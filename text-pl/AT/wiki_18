<doc id="4705040" url="https://pl.wikipedia.org/wiki?curid=4705040" title="Tadeusz Uszyński">
Tadeusz Uszyński

Tadeusz Łukasz Uszyński (ur. 18 października 1894 w Łukowie, zm. ?) – porucznik obserwator Wojska Polskiego, kawaler Orderu Virtuti Militari.
Życiorys.
Syn Romana i Mirosławy. W Brześciu uzyskał maturę w tamtejszym gimnazjum i rozpoczął studia na Wydziale Prawa Uniwersytetu Kijowskiego, następnie przeniósł się na Wydział Prawa na Uniwersytecie Warszawskim. W lipcu 1917 roku wstąpił do Polskiego Korpusu Posiłkowego i został skierowany na przeszkolenie do szkoły podchorążych.
Wstąpił do odrodzonego Wojska Polskiego, otrzymał przydział do 1 pułku piechoty, następnie pracował w Sądzie Wojennym. 6 marca 1919 roku został przeniesiony do 7 pułku piechoty legionów, skąd 15 marca 1920 roku został skierowany na szkolenie w Oficerskiej Szkole Obserwatorów Lotniczych. Jako obserwator otrzymał 6 czerwca 1920 roku przydział do 1 eskadry wywiadowczej. W tym samym miesiącu, podczas lotu z sierż. pil. Antonim Katarzyńskim, jego samolot został uszkodzony ogniem przeciwlotniczym, ale załodze udało się dolecieć do terenów zajmowanych przez polskie oddziały.
8 lipca, ponownie w załodze z pil. Antonim Katarzyńskim, wykonywał lot w celu nawiązania łączności z odciętymi oddziałami gen. Lucjana Żeligowskiego. W trakcie lotu wykryli oddział Armii Czerwonej, który zaatakowali ogniem broni maszynowej. W wyniku uszkodzenia silnika byli zmuszeni lądować przymusowo w pobliżu nieprzyjaciela. Pilot podpalił uszkodzony samolot, a Tadeusz Uszyński ogniem z wymontowanego karabinu maszynowego osłonił ich odwrót do pozycji zajmowanych przez polskie oddziały.
14 sierpnia 1920 roku wykonywał loty, z ppor. pil. Stanisławem Pawluciem, wspierające natarcie 18 Dywizji Piechoty forsującej Wkrę. Wyróżnili się podczas ataków z niskiego pułapu na oddziały kawalerii Armii Czerwonej w rejonie Pułtuska. 15 sierpnia, w załodze z ppor. pil. Zbigniewem Babińskim, wykrył w rejonie Pułtuska i zmusił do zaprzestania ognia nieprzyjacielską baterię artyleryjską. W tym okresie wykonał dużą liczbę lotów, intensywność walk wymagała kilku startów dziennie. 18 sierpnia 1920 roku, pomimo trudnych warunków atmosferycznych, jego załoga była jedyną z eskadry, która wykonała postawione im zadanie.
Po zakończeniu działań wojennych został urlopowany z wojska w celu dokończenia przerwanych studiów prawniczych. W 1922 roku rozpoczął pracę w Departamentu IV Żeglugi Powietrznej Ministerstwa Spraw Wojskowych. 8 kwietnia 1924 został zatwierdzony w stopniu porucznika ze starszeństwem z 1 czerwca 1919 i 79. lokatą w korpusie oficerów rezerwy lotnictwa. Posiadał przydział w rezerwie do 1 Pułku Lotniczego w Warszawie. Jako oficer rezerwy został zatrzymany w służbie czynnej. W latach 30. był radcą ministerialnym w Ministerstwie Komunikacji.
Po II wojnie światowej mieszkał w Warszawie i pracował w Ministerstwie Komunikacji. Dalsze jego losy nie są znane.

</doc>
<doc id="4705057" url="https://pl.wikipedia.org/wiki?curid=4705057" title="MKS Lędziny">
MKS Lędziny



</doc>
<doc id="4705058" url="https://pl.wikipedia.org/wiki?curid=4705058" title="MRKS Kuźnia Jawor">
MRKS Kuźnia Jawor



</doc>
<doc id="4705061" url="https://pl.wikipedia.org/wiki?curid=4705061" title="Harnaś Tymbark">
Harnaś Tymbark



</doc>
<doc id="4705066" url="https://pl.wikipedia.org/wiki?curid=4705066" title="Droga koszykówko">
Droga koszykówko

Droga Koszykówko (ang. "Dear Basketball") – amerykański film animowany z 2017 roku. Został wyreżyserowany i animowany przez Glen Kean, napisał oraz opowiedział go Kobe Bryant, przy akompaniamencie muzyki Johna Williamsa. Film oparty jest na liście napisanym przez Kobe'ego Bryanta do The Players' Tribune 29 listopada 2015, w którym ogłosił przejście na sportową emeryturę.
Animacja nosi tę samą nazwę co list napisany przez Kobe Bryant. Stworzony przy współpracy z Granity Studios oraz Believe Entertainment Group. Film dostał Oscara za najlepszy krótkometrażowy film animowany na 90. ceremonii wręczenia Oscarów, czyniąc Kobe pierwszym w historii profesjonalnym sportowcem nagrodzonym Oscarem.
Fabuła.
Chwilę przed odejściem z NBA Bryant opisuje jego miłość do koszykówki, która zaczęła się w młodzieńczych latach. Od jego dziecięcych marzeń o byciu wielkim do końca jego 20 letniej kariery Kobe opowiada jak on i koszykówka dali sobie wszystko co mieli, w latach kiedy Kobe Bryant był w najwyższej formie.

</doc>
<doc id="4705068" url="https://pl.wikipedia.org/wiki?curid=4705068" title="Ogml">
Ogml



</doc>
<doc id="4705074" url="https://pl.wikipedia.org/wiki?curid=4705074" title="Zootechnik Żórawina">
Zootechnik Żórawina



</doc>
<doc id="4705077" url="https://pl.wikipedia.org/wiki?curid=4705077" title="Granica Dorohusk">
Granica Dorohusk



</doc>
<doc id="4705078" url="https://pl.wikipedia.org/wiki?curid=4705078" title="Łokszyny">
Łokszyny

Łokszyny (także: "łokszyn") – potrawa kuchni białoruskiej, odmiana makaronu.
Łokszyny przygotowywane są z mąki ziemniaczanej, soli i cukru. Ciasto takie początkowo formowane jest w niewielkie bliny i krojone w słomkę oraz lekko podsuszane. Po przesuszeniu ciasto gotuje się w wodzie, a po ugotowaniu umieszcza w innym naczyniu, zalewa mlekiem z dodatkiem masła i piecze w piekarniku przez około 10-15 minut.

</doc>
<doc id="4705080" url="https://pl.wikipedia.org/wiki?curid=4705080" title="Jean-Bernard Raimond">
Jean-Bernard Raimond

Jean-Bernard Raimond (ur. 6 lutego 1926 w Paryżu, zm. 7 marca 2016 w Neuilly-sur-Seine) – francuski polityk, urzędnik państwowy i dyplomata, deputowany, w latach 1986–1988 minister spraw zagranicznych.
Życiorys.
Absolwent École normale supérieure. W 1956 ukończył École nationale d’administration. Następnie był wykładowcą w Instytucie Nauk Politycznych w Paryżu. Również w 1956 pracę w Ministerstwie Spraw Zagranicznych, obejmował różne stanowiska w administracji rządowej i prezydenckiej. Sprawował funkcje ambasadora: w latach 1973–1977 w Maroku, od 1982 do 1984 w Polsce, od 1985 do 1986 w ZSRR, a od 1988 do 1991 przy Stolicy Apostolskiej.
Doszedł do stanowiska ministra spraw zagranicznych w drugim rządzie premiera Jacques’a Chiraca, które zajmował od marca 1986 do maja 1988. Był politykiem Zgromadzenia na rzecz Republiki, od 1993 do 2002 przez dwie kadencje sprawował mandat deputowanego do Zgromadzenia Narodowego, który uzyskiwał w jednym z okręgów departamentu Delta Rodanu.

</doc>
<doc id="4705086" url="https://pl.wikipedia.org/wiki?curid=4705086" title="Pachnidło (serial telewizyjny)">
Pachnidło (serial telewizyjny)

Pachnidło (niem.: "Parfum") – niemiecki serial telewizyjny wyprodukowany dla ZDFneo, emitowany od 18 listopada 2018 roku. Jest on zainspirowany powieścią o tym samym tytule ("Pachnidło)" autorstwa Patricka Suskinda oraz filmem "Pachnidło: Historia mordercy" w reżyserii Toma Tykwera. Akcja serialu rozgrywa się w czasach współczesnych. Netflix nabył prawa do emisji serialu, można go oglądać w wielu krajach prócz Niemiec, jest to spowodowane koprodukcją z ZDF.
Fabuła.
Roman odnajduje zwłoki swojej przyjaciółki dryfujące w przydomowym basenie. Piosenkarka została zamordowana oraz okaleczona, morderca wyciął kobiecie gruczoły zapachowe. Tym samym rozpoczyna się śledztwo prowadzone przez panią komisarz Nadje Simon, która dość szybko zawęża krąg podejrzanych do piątki najbliższych znajomych zamordowanej.
Odbiór.
Serial spotkał się z pozytywną reakcją krytyków. Średnia ocena w serwisie Filmweb wyniosła 7/10, serial oceniło ponad 11 500 osób.

</doc>
<doc id="4705090" url="https://pl.wikipedia.org/wiki?curid=4705090" title="LZS Leśnica">
LZS Leśnica



</doc>
<doc id="4705098" url="https://pl.wikipedia.org/wiki?curid=4705098" title="Wielki Dekanat Kłodzki">
Wielki Dekanat Kłodzki



</doc>
<doc id="4705106" url="https://pl.wikipedia.org/wiki?curid=4705106" title="Ganggyeong (1986)">
Ganggyeong (1986)

Ganggyeong (강경) – południowokoreański niszczyciel min z lat 80. XX wieku, jedna z sześciu zbudowanych jednostek typu "Ganggyeong". Okręt został zwodowany 30 sierpnia 1986 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 19 grudnia 1986 roku. Jednostka, oznaczona numerem taktycznym 561, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong”, przeznaczona została do testów, a następne pięć zbudowanych zostało już w latach 90. XX wieku. Plany zbudowania łącznie 16 okrętów tego typu zostały zarzucone.
„Ganggyeong” zbudowany został w stoczni Kangnam Corporation w Pusan. Wodowanie okrętu odbyło się 30 sierpnia 1986 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Ganggyeong” został przyjęty do służby w Marynarce Wojennej Republiki Korei 19 grudnia 1986 roku. Okręt otrzymał numer taktyczny 561. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705111" url="https://pl.wikipedia.org/wiki?curid=4705111" title="Juan Manuel Hernández-Campoy">
Juan Manuel Hernández-Campoy

Juan Manuel Hernández-Campoy (ur. 1967 w Molina de Segura) – hiszpański językoznawca, specjalista w dziedzinie socjolingwistyki. Jego zainteresowania badawcze obejmują socjolingwistykę, dialektologię oraz historię języka angielskiego.
Studiował filologię angielską na Uniwersytecie w Murcji. Dyplom otrzymał w 1991 r. W 1992 r. uzyskał stopień licencjata na podstawie pracy "British Sociolinguistics: An Introduction to the Work of Professor Peter Trudgill". Doktoryzował się na tej samej uczelni w 1996 r. Jego praca doktorska była zatytułowana "Geográfica de las Innovaciones Sociolingüísticas en los Acentos del Reino Unido".
W latach 1992–1999 był adiunktem w Katedrze Filologii Angielskiej na Uniwersytecie w Murcji, w latach 1999–2009 piastował stanowisko profesora nadzwyczajnego, a obecnie (2019) jest profesorem zwyczajnym socjolingwistyki anglistycznej"".
Jego dorobek obejmuje liczne publikacje książkowe z zakresu językoznawstwa (autorskie bądź współtworzone). Jest także autorem prac naukowych, publikowanych na łamach licznych czasopism naukowych (m.in. „Language in Society”, „Journal of Sociolinguistics”, „International Journal of the Sociology of Language”).
Wybrana twórczość.
Jest autorem licznych publikacji z zakresu socjolingwistyki, dialektologii i dziejów angielszczyzny. Można wśród nich wymienić"":

</doc>
<doc id="4705121" url="https://pl.wikipedia.org/wiki?curid=4705121" title="Juan Manuel Hernández Campoy">
Juan Manuel Hernández Campoy



</doc>
<doc id="4705123" url="https://pl.wikipedia.org/wiki?curid=4705123" title="Aleja 1 Maja w Giżycku">
Aleja 1 Maja w Giżycku

Aleja 1 Maja w Giżycku – jedna z ulic w Giżycku, prowadząca ku północnej granicy miasta w stronę Węgorzewa. Biegnie od ronda Solidarności przy cmentarzu komunalnym do ronda Jana Pawła II przy Placu Grunwaldzkim.
Przed 1945 na odcinku od pl. Grunwaldzkiego (ówczesny "Marktplatz") do ul. Kościuszki ("Wilhelmstrasse") była to "Angerburgerstrasse" (ul. Węgorzewska), a na odcinku od ul. Kościuszki do Obwodówki ("Umgehungstrasse") nazywała się "Angerburger Allee" (al. Węgorzewska). Po wojnie "Angerburgerstrasse" nazwano Aleją Józefa Stalina przemianowaną potem na al. Powstańców Warszawy. Natomiast od 29 lutego 1960 cały odcinek od pl. Grunwaldzkiego do Szosy Obwodowej nazwano Aleją 1 Maja.

</doc>
<doc id="4705130" url="https://pl.wikipedia.org/wiki?curid=4705130" title="Szen Char Wenachi">
Szen Char Wenachi

Szen Char Wenachi (gruz. შენ ხარ ვენახი, pol. "Tyś jest winnicą") – średniowieczny hymn gruziński.
Autorstwo tekstu przypisuje się królowi Dymitrowi I (miał go stworzyć w kompleksie monastyrów Dawit Garedża, gdzie przebywał jako mnich). Pieśń poświęcona jest Marii i Gruzji jako krajowi poddanemu jej opiece. Utwór jest wykorzystywany jako modlitwa pochwalna w Gruzińskim Kościele Prawosławnym.

</doc>
<doc id="4705131" url="https://pl.wikipedia.org/wiki?curid=4705131" title="Szpital Huoshenshan">
Szpital Huoshenshan



</doc>
<doc id="4705134" url="https://pl.wikipedia.org/wiki?curid=4705134" title="Portret Mariana Goi (ok. 1815)">
Portret Mariana Goi (ok. 1815)

Portret Mariana Goi (hiszp. "Marianito Goya" lub "Retrato de Mariano Goya, nieto del pintor") – obraz olejny hiszpańskiego malarza Francisca Goi. Portret przedstawia Mariana Goyę, wnuka malarza, i należy do prywatnej kolekcji księcia de Albuquerque.
Okoliczności powstania.
Francisco Goya i jego żona Josefa Bayeu mieli sześcioro dzieci, ale oprócz syna Javiera wszystkie zmarły we wczesnym dzieciństwie. W 1804 roku Javier Goya ożenił się z Gumersindą Goicoecheą, z którą miał jedynego syna Mariana, nazywanego zdrobniale „Marianito”. Zarówno syn, jak i wnuk byli dla malarza niezwykle ważni, dawał im liczne dowody przywiązania i dbał o ich sytuację materialną. Rodzice Mariana mieszkali z malarzem do 1806 roku, kiedy przeprowadzili się do domu, który im podarował. Dzięki posagowi Gumersindy i wsparciu Goi nie pracowali i prowadzili wygodne życie ze skłonnościami do luksusu. Goya sportretował swojego wnuka trzykrotnie: w wieku 3–4 lat z zabawką, w wieku około 7–9 lat przy partyturze i jako młodego mężczyznę w 1827 roku. We wrześniu 1823 tuż przed emigracją do Francji Goya przepisał Marianowi swoją posiadłość nazywaną "Domem Głuchego", w której namalował "czarne obrazy". W 1828 roku na wieść o chorobie dziadka Mariano przyjechał do Bordeaux i towarzyszył mu w ostatnich chwilach.
Mariano de Goya y Goicoechea urodził się 11 czerwca 1806 roku w Madrycie. W 1831 roku poślubił Concepción Mariátegui, córkę Francisca Javiera, inżyniera wojskowego i członka Akademii Sztuk Pięknych św. Ferdynanda. Prawdopodobnie mieli córkę Purificación. Mariano zajmował się ryzykownymi spekulacjami w branży wydobywczej oraz kupnem dóbr i terenów skonfiskowanych gospodarstw. W 1854 roku sprzedał otrzymany od dziadka "Dom Głuchego". W 1859 owdowiał. Stracił majątek spekulując na giełdzie, a w konsekwencji wyprzedał posiadane obrazy, rysunki i płytki grawerskie dziadka przyczyniając się do rozproszenia rodzinnej kolekcji. Niekiedy korzystał z pomocy członków rodziny Madrazo jako pośredników sprzedaży. Poważnie zadłużony, chronił się w mniejszych miejscowościach w okolicy Madrytu: Fuencarral, Bustarviejo i La Cabrera, gdzie do jego majątku należał stary klasztor San Antonio. W 1846 roku próbował nabyć tytuł markiza del Espinar, ale choć prawa sprzedawcy do tytułu okazały się złudne, do końca życia tytułował się markizem. Początkowo identyfikował się jako liberał, a pod wpływem życiowych niepowodzeń jego poglądy zradykalizowały się i uważał się za republikanina. Ożenił się z Baskijką Franciscą Vildósola, z którą miał córki Luisę i Franciscę, a ich potomkowie noszą współcześnie nazwisko Sáez de Goya. Zmarł w La Cabrera 7 stycznia 1874 roku w wieku 68 lat.
Opis obrazu.
Goya namalował w swojej karierze wiele scen religijnych i rodzajowych z postaciami dzieci i cherubinów, a także około dwudziestu dziecięcych portretów. Dzieła te wyróżniają się jakością i specjalną dbałością o szczegóły oraz wyrazem czułości i szczerości. Goya podkreślał czystość i niewinność dzieci, w przeciwieństwie do barokowego malarza Murilla, który akcentował łobuzerstwo i psotliwość. Podobizna Mariana to jeden z najlepszych portretów dziecięcych, jakie wykonał artysta. Z wielką naturalnością odzwierciedlił żywotność i dziecięcość swego ukochanego wnuka. Chłopiec na portrecie ma siedem do dziewięciu lat, dlatego obraz datowany jest na lata 1813–1815 lub 1814–1816, okres powojenny w Hiszpanii. Dla malarza był to czas niepewności i strachu przed represjami za jego rzekome francuskie sympatie i kolaborację.
Jest to drugi portret Mariana namalowany przez jego dziadka. Goya przedstawił go w półpostaci na neutralnym tle, w pozie małego arystokraty. Mariano siedzi na krześle, a przed sobą ma otwartą partyturę, co może wskazywać na zainteresowanie muzyką. Lewa ręka jest oparta o talię we wdzięcznym geście, podczas gdy prawa ręka trzyma zwinięty papier, którym zdaje się poruszać jak batutą lub odtwarzać rytm partytury. Jest ubrany w strój dorosłego – ma na sobie czarną marynarkę, być może aksamitną, z szerokim, białym koronkowym kołnierzem. Na głowie ma cylinder, nieco za duży na jego drobną głowę. Czarny kapelusz otacza słodkie i żywe rysy twarzy, na której wyróżniają się ciemne oczy.
Kompozycja jest elegancka i o intymnym charakterze. Światło padające z lewej strony rzeźbi ładną twarz dziecka, a jego inteligentne oczy wydają się bardziej czarne niż w rzeczywistości. Goya stosuje szybkie pociągnięcie pędzlem, pomijając szczegóły, aby skoncentrować się na postaci wnuka. Delikatny, koronkowy kołnierz został namalowany czubkiem pędzla, a na twarzy miejscami zastosował impasty. Kolory są świeże i czyste, a ich efekt plastyczny.
Na odwrocie obrazu widnieje inskrypcja "Goya a su nieto" (Goya swojemu wnukowi).
Proweniencja.
Obraz należał do kolekcji Mariana Goi, a następnie do różnych kolekcji prywatnych: Eduarda Cano w Madrycie, Manuela Ussela (lub Wssela) (1833-1907) w Madrycie i Manuela Urzaiza w Sewilli. W 1900 roku należał do markiza de Alcañices i przeszedł na jego spadkobierców i aktualnych właścicieli, książąt de Albuquerque.
Przez 18 lat obraz był eksponowany w Muzeum Prado jako depozyt Beltrána Osorio, XVIII księcia Albuquerque. Portret znajdował się także na priorytetowej liście planowanych nabytków muzeum, a w 1986 roku jego dyrektor Alfonso E. Pérez Sánchez uzyskał dla dzieła status BIC ("Bien de Interés Cultural"), który uniemożliwia eksport z kraju. W 1993 roku muzeum złożyło właścicielowi ofertę w wysokości 800 milionów peset, która została przyjęta. Jednak tuż przed zatwierdzeniem decyzji konserwatorka muzeum i ekspertka w twórczości Goi Manuela Mena zgłosiła wątpliwości co do autorstwa Goi. Dyrektor muzeum Felipe Garín powołał komitet naukowy, w którego skład wchodzili eksperci: Alfonso E. Pérez Sánchez, José Manuel Pita Andrade, Jesús Urrea i Manuela Mena. Nie osiągnięto jednomyślności i dyrektor był zmuszony zarządzić dodatkowe badania i odwołać uzgodnioną transakcję. Beltrán Osorio zmarł w 1994 roku, a obraz odziedziczyło jego pięcioro dzieci. Portret wrócił do właścicieli i nie jest eksponowany. W 2003 roku ofertę kupna (ok. 600 tys. euro) złożyła Królewska Akademia Sztuk Pięknych św. Ferdynanda, jednak właściciele nie brali pod uwagę sprzedaży.

</doc>
<doc id="4705135" url="https://pl.wikipedia.org/wiki?curid=4705135" title="Radio Odolanów">
Radio Odolanów



</doc>
<doc id="4705136" url="https://pl.wikipedia.org/wiki?curid=4705136" title="Polskie Towarzystwo Sprawiedliwych wśród Narodów Świata">
Polskie Towarzystwo Sprawiedliwych wśród Narodów Świata

Polskie Towarzystwo Sprawiedliwych wśród Narodów Świata – stowarzyszenie zrzeszające Polaków odznaczonych medalem Sprawiedliwych wśród Narodów Świata.
Działalność.
„Polskie Towarzystwo Sprawiedliwych Wśród Narodów Świata” jest organizacją pozarządową założoną w 1985. Członkami zwyczajnymi mogą być osoby odznaczone medalem Sprawiedliwych, a od 2014 także ich potomkowie. Wspierający mogą brać udział w pracach stowarzyszenia, udzielać pomocy finansowej i służyć głosem doradczym. Za szczególną działalność na rzecz Sprawiedliwych można zostać członkiem honorowym (m.in. Lech Wałęsa). W szczytowym okresie działalności zapisanych było 1260 osób. W 2010 żyło ok. 500 członków. Towarzystwo posiada sztandar oraz miniatury medali.
Statutowym celem działalności Towarzystwa jest zachowanie pamięci i szerzenie wiedzy o okupacji niemieckiej w Polsce, Zagładzie i ludziach, którzy ratowali Żydów, przeciwdziałanie antysemityzmowi i ksenofobii. Prowadzi działalność archiwizacyjną oraz edukacyjną. Członkowie uczestniczą w spotkaniach z młodzieżą, nauczycielami i innymi dorosłymi z Polski, Izraela i innych państw tudzież uroczystościach rocznicowych, świętach polskich i żydowskich, sesjach naukowych. Towarzystwo współpracuje m.in. z Ambasadą Izraela w Warszawie (szczególnie podczas wręczania kolejnych medali Sprawiedliwych), Instytutem Pamięci Narodowej, Żydowskim Instytutem Historycznym, Instytutem Jad Waszem w Jerozolimie, Fundacją Shalom.
Towarzystwo rekomenduje wnioski Sprawiedliwych ubiegających się o świadczenia kombatanckie. Dzięki Towarzystwu Sprawiedliwi otrzymywali darmowe leki z Fundacji Anny Frank, a potrzebujący także pomoc finansową, organizowane wczasy i paczki świąteczne. Członkowie zarządu i komisji rewizyjnej nie pobierają wynagrodzenia. Działalność Towarzystwa przez długi czas finansowana była jedynie ze składek członkowskich. Obecnie działa dzięki wsparciu m.in.: Gminy Wyznaniowej Żydowskiej w Warszawie, Stowarzyszenia Dzieci Holocaustu, Muzeum Historii Żydów Polskich Polin, Fundacji Batorego, Towarzystwa Społeczno-Kulturalnego Żydów w Polsce.
Zarząd Stowarzyszenia.
Na podstawie materiału źródłowego.
Historia.
Towarzystwo zostało założone 19 września 1985. 20 listopada 1985 odbyło się pierwsze zebranie stowarzyszenia. W skład zarządu weszli: Tadeusz Bilewicz, Ludwik Kołkowski, Anna Orłowska, Stanisław Mazur, Władysław Szafraniec, Jerzy Śliwczyński. Nawiązano wówczas współpracę z urzędami państwowymi, organizacjami społecznymi i instytutami naukowymi. W 1988 wraz z IPN zorganizowano seminarium naukowe poświęcone Holocaustowi. W latach 1989–1992 amerykański filantrop Harvey Sarner sfinansował wyjazd 180 Sprawiedliwych do Jerozolimy. W 1991 we współpracy z IPN, Ministerstwem Spraw Zagranicznych oraz Urzędem do spraw Kombatantów opublikowano książkę "Those who helped. Polish Rescuers of Jews during the Holocaust". W 1994 powstały pierwsze koła terenowe, m.in. w Krakowie, Lublinie, Łodzi. Od 2000, dzięki staraniom Towarzystwa, przyznawane są świadczenia kombatanckie dla Sprawiedliwych – wydano ich dotąd co najmniej 860. 16 listopada 2010 Towarzystwo odznaczono medalem „Zasłużony dla Tolerancji” Fundacji Ekumenicznej „Tolerancja”. W październiku 2016 w Muzeum Historii Żydów Polskich zorganizowano pierwszy zjazd polskich Sprawiedliwych, w którym uczestniczyło od 70 do 100 Sprawiedliwych.
Przedstawiciele Towarzystwa spotykali się z takimi osobistościami jak prezydent Chaim Herzog (1992), premier Icchak Rabin, królowa Elżbieta II, prezydenci Bill Clinton i Barack Obama (2009) czy premier Mateusz Morawiecki (2018).

</doc>
<doc id="4705137" url="https://pl.wikipedia.org/wiki?curid=4705137" title="Radio Impuls">
Radio Impuls



</doc>
<doc id="4705141" url="https://pl.wikipedia.org/wiki?curid=4705141" title="Impulse (album)">
Impulse (album)



</doc>
<doc id="4705147" url="https://pl.wikipedia.org/wiki?curid=4705147" title="Emma Ishta">
Emma Ishta

Emma Ishta Douglas-Powell (ur. 16 listopada 1990 w Brisbane) – australijska aktorka i modelka, która wystąpiła m.in. w serialu "Stitchers".

</doc>
<doc id="4705149" url="https://pl.wikipedia.org/wiki?curid=4705149" title="Monostatos">
Monostatos

Monostatos – Maur, postać fikcyjna, jeden z bohaterów dwuaktowego singspielu Wolfganga A. Mozarta z librettem w języku niemieckim autorstwa Emanuela Schikanedera "Czarodziejski flet (KV 620)". 
Partia ta przeznaczona jest dla operowych tenorów. Pierwszym wykonawcą roli Maura Monostatosa w czasie światowej prapremiery, która miała miejsce w Theater im Freihaus auf der Wieden w Wiedniu 30 września 1791, był Johann Joseph Nouseul.

</doc>
<doc id="4705150" url="https://pl.wikipedia.org/wiki?curid=4705150" title="Aleksandra Pivec">
Aleksandra Pivec

Aleksandra Pivec (ur. 26 marca 1972 w Ptuju) – słoweńska polityk i badaczka, w latach 2018–2020 minister rolnictwa, leśnictwa i żywności, w 2020 przewodnicząca Demokratycznej Partii Emerytów Słowenii (DeSUS) oraz wicepremier.
Życiorys.
W 1999 ukończyła studia chemiczne na Uniwersytecie Lublańskim. Na tej samej uczelni doktoryzowała się w zakresie inżynierii chemicznej. Pracowała na Uniwersytecie Lublańskim, a także w centrum naukowo-badawczym ZRS Bistra w Ptuju. Zajmowała się tam opracowywaniem, zarządzaniem i koordynacją w zakresie różnych projektów. Objęła funkcję dyrektora tej instytucji. W 2016 podjęła pracę w rządowym biurze do spraw słoweńskiej diaspory, w 2017 awansując na sekretarza stanu.
We wrześniu 2018 z rekomendacji Demokratycznej Partii Emerytów Słowenii objęła urząd ministra rolnictwa, leśnictwa i żywności w nowo powołanym rządzie Marjana Šarca.
W styczniu 2020 została wybrana na przewodniczącą partii emerytów; pokonała w głosowaniu m.in. jej długoletniego lidera Karla Erjavca. W lutym tegoż roku jej partia weszła w skład nowej centroprawicowej koalicji, która wysunęła Janeza Janšę na urząd premiera. W marcu 2020 w jego nowym gabinecie pozostała na funkcji ministra rolnictwa, leśnictwa i żywności. Została też wicepremierem w tym rządzie.
W wyniku konfliktu w DeSUS we wrześniu 2020 ustąpiła z funkcji przewodniczącej partii, a w następnym miesiącu odeszła ze stanowisk rządowych. W marcu 2021 stanęła na czele nowego ugrupowania pod nazwą Naša dežela.

</doc>
<doc id="4705162" url="https://pl.wikipedia.org/wiki?curid=4705162" title="Arne Vorvik">
Arne Vorvik



</doc>
<doc id="4705183" url="https://pl.wikipedia.org/wiki?curid=4705183" title="Józef Kazimierz Wojciechowski">
Józef Kazimierz Wojciechowski

Józef Kazimierz Wojciechowski (ur. 3 grudnia 1947) – polski przedsiębiorca, twórca i główny udziałowiec JW Construction, w latach 2006–2012 właściciel Polonii Warszawa. Znajduje się na liście 100 najbogatszych Polaków w 2019 roku według magazynu Forbes.
W 2016 roku Wojciechowski był kontrkandydatem Zbigniewa Bońka do objęcia funkcji prezesa PZPN. Ostatecznie zjazd delegatów PZPN odbył się 28 października. Zbigniew Boniek zwyciężył w I turze zdobywając 99 głosów, Józef Wojciechowski otrzymał 16 głosów.

</doc>
<doc id="4705193" url="https://pl.wikipedia.org/wiki?curid=4705193" title="Ebon Moss-Bachrach">
Ebon Moss-Bachrach

Ebon Che Moss–Bachrach (ur. 19 marca 1977 w Amherst) – amerykański aktor. Wystąpił w roli Davida Liebermana w serialu akcji "Punisher".
Życiorys.
Urodził się w Amherst w Massachusetts w rodzinie żydowskiej jako syn Renee Moss i Erica Bachracha, dyrektora szkoły muzycznej w Springfield. Jego drugie imię to Che, od argentyńskiego marksistowskiego rewolucjonisty Che Guevary. Uczęszczał do liceum w Amherst Regional High School w Massachusetts oraz ukończył studia na Uniwersytecie Columbia.
Występował na scenie w przedstawieniach: "Kiedy mówią o Ricie" (2000), "36 Views" (2002) jako John Bell, "Piątego lipca" Lanforda Wilsona (2003) w roli Westona Hurleya w Signature Theatre Company, "On the Mountain" (2005) w roli Carricka w Playwright Horizons i "Trzy siostry" (2011) w roli Barona Tuzenbacha w Classic Stage Company.
Życie prywatne.
W 2006 związał się z ukraińską fotografką Yeleną Yemchuk, z którą ma dwie córki, Sashę (ur. 2007) i Mirabelle (ur. 2009). Pobrali się 20 czerwca 2010.

</doc>
<doc id="4705196" url="https://pl.wikipedia.org/wiki?curid=4705196" title="Cerowanie">
Cerowanie

Cerowanie to technika szycia służąca do naprawy dziur lub zużytych obszarów w tkaninie lub dzianinie za pomocą samej igły i nici. Często wykonuje się to ręcznie, ale możliwe jest również cerowanie za pomocą maszyny do szycia. Ręczne cerowanie wykorzystuje ścieg cerujący, prosty ścieg, w którym nić jest „tkana” w rzędach wzdłuż nici materiału, z kierunkiem szwu odwracanym na końcu każdego rzędu, a następnie wypełnianiem tak utworzonej ramy, jak podczas tkania. Cerowanie to tradycyjna metoda naprawy uszkodzeń tkanin lub dziur, które nie biegną wzdłuż szwu i gdzie łatanie jest niepraktyczne lub powodowałoby dyskomfort dla użytkownika, na przykład na pięcie skarpety. 
W najprostszej postaci cerowanie polega na zakotwiczeniu nici w materiale na krawędzi otworu i przeniesieniu jej przez szczelinę. Następnie jest "zakotwiczona" po drugiej stronie. Jeśli nić "przekroczy" otwór wystarczająco dużo razy, zostanie on ostatecznie pokryty masą nici. 
Precyzyjne cerowanie, zwane czasem "cerowaniem belgijskim", stara się uczynić naprawę możliwie niewidoczną i schludną. Często otwór jest wycinany w kwadrat lub cerowana nić wtapia się w tkaninę. 
Istnieje wiele odmian precyzyjnego cerowania. Proste przeplatanie nad i pod niciami można zastąpić różnymi fantazyjnymi splotami, takimi jak diagonale, szewrony itp., uzyskiwanymi przez pomijanie nici w regularnych wzorach. 
Niewidoczne cerowanie jest wyżyną tej próby przywrócenia tkaniny do pierwotnego stanu. Nici z pierwotnego tkania są odwijane z rąbka lub szwu i używane do wykonania naprawy. Niewidoczne cerowanie nadaje się do wyjątkowo drogich tkanin i elementów odzieży. 
W cerowaniu maszynowym linie otworu maszynowego biegają tam i z powrotem przez otwór, następnie tkanina jest obracana i kolejne linie biegną pod kątem prostym. Jest to szybki sposób cerowania, ale nie może równać się z efektem precyzyjnego ręcznego cerowania. 
Narzędzia do cerowania.
Istnieją specjalne narzędzia do cerowania skarpet lub pończoch: 

</doc>
<doc id="4705197" url="https://pl.wikipedia.org/wiki?curid=4705197" title="Lipidy fenolowe">
Lipidy fenolowe

Lipidy fenolowe – grupa organicznych związków chemicznych składających się długich łańcuchów alifatycznych i pierścieni fenylowych. Lipidy fenolowe występują w roślinach, komórkach grzybów i bakterii. 
Aktywność biologiczna.
Ze względu na silny charakter amfifilowy, lipidy fenolowe mogą wnikaniać do erytrocytów i błon liposomów. Zdolność tych związków do zatrzymywania wzrostu bakterii, grzybów, pierwotniaków i pasożytów zależy najprawdopodobniej od ich interakcji z białkami lub właściwości naruszających błonę komórkową.
Znaczenie biologiczne.
Synteza lipidów fenolowych przez syntazę poliketydową typu III jest kluczowa dla procesu tworzenia się cyst bakterii Azotobacter vinelandii.

</doc>
<doc id="4705204" url="https://pl.wikipedia.org/wiki?curid=4705204" title="Bilobol">
Bilobol

Bilobol – organiczny związek chemiczny z grupy alkenylorezorcynoli będących lipidami fenolowymi, działający silnie drażniąco na skórę. Występuje naturalnie w owocach miłorzębu dwuklapowego. Strukturalnie zbliżony do substancji obecnych w urusziolu, tj. mieszaniny lipidów znajdujących się w soku sumaka pnącego i wykazującej działanie drażniące.

</doc>
<doc id="4705205" url="https://pl.wikipedia.org/wiki?curid=4705205" title="Odkurzacz Gamma">
Odkurzacz Gamma

Gamma (typ A4) oraz Gamma II (typ A6) – polski odkurzacz tradycyjny (workowy) produkowany od drugiej połowy lat pięćdziesiątych do połowy lat sześćdziesiątych XX wieku przez ówczesnego monopolistę na rynku gospodarki centralnie sterowanej PRL – pierwotnie Rzeszowską Fabrykę Sprzętu Gospodarczego (późniejszy Zelmer). Następnie produkcje przeniesiono na krótki okres do Kętrzyńskiej Fabryki Sprzętu Elektrotechnicznego Farel.
W segmencie lekkich odkurzaczy ręcznych jego pośrednim następną został Zelmer typ 01.
Gamma – typ A4.
Pierwsza Gamma znacząco różniła się od późniejszych wersji. Pierwotnie pokrywy komory worka oraz silnika wykonane były z metalu oraz miały inny (bardziej płaski) kształt. Zaczepy komory worka również różniły się od późniejszych. Jedynym wspólnym z kolejną wersją elementem była bakelitowa rączka oraz włącznik suwakowy. Odkurzacze te posiadały zagraniczne silniki.
Kolorystyka.
Korpusy Gammy malowane były na zielono lub czerwono. Bakelitowa rącza i przełącznik suwakowy – czarne. Pokrywy i zaczepy pokrywane były powłoką galwaniczną co sprawiało, że posiadały błyszczący metaliczny kolor. Posiadał charakterystyczny, biały napis.
Gamma II – typ A6.
Wcześniejsze powstanie Alfy II, która otrzymała oznaczenie typu A5, wymusiło jednostkowy przeskok w numeracji typów Gammy.
Około 1958 zaczęto produkować najbardziej rozpowszechnioną wersję Gammy – typ A6. Otrzymała ona bakelitowe, bardziej wypukłe pokrywy. Pokrywa komory silnika posiadała gniazdo elektryczne służące do obsługi suszarki elektrycznej, która stanowiła wyposażenie dodatkowe. Rozwiązanie to stanowiło podstawę do propagandowego określenia Gammy II jako „uniwersalny polski odkurzacz” (PKF 1960/10b). Typ A6 wyposażono w pasek, dzięki któremu można było przenosić odkurzacz zawieszony na ramieniu.
Podobnie jak typ A4 Gamma II posiadała pierwotnie silniki zagraniczne. W późniejszym okresie powstały podtypy Gammy II różniące się rodzajem silnika – A6b oraz A6c. Zakłada się, że A6 posiadał silnik produkcji NRD. A6b posiadał silnik produkcji polskiej wyprodukowany w brzeskiej fabryce BESEL, Natomiast A6c – silnik typ 113. O ile silnik z NRD i polski z typu A6b to jednakowa konstrukcja różniąca się drobnymi kwestiami wymiarowymi, tak silnik typ 113 to zupełnie inny silnik.
Kolorystyka.
Początkowo korpusy malowane były podobnie jak w przypadku typu A4 na zielono lub czerwono. W roku 1960 zaczęto malować korpusy farbą młotkową co stanowiło zestandaryzowanie kolorystyki odkurzaczy (korpusy Alfy II oraz Alfy K2 malowane były również farbą młotkową). Elementy bakelitowe – czarne. Szablon napisu pozostał taki sam jak w przypadku typu A4, lecz napis przesunięto lekko do tyłu i dopisano do niego „II”. Sam napis początkowo był biały, potem czarny. Wspomniany wcześniej pasek był szary lub czerwony.
Istnieją wyjątkowe malowania korpusów Gammy II, lecz są to bardzo rzadkie przypadki.
Gamma II wersja Farel.
Po zakończeniu produkcji Gammy II w Rzeszowie produkcję przeniesiono do Kętrzyna. Nie był to długi rozdział w historii fabryki Farel, lecz warto go odnotować. Nie jest do końca znany cel i dokładny okres produkcji Gammy II w Kętrzynie. Prawdopodobnie ze względu na możliwość używania Gammy II jako suszarki podjęto taką decyzje. W tym okresie w Farel rozpoczęto produkcję suszarki Fema. Jej produkcja oraz wprowadzenie na rynek mocniejszych odkurzaczy średnich typu A7, które przez pierwsze kilka lat również miały gniazdo elektryczne do suszarki ostatecznie zakończyło erę „uniwersalnego polskiego odkurzacza”.
W tej wersji zastosowano przełącznik stosowany powszechnie od 1965. Wymusiło to zmianę konstrukcji rączki.
Kolorystyka.
Kolorystycznie wygląd identyczny jak przy egzemplarzach z Rzeszowa. Odkurzacze te miały jednak prosty napis, wykonany tylko z dużych liter, który ponadto znajdował się z drugiej strony korpusu.
Ciekawostki.
Kilka lat później w odkurzaczu Alfa K2-L (silnik SK-10) było to już 1800 l/min (czyli o 3 razy więcej), a w przypadku silnika Silma RH-5500A – 2000 l/min (czyli o 3,33 razy więcej). Współczesne odkurzacze domowe oscylują przy wartości 2000 l/min. Wydatek powietrza współczesnych odkurzaczy akumulatorowych wynosi około 800 l/min (o 1,33 raza więcej), lecz są one zasilane napięciem do 10-12 Voltów, Gamma natomiast była zasilana napięciem sieciowym 220 V.
Tak więc możliwości odkurzające Gammy były dość skromne.

</doc>
<doc id="4705209" url="https://pl.wikipedia.org/wiki?curid=4705209" title="Tadeusz Wieczorek">
Tadeusz Wieczorek



</doc>
<doc id="4705211" url="https://pl.wikipedia.org/wiki?curid=4705211" title="Tadeusz Wieczorek (aktor)">
Tadeusz Wieczorek (aktor)



</doc>
<doc id="4705216" url="https://pl.wikipedia.org/wiki?curid=4705216" title="Lipid fenolowy">
Lipid fenolowy



</doc>
<doc id="4705217" url="https://pl.wikipedia.org/wiki?curid=4705217" title="Kosmal (województwo mazowieckie)">
Kosmal (województwo mazowieckie)



</doc>
<doc id="4705218" url="https://pl.wikipedia.org/wiki?curid=4705218" title="Kresy (powiat żuromiński)">
Kresy (powiat żuromiński)



</doc>
<doc id="4705219" url="https://pl.wikipedia.org/wiki?curid=4705219" title="Kurzyska (powiat żuromiński)">
Kurzyska (powiat żuromiński)



</doc>
<doc id="4705220" url="https://pl.wikipedia.org/wiki?curid=4705220" title="Fiut">
Fiut



</doc>
<doc id="4705221" url="https://pl.wikipedia.org/wiki?curid=4705221" title="Kurzyska">
Kurzyska



</doc>
<doc id="4705223" url="https://pl.wikipedia.org/wiki?curid=4705223" title="Pieńki (powiat żuromiński)">
Pieńki (powiat żuromiński)



</doc>
<doc id="4705225" url="https://pl.wikipedia.org/wiki?curid=4705225" title="Psota (ujednoznacznienie)">
Psota (ujednoznacznienie)



</doc>
<doc id="4705226" url="https://pl.wikipedia.org/wiki?curid=4705226" title="Jakub Wojtkowiak">
Jakub Wojtkowiak

Jakub Wojtkowiak – polski historyk, profesor nauk humanistycznych, profesor Wydziału Historii Uniwersytetu im. Adama Mickiewicza w Poznaniu.
Życiorys.
2 grudnia 1996 obronił pracę doktorską "Stosunki radziecko-japońskie w latach 1931-1941", 30 czerwca 2008 habilitował się na podstawie pracy zatytułowanej "Polowanie na „dalniewostoczników". Represje wobec korpusu oficerskiego dalekowschodniego zgrupowania radzieckich sił zbrojnych w latach 1936-1939". 28 lutego 2020, postanowieniem Prezydenta RP, otrzymał tytuł naukowy profesora. Został zatrudniony na stanowisku profesora na Wydziale Historii Uniwersytetu im. Adama Mickiewicza.

</doc>
<doc id="4705228" url="https://pl.wikipedia.org/wiki?curid=4705228" title="Aleksander Małecki (historyk)">
Aleksander Małecki (historyk)

Aleksander Małecki – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
3 czerwca 1996 obronił pracę doktorską "Warsztat badawczy Inki Garcilaso de la Vegi w jego 'Komentarzach prawdziwych' na tle historiografii renesansowej", 16 czerwca 2014 habilitował się na podstawie pracy. Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4705229" url="https://pl.wikipedia.org/wiki?curid=4705229" title="Małgorzata Delimata">
Małgorzata Delimata

Małgorzata Delimata, właściwie Małgorzata Delimata-Proch – polska historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
24 czerwca 2002 obroniła pracę doktorską "Dziecko w Polsce średniowiecznej", 29 czerwca 2015 habilitowała się na podstawie pracy zatytułowanej "Obce i rodzime władczynie polskiego średniowiecza w polskim piśmiennictwie XIX wieku. Kształtowanie wizerunku i recepcja". Otrzymała nominację profesorską. Została zatrudniona na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objęła funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4705249" url="https://pl.wikipedia.org/wiki?curid=4705249" title="Stanisław Ratomski">
Stanisław Ratomski

Stanisław Ratomski (ur. 4 grudnia 1896 w Prudach, zm. 8 maja 1981 w Wielkiej Brytanii) – major pilot–obserwator Wojska Polskiego i Polskich Sił Powietrznych w Wielkiej Brytanii, kawaler Orderu Virtuti Militari.
Życiorys.
Wstąpił do odrodzonego Wojska Polskiego i w 1919 roku został skierowany na kurs obserwatorów w Oficerskiej Szkole Obserwatorów Lotniczych w Toruniu. Po jego ukończeniu otrzymał przydział do 3 eskadry wywiadowczej, w składzie której walczył podczas wojny polsko-bolszewickiej. Brał udział w bitwie warszawskiej i bitwie nad Niemnem.
23 kwietnia 1920 roku, w ramach przygotowywania operacji kijowskiej, wystartował z ppor. pil. Stefanem Żochowskim na rozpoznanie w rejon Koziatynia. W wyniku awarii silnika lądowali przymusowo w okolicach Sachnówki. Samolot skapotował, jednak załoga wyszła z wypadku bez obrażeń a samolot po remoncie służył w jednostce. 26 kwietnia wystartował ponownie w załodze z pil. Stefanem Żochowskim na rozpoznanie sytuacji przy mostach na Irszy i Teterwi. Zadanie zostało wykonane, potwierdzili uchwycenie mostów przez polskie oddziały. Natomiast ich samolot został uznany za wrogi i silnie ostrzelany przez polską kawalerię i piechotę.
Wyróżnił się 8 maja 1920 roku kiedy to wspierał piechotę polską w walkach nad Dnieprem i w okolicach stacji kolejowej Darnica. W załodze z ppor. pil. Józefem Krzyszkowskim przeprowadzał rozpoznanie rejonu Kijowa. Z niskiego pułapu zaatakowali oddziały Armii Czerwonej oraz uniemożliwili lokomotywie dojazd na stację kolejową i zabranie przygotowanego składu. Pomimo uszkodzenia samolotu powrócili na macierzyste lotnisko, gdzie złożyli meldunek marszałkowi Józefowi Piłsudskiemu.
15 maja,w załodze z por. pil. Stefanem Żochowskim bombardował stację kolejową Bobrik. Silny ogień przeciwlotniczy nie pozwolił im na wykonanie ataku z niskiego pułapu co spowodowało nieskuteczność bombardowania.
19 i 20 maja brał udział, w załodze z ppor. Tadeuszem Praussem, w nalotach na stację kolejową Demirki, gdzie były zgromadzone transporty wojskowe i pociągi pancerne nieprzyjaciela. Polskim lotnikom udało się uszkodzić pociąg pancerny "Lenin" co został okupione zestrzeleniem samolotu załogi Prauss-Ratomski. Lotnicy zdołali powrócić do macierzystej jednostki.
28 maja i 1 czerwca 1920 roku wspierał polskie oddziały broniące Rżyszewa i Witaczewa. 1 czerwca wykonał lot w celu nawiązania łączności z oddziałami 7 Dywizji Piechoty. Po ich odnalezieniu zaatakował czerwonoarmijną konnicę zagrażającą 7 DP, czym doprowadził do rozproszenia oddziału nieprzyjaciela. W wyniku uszkodzeń polska załoga była zmuszona lądować przymusowo w rejonie Białej Cerkwi. Ratomski sprowadził pomoc, co pozwoliło ewakuować uszkodzoną maszynę.
18 sierpnia 1920 roku, w załodze z por. pil. Marianem Romeyko, przeprowadził rozpoznanie z bombardowaniem w kierunku Węgrowa i Drohiczyna. W wyniku rozpoznania 4 Armia przeprowadziła skuteczny kontratak w rejonie Drohiczyna.
26 września 1920 roku, podczas operacji niemeńskiej, przyczynił się do nawiązania łączności z grupą wypadową na Lidę. Wylądował w pobliżu odciętej 1 Dywizji Piechoty Legionów i przekazał jej dowództwu wyniki rozpoznania rejonu Lidy. Następnie poleciał do Białegostoku, gdzie w Głównej Kwaterze Naczelnego Wodza zameldował o sytuacji l DP Leg. i przekazał otrzymany meldunek.
W czasie wojny polsko-bolszewickiej wykonał 54 loty bojowe, w tym: 35 lotów na rozpoznanie, 16 na bombardowanie, 2 na rozpoznanie połączone z bombardowaniem i 1 na przekazanie rozkazów. 20 października 1920 otrzymał tytuł i odznakę obserwatora na czas służby w Wojskach Lotniczych. 19 stycznia 1921 roku został zatwierdzony z dniem 1 kwietnia 1920 roku w stopniu porucznika, w Wojskach Lotniczych, w grupie oficerów byłych Korpusów Wschodnich i byłej armii rosyjskiej.
Po zakończeniu wojny pozostał w wojsku. 1 czerwca 1921 roku nadal pełnił służbę w 3 eskadrze lotniczej, a jego oddziałem macierzystym był 1 pułk lotniczy w Warszawie. 3 maja 1922 roku został zweryfikowany w stopniu kapitana ze starszeństwem z 1 czerwca 1919 roku i 80. lokatą w korpusie oficerów aeronautycznych. 1 marca 1924 roku został mianowany oficerem taktycznym 2 pułku lotniczego. Poza służbą na tym stanowisku od lipca 1924 do maja 1925 roku i od września 1926 r. do lipca 1928 r. był dowódcą II dywizjonu lotniczego w 2 pl. 1 grudnia 1924 roku został mianowany majorem ze starszeństwem z 15 sierpnia 1924 roku i 28. lokatą w korpusie oficerów aeronautycznych. 1 grudnia 1927 roku został skierowany na czteromiesięczny kurs dla oficerów sztabowych lotnictwa przy Centrum Wyższych Studiów Wojskowych w Warszawie. Po jego ukończeniu został dowódcą dywizjonu w 5 pułku lotniczym. Na przełomie 1930 i 1931 roku objął dowództwo pułkowego dywizjonu szkolnego. Z dniem 31 sierpnia 1935 roku został przeniesiony w stan spoczynku.
W czasie II wojny światowej przedostał się do Wielkiej Brytanii, gdzie wstąpił do RAF (otrzymał numer służbowy P-0406). Służył w Polskich Siłach Powietrznych. Po zakończeniu wojny nie zdecydował się na powrót do Polski, zmarł 8 maja 1981 roku na terenie Wielkiej Brytanii. 13 grudnia 1996 został pochowany na cmentarzu Junikowo w Poznaniu (pole 6, kwatera 5-G-9).

</doc>
<doc id="4705250" url="https://pl.wikipedia.org/wiki?curid=4705250" title="Gangjin (1990)">
Gangjin (1990)

Gangjin (강진) – południowokoreański niszczyciel min z lat 90. XX wieku, jedna z sześciu zbudowanych jednostek typu "Ganggyeong". Okręt został zwodowany 27 października 1990 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 31 maja 1991 roku. Jednostka, oznaczona numerem taktycznym 562, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
„Gangjin” zbudowany został w stoczni Kangnam Corporation w Pusan. Wodowanie okrętu odbyło się 27 października 1990 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Gangjin” został przyjęty do służby w Marynarce Wojennej Republiki Korei 31 maja 1991 roku. Okręt otrzymał numer taktyczny 562. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705252" url="https://pl.wikipedia.org/wiki?curid=4705252" title="Goryeong (1991)">
Goryeong (1991)

Goryeong (고령) – południowokoreański niszczyciel min z lat 90. XX wieku, jedna z sześciu zbudowanych jednostek typu "Ganggyeong". Okręt został zwodowany 14 stycznia 1991 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 30 listopada 1991 roku. Jednostka, oznaczona numerem taktycznym 563, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
„Goryeong” zbudowany został w stoczni Kangnam Corporation w Pusan. Wodowanie okrętu odbyło się 14 stycznia 1991 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Goryeong” został przyjęty do służby w Marynarce Wojennej Republiki Korei 30 listopada 1991 roku. Okręt otrzymał numer taktyczny 563. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705254" url="https://pl.wikipedia.org/wiki?curid=4705254" title="Gimpo (1992)">
Gimpo (1992)

Gimpo (김포) – południowokoreański niszczyciel min z lat 90. XX wieku, jedna z sześciu zbudowanych jednostek typu "Ganggyeong". Okręt został zwodowany 29 września 1992 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 30 kwietnia 1993 roku. Jednostka, oznaczona numerem taktycznym 565, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
„Gimpo” zbudowany został w stoczni Kangnam Corporation w Pusan. Wodowanie okrętu odbyło się 29 września 1992 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Gimpo” został przyjęty do służby w Marynarce Wojennej Republiki Korei 30 kwietnia 1993 roku. Okręt otrzymał numer taktyczny 565. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705256" url="https://pl.wikipedia.org/wiki?curid=4705256" title="Ronja, córka zbójnika (serial animowany)">
Ronja, córka zbójnika (serial animowany)

Ronja, córka zbójnika (jap. 山賊の娘ローニャ, "Sanzoku no Musume Rōnya") – japoński telewizyjny serial animowany, zrealizowany na podstawie powieści Astrid Lindgren o tym samym tytule.
W Polsce serial zadebiutował 10 grudnia 2019 na antenie TVP ABC.
Treść.
Ronja przychodzi na świat w wielkim zamku w środku lasu. Jej ojciec Mattis jest hersztem zbójców, których siedziba mieści się na zamku. W noc jej narodzin piorun uderza w zamek, dzieląc budowlę na pół. Dziewczynka dorasta otoczona miłością rodziców i zbójców. Pewnego dnia, podczas samotnej przechadzki, po raz pierwszy w życiu spotyka Birka, syna Borki – śmiertelnego wroga Mattisa. Okazuje się, że Borka i jego banda osiedlili się w niezamieszkałej połowie zamku. Mimo początkowej nieufności dzieci zostają przyjaciółmi. Tymczasem konflikt między hersztami narasta.

</doc>
<doc id="4705257" url="https://pl.wikipedia.org/wiki?curid=4705257" title="Gochang (1993)">
Gochang (1993)

Gochang (고창) – południowokoreański niszczyciel min z lat 90. XX wieku, jedna z sześciu zbudowanych jednostek typu "Ganggyeong". Okręt został zwodowany 30 marca 1993 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 29 października 1993 roku. Jednostka, oznaczona numerem taktycznym 566, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
„Gochang” zbudowany został w stoczni Kangnam Corporation w Pusan. Wodowanie okrętu odbyło się 30 marca 1993 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Gochang” został przyjęty do służby w Marynarce Wojennej Republiki Korei 29 października 1993 roku. Okręt otrzymał numer taktyczny 566. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705267" url="https://pl.wikipedia.org/wiki?curid=4705267" title="Maja Pelczarska">
Maja Pelczarska

Maja Pelczarska (ur. 13 lipca 1995 w Rzeszowie) – polska siatkarka, grająca na pozycji rozgrywającej. 
Wychowanka MKS V LO Rzeszów.
Sukcesy klubowe.
Mistrzostwo I ligi:

</doc>
<doc id="4705269" url="https://pl.wikipedia.org/wiki?curid=4705269" title="Geumhwa (1993)">
Geumhwa (1993)

Geumhwa (김화) – południowokoreański niszczyciel min z lat 90. XX wieku, jedna z sześciu zbudowanych jednostek typu "Ganggyeong". Okręt został zwodowany 1 sierpnia 1993 roku w stoczni Kangnam Corporation w Pusan, a do służby w Marynarce Wojennej Republiki Korei wszedł 1 maja 1994 roku. W 2018 roku nazwę niszczyciela min zmieniono na „Gimhwa”. Jednostka, oznaczona numerem taktycznym 567, nadal znajduje się w składzie floty i ma status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
„Geumhwa” zbudowany został w stoczni Kangnam Corporation w Pusan. Wodowanie okrętu odbyło się 1 sierpnia 1993 roku.
Dane taktyczno–techniczne.
Okręt jest przybrzeżnym niszczycielem min z kadłubem wykonanym z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręt napędzany jest przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręt dysponuje też dziobowym sterem strumieniowym napędzanym silnikiem o mocy 75 kW. Maksymalna prędkość jednostki wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostki składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga okrętu składa się z 5 oficerów i 43 podoficerów i marynarzy (w tym czterech nurków).
Służba.
„Geumhwa” został przyjęty do służby w Marynarce Wojennej Republiki Korei 1 maja 1994 roku. Okręt otrzymał numer taktyczny 567. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. W 2018 roku nazwę niszczyciela min zmieniono na „Gimhwa”. Jednostka nadal znajduje się w składzie floty i ma status operacyjny (stan na 2019 rok).

</doc>
<doc id="4705273" url="https://pl.wikipedia.org/wiki?curid=4705273" title="Nostalgia za Związkiem Socjalistycznych Republik Radzieckich">
Nostalgia za Związkiem Socjalistycznych Republik Radzieckich



</doc>
<doc id="4705274" url="https://pl.wikipedia.org/wiki?curid=4705274" title="Tęsknota za Związkiem Socjalistycznych Republik Radzieckich">
Tęsknota za Związkiem Socjalistycznych Republik Radzieckich



</doc>
<doc id="4705275" url="https://pl.wikipedia.org/wiki?curid=4705275" title="Ronja – córka zbójnika (miniserial)">
Ronja – córka zbójnika (miniserial)

Ronja – córka zbójnika – szwedzki trzyodcinkowy miniserial telewizyjny z 1986 roku, będący telewizyjną wersją filmu "Ronja – córka zbójnika", który z kolei był adaptacją powieści Astrid Lindgren pod tym samym tytułem.

</doc>
<doc id="4705284" url="https://pl.wikipedia.org/wiki?curid=4705284" title="Sovietwave">
Sovietwave

Sovietwave (zapisywany również jako Soviet wave lub Soviet-wave) – podgatunek muzyki synthwave, który pojawił się w Rosji i krajach postradzieckich. Charakteryzuje się ona tematyką związaną ze Związkiem Radzieckim i jest częścią zjawiska zwanego nostalgią za Związkiem Radzieckim.
Historia.
"Elektrodźwiękowa nostalgia" pojawiła się w połowie lat 10. XXI wieku, wtedy też wykrystalizowały się granice gatunku. Główną inspiracją dla autorów są emocje i skojarzenia ze Związkiem Radzieckim z lat 80. XX w. Ludmiła Szewczenko, badaczka z Uniwersytetu Jana Kochanowskiego, zauważa, że gatunek ten jest jednym z przejawów "mitu nostalgicznego", "żywego, zmysłowego i żywego" mitycznego obrazu, który przerodził się w bliską przeszłość. Sovietwave został spopularyzowany w krajach postradzieckich w drugiej połowie lat 10. XXI wieku. Jest to związane ze wzrostem popularności samego synthwave’u i nostalgią za radziecką kulturą lat 80. w krajach byłego bloku sowieckiego.
Styl.
Podgatunek opiera się na takich trendach muzyki elektronicznej, jak lo-fi, ambient i synth pop, a także na muzyce elektronicznej z ostatnich lat istnienia Związku Radzieckiego. Sovietwave ma mniej agresywne brzmienie w porównaniu z synthwave. Sovietwave to marzenia o przestrzeni i postępie, które wraz z ZSRR zniknęły, wraz z pozytywnymi wspomnieniami z dzieciństwa i utopijną nadzieją na filantropię. Muzyka ta powstała pod wpływem starych radzieckich filmów i komiksów, takich jak Alicja i tajemnica trzeciej planety, Gość z przyszłości, Przygody Elektronika, Kurier, Przygody Kota Leopolda, W drodze na Kasjopeję, Biurowy romans, Troje z Prostokwaszyna, komedie Leonida Gajdaja, stare odcinki Jeralasza itp.
Dźwięk zawiera mniej basu, ma wolne tempo i specyficzny efekt szumu. To sprawia, że gatunek ten wydaje się bardzo podobny do dreamwave i chillwave.
Wpływ na gatunek mieli tacy radzieccy kompozytorzy jak Eduard Artiemjew, Aleksandr Zacepin, Michaił Czekalin oraz grupy muzyczne, takie jak Zodiak. Obserwowany jest również wpływ artystów zachodnich, popularnych w ZSRR. Niektóre przykłady to Depeche Mode, Digital Emotion, Modern Talking.
Niektóre przykładowe zespoły muzyczne, wykonujące ten podgatunek muzyki to Artek Elektronika, Proton-4, Majak, Elektronika-302 i Stereoyunost.
Sovietwave charakteryzuje się naciskiem na kulturowe, polityczne i naukowe aspekty życia obywateli ZSRR. Wstawki z radzieckich filmów naukowych i edukacyjnych lub przemówienia radzieckich polityków służą doświadczenia immersyjności przez słuchacza.

</doc>
<doc id="4705286" url="https://pl.wikipedia.org/wiki?curid=4705286" title="Niszczyciele min typu Ganggyeong">
Niszczyciele min typu Ganggyeong

Niszczyciele min typu Ganggyeong – południowokoreańskie niszczyciele min z końca XX wieku. W latach 1986–1993 w stoczni Kangnam Corporation w Pusan zbudowano sześć okrętów tego typu. Przyjęte do służby w Marynarce Wojennej Republiki Korei w latach 1986–1994, nadal znajdują się w składzie floty i mają status operacyjny (stan na 2019 rok).
Projekt i budowa.
Niszczyciele min typu "Ganggyeong" zostały zaprojektowane w krajowej stoczni Kangnam, jednak wzorowane były na włoskich jednostkach typu "Lerici". Pierwsza jednostka – „Ganggyeong” – przeznaczona została do testów, dwie następne zamówiono w 1988 roku, a trzy kolejne w roku 1990. Plany zbudowania łącznie 16 okrętów tego typu zostały zarzucone.
Wszystkie jednostki typu "Ganggyeong" zbudowane zostały w stoczni Kangnam Corporation w Pusan. Zwodowano je w latach 1986–1993.
Dane taktyczno–techniczne.
Okręty są przybrzeżnymi niszczycielami min z kadłubami wykonanymi z kompozytów. Długość całkowita wynosi 50 metrów, szerokość całkowita 9,6 metra (8,3 metra na wodnicy), zaś zanurzenie 2,6 metra. Wyporność standardowa wynosi 470 ton, zaś pełna 520 ton. Okręty napędzane są przez dwa silniki wysokoprężne MTU o łącznej mocy 1,5 MW (2040 KM), poruszające dwoma pędnikami cykloidalnymi Voith-Schneider. Okręty dysponują też dziobowymi sterami strumieniowymi napędzanymi silnikami o mocy 75 kW. Maksymalna prędkość jednostek wynosi 15 węzłów. Zasięg wynosi 2000 Mm przy prędkości 10 węzłów.
Uzbrojenie artyleryjskie jednostek składa się z pojedynczego działka Oerlikon kalibru 20 mm L/70 Mk 10 oraz dwóch pojedynczych karabinów maszynowych kalibru 7,62 mm L/90. Wyposażenie przeciwminowe stanowią dwa pojazdy podwodne Gaymarine Pluto. Wyposażenie radioelektroniczne obejmuje radar nawigacyjny Raytheon SPS-64, sonar kadłubowy GEC-Marconi 193M i system walki Racal MAINS 500.
Załoga pojedynczego okrętu składa się z 5 oficerów i 43 podoficerów i marynarzy (w tym czterech nurków).
Służba.
Pierwszy okręt typu został przyjęty do służby w Marynarce Wojennej Republiki Korei w 1986 roku („Ganggyeong”), dwa następne w 1991 roku („Gangjin” i „Goryeong”), dwa w 1993 roku („Gimpo” i „Gochang”), a ostatni w 1994 roku („Geumhwa”). Okręty otrzymały numery taktyczne 561–563 i 565–567. Do 2015 roku prawdopodobnie dokonano wymiany pojazdów podwodnych Pluto na nowsze Double Eagle. W 2018 roku nazwę ostatniego niszczyciela min zmieniono na „Gimhwa”. Wszystkie jednostki nadal znajdują się w składzie floty i mają status operacyjny (stan na 2019 rok).

</doc>
<doc id="4705288" url="https://pl.wikipedia.org/wiki?curid=4705288" title="Janta III">
Janta III



</doc>
<doc id="4705291" url="https://pl.wikipedia.org/wiki?curid=4705291" title="Juliusz Giżowski">
Juliusz Giżowski



</doc>
<doc id="4705292" url="https://pl.wikipedia.org/wiki?curid=4705292" title="Fundacja Heritage">
Fundacja Heritage



</doc>
<doc id="4705293" url="https://pl.wikipedia.org/wiki?curid=4705293" title="Północna grań Rysów">
Północna grań Rysów

Północna grań Rysów () – długa grań odbiegająca od północnego szczytu Rysów (2499 m) w kierunku północnym i opadająca w widły Białej Wody i Rybiego Potoku w Tatrach. Oddziela znajdującą się w Polsce Dolinę Rybiego Potoku od słowackiej Doliny Białej Wody. Granią tą biegnie granica polsko-słowacka.
Północna grań Rysów ma kilka bocznych odgałęzień. Kolejno znajdują się w niej:

</doc>
<doc id="4705294" url="https://pl.wikipedia.org/wiki?curid=4705294" title="The Swatch Group">
The Swatch Group



</doc>
<doc id="4705298" url="https://pl.wikipedia.org/wiki?curid=4705298" title="Konopiszte">
Konopiszte



</doc>
<doc id="4705301" url="https://pl.wikipedia.org/wiki?curid=4705301" title="Encyklopedia Historii Ukrainy">
Encyklopedia Historii Ukrainy



</doc>
<doc id="4705307" url="https://pl.wikipedia.org/wiki?curid=4705307" title="Włodzimierz Schild">
Włodzimierz Schild

Włodzimierz Schild (ur. 30 marca 1894 w Niechcicach, zm. 27 stycznia 1941 w Warszawie) – żołnierz armii rosyjskiej, porucznik kawalerii Wojska Polskiego, uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się 30 marca 1894 w rodzinie Augusta i Anny z d. Bucholc. Absolwent gimnazjum w Częstochowie. Zmobilizowany w 1914 do armii rosyjskiej. Następnie od czerwca 1917 jako żołnierz w 1 pułku ułanów z którym wziął udział w walkach w bitwie pod Krechowcami. Następnie jako żołnierz 2 pułku konnego w Rosji, który przekształcono później w 14 pułk ułanów. W szeregach tego pułku brał udział w walkach na froncie wojny polsko-bolszewickiej, gdzie
został ciężko ranny. Za dzielność i odwagę w walce odznaczony Orderem Virtuti Militari.
Przeniesiony do rezerwy w 1926. Zmarł w Warszawie, pochowany na cmentarzu Powązki Wojskowe w Warszawie (kwatera B12-2-5).
Życie prywatne.
Żonaty od 1924 z Wandą Węgłowską, mieli jednego syna.

</doc>
<doc id="4705316" url="https://pl.wikipedia.org/wiki?curid=4705316" title="Klasztor Świętej Trójcy">
Klasztor Świętej Trójcy



</doc>
<doc id="4705321" url="https://pl.wikipedia.org/wiki?curid=4705321" title="Parki narodowe w Korei Południowej">
Parki narodowe w Korei Południowej

Parki narodowe w Korei Południowej – obszary prawnie chronione na terenie Korei Południowej, wyróżniające się reprezentatywnymi ekosystemami lub krajobrazami kulturowymi.
Obecnie (2020), w Korei Południowej znajdują się 22 parki narodowe zajmujące 6,7% powierzchni kraju. Wszystkie parki, poza Hallasan Kungnip Kongwŏn zarządzane są przez Koreańską Służbę Parków Narodowych.
Historia.
Najstarszym parkiem narodowym na terenie Korei Południowej, założonym w 1967 roku, jest Chirisan Kungnip Kongwŏn. Łącznie na terenie Korei utworzono 22 parki, ostatni – Taebaeksan Kungnip Kongwŏn – w 2018 roku. Istnieje 17 parków o charakterze górskim, 4 o charakterze wybrzeżno-morskim i jeden o charakterze historycznym – Kyŏngju Kungnip Kongwŏn. Parki zajmują 6,7% powierzchni kraju i wszystkie, z wyjątkiem Hallasan Kungnip Kongwŏn, zarządzane są przez utworzoną w 1987 roku Koreańską Służbę Parków Narodowych.
Parki narodowe.
Poniższa tabela przedstawia południowokoreańskie parki narodowe:

</doc>
<doc id="4705322" url="https://pl.wikipedia.org/wiki?curid=4705322" title="Włośniak nagi">
Włośniak nagi

Włośniak nagi ("Mallocybe gymnocarpa" (Kühner) Matheny &amp; Esteve-Rav.) – gatunek grzybów należący do rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Mallocybe, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1953 r. Robert Kühner nadając mu nazwę "Inocybe gymnocarpa". Obecną, uznaną przez Index Fungorum nazwę nadali mu w 2019 r. Matheny i Esteve-Rav., przenosząc go do nowo utworzonego rodzaju "Mallocybe".
Synonim: "Inocybe gymnocarpa" Kühner 1953.
Nazwę polską podał Andrzej Nespiak w 1990 r. Po przeniesieniu go do rodzaju "Mallocybe" nazwa polska stała się niespójna z nazwą naukową. W 2021 r. Komisja ds. Polskiego Nazewnictwa Grzybów przy Polskim Towarzystwie Mykologicznym zarekomendowała nazwę włośniak nagi.
Morfologia.
Średnica 2–5 cm, początkowo stożkowaty, potem płaskowypukły, a czasami nawet zupełnie płaski. W stosunku do mięsistego trzonu jest cienki. Powierzchnia jednolicie włókienkowato- łusaeczkowata barwy brązowej, na szczycie ciemniejsza.
Zatokowato wycięte, cienkie, brudnooliwkowe. Ostrza jaśniejsze.
Wysokość 4–5 cm, grubość 0,5–1,2 cm, walcowaty, pełny, bez śladu pierścienia, z nieco zgrubiałą podstawą. Powierzchnia delikatnie włókienkowata, w górnej części niemal biała i nieco oszroniona, w dolnej brudnobeżowa, lub rdzawożółtawa, przy podstawie biała.
W kapeluszu brudnobiały, w trzonie rdzawożółty. Smak i zapach nieokreślony.
Zarodniki eliptyczno-migdałkowate, nieco nieregularne, 10,5–13,5 × 6–7,5 µm. Podstawki maczugowate 30–45 × 10,5–12 µm. Na ostrzu blaszek licznie występują maczugowate, cienkościenne komórki brzeżne o wymiarach 40–70 × 10–20 µm.
Występowanie i siedlisko.
Znane jest występowanie włosniaka nagiego w Europie. W piśmiennictwie naukowym na terenie Polski do 2003 r. podano na 2 stanowiskach. W Polsce gatunek słabo poznany, jego rozprzestrzenienie i częstość występowania nie są znane.
Grzyb mikoryzowy. Rośnie na ziemi w lasach iglastych na glebach wapiennych.

</doc>
<doc id="4705324" url="https://pl.wikipedia.org/wiki?curid=4705324" title="Mallocybe gymnocarpa">
Mallocybe gymnocarpa



</doc>
<doc id="4705325" url="https://pl.wikipedia.org/wiki?curid=4705325" title="Inocybe gymnocarpa">
Inocybe gymnocarpa



</doc>
<doc id="4705329" url="https://pl.wikipedia.org/wiki?curid=4705329" title="Bór mieszany">
Bór mieszany



</doc>
<doc id="4705331" url="https://pl.wikipedia.org/wiki?curid=4705331" title="Rajd Dolnośląski 1965">
Rajd Dolnośląski 1965

9. Rajd Dolnośląski – 9. edycja Rajdu Dolnośląskiego. Był to rajd samochodowy rozgrywany od 21 do 23 maja 1965 roku. Była to druga runda Rajdowych Samochodowych Mistrzostw Polski w roku 1965. Został rozegrany na nawierzchni asfaltowej. Zwycięzcą rajdu został Adam Wędrychowski.

</doc>
<doc id="4705333" url="https://pl.wikipedia.org/wiki?curid=4705333" title="Obszar ochrony ścisłej Kaliszki">
Obszar ochrony ścisłej Kaliszki

Kaliszki – obszar ochrony ścisłej położony w północno-wschodniej części Kampinoskiego Parku Narodowego. Został utworzony w 1977 roku, ma powierzchnię 105,82 ha. Leży kilkaset metrów na południe od zabudowań wsi Kaliszki. Wzdłuż jego granicy przebiega Kampinoski Szlak Rowerowy (obszar znajduje się na jego 127 kilometrze), natomiast sam teren nie jest udostępniony dla zwiedzających.
Obszar ochrony ścisłej obejmuje „malownicze drzewostany sosnowe w wieku do 150 lat, bory mieszane świeże i wilgotne z fragmentami olsów i turzycowisk w zagłębieniach międzywydmowych”. Znajduje się tu stanowisko kosaćca syberyjskiego, a wśród zwierząt występują łosie, dziki, sarny, a także bociany czarne, mające tu miejsca lęgowe.

</doc>
<doc id="4705334" url="https://pl.wikipedia.org/wiki?curid=4705334" title="Artek Elektronika">
Artek Elektronika

Artek Elektronika, ros. Артек Электроника – rosyjska grupa muzyczna indie rockowa, dream popowa i sovietwave założona w Moskwie w 2015.
Historia.
Datą założenia zespołu jest 7 czerwca 2015, kiedy to ukazał się pierwszy album "Последний день в СССР" (trl. "Posliednyj dień w SSSR").
W wywiadzie przeprowadzonym dla The Guardian, założyciele zespołu, Alieksandr Kołupajew i Erika Kisieliowa przyznali, że pociągał ich idealizm radzieckiej retoryki, mimo że o ZSRR wiedzą tylko z książek oraz wspomnień rodziców i dziadków:
"Chcieliśmy tylko przekazać emocje tamtych czasów, kiedy ludzie wierzyli, mieli nadzieję, kiedy myśleli globalnie".
6 września 2015 ukazał się drugi album "Стать Великим Человеком" (trl. "Stat' Wielikim Czelowiekom"), który wpasowywał się nadal w tematykę radzieckiej przeszłości.
Prawie rok później, w sierpniu 2016, ukazał się album "Атланты ("trl. "Atlanty").
Styl.
Artek Elektronika jest grupą, która tworzy muzykę z podgatunku sovietwave, podobnie jak Majak. Jednak na dwóch początkowych albumach Artek Elektronika stosowała również elementy dream popu. W przyszłych albumach grupy podgatunek ten będzie jeszcze bardziej widoczny, a echa radzieckiej przeszłości w kompozycjach zespołu będą ograniczone do minimum. Już w albumie "Атланты" zamiast "radzieckich" kompozycji dominowały piosenki o miejscu człowieka we wszechświecie i jego drodze do gwiazd. W przyszłości motywem przewodnim dla zespołu będzie przestrzeń kosmiczna.
Komentarz zespołu na temat idei piosenek:
"Chcemy, aby ludzie nie siedzieli na portalach społecznościowych, ale spędzali więcej czasu na dążeniu do celu. Chcielibyśmy być łykiem motywacji dla naszych słuchaczy i być może okazją do tego, aby marzenie z dzieciństwa mogło się spełnić w najbliższej przyszłości".

</doc>
<doc id="4705337" url="https://pl.wikipedia.org/wiki?curid=4705337" title="Ekspedycja 61">
Ekspedycja 61

Ekspedycja 61 – wyprawa na Międzynarodową Stację Kosmiczną, którą 3 października 2019 r. rozpoczęło oddokowanie statku kosmicznego Sojuz MS-12. Ekspedycji dowodzi astronauta ESA Luca Parmitano, który został trzecim europejskim – i jednocześnie pierwszym włoskim – astronautą dowodzącym MSK. Parmitano wraz ze swoimi kolegami z Sojuz MS-13 Aleksandrem Skworcowem, Andrew Morganem oraz Christiną Koch z Sojuzu MS-12 został przeniesiony z Ekspedycji 60. Dołączyli do nich Oleg Skripoczka i Jessica Meir, którzy na pokładzie Sojuzu MS-15 wystartowali 25 września 2019 r. 
Inne załogi lotów kosmicznych na MSK.
Zgodnie z dokumentem FPIP (Flight Planning Integration Panel) uzyskanym przez NASAspaceflight.com w czerwcu 2019 r., Ekspedycja 61 została wstępnie zaplanowana na dwukrotne odwiedziny statku kosmicznego Development Crew Development. 
Spacery.
Załoga Ekspedycji 61 przeprowadziła dziewięć spacerów kosmicznych, więcej niż którakolwiek z ekspedycji w historii MSK. 
Przeprowadzono cztery spacery kosmiczne w celu naprawy spektrometru magnetycznego alfa. Naprawę przeprowadzili astronauta ESA Luca Parmitano i astronauta NASA Andrew Morgan. Obaj byli wspierani przez astronautki NASA: Christinę Koch i Jessicę Meir, które obsługiwały ramię robota Canadarm2 z wnętrza stacji. Te cztery spacery kosmiczne opisano jako „najtrudniejsze od czasu napraw Hubble'a”. 
Wiele spacerów kosmicznych wykonano w celu naprawy i ulepszenia akumulatorów MSK. Historyczny był jednak spacer wykonany w dniu 18 października 2019 przez Christinę Koch i Jessicę Meir. Był to pierwszy w historii spacer kosmiczny wykonany tylko przez kobiety. 

</doc>
<doc id="4705341" url="https://pl.wikipedia.org/wiki?curid=4705341" title="Le Glorieux (1931)">
Le Glorieux (1931)

Le Glorieux (Q168) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 29 listopada 1931 roku w stoczni Ateliers et Chantiers de Saint-Nazaire Penhoët w Saint-Nazaire, a do służby w Marine nationale wszedł 1 czerwca 1934 roku. Podczas wojny jednostka pełniła służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdowała się pod kontrolą rządu Vichy. 27 listopada 1942 roku okręt uniknął samozatopienia w Tulonie, uciekając do zdobytego przez Aliantów Oranu. „Le Glorieux” wszedł w skład marynarki Wolnych Francuzów. W październiku 1952 roku został sprzedany na złom.
Projekt i budowa.
„Le Glorieux” zamówiony został na podstawie programu rozbudowy floty francuskiej z lat 1928/1929. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Okręty typu "Redoutable" miały duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętów był inż. Jean-Jacques Roquebert. „Le Glorieux” należał do 2. serii jednostek, które otrzymały silniki Diesla o większej mocy, dzięki czemu osiągały one na powierzchni prędkość 19 węzłów.
„Le Glorieux” zbudowany został w stoczni Ateliers et Chantiers de Saint-Nazaire Penhoët (numer stoczniowy Q52). Stępkę okrętu położono 10 lutego 1930 roku, a zwodowany został 29 listopada 1931 roku.
Dane taktyczno–techniczne.
„Le Glorieux” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 7200 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 19 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 4 oficerów oraz 57 podoficerów i marynarzy.
Służba.
„Le Glorieux” został przyjęty do służby w Marine nationale 1 czerwca 1934 roku. Jednostka otrzymała numer burtowy Q168. W momencie wybuchu II wojny światowej okręt pełnił służbę na Morzu Śródziemnym, wchodząc w skład 1. dywizjonu 3. eskadry 1. Flotylli okrętów podwodnych w Tulonie (wraz z siostrzanymi jednostkami „Le Héros”, „Le Conquérant” i „Le Tonnant”). Dowódcą okrętu był w tym okresie kpt. mar. J.C.P. Champel. 7 października „Le Glorieux”, „Fresnel” i „Redoutable” opuściły Tulon i w eskorcie niszczyciela „La Railleuse” udały się do Gibraltaru, a stamtąd 10 października eskortowane przez niszczyciel „Lynx” wyszły w rejs do Casablanki, docierając do miejsca przeznaczenia 13 października. 19 listopada 1939 roku okręty podwodne „Le Glorieux”, „La Psyché” i „Méduse”, eskortowane przez niszczyciel „Bordelais” wyszły z Casablanki, docierając dzień później do Oranu, gdzie „Le Glorieux” został poddany remontowi.
W czerwcu 1940 roku okręt znajdował się w Dakarze w składzie 1. dywizjonu okrętów podwodnych (wraz z „Le Héros”), a jego dowódcą był nadal kpt. mar. J.C.P. Champel. 4 lipca, po ataku Brytyjczyków na Mers el-Kebir, stacjonujące w Dakarze okręty podwodne „Le Glorieux” i „Le Héros”, niszczyciele „Milan” i „Épervier” oraz cztery krążowniki pomocnicze wyszły w morze po otrzymaniu rozkazu zaatakowania brytyjskiej żeglugi. 2 listopada 1940 roku „Le Glorieux”, „Le Héros” oraz dwa parowce wyszły z Casablanki i w eskorcie awiza „La Batailleuse” pokonały Cieśninę Gibraltarską, docierając 5 listopada do Oranu. W listopadzie 1940 roku „Le Glorieux” znalazł się w Tulonie w składzie 1. grupy okrętów podwodnych (wraz z „Le Conquérant”, „Le Héros” i „Le Tonnant”), gdzie został rozbrojony zgodnie z warunkami zawieszenia broni między Francją a Niemcami.
Na przełomie 1941 i 1942 roku „Le Glorieux” stacjonował w bazie Diégo Suarez. Podczas desantu Aliantów na Madagaskar jednostka unikając zatopienia udała się początkowo na południe od rejonu walk, a następnie via Dakar dotarła do Tulonu. W momencie ataku Niemców na Tulon 27 listopada 1942 roku okręt, pod dowództwem kmdra ppor. Meyniera, cumował w basenie Maurillon. Jednostka uniknęła samozatopienia, uciekając z portu do hiszpańskiej Walencji. Po 24-godzinnym postoju i naprawie uszkodzeń okręt skierował się do zdobytego przez Aliantów Oranu. W grudniu 1942 roku „Le Glorieux” wszedł w skład marynarki Wolnych Francuzów. W latach 1943-1944 okręt poddano modernizacji, w wyniku której zamiast zdwojonych wkm kal. 13,2 mm zamontowano dwa pojedyncze działka przeciwlotnicze Oerlikon kal. 20 mm, zainstalowano radary oraz sonar. Remontu dokonano w USA, w stoczni Philadelphia Naval Shipyard w Filadelfii. W 1945 roku numer burtowy jednostki zmieniono na S02.
Jednostka została sprzedana w celu złomowania 27 października 1952 roku, po 18 latach eksploatacji.

</doc>
<doc id="4705345" url="https://pl.wikipedia.org/wiki?curid=4705345" title="Teresa Starowieyska">
Teresa Starowieyska

Teresa Starowieyska, po mężu Bisping (ur. 31 stycznia 1953 w Krakowie) – polska koszykarka, występująca na pozycji rozgrywającej, reprezentantka kraju, multimedalistka mistrzostw Polski. 
Jest wychowanką Wisły Kraków, w której występy zaczęła jako 11-latka w 1964.
W latach 1972–1977 studiowała geografię w krakowskiej WSP.

</doc>
<doc id="4705346" url="https://pl.wikipedia.org/wiki?curid=4705346" title="Teresa Bisping">
Teresa Bisping



</doc>
<doc id="4705356" url="https://pl.wikipedia.org/wiki?curid=4705356" title="Jerzy Kruszelnicki">
Jerzy Kruszelnicki

Jerzy Paweł Kruszelnicki (ur. 18 czerwca 1957 w Krakowie) – polski biolog, geobotanik, działacz ochrony przyrody.
Życiorys.
Absolwent Uniwersytetu Jagiellońskiego w Krakowie, gdzie ukończył studia biologiczne – biologię środowiskową ze specjalizacją ekologia roślin. Stopień naukowy doktora uzyskał w Instytucie Botaniki im. Szafera Polskiej Akademii Nauk – „Ekologiczne Podstawy Ochrony i Kształtowania Przyrody Mazurskiego Parku Krajobrazowego”.
Propagator: globalnego zalesiania i ochrony lasów na świecie w celu stabilizacji klimatu, ochrony i odtwarzania zasobów wód słodkich i gleb, ochrony terenów bagiennych i torfowisk, ekosystemów morskich w tym oczyszczenia Oceanów z wysp śmieci oraz wprowadzenia pierwszej w świecie prawnej, wielkopowierzchniowej ochrony przyrody w skali kontynentalnej i oceanicznej; te autorskie postulaty w formie oficjalnie zgłoszonych propozycji i dokumentów były przedstawione na oficjalnej stronie Szczytu Ziemi Rio+20 w Rio de Janeiro w 2012 r., którego dr Jerzy Kruszelnicki był aktywnym uczestnikiem, reprezentując Komitet Ochrony Przyrody Polskiej Akademii Nauk.
Badania naukowe – głównie geobotaniczne i faunistyczne oraz dotyczące ochrony zasobów wód słodkich oraz możliwości odtwarzania lasów i ekosystemów trawiastych – Jerzy Kruszelnicki prowadził między innymi w takich rejonach świata jak: Europa Środkowo-Wschodnia, w tym Ukraina, Półwysep Apeniński, Półwysep Bałkański, Skandynawia, Finlandia, Turcja, Australia, Brazylia, a także baseny – Morza Śródziemnego, Morza Czarnego, Morza Północnego i Bałtyku oraz brazylijskie wybrzeża Atlantyku, australijskie wybrzeża Oceanu Indyjskiego i Pacyfiku, w tym Wielka Rafa Koralowa.
Autor ponad 100 publikacji, w tym naukowych, popularnonaukowych i albumów krakowskiego wydawnictwa Biały Kruk z różnych tematów i dziedzin przyrodniczych, geograficznych, historycznych i dziedzictwa kulturowego.

</doc>
<doc id="4705365" url="https://pl.wikipedia.org/wiki?curid=4705365" title="Mallocybe">
Mallocybe

Mallocybe (Kuyper) Matheny, Vizzini &amp; Esteve-Rav. (włośniak) – rodzaj grzybów z rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Pierwotnie gatunki obecnie zaliczane do rodzaju "Mallocybe" należały do rodzaju "Inocybe" (strzępiak). W 1986 r. Thomas Wilhelmus 
Robert utworzył podrodzaj "Mallocybe", do którego włączył część gatunków "Inocybe". W 2019 r. Matheny, Vizzini i Esteve-Rav podnieśli ten takson do rangi rodzaju.
Nazwę polską gatunków podał Andrzej Nespiak w 1990 roku. Po przeniesieniu ich do rodzaju "Mallocybe" nazwy polskie są niespójne z nazwami naukowymi. W 2021 r. Komisja ds. Polskiego Nazewnictwa Grzybów zaproponowała dla nich nazwę włośniak.
Znaczenie.
Grzyby mikoryzowe. Zaliczane do tego rodzaju gatunki (zwane strzępiakami) zawierają pewną ilość muskaryny – tej samej substancji trującej, która występuje w muchomorach, stąd też zatrucia strzępiakami dają podobne objawy, jak zatrucia muchomorami. Ze względu na niewielką ilość muskaryny zwykle nie są to zatrucia śmiertelne, a tylko powodujące przykre dolegliwości. Z powodu trujących własności nie są zbierane jako grzyby jadalne, ponadto i tak nie mają wartości kulinarnych; są mało mięsiste i często o mało przyjemnym zapachu.

</doc>
<doc id="4705366" url="https://pl.wikipedia.org/wiki?curid=4705366" title="Sibyla Mislovičová">
Sibyla Mislovičová

Sibyla Mislovičová (ur. 30 czerwca 1958 w Bratysławie) – słowacka językoznawczyni, pisarka i tłumaczka. Zajmuje się słownictwem literackiego języka słowackiego, socjolingwistyką, kulturą języka oraz poradnictwem językowym.
Pracuje jako sekretarz naukowy Instytutu Językoznawstwa im. Ľudovíta Štúra. Znana jest z audycji Słowackiego Radia „Slovenčina na slovíčko”, popularyzującej wiedzę o języku słowackim. Jest autorką ponad dwudziestu książek dla dzieci. Redaguje czasopismo „Kultúra slova”.
Życiorys.
W latach 1978–1982 studiowała słowacystykę i polonistykę na Wydziale Filozoficznym Uniwersytetu Komeńskiego w Bratysławie. W latach 1983–1984 pracowała w jednej ze szkół podstawowych w Bratysławie. W 1985 roku została zatrudniona w Instytucie Językoznawstwa im. Ľudovíta Štúra Słowackiej Akademii Nauk. W 2009 roku została sekretarzem naukowym instytutu, a w 2012 roku – kierownikiem wydziału terminologii i kultury języka.
Przyczyniła się do opracowania zbiorowej monografii "Dynamika slovnej zásoby súčasnej slovenčiny" (1989), tworząc rozdział o nazwach urządzeń i środków. Jest to jedna z najbardziej istotnych publikacji Instytutu Językoznawstwa. Zainteresowania badawcze Mislovičowej koncentrowały się pierwotnie na języku mediów. Była także członkinią Sekcji Językowej Radia Słowackiego.
W 2019 roku została uhonorowana Nagrodą za Naukę i Technikę (kategoria: Popularyzator nauki).

</doc>
<doc id="4705370" url="https://pl.wikipedia.org/wiki?curid=4705370" title="Barbara Paluch">
Barbara Paluch

Barbara Paluch (ur. 1957) – polska koszykarka, multimedalistka mistrzostw Polski.

</doc>
<doc id="4705374" url="https://pl.wikipedia.org/wiki?curid=4705374" title="Mallocybe dulcamara">
Mallocybe dulcamara



</doc>
<doc id="4705384" url="https://pl.wikipedia.org/wiki?curid=4705384" title="Wanda Czuwaj">
Wanda Czuwaj

Wanda Czuwaj, po mężu Lenczowska (ur. 26 marca 1947 w Krakowie) – polska koszykarka, występująca na pozycji rozgrywającej, multimedalistka mistrzostw Polski. 
Życiorys.
Jest wychowanką Wisły Kraków.
Jej mężem jest były koszykarz Wisły, Kazimierz Lenczowski. Ich synowie Dariusz i Grzegorz zostali sędziami koszykarskimi.
Ukończyła studia na Akademii Górniczo-Hutniczej w Krakowie, uzyskując tytuł inżyniera metalurga.

</doc>
<doc id="4705385" url="https://pl.wikipedia.org/wiki?curid=4705385" title="Wanda Lenczowska">
Wanda Lenczowska



</doc>
<doc id="4705388" url="https://pl.wikipedia.org/wiki?curid=4705388" title="Karlštejn (zamek)">
Karlštejn (zamek)



</doc>
<doc id="4705392" url="https://pl.wikipedia.org/wiki?curid=4705392" title="Karlštejn (kraj środkowoczeski)">
Karlštejn (kraj środkowoczeski)



</doc>
<doc id="4705394" url="https://pl.wikipedia.org/wiki?curid=4705394" title="Karlštejn">
Karlštejn



</doc>
<doc id="4705395" url="https://pl.wikipedia.org/wiki?curid=4705395" title="Obszar ochrony ścisłej Granica">
Obszar ochrony ścisłej Granica

Granica – obszar ochrony ścisłej o powierzchni 231,33 ha położony w południowej części Kampinoskiego Parku Narodowego.
W 1936 utworzono rezerwat przyrody Granica. W 1959 przekształcił się on w obszar ochrony ścisłej. Leży kilkaset metrów na północ od zabudowań wsi Granica i w pobliżu Ośrodka Dydaktyczno-Muzealnego w tej miejscowości. Wzdłuż jego granicy przebiega Kampinoski Szlak Rowerowy (rezerwat znajduje się na jego 49 kilometrze) i Południowy Szlak Leśny, a także ścieżka edukacyjna „Na Skraju Puszczy”.
Obszar ochrony ścisłej obejmuje „wały i parabole wydmowe na pograniczu bagien”. Dominują tu bory mieszane świeże i wilgotne, a także grądy, olsy i inicjalne formy dąbrowy świetlistej. Występują tu także łosie i bociany czarne, jak również stanowiska nerecznicy górskiej.

</doc>
<doc id="4705403" url="https://pl.wikipedia.org/wiki?curid=4705403" title="Kim Jin-ho">
Kim Jin-ho

Kim Jin-ho (, ur. 1 grudnia 1961 w powiecie Yecheon, w Gyeongsangu Północnym) – południowokoreańska łuczniczka, brązowa medalistka olimpijska, czterokrotna mistrzyni świata, pięciokrotna mistrzyni igrzysk azjatyckich.
Pierwsza łuczniczka koreańska, która uzyskała tytuł mistrzowski poza granicami kraju; jej sukces przyczynił się do wzrostu zainteresowania dyscypliną w Korei. W 1977 dostała się do kadry narodowej. W 1978, jeszcze jako uczennica drugiej klasy liceum, zdobyła złoty medal podczas VIII Igrzysk Azjatyckich w Bangkoku. Był to pierwszy złoty medal na igrzyskach zdobyty przez reprezentanta Korei Południowej. Kim Jin-ho zdobyła złote medale w konkurencji indywidualnej i drużynowej na XXX Mistrzostwach Świata w Łucznictwie w Berlinie (1979) oraz na XXXII Mistrzostwach Świata w Los Angeles (1983), a na mistrzostwach w Seulu (1985) zdobyła brązowy medal w konkurencji indywidualnej oraz srebrny w konkurencji drużynowej. Z kolei w 1982 została srebrną medalistką w konkurencji indywidualnej i złotą w konkurencji drużynowej podczas IX Igrzysk Azjatyckich. W 1984 zdobyła brązowy medal (indywidualnie) Igrzysk XXIII Olimpiady. Na Igrzyskach Azjatyckich 1986 zdobyła trzy medale. Zakończyła karierę sportową w 1986.
W 1979 otrzymała sportowy order zasługi. W 1995 nazwano jej imieniem stadion łuczniczy w Yecheon. W grudniu 2018 została uhonorowana miejscem w koreańskiej Hali Sław Sportu.
Wykłada na uniwersytecie sportowym w Seulu.

</doc>
<doc id="4705406" url="https://pl.wikipedia.org/wiki?curid=4705406" title="Zitzewitz">
Zitzewitz

Zitzewitz (Ciczwic, Ciszwic, Ciświc, Zitzwitz, Zizwitz) – herb szlachecki, używany przez rodzinę osiadłą na Kaszubach. Herb własny rodziny Zitzewitzów.
Opis herbu.
Herb znany przynajmniej w czterech wariantach. Opisy z wykorzystaniem klasycznych zasad blazonowania:
Zitzewitz I: "W polu dwudzielnym w słup srebrno-czarnym (także czarno-srebrnym) orzeł dwugłowy (także w koronach) w barwach naprzemiennych. Klejnot: nad hełmem w zawoju czarno-srebrnym (także w koronie) siedem piór strusich trzy czarne między czterema srebrnymi (także w dwóch rzędach: 4 i 3). Labry czarne, podbite srebrem (także czerwone i białe)."
Zitzewitz I odmienny: "W polu dwudzielnym w słup, czarno-srebrnym, orzeł dwugłowy z uzbrojeniem i w koronach złotych, barwiony naprzemiennie, mający na piersi trzy kule złote w słup. Klejnot: nad hełmem w koronie siedem piór strusich, trzy czarne między czterema srebrnymi. Labry czarne, podbite srebrem."
Zitzewitz II: "W polu dwudzielnym w słup, z prawej srebrnym, z lewej czarnym, orzeł dwugłowy z uzbrojeniem i w koronach złotych, barwiony naprzemiennie. Klejnot: nad hełmem w zawoju czarno-srebrnym siedem piór kruczych srebrnych. Labry czarne, podbite srebrem."
Zitzewitz Hrabia: "W polu dwudzielnym w słup, z prawej czarnym, z lewej srebrnym, orzeł dwugłowy barwiony naprzemiennie. Nad tarczą korona hrabiowska, nad którą hełm w koronie z klejnotem – siedem piór strusich, trzy srebrne między czterema czarnymi. Labry czarne, podbite srebrem. Tarczę podtrzymują dwa orły: czarny z prawej, srebrny z lewej, oba z uzbrojeniem złotym, patrzące na zewnątrz."
Najwcześniejsze wzmianki.
Najdawniejszą wersją herbu była ta oznaczona jako Zitzewitz II, która pojawiała się na pieczęciach członków rodu w XIV-XVI wieku. Najstarsze pieczęcie z lat 1347, 1402, 1418 i 1477 wyobrażają samą tarczę bez klejnotu. Inne stare pieczęcie z tym herbem znane są z lat 1479, 1493, 1496. W barwach i z klejnotem ta wersja herbu znana jest ze sztambucha z 1577 roku należącego do Matthiasa von Zitzwitz z gałęzi z Budowa i z Janiewic, Biesowic i Warcina.
Herb w wersji określanej jako podstawowa po raz pierwszy pojawił się na mapie Pomorza Lubinusa z 1618 roku oraz w tzw. „starym” herbarzu Siebmachera z XVII wieku. Następnie herb odnotowały herbarze: Bagmihla ("Pommersches Wappenbuch", 1847), Ledebura ("Wappenbuch der Preussischen Monarchie", 1836), Zedlitza-Neukircha ("Neues preussisches Adels-Lexicon", 1842), Żernickiego ("Der polnische Adel", 1900).
Herb Zitzewitz I odmienny (ale bez koron) znany jest ze sztambucha z 1559 roku, należącego do Tetzeslausa Joachima Cizewitza, z linii z Motarzyna i Budowa. Podobny herb, ale klejnotu, widnieje na frontonach pałaców w Niepoględziu z 1864 roku, Cecenowie z XVIII wieku oraz na witrażu kościoła z 1890 roku ufundowanego przez M. von Zitzewitz. Znaczenie trzech kul na piersi orła jest nieznane.
Wersja hrabiowska herbu została nadana wraz z pruskim tytułem Ernestowi Henrykowi Christianowi von Zitzewitz 24 września 1909 roku. Tytuł związany był z majoratem na dobrach Sycewice, Gać i Nosalin.
Herbowni.
Zitzewitz (Cicewicz, Cicewiz, Cicwic, Ciczwic, Cićwic, Ciszwic, Ciświcz, Citzeuitz, Citzewitz, Citzuitz, Citzwicz, Cizewitz, Cytsewic, Cytzwicz, Cytzwitz, Cywicki, Cziczvic, Cziczwitz, Czieczowicz, Cziswitz, Czitczeuitcz, Czitczcevitcze, Czitzeuitze, Czitzeuitzen, Czitzewitze, Czitzwitz, Czyczwic, Czyczwitz, Scziczeuicze, Siczouicze, Siczowicz, Sitsouits, Sitzeuitze, Sycewic, Sycewicz, Teschwitz, Tzittzeuytze, Zcitzeuisse, Zibzewitz, Zickwitz, Ziczewicz, Zittwitz, Zitzeuitz, Zitzeuitzen, Zitzevitze, Zitzuitz, Zitzvitz, Zitzwits, Zitzwitz, Zizwitz, Zizwiz, Zytwitz).
Rodzina Zitzewitz.
Stary, rdzennie pomorski ród szlachecki, o pierwotnym słowiańskim nazwisku Sycewic, pochodzącym od wsi Sycewice w ziemi słupskiej. Rodzina ta być może wywodzi się z wyspy Rugia, skąd przybyła na Pomorze Środkowe. Jej najdawniej wzmiankowanym przedstawicielem jest Marcin Sycewic, wymieniony w 1345 i 1347 roku. Na początku XV wieku rodzina podzieliła się na trzy główne linie: 1 z Motarzyna, Budowa, Dobieszewa, Gogolewa, 2 z Podola, Sycewic i Krzyni, 3 z Janiewic, Warcina, Biesowic w okręgu sławieńskim. W XVI wieku członkowie rodu pełnili rozmaite funkcje ziemskie i dworskie. W roku 1608 dwaj bracia von Zitzwitz otrzymali potwierdzenie lenna na ponad 40 wsi w ziemiach słupskiej i sławieńskiej. W roku 1638 specjalna komisja regulująca stosunki własnościowe w starostwie lęborsko-bytowskim, po jego włączeniu do Rzeczypospolitej wystawiła dokument będący de facto indygenatem dla sześciu przedstawicieli rodu, którzy mieli majątki po stronie polskiej. Zitzewitzowie służyli w armii brandeburskiej i pruskiej. Z nich Peter Christoph (zm. 1800) i Johann Bogislav (zm. 1803) dosłużyli się stopni generała-majora.

</doc>
<doc id="4705408" url="https://pl.wikipedia.org/wiki?curid=4705408" title="Pięciobój nowoczesny na Światowych Wojskowych Igrzyskach Sportowych 2015">
Pięciobój nowoczesny na Światowych Wojskowych Igrzyskach Sportowych 2015

Pięciobój nowoczesny na 6. Światowych Wojskowych Igrzyskach Sportowych rozgrywany był w dniach 6–10 października 2015 w które odbywały się w koreańskim Mungyeongu podczas igrzysk wojskowych. Polska reprezentacja zdobyła dwa złote medale.
Zawody zostały przeprowadzone na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym. 
Uczestnicy.
Do startu zgłoszonych zostało 73 zawodników "(46 mężczyzn i 27 kobiet)" reprezentujących 20 kraje. Polskę reprezentowała Oktawia Nowacka, która okazała się najlepsza w konkurencji indywidualnej kobiet oraz w mikście "(wspólnie z Jarosławem Świderskim)". Mężczyźni drużynowo zajęli 6 miejsce, a indywidualnie Jarosław Świderski był 4, Szymon Staśkiewicz 20, Remigiusz Golis 21, a Michał Gralewski 35. 
Klasyfikacja medalowa.
. 

</doc>
<doc id="4705409" url="https://pl.wikipedia.org/wiki?curid=4705409" title="Parafia Ducha Świętego w Borowym Młynie">
Parafia Ducha Świętego w Borowym Młynie

Parafia Ducha Świętego w Borowym Młynie – parafia rzymskokatolicka, znajdująca się w diecezji pelplińskiej, w dekanacie Borzyszkowy.
Historia parafii.
Parafia erygował biskup chełmiński Augustyn Rosentreter 9 grudnia 1913 r.
W 1914 r. rozpoczęto budowę kościoła.
12 czerwca 1916 r. wikariusz generalny, ks. kan. Stanisław Dzięgielewski, poświęcił kościół pw. Świętego Ducha.
Zasięg parafii.
Obszar parafii obejmuje następujące miejscowości: Bielawy, Buksewo, Bydgoszcz, Czaple, Dębowo, Jaranty, Katarzynki, Klasztor, Kobyle Góry, Łąskie Wybudowanie, Rosocha, Rucowe Lasy, Skryte, Smolne, Stary Most, Upiłka, Wieczywno, Wierzchocina, Zagwizde, Zgnity Most.

</doc>
<doc id="4705410" url="https://pl.wikipedia.org/wiki?curid=4705410" title="Parafia św. Marcina w Borzyszkowach">
Parafia św. Marcina w Borzyszkowach

Parafia Świętego Marcina w Borzyszkowach – parafia rzymskokatolicka, znajdująca się w diecezji pelplińskiej, w dekanacie Borzyszkowy.
Parafia liczy 1050 wiernych. 
Zasięg parafii.
Parafia obejmuje następujące miejscowości: Gliśno, Łąkie, Ostrowite, Prądzona i Wojsk.
Historia parafii.
Parafia została erygowana przed 1298 r. W 1721 r. kościół z zabudowaniami plebańskimi został zniszczony w pożarze. Nowy kościół, stojący do dziś, poświęcono w 1723 r.
Proboszczowie.
"Źródło": strona diecezji pelplińskiej

</doc>
<doc id="4705423" url="https://pl.wikipedia.org/wiki?curid=4705423" title="Stefan Godlewski (agronom)">
Stefan Godlewski (agronom)

Stefan Godlewski (?) – agronom, ziemianin, działacz gospodarczy
Agronom, dr.
Detaksor (1907-1914) wydziału powiatowego w Tarnopolu Galicyjskiego Towarzystwa Kredytowego Ziemskiego. Współzałożyciel i prezes rady nadzorczej Spółki Agronomów we Lwowie (1908-1913).
Od 1907 członek i działacz Galicyjskiego Towarzystwa Gospodarskiego, członek tarnopolsko-skałacko-zbarasko-trembowlańskiego oddziału GTG. Członek Komitetu GTG (24 czerwca 1910 – 20 czerwca 1914).
Współzałożyciel w 1908 wraz ze Janem Emanuelem Rozwadowskim, Stefanem Dębińskim, Janem Gużkowskim, Stefanem Godlewskim i Józefem Jurystowskim, a od grudnia 1909 prezes Podolskiego Związku Hodowców Mlecznego Bydła Czarno-Srokatego Pełnej Krwi z Fryzji Holenderskiej. Członek rady nadzorczej Związku Rolników dla zbytu produktów we Lwowie (1913).
W latach trzydziestych XX wieku właściciel dóbr Jawora Dolna, w pow. turczańskim.

</doc>
<doc id="4705428" url="https://pl.wikipedia.org/wiki?curid=4705428" title="Parafia św. Katarzyny w Brzeźnie Szlacheckim">
Parafia św. Katarzyny w Brzeźnie Szlacheckim

Parafia Świętej Katarzyny w Brzeźnie Szlacheckim – parafia rzymskokatolicka, znajdująca się w diecezji pelplińskiej, w dekanacie Borzyszkowy.
Parafia liczy 698 wiernych.
Zasięg parafii.
Do parafii przynależą następujące miejscowości: Brzozowo, Janowo, Łącki Młyn, Rokitniki.
Historia parafii.
Parafia została erygowana przez biskupa chełmińskiego, Augustyna Rosentretera 15 listopada 1901 r. 
Pierwszy budynek kościoła uległ zniszczeniu na początku XVIII wieku, nowy wzniesiono w 1716 r.

</doc>
<doc id="4705435" url="https://pl.wikipedia.org/wiki?curid=4705435" title="Mały Piarżek">
Mały Piarżek



</doc>
<doc id="4705436" url="https://pl.wikipedia.org/wiki?curid=4705436" title="Parafia św. Wawrzyńca w Sąpolnie">
Parafia św. Wawrzyńca w Sąpolnie

Parafia Świętego Wawrzyńca w Sąpolnie – parafia rzymskokatolicka, znajdująca się w diecezji pelplińskiej, w dekanacie Borzyszkowy.

</doc>
<doc id="4705439" url="https://pl.wikipedia.org/wiki?curid=4705439" title="Parafia św. Barbary w Swornychgaciach">
Parafia św. Barbary w Swornychgaciach

Parafia Świętej Barbary w Swornychgaciach – parafia rzymskokatolicka, znajdująca się w diecezji pelplińskiej, w dekanacie Borzyszkowy.

</doc>
<doc id="4705440" url="https://pl.wikipedia.org/wiki?curid=4705440" title="Parafia Chrystusa Króla w Zapceniu">
Parafia Chrystusa Króla w Zapceniu

Parafia Chryystusa Króla w Zapceniu – parafia rzymskokatolicka, znajdująca się w diecezji pelplińskiej, w dekanacie Borzyszkowy.

</doc>
<doc id="4705441" url="https://pl.wikipedia.org/wiki?curid=4705441" title="Obszar ochrony ścisłej Pożary">
Obszar ochrony ścisłej Pożary

Pożary – obszar ochrony ścisłej o powierzchni 137,78 ha położony w południowej części Kampinoskiego Parku Narodowego. Został utworzony w 1977 roku, leży ok. 1,5 km na wschód od zabudowań wsi Józefów. Teren jest niedostępny, można go dojrzeć ze wzniesień w obszarze ochrony ścisłej Karpaty.
Obszar ochrony ścisłej obejmuje „dużą kotlinę bagienną z torfowiskami niskimi, z dobrze zachowanymi zbiorowiskami: turzycowiskami, łozowiskami, olsami i szuwarami”. Wśród flory występują m.in. jaskier wielki, bobrek trójlistkowy i siedmiopalecznik błotny, teren stanowi miejsce lęgu i żerowania dla ptactwa wodnego, błotnego i drapieżników oraz ostoję dla łosi.

</doc>
<doc id="4705442" url="https://pl.wikipedia.org/wiki?curid=4705442" title="Bazylika św. Dymitra w Salonikach">
Bazylika św. Dymitra w Salonikach



</doc>
<doc id="4705444" url="https://pl.wikipedia.org/wiki?curid=4705444" title="Zofia Pociłowska-Kann">
Zofia Pociłowska-Kann

Zofia Pociłowska-Kann (ur. 3 marca 1920 w Charkowie, zm. 8 maja 2019 w Warszawie) – członkini Związku Walki Zbrojnej, skazana przez Gestapo na karę śmierci, więźniarka Pawiaka i obozu koncentracyjnego Ravensbrück (numer obozowy 7925). Rzeźbiarka, portrecistka, konserwatorka dzieł sztuki, poetka.
Życie przed wojną.
W młodości mieszkała w Warszawie, gdzie ukończyła gimnazjum, szkołę średnią i zdała maturę. Rozpoczęła studia na wydziale polonistyki Uniwersytetu Warszawskiego, lecz wybuch II wojny światowej uniemożliwił jej kontynuację nauki. Zdążyła zaliczyć pierwszy rok studiów.
Walka z niemieckim okupantem.
W styczniu 1940 roku wstąpiła do Związku Walki Zbrojnej. Początkowo była kurierką w stolicy. Następnie skierowano ją na wschodnie tereny Generalnej Guberni. Działalność konspiracyjną kontynuowała w miastach takich jak: Lublin, Zamość, Nakło i Siedlce.
Była poszukiwana przez lubelskie Gestapo, którego oddział zatrzymał ją 19 marca 1941 roku na terenie warszawskiego Ursusa. Została przewieziona na Pawiak, następnie trafiła do więzienia Gestapo na zamku w Lublinie. Była brutalnie przesłuchiwana i bita. Skazano ją na karę śmierci za działalność w konspiracji.
Następnie podjęto decyzję o skierowaniu jej do obozu koncentracyjnego Ravensbrück, dokąd została wywieziona 23 września 1941 roku.
Pobyt w obozie Ravensbrück.
Zofia Pociłowska-Kann była więźniarką obozu Ravensbrück do 1945 roku. Inne więźniarki relacjonowały, że w tym czasie, wbrew nieludzkim warunkom panującym w obozie, zajmowała się sztuką.
Wykonała pierwsze w życiu rzeźby z trzonków szczoteczek do zębów, guzików i drewna. Swoje dzieła ofiarowywała w prezencie innym kobietom, przebywającym w Ravensbrück.
W obozie napisała również tekst sztuki teatralnej pod tytułem "Noc wigilijna (obraz symboliczny)", które inne więźniarki odczytały z podziałem na role, w wigilijny wieczór 1942 roku.
Twórczość po wojnie.
Do Warszawy powróciła 15 maja 1945 roku. Rozpoczęła studia na Wydziale Rzeźby w Akademii Sztuk Pięknych w Warszawie, gdzie uczyła się m.in. w pracowni Tadeusza Breyera. Studia ukończyła w 1954 roku. Do końca życia zajmowała się rzeźbą, pisała również wiersze.
Do najbardziej znanych dzieł i prac Zofii Pociłowskiej-Kann należą:
Jej projekty pomników były nagradzane i wyróżniane – w 1951 artystka zdobyła wyróżnienie w ogólnopolskim konkursie na pomnik Oświęcim-Brzezinka, w 1961 – pierwszą nagrodę w konkursie na pomnik ku czci Pawiaka, w 1969 – wyróżnienie w międzynarodowym konkursie na pomnik chana Asparucha w Sofii. W 1966 zdobyła brązowy medal na I Festiwalu Sztuk Pięknych w Warszawie.
Wykonywała również prace konserwatorskie zabytków zgromadzonych w Wilanowie i na warszawskim Starym Mieście, w Kaplicy Firlejów w kościele Św. Mikołaja w Bejscach oraz na cmentarzu żydowskim w Warszawie.
Odznaczenia i pamięć.
W 2018 roku otrzymała medal „Pro Patria” w uznaniu szczególnych zasług w kultywowaniu pamięci o walce o niepodległość, nadany przez Urząd do Spraw Kombatantów i Osób Represjonowanych.
W 2019 roku otrzymała medal „Pro Masovia”, przyznawany osobom szczególnie zasłużonym dla województwa mazowieckiego.
Została pochowana na Powązkach Wojskowych w Warszawie (kwatera AII-10-4).

</doc>
<doc id="4705449" url="https://pl.wikipedia.org/wiki?curid=4705449" title="Biały Piarżek">
Biały Piarżek

Biały Brzeżek – duży piarg w Kotle Morskiego Oka w Tatrach Polskich. Znajduje się u wylotu Żabiego Żlebu spadającego z północnej grani Rysów. Piarg wcina się od wschodu w Morskie Oko, tworząc na nim niewielki półwysep. Zbudowany jest z materiału skalnego znoszonego ze zboczy gór. Materiał ten stopniowo zasypuje przybrzeżne partie Morskiego Oka i tworzy stożek piargowy stopniowo zwiększający swoją powierzchnię i wysokość. Porasta go kosodrzewina.
W brzegi po drugiej stronie Morskiego Oka wcina się piarg zwany Półwyspem Miłości.
Szlaki turystyczne.
Biały Brzeżek przecina czerwony szlak turystyczny okrążający Morskie Oko.

</doc>
<doc id="4705457" url="https://pl.wikipedia.org/wiki?curid=4705457" title="Cerkiew św. Łazarza w Larnace">
Cerkiew św. Łazarza w Larnace



</doc>
<doc id="4705459" url="https://pl.wikipedia.org/wiki?curid=4705459" title="Huoshenshan">
Huoshenshan



</doc>
<doc id="4705460" url="https://pl.wikipedia.org/wiki?curid=4705460" title="Cerkiew św. Łukasza w Kotorze">
Cerkiew św. Łukasza w Kotorze



</doc>
<doc id="4705461" url="https://pl.wikipedia.org/wiki?curid=4705461" title="Tadeusz Wieczorek (ur. 1937)">
Tadeusz Wieczorek (ur. 1937)

Tadeusz Wieczorek (ur. 8 maja 1937 w Złoczowie) – polski aktor teatralny, filmowy i telewizyjny.
Życiorys.
W 1961 roku ukończył studia na Oddziale Lalkarskim przy Wydziale Aktorskim Państwowej Wyższej Szkoły Teatralnej w Krakowie. Egzamin eksternistyczny zdał tam w roku 1966.
W 1957 roku występował w Teatrze im. Juliusza Słowackiego w Krakowie, w latach 1961–1963 i 1964–66 w Teatrze im. Aleksandra Fredry w Gnieźnie, w latach 1963–1964 w Teatrze Ziemi Lubuskiej w Zielonej Górze, w latach 1966–1970 w Teatrze im. Adama Mickiewicza w Częstochowie, w latach 1970–1973 w Teatrze Rozmaitości w Krakowie, w latach 1982–1988 w Teatrze Ludowym w Krakowie – Nowej Hucie. W latach 1973–1982 i 1988–1991 był aktorem Teatru Bagatela w Krakowie, gdzie występował także po przejściu na emeryturę, do roku 2014.
Występował w rolach drugoplanowych w filmach, serialach i spektaklach Teatru Telewizji. Gościnnie występował w realizacjach Teatru Polskiego Radia.
Ożenił się z aktorką Ewą Zytkiewicz.
Spektakle.
Opracowano na podstawie materiału źródłowego.
Filmografia.
Opracowano na podstawie materiału źródłowego.

</doc>
<doc id="4705462" url="https://pl.wikipedia.org/wiki?curid=4705462" title="Krzysztof Kaczmarek (historyk)">
Krzysztof Kaczmarek (historyk)

Krzysztof Kaczmarek (ur. 1964) – polski historyk, profesor nauk humanistycznych, profesor Wydziału Historii Uniwersytetu im. Adama Mickiewicza w Poznaniu.
Życiorys.
4 października 1993 obronił pracę doktorską "Studia uniwersyteckie cystersów z ziem polskich w późnym średniowieczu", 3 kwietnia 2006 habilitował się na podstawie pracy zatytułowanej "Szkoły i studia polskich dominikanów w okresie średniowiecza". 6 lutego 2020, postanowieniem Prezydenta RP, otrzymał tytuł naukowy profesora. Został zatrudniony na stanowisku profesora na Wydziale Historii Uniwersytetu im. Adama Mickiewicza w Poznaniu.

</doc>
<doc id="4705464" url="https://pl.wikipedia.org/wiki?curid=4705464" title="Fort świętego Jana">
Fort świętego Jana



</doc>
<doc id="4705465" url="https://pl.wikipedia.org/wiki?curid=4705465" title="Grobowce Królewskie (Pafos)">
Grobowce Królewskie (Pafos)



</doc>
<doc id="4705468" url="https://pl.wikipedia.org/wiki?curid=4705468" title="Sara J. Bloomfield">
Sara J. Bloomfield

Sara J. Bloomfield jest dyrektorką Muzeum Holokaustu w Stanach Zjednoczonych.
Pochodzi z Cleveland w Ohio Bloomfield ukończyła Northwestern University uzyskując tytuł Bachelor of Arts w dziedzinie literatury angielskiej oraz John Carroll University, na którym uzyskała tytuł magistra w dziedzinie edukacji.
W 1986 roku dołączyła do zespołu planowania Muzeum Holokaustu w Stanach Zjednoczonych (USHMM). W 1999 roku została wybrana na stanowisko dyrektorskie.
Sara Bloomfield jest międzynarodowo uznaną specjalistką w temacie upamiętniania Zagłady oraz muzealnictwa. Zasiada w zarządzie Fundacji Auschwitz-Birkenau oraz w Międzynarodowej Radzie Oświęcimskiej. Była także członkinią zarządu Międzynarodowej Rady Muzeów (ICOM).
Publikowała także - m.in. w formie bloga - na łamach "The Times of Israel", "HuffPost" i "The Independent".
W roku 2010, podczas obchodów 65. rocznicy wyzwolenia Auschwitz, została odznaczona krzyżem oficerskim Orderu Zasługi RP. Laureatka nagrody "Światło Pamięci" przyznawanej przez muzeum Auschwitz-Birkenau.

</doc>
<doc id="4705470" url="https://pl.wikipedia.org/wiki?curid=4705470" title="Lew ruski">
Lew ruski

Lew ruski był herbem księstwa halicko-wołyńskiego, ziemi lwowskiej i województwa ruskiego. Przedstawiany był jako złoty lew wspięty w błękitnym polu. Od czasu przyłączenia Rusi Czerwonej do Korony Królestwa Polskiego lew wspinał się na skałę. Lew ruski jest umieszczony m.in. w herbie Lwowa.
Do herbu tego nawiązywał m.in. herb Zachodnioukraińskiej Republiki Ludowej oraz symbolika Strzelców Siczowych i 14 Dywizji Grenadierów SS (Dywizji SS-Galizien).

</doc>
<doc id="4705471" url="https://pl.wikipedia.org/wiki?curid=4705471" title="Kościół Matki Bożej Pocieszenia w Wierzchosławicach">
Kościół Matki Bożej Pocieszenia w Wierzchosławicach

Kościół Matki Bożej Pocieszenia − rzymskokatolicki kościół parafialny należący do parafii pod tym samym wezwaniem (dekanat Wojnicz diecezji tarnowskiej).
Obecna świątynia została wzniesiona w latach 1811−18 i ufundowana przez księcia Eustachego Sanguszkę, właściciela wsi, konsekrowana została przez biskupa tarnowskiego Grzegorza Tomasza Zieglera w 1825 roku.
Architektura.
Jest to budowla klasycystyczna z elementami stylu barokowego. Świątynia jest murowana, wybudowana z cegły i otynkowana. Posiada jedna nawę, z węższym prezbiterium, zamkniętym półkoliście, otoczonym dobudówkami w kształcie obejścia. Na zewnątrz boczne elewacje są rozczłonkowane lizenami. Fasada zachodnia posiada podziały pilastrowe i jest zwieńczona trójkątnym, spłaszczonym przyczółkiem, nad którym mieści się attyka podzielona na dwie strefy, rozczłonkowana pilastrami i arkadkami w osi centralnej. Nad szczytem, z dachu wyrasta drewniana wieżyczka, nakryta baniastym dachem hełmowym.
Nawę i prezbiterium nakrywają dachy dwuspadowe, dobudówki nakryte są dachem pulpitowym. Wnętrze jest rozczłonkowane zwielokrotnionymi filarami przyściennymi i nakrywa je sklepienie żaglaste oparte na gurtach. Chór muzyczny jest podparty trzema arkadami. Dobudówki są nakryte sklepieniem krzyżowym. Okna są zamknięte półkoliście. Portal główny jest ozdobiony fryzem, na którym widnieje data budowy i jest zwieńczony trójkątnym przyczółkiem. Polichromia o charakterze figuralnym i ornamentalnym powstała w 1929 roku i jest dziełem Kazimierza Polityńskiego.
Wnętrze.
Ołtarz główny w stylu neobarokowym pochodzi z 2. połowy XIX wieku, w polu głównym znajduje się obraz Matki Boskiej z Dzieciątkiem namalowany w XIX wieku, po bokach są umieszczone rzeźby: Świętych Jana Ewangelisty i Józefa oraz aniołów, retabulum jest otoczone oknem z witrażem, na którym widnieje Serce Pana Jezusa.
Ołtarze boczne, dwa przy tęczy w stylu neobarokowym powstały w 2. połowie XIX wieku, w nich są umieszczone obrazy współczesne ołtarzom:
Na rewersach widnieją takie sceny jak:
Do wyposażenia świątyni należą również rzeźby:
Ambona powstała w 1904 roku. Kościół posiada dwa konfesjonały w stylu neobarokowym oraz ławy. Organy powstały w 1926 roku i zostały wykonane przez firmę Rieger-Jaegerndorf, następnie zostały rozbudowane w 1992 roku przez Kazimierza Plewę z Nowego Sącza.
Chrzcielnica została wykonana z drewna.

</doc>
<doc id="4705472" url="https://pl.wikipedia.org/wiki?curid=4705472" title="Pomnik Fryderyka Chopina w Wiedniu">
Pomnik Fryderyka Chopina w Wiedniu

Pomnik Fryderyka Chopina w Wiedniu – pomnik autorstwa polsko-włoskiego rzeźbiarza Krzysztofa M. Bednarskiego w parku , dar narodu polskiego, odsłonięty 25 listopada 2010, w ramach obchodów 200. rocznicy urodzin kompozytora. 
Rzeźba zatytułowana jest „La note bleue”. Jej tytuł odnosi się do metaforycznej „błękitnej nuty”, jaką partnerka Fryderyka Chopina, George Sand, znajdowała w jego muzyce.
Pomnik upamiętnia dwukrotny pobyt kompozytora w Wiedniu w latach 1829–1831. Miasto to odegrało szczególną rolę w jego życiu. Tutaj Chopin odniósł swe pierwsze zagraniczne sukcesy i stąd wyruszył w 1831 r. do Paryża, gdzie zyskał międzynarodową sławę.
Pomnik ufundowany został ze środków polskiego Ministerstwa Kultury i Dziedzictwa Narodowego.

</doc>
<doc id="4705474" url="https://pl.wikipedia.org/wiki?curid=4705474" title="Wywłócznik różnolistny">
Wywłócznik różnolistny

Wywłócznik różnolistny ("Myriophyllum heterophyllum" ) – gatunek z rodziny wodnikowatych "Haloragaceae". Pochodzi z Ameryki Północnej. Jest uprawiany jako roślina akwariowa i został zawleczony m.in. do Chin i Ameryki Środkowej, a także do Europy, gdzie jego występowanie stwierdzono na terenie Austrii, Belgii, Francji, Niemiec, Niderlandów, Hiszpanii, Szwajcarii. Poza obszarem swojego naturalnego występowania ma status gatunku inwazyjnego. W Europie jest ujęty na liście inwazyjnych gatunków obcych stwarzające zagrożenie dla Unii Europejskiej.

</doc>
<doc id="4705475" url="https://pl.wikipedia.org/wiki?curid=4705475" title="Herb Rusi Halicko-Wołyńskiej">
Herb Rusi Halicko-Wołyńskiej



</doc>
<doc id="4705477" url="https://pl.wikipedia.org/wiki?curid=4705477" title="Lista amerykańskich senatorów ze stanu Missouri">
Lista amerykańskich senatorów ze stanu Missouri

Lista amerykańskich senatorów ze stanu Missouri – senatorzy wybrani ze stanu Missouri.
Stan Missouri został włączony do Unii 10 sierpnia 1821 roku. Posiada prawo do mandatów senatorskich 1. i 3. klasy. Do 8 kwietnia 1913 roku (ratyfikowania 17. poprawki do Konstytucji) senatorowie byli wybierani przez stanowy parlament. Od tego czasu wybierani są w wyborach powszechnych.

</doc>
<doc id="4705481" url="https://pl.wikipedia.org/wiki?curid=4705481" title="Wąkrota jaskrowata">
Wąkrota jaskrowata

Wąkrota jaskrowata ("Hydrocotyle ranunculoides" L. f.) – gatunek rośliny wieloletniej z rodziny araliowatych ("Araliaceae"). Zasięg gatunku obejmuje Amerykę Południową i Środkową. Jako introdukowany rośnie w Europie Zachodniej, w rejonie Kaukazu, w Afryce Środkowej i Wschodniej oraz w Australii. Ujęty na liście inwazyjnych gatunków obcych uznanych za stwarzających zagrożenie dla Unii Europejskiej. W Polsce nie odnotowano jej występowania w zbiorowiskach naturalnych, półnaturalnych i synantropijnych, ale także ujęta jest w prawie krajowym jako gatunek inwazyjny stwarzający zagrożenie dla Unii Europejskiej.

</doc>
<doc id="4705483" url="https://pl.wikipedia.org/wiki?curid=4705483" title="Tulejnik amerykański">
Tulejnik amerykański

Tulejnik amerykański ("Lysichiton americanus") – gatunek rośliny z rodziny obrazkowatych. Występuje na bagnach i w lasach nad strumieniami oraz zbiornikami w północno-zachodniej części Ameryki Północnej. Roślina ta, na obszarze naturalnego występowania, nazywana jest „kapustą skunksową” ze względu na charakterystyczny zapach wydzielany w czasie kwitnienia, przypominający woń wydzieliny skunksa. Zapach ten jest bardzo intensywny i trwały, łatwo wyczuwalny nawet w przypadku starych okazów zielnikowych. Zapach ten wabi owady zapylające – muchy i chrząszcze. Gatunek ten mimo podobieństwa morfologicznego i zapachowego jest łatwy do odróżnienia od innego przedstawiciela rodziny obrazkowatych występującego we wschodniej części Ameryki Północnej – skupni cuchnącej.
Rozmieszczenie geograficzne.
Zasięg naturalny tulejnika amerykańskiego obejmuje obszar od wyspy Kodiak i Alaski na północy, poprzez Kolumbię Brytyjską, Waszyngton, Oregon i północną Kalifornię po hrabstwo Santa Cruz na południu. Izolowane populacje występują również w północno-wschodniej części stanu Waszyngton, a także w północnej części stanów: Idaho, Montanie i Wyoming.
Roślina została wprowadzona do uprawy w Wielkiej Brytanii, w 1901 roku, potem rozprzestrzeniła się spontanicznie, a następnie wytworzyła populacje trwałe w wyniku procesu naturalizacji, na terenach podmokłych w Wielkiej Brytanii i Irlandii, na przykład w Hampshire i Surrey, w tym w Wisley Gardens, oraz na północy i zachodzie Wielkiej Brytanii.
W 2016 r. został sklasyfikowany przez Unię Europejską jako szkodliwy gatunek inwazyjny, stwarzający zagrożenie dla Unii Europejskiej, analogicznie ujęty także w polskim prawie.
Zastosowanie i uprawa.
Gatunek był uprawiany jako ozdobna roślina ogrodowa w Wielkiej Brytanii i Irlandii, głównie na obszarach bagiennych. Od 2018 r. Royal Horticultural Society zaleca, aby go nie uprawiać. Bywa uprawiany w Polsce w ogrodach przydomowych.
Uprawiane są również mieszańce "Lysichiton" × "hortensis" (z tulejnikiem kamczackim "L. camtschatcense") atrakcyjne ze względu na kolby (kwiatostany), które są większe w porównaniu do gatunków rodzicielskich.
Korzenie tulejnika są pokarmem dla niedźwiedzi, które jedzą je po hibernacji jako środek przeczyszczający. Roślina ta była używana przez rdzennych mieszkańców Ameryki Północnej jako lek do opatrywania ran, obrzęków oraz oparzeń. W czasie głodu wykorzystywany jako pokarm, zjadano prawie wszystkie części. Liście mają nieco pikantny lub pieprzny smak. Należy zachować ostrożność przy przygotowywaniu „kapusty skunksowej” do spożycia, ponieważ zawiera ona kryształy szczawianu wapnia, które powodują uczucie mrowienia na języku i gardle i mogą powodować podrażnienie jelit, a nawet śmierć, jeśli są spożywane w dużych ilościach. Chociaż roślina zwykle nie była częścią diety w normalnych warunkach, jej duże, woskowe liście były ważne dla przygotowania i przechowywania żywności. Powszechnie stosowano je do uszczelniania koszy jagodowych i do owijania łososi i innych potraw po upieczeniu pod ogniem. Służy również do leczenia ran i obrzęków.

</doc>
<doc id="4705485" url="https://pl.wikipedia.org/wiki?curid=4705485" title="Pięciobój nowoczesny na Światowych Wojskowych Igrzyskach Sportowych 2015 – sztafeta mieszana">
Pięciobój nowoczesny na Światowych Wojskowych Igrzyskach Sportowych 2015 – sztafeta mieszana

Sztafeta mieszana na 6. Światowych Wojskowych Igrzyskach Sportowych – jedna z konkurencji rozgrywana podczas światowych igrzysk wojskowych w ramach pięcioboju nowoczesnego, która była rozgrywana w dniach 7–10 października 2015 w koreańskim Mungyeongu podczas igrzysk wojskowych. Reprezentanci Polski zdobyli złoty medal.
Zawody zostały przeprowadzone na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym.
Uczestnicy.
W zawodach uczestniczyły drużyny mieszane z 12 państw.

</doc>
<doc id="4705487" url="https://pl.wikipedia.org/wiki?curid=4705487" title="Myriophyllum heterophyllum">
Myriophyllum heterophyllum



</doc>
<doc id="4705494" url="https://pl.wikipedia.org/wiki?curid=4705494" title="Jakub Mirosław">
Jakub Mirosław

Jakub Mirosław (ur. 8 sierpnia 2000 r. w Bierutowie) – polski niepełnosprawny lekkoatleta specjalizujący się w pchnięciu kulą. Występuje w klasyfikacji F37.
Życiorys.
W 2018 na mistrzostwach Europy w Berlinie w zawodach w pchnięciu kulą (F37) zajął szóste miejsce, uzyskując odległość 11,01 metrów.
Rok później podczas mistrzostw świata w Dubaju zajął ósme miejsce w tej samej konkurencji, poprawiając swój rekord życiowy o ponad pół metra.

</doc>
<doc id="4705502" url="https://pl.wikipedia.org/wiki?curid=4705502" title="Lukáš Plank">
Lukáš Plank

Lukáš Plank (ur. 1951) – słowacki patolog.
Ukończył studia medyczne na Wydziale Lekarskim Jesseniusa w Martinie, przynależącym do Uniwersytetu Komeńskiego. Objął stanowisko profesora patologii, a także kierownika Wydziału Patologii w Szpitalu Uniwersyteckim w Martinie. Przewodniczył Słowackiej Radzie Naukowej.
Jego dorobek obejmuje liczne artykuły opublikowane na łamach czasopism naukowych oraz cztery podręczniki akademickie. Jest ekspertem w dziedzinie onkopatologii i hematopatologii. Jego badania wpłynęły na współczesne rozumienie niektórych rodzajów nowotworów. W listopadzie 2011 r. miasto Martin przyznało mu Nagrodę Burmistrza za osiągnięcia naukowo-badawcze w dziedzinie medycyny.

</doc>
<doc id="4705504" url="https://pl.wikipedia.org/wiki?curid=4705504" title="Roman Fąfara">
Roman Fąfara

Roman Fąfara (ur. 6 kwietnia 1920 w Warzycach, zm. 24 marca 1987) – polski inżynier mechanik, specjalista w zakresie maszyn rolniczych.
Życiorys.
Po ukończeniu gimnazjum w Jaśle rozpoczął studia na Wydziale Mechanicznym Politechniki Lwowskiej, naukę przerwał wybuch II wojny światowej. Podczas okupacji radzieckiej pracował fizycznie na wsi i uczestniczył w tajnych kompletach, a następnie wstąpił w szeregi Armii Ludowej. Po zakończeniu wojny zamieszkał w Krakowie, gdzie kontynuował studia na Akademii Górniczo-Hutniczej. W 1948 uzyskał dyplom magistra inżyniera mechanika, a następnie pozostał rozpoczynając pracę naukową jako asystent w Katedrze Pojazdów Mechanicznych. W tym samym roku przeprowadził się do Wrocławia zatrudnił się w Katedrze Konstrukcji Maszyn Rolniczych Politechniki Wrocławskiej, początkowo jako asystent, a następnie jako adiunkt. W 1951 objął funkcję kierownika naukowego Stacji Doświadczalnej i kierownika Zakładu Zbioru Zbóż, Zielonek i Kultur Technicznych Instytutu Elektryfikacji i Mechanizacji Rolnictwa w Kłudzienku. W 1954 habilitował się, w 1958 został zastępcą dyrektora do spraw naukowych. W 1966 uzyskał tytuł profesora nadzwyczajnego, a trzy lata później objął stanowisko dyrektora naczelnego Instytutu Elektryfikacji i Mechanizacji Rolnictwa. W 1972 został profesorem zwyczajnym, w 1980 przeszedł na emeryturę. Pochowany na cmentarzu Powązki Wojskowe w Warszawie (kwatera K-6-30). 

</doc>
<doc id="4705505" url="https://pl.wikipedia.org/wiki?curid=4705505" title="Katedra św. Jakuba w Szybeniku">
Katedra św. Jakuba w Szybeniku



</doc>
<doc id="4705507" url="https://pl.wikipedia.org/wiki?curid=4705507" title="Slender Man (film)">
Slender Man (film)

Slender Man – amerykański horror w reżyserii Sylvaina White’a. Scenariusz napisał David Brike. W filmie występują: Joey King, Julia Goldani Telles, Jaz Sinclair, Annalise Basso, Alex Fitzalan, Taylor Richardson i Javier Botet, jako tytułowy potwór. Prace nad filmem zaczęły się w maju 2016, kiedy David Brike został zatrudniony do napisania scenariusza, a znaczna część obsady została zatrudniona rok później. Filmowanie odbyło się w Massachusetts w czerwcu i lipcu 2017. Film swoją premierę miał 10 sierpnia 2018 w Stanach Zjednoczonych i zarobił 51 milionów dolarów. Na całym świecie film uzyskał negatywne opinie od krytyków, wielu z nich krytykuje historię i postacie. Krytycy jak i publiczność uważają film za nudny. Jaz Sinclar za swój występ w filmie została nominowana do nagrody Golden Raspberry Award dla najgorszej aktorki drugoplanowej.
Historia.
Film opowiada o czterech dziewczynach, które otwierają link do filmu w Dark Webie. Pomimo tego, że zostały ostrzeżone jakie będą skutki obejrzenia materiału, postanawiają go obejrzeć. Dzień później zostają nawiedzone przez Slender Mana.
Produkcja.
W maju 2016 r. serwisy informacyjne poinformowały, że Sony Pictures zaczęło kręcić film o Slender Manie. Film był oparty na postaci stworzonej przez Erica Knudsena. Scenariusz napisał David Brike. Sony Screen Gems rozmawiało z Mythology Entertainment, Madhouse Entertainment i It Is No Dream Entertainment, aby wyprodukować film o tematyce Slender Mana. W styczniu 2017 roku Sylvain White został reżyserem filmu, a producentami zostali Brad Fischer z Mythology Entertainment, James Vanderbilt i William Sherak, Robyn Meisinger z Madhouse Entertainment i Sarah Snow z It Is No Dream Entertainment. Po premierze filmu Bloody Disgusting poinformowała, że Sony Scren Gems wymagało od producentów MPAA PG-13, oraz to że kilka scen z filmu zostało usuniętych ze względu na obawy przed publicznym niezadowoleniem. W maju 2017 roku do obsady dołączyli Joey King, Julia Goldani Telles, Jaz Sinclair, Annalise Basso, Talitha Bateman (która później została zastąpiona przez Taylor Richardson) i Alex Fitzalan. W lipcu 2017 r. Kevin Chapman dołączył do obsady filmu, żeby zagrać uzależnionego od alkoholu ojca. Fotografie do filmu rozpoczęto 19 czerwca 2017 r., a zakończyły 28 lipca 2017 r. w Bostonie.
Marketing.
2 stycznia 2018 r. ukazał się pierwszy plakat filmu, a następnego dnia zwiastun. Reakcje na zwiastun były mieszane, niektórzy opisywali zwiastun jako "niskobudżetowy horror". Inne źródła mówią, że jeden ojciec dziewczynki, która została zaatakowana przez swoje koleżanki, które twierdziły, że składały ofiarę Slender Manowi sprzeciwiał się produkcji filmu. Drugi zwiastun pojawił się 26 lipca 2018 r.
Wydanie.
Film został wydany 10 sierpnia 2018 r. Poprzednio miał się ukazać w kinach 18 maja 2018 r. Marcus Theatres nie pokazał filmu jedynie w hrabstwie Waukesha z powodu tragicznej sytuacji jaka się tam wydarzyła.
Oglądanie filmu w domu.
Slender Man został wydany na Digital HD 19 października 2018 roku, a na Blu-ray i DVD 31 października 2018 roku przez Sony Pictures Home Entertainment.
Przyjęcie filmu.
Dochód.
Film zarobił 30,6 milionów dolarów w Stanach Zjednoczonych i w Kanadzie, a w innych krajach 21,2 milionów dolarów, co daje łącznie 51,8 miliona dolarów brutto.
Krytyka.
W Rotten Tomatoes pozytywne opinie wynosiły zaledwie 7%. W Metacritic film ma ocenę 30/100, według 15 krytyków film ma ocenę "ogólnie niekorzystną". Publiczność ankietowana przez CinemaScore przyznała filmowi średnią ocenę "D–" w skali od A + do F.

</doc>
<doc id="4705508" url="https://pl.wikipedia.org/wiki?curid=4705508" title="Sobór św. Jana Teologa w Nikozji">
Sobór św. Jana Teologa w Nikozji



</doc>
<doc id="4705509" url="https://pl.wikipedia.org/wiki?curid=4705509" title="Cacuso">
Cacuso

Cacuso – miasto w Angoli, w prowincji Malanje.

</doc>
<doc id="4705511" url="https://pl.wikipedia.org/wiki?curid=4705511" title="Carolyn Huntoon">
Carolyn Huntoon

Carolyn Leach Huntoon (ur. 25 sierpnia 1940 w Leesville, Luizjana) – pierwsza amerykańska kobieta na stanowisku dyrektorskim Centrum Lotów Kosmicznych im. Lyndona Johnsona w Houston, w stanie Teksas. Funkcję dyrektorki Centrum pełniła w latach 1994–1996. Swoją karierę zaczynała w NASA w 1970 roku.
Kariera w NASA.
Przed mianowaniem na dyrektorkę Centrum Kosmicznego, Carolyn Huntoon, kierowała badaniem mającym na celu rozpoznanie mechanizmów adaptacji ciała ludzkiego do warunków lotu kosmicznego.
Brian Welsh, rzecznik Centrum Kosmicznego, komentując nominację Huntoon na dyrektor, powiedział: „Kobiety w NASA obejmują stanowiska, o których objęciu w czasach misji Apollo nie było mowy... Dochodzimy do chwili, gdy objęcie takich stanowisk przez kobiety przestaje być nowiną”.
W 1996 roku Carolyn Huntoon odeszła z Centrum Kosmicznego. Rozpoczęła wówczas służbę w administracji prezydentów USA: Billa Clintona oraz George’a W. Busha. Pracowała w Departamencie Energii Stanów Zjednoczonych na stanowisku zastępcy sekretarza ds. zarządzania środowiskiem. Objęcie tego stanowiska wymagało zatwierdzenia przez Senat Stanów Zjednoczonych. Jako zastępca sekretarza Huntoon nadzorowała porządkowanie 113 obiektów nuklearnych w 30 stanach i jednym terytorium. Zarządzała siedmioma biurami terenowymi Departamentu Energii, w tym odpowiedzialnym za strefę rzeki Savannah.
Po przejściu na emeryturę i odejściu ze służby rządowej, Huntoon pracuje jako niezależna konsultantka w dziedzinie energii i lotnictwa. Doradza zarówno sektorowi rządowemu, jak i prywatnemu w zakresie właściwego usuwania radioaktywnych odpadów nuklearnych, a także fizjologicznych reakcji na podróże kosmiczne.
Huntoon jest członkinią Amerykańskiego Towarzystwa Astronautycznego, American Institute of Aeronautics and Astronautics oraz Aerospace Medical Association. Jest laureatką rosyjskiego Medalu im. Jurija Gagarina, który otrzymała za wkład w rozwój biologii kosmicznej i medycyny. Jest także laureatką medalu im. Siergieja Korolowa przyznanego przez Rosyjską Federacji Kosmonautyki w uznaniu jej wkładu w kształtowanie Programu Shuttle-Mir.
Życie osobiste.
Carolyn Huntoon urodziła się w Leesville, w parafii Vernon, w zachodniej Luizjanie. Jej rodzice to Claude, Sr. i Lucille Leachowie.
Starszym bratem Carolyn jest Buddy Leach, który w latach 1979–1981 był członkiem Izby Reprezentantów Stanów Zjednoczonych z 4. okręgu wyborczego w Luizjanie. Przed 1979, oraz po 1981 Buddy Leach był członkiem Izby Reprezentantów w Luizjanie. W latach 2010–2012 pełnił funkcję przewodniczącego Partii Demokratycznej w stanie Luizjana.
W 1958 roku Carolyn ukończyła Leesville High School. Następnie uczęszczała do pobliskiego Northwestern State University w Natchitoches, gdzie w 1962 roku uzyskała dyplom licencjata. Naukę kontynuowała w Baylor College of Medicine w stanie Houston, gdzie uzyskała tytuły magistra, a następnie doktora nauk technicznych. W 2003 roku została wprowadzona do Louisiana Political Museum i Hall of Fame w Winnfield. Jako zasługi polityczne – wymagane do tego wprowadzenia – zaliczono jej służbę w administracji rządowej USA.
Huntoon i jej mąż Harrison Hibbert Huntoon mieszkają w Barrington na Rhode Island.

</doc>
<doc id="4705512" url="https://pl.wikipedia.org/wiki?curid=4705512" title="Jolanta Siwińska">
Jolanta Siwińska

Jolanta Siwińska (ur. 2 kwietnia 1991 w Kołobrzegu) – polska piłkarka nożna. Występująca na obronie w „GKS” Górnik Łęczna oraz w reprezentacji Polski Kobiet.
Przebieg kariery w reprezentacji Polski.
Debiut w głównej reprezentacji 8 sierpnia 2009 w meczu Polska – Holandia.

</doc>
<doc id="4705515" url="https://pl.wikipedia.org/wiki?curid=4705515" title="Calandula">
Calandula

Calandula – miasto w Angoli, w prowincji Malanje.

</doc>
<doc id="4705516" url="https://pl.wikipedia.org/wiki?curid=4705516" title="Katedra św. Wacława w Ołomuńcu">
Katedra św. Wacława w Ołomuńcu



</doc>
<doc id="4705517" url="https://pl.wikipedia.org/wiki?curid=4705517" title="Katedra św. Anastazji w Zadarze">
Katedra św. Anastazji w Zadarze



</doc>
<doc id="4705518" url="https://pl.wikipedia.org/wiki?curid=4705518" title="Cambundi-Catembo">
Cambundi-Catembo

Cambundi-Catembo – miasto w Angoli, w prowincji Malanje.

</doc>
<doc id="4705520" url="https://pl.wikipedia.org/wiki?curid=4705520" title="Adam Krawiec">
Adam Krawiec

Adam Krawiec (ur. 1970) – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
1 marca 1999 obronił pracę doktorską "Seksualizm w średniowiecznej Polsce", 6 czerwca 2011 habilitował się na podstawie pracy zatytułowanej "Ciekawość świata w średniowiecznej Polsce". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.
Zainteresowania.
Prócz pracy zawodowej jego zainteresowania obejmują historię najnowszą, zwłaszcza z okresu zimnej wojny, oraz współczesne lotnictwo.

</doc>
<doc id="4705525" url="https://pl.wikipedia.org/wiki?curid=4705525" title="Gabriel Altmann">
Gabriel Altmann

Gabriel Altmann (ur. 24 maja 1931 w Poltárze, zm. 2 marca 2020 w Lüdenscheid) – słowacki językoznawca, indonezysta i japonista. Specjalizował się w lingwistyce kwantytatywnej. Był także tłumaczem literatury malajskiej i indonezyjskiej. Publikował również w języku niemieckim.
W 1951 roku ukończył szkołę średnią. Później został absolwentem Uniwersytetu Karola w Pradze, gdzie studiował indonezystykę i japonistykę (1953–1958). Po uzyskaniu doktoratu habilitował się w Czechosłowackiej Akademii Nauk (1964) na podstawie pracy "Kvantitativne štúdie z indonezistiky". Przez osiem lat (1960–1968) pracował w Instytucie Orientalistyki Słowackiej Akademii Nauk. W latach 1970–1996 był profesorem językoznawstwa matematycznego na Uniwersytecie Ruhry w Bochum. W 1996 r. przeszedł na emeryturę.
Był założycielem serii wydawniczej „Glottometrika a Quantitative Linguistics” oraz redaktorem naczelnym czasopisma „Journal of Quantitative Linguistics”. W 1992 roku został uhonorowany złotą odznaką Josefa Dobrovskiego, przyznaną przez Akademię Nauk Republiki Czeskiej. Ogłoszono także festschrift z okazji jego sześćdziesiątych urodzin.

</doc>
<doc id="4705538" url="https://pl.wikipedia.org/wiki?curid=4705538" title="Cangandala">
Cangandala

Cangandala – miasto w Angoli, w prowincji Malanje.

</doc>
<doc id="4705539" url="https://pl.wikipedia.org/wiki?curid=4705539" title="Asketomorja">
Asketomorja



</doc>
<doc id="4705540" url="https://pl.wikipedia.org/wiki?curid=4705540" title="Mistrzostwa Ameryki Południowej i Centralnej w Piłce Ręcznej Mężczyzn 2020">
Mistrzostwa Ameryki Południowej i Centralnej w Piłce Ręcznej Mężczyzn 2020

Mistrzostwa Ameryki Południowej i Centralnej w Piłce Ręcznej Mężczyzn 2020 – pierwsze mistrzostwa Ameryki Południowej i Centralnej w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu zorganizowany przez COSCABAL (po podziale PATHF na dwie federacje) mający na celu wyłonienie najlepszej męskiej reprezentacji narodowej w Ameryce Południowej i Centralnej. Odbył się w dniach 21–25 stycznia 2020 roku w brazylijskim mieście Maringá. Mistrzostwa były jednocześnie eliminacjami do MŚ 2021.
Sześć uczestniczących zespołów – tuż przed zawodami Boliwia zastąpiła Peru – rywalizowało systemem kołowym podczas pięciu meczowych dni w trzech halach w położonym w stanie Parana mieście Maringá. Z kompletem zwycięstw w zawodach triumfowała Argentyna, wraz z Brazylią i Urugwajem kwalifikując się jednocześnie do Mistrzostw Świata 2021.
Organizacja zawodów była krytykowana przez graczy i działaczy z uwagi na złe warunki lokalowe, posiłki czy też transport.
Nagrody indywidualne.
Nagrody indywidualne otrzymali:

</doc>
<doc id="4705546" url="https://pl.wikipedia.org/wiki?curid=4705546" title="Wioślarstwo na Igrzyskach Azjatyckich 1986">
Wioślarstwo na Igrzyskach Azjatyckich 1986

Zawody wioślarskie na igrzyskach Azjatyckich 1986 rozegrano w Hanam w dniach 22 września - 25 września, na terenie "Misari Regatta".

</doc>
<doc id="4705549" url="https://pl.wikipedia.org/wiki?curid=4705549" title="Jakub Nicpoń">
Jakub Nicpoń

Jakub Nicpoń (ur. 6 maja 1998 r. w Policach) – polski niepełnosprawny lekkoatleta specjalizujący się biegach krótkich, mistrz Europy. Występuje w klasyfikacji T13.
Życiorys.
Na początku swojej aktywności sportowej był piłkarzem nożnym. W 2012 roku zdiagnozowano u niego genetyczną chorobę Stargardta, przez którą nie widzi ostrego obrazu. Z tego powodu zrezygnował z piłki nożnej na rzecz lekkoatletyki.
Na mistrzostwach Europy w 2018 roku w Berlinie zdobył złoty medal w biegu na 400 metrów (T13) i srebrny w biegu na 100 metrów (T13).

</doc>
<doc id="4705551" url="https://pl.wikipedia.org/wiki?curid=4705551" title="Kateco-Kangola">
Kateco-Kangola

Kateco-Kangola – miasto w Angoli, w prowincji Malanje.

</doc>
<doc id="4705562" url="https://pl.wikipedia.org/wiki?curid=4705562" title="Dušan Kováč">
Dušan Kováč

Dušan Kováč (ur. 3 stycznia 1942 w Humenném) – słowacki historyk i pisarz, autor literatury dziecięcej. Zajmuje się historią słowacką XIX i XX wieku. Przyrodni brat Michala Kováča, byłego prezydenta Republiki Słowackiej.
Studiował historię i rusycystykę na Wydziale Filozoficznym Uniwersytetu Komeńskiego w Bratysławie. Później pracował jako profesor szkoły średniej (Partizánske 1965–1966, Bratysława 1966–1968). W latach 1968–1981 był zatrudniony w Instytucie Historii Europejskich Krajów Socjalistycznych Słowackiej Akademii Nauk (SAV). Następnie pracował w Instytucie Historii SAV, gdzie został pracownikiem naukowym, a później dyrektorem (1990–1998). Pełnił także funkcję sekretarza naukowego SAV (1998–2005), a następnie wiceprzewodniczącego ds. nauk społecznych. Odbył pobyty studyjne w Stanach Zjednoczonych (1991), Wielkiej Brytanii (1994) i Austrii (1992, 1996).

</doc>
<doc id="4705563" url="https://pl.wikipedia.org/wiki?curid=4705563" title="Uniwersytet w Sydney">
Uniwersytet w Sydney



</doc>
<doc id="4705565" url="https://pl.wikipedia.org/wiki?curid=4705565" title="Lombe">
Lombe

Lombe – miasto w Angoli, w prowincji Malanje.

</doc>
<doc id="4705570" url="https://pl.wikipedia.org/wiki?curid=4705570" title="Luquembo">
Luquembo

Luquembo – miasto w Angoli, w prowincji Malanje.

</doc>
<doc id="4705572" url="https://pl.wikipedia.org/wiki?curid=4705572" title="Uniwersytet w Melbourne">
Uniwersytet w Melbourne



</doc>
<doc id="4705573" url="https://pl.wikipedia.org/wiki?curid=4705573" title="Igor Zabel">
Igor Zabel

Igor Zabel (ur. 1958, zm. 2005) – słoweński kurator i krytyk sztuki, a także pisarz, tłumacz, krytyk literacki oraz teoretyk i mentor związany z Lublaną.
Życiorys.
W 1982 r. ukończył komparatystykę literacką, historię sztuki i filozofię na Uniwersytecie w Lublanie i do 1986 r. pracował jako asystent na tej uczelni, a w 1989 r. uzyskał tytuł magistra. W latach 1984–1986 pracował jako pisarz-freelancer.
Od 1986 r. pracował jako kurator w Muzeum Sztuki Nowoczesnej ("Moderna galerija") w Lublanie, gdzie przygotowywał zarówno zbiorowe wystawy sztuki słoweńskiej, jak i prezentacje tematyczne oraz pokazy indywidualne. „To za jego sprawą słoweńska sztuka znalazła się na scenie międzynarodowej”, ocenia Katarzyna Bojarska, wyjaśniając dalej, że: „angażował się w stworzenie związków między Europą wschodnią a zachodnią, nie tracąc przy tym krytycznego spojrzenia na dziejące się przemiany polityczne, społeczne i kulturowe”. Był także jednym z doradców w programie rozbudowy kolekcji tego muzeum "2000+ Arteast Collection" (kuratorka: Zdenka Badovinac).
Pracował też poza macierzystą instytucją: w latach 1998–2000 był koordynatorem Manifesta 3 w Lublanie, w roku 2003 kuratorem wystawy "Individual Systems" na 50. Biennale w Wenecji. Był również zaangażowany w pokazy sztuki w Zagrzebiu, Wiedniu czy Lipsku.
Wraz z Viktorem Misiano był współredaktorem magazynu "MJ – Manifesta Journal: Journal of Contemporary Curatorship" oraz redaktorem wydawanego przez Muzeum Sztuki Nowoczesnej w Lublanie pisma "M’ars." Opublikował dwie książki o sztuce współczesnej oraz wiele esejów i artykułów, m.in. w takich czasopismach jak "Art Journal, Art Press, Flash Art, Index" czy "Moscow Art Magazine". Pośmiertnie ukazał się anglojęzyczny wybór jego tekstów pt. "Igor Zabel: Contemporary Art Theory" (2012). Pisał także opowiadania i tłumaczył literaturę na język słoweński, m.in. takich autorów jak Thomas Pynchon, Edward Said, Oscar Wilde, Immanuel Wallerstein, Sigmund Freud, Michael Baxandall czy historyk sztuki Erwin Panofsky.
„Zabel już za życia stał się wzorem dla młodszych pokoleń kuratorów i krytyków sztuki nie tylko w tej części naszego kontynentu”, jak podsumowuje jego dorobek Bojarska.
W 2008 r. ustanowiona została prestiżowa nagroda jego imienia – The Igor Zabel Award for Culture and Theory.

</doc>
<doc id="4705574" url="https://pl.wikipedia.org/wiki?curid=4705574" title="Marimba (Angola)">
Marimba (Angola)

Marimba – miasto w Angoli, w prowincji Malanje.

</doc>
<doc id="4705575" url="https://pl.wikipedia.org/wiki?curid=4705575" title="Massango">
Massango

Massango – miasto w Angoli, w prowincji Malanje.

</doc>
<doc id="4705576" url="https://pl.wikipedia.org/wiki?curid=4705576" title="Kościół św. Stanisława Biskupa w Humniskach">
Kościół św. Stanisława Biskupa w Humniskach

Kościół św. Stanisława Biskupa w Humniskach – drewniany rzymskokatolicki kościół parafialny pw. św. Stanisława Biskupa, zbudowany w XV w., znajdujący się w miejscowości Humniska.
Kościół w Humniskach jest jedną z najstarszych zachowanych drewnianych świątyń w Polsce. Reprezentuje wyjątkowo rzadki przykład rozplanowania gotyckich kościołów drewnianych - wzniesionych na planie krzyża, jednoprzestrzennych, jednonawowych z transeptem kaplicowym.
W 1984 obiekt wpisano do rejestru zabytków. Kościół włączono do podkarpackiego Szlaku Architektury Drewnianej.
Historia obiektu.
Kościół został wzniesiony w XV w. W 1556 konsekrowany. W 1624 został uszkodzony podczas najazdu tatarskiego; wyremontowany w 1646. W 1699 dobudowana została murowana zakrystia. Kolejne remonty miały miejsce w XVIII w. oraz w drugiej połowie XIX w. Gruntowna przebudowa i rozbudowa kościoła nastąpiła w latach 1887–1889 (dobudowa kaplicy południowej) oraz w latach 1898–1900 (dobudowa kaplicy północnej, przedłużenie nawy w kierunku zachodnim, dobudowa kruchty, przebudowa zakrystii oraz obniżenie dachów). W 1930 zmieniono pokrycie dachowe z gontu na blachę stalową, a w 1932 ściany kościoła pokryto polichromią wykonaną przez malarza Włodzimierza Lisowskiego z Sanoka. W XX w. dokonano dwóch remontów w latach 50. i w latach 1978-1980 (nastąpiła m.in. wymiana pokrycia dachowego na blachę miedzianą, wykonano nową konstrukcję wieżyczki na sygnaturkę). W 2002 odkryto dekorację malarską belek stropowych z drugiej połowy XV w. oraz renesansowe malowidła, zachowane na belkach górnych wieńców ścian aneksów transeptowych.
Architektura i wyposażenie.
Budowla drewniana o konstrukcji zrębowej, orientowana, na kamiennym podmurowaniu. Budynek jednoprzestrzenny: trójbocznie zamknięte prezbiterium tej samej szerokości, co nawa, całość na rzucie wydłużonego prostokąta z płytkimi ramionami transeptu, w przedłużeniu których dwie kaplice. Prezbiterium i nawa nakryte wspólnym, jednokalenicowym dachem dwuspadowym. Nad ramionami transeptu daszki pulpitowe, na kalenicy wiatrowskaz w kształcie koguta z datą 1648, ozdobny gzyms wieńczący z zaczepami.
Wewnątrz stropy płaskie. Ściana tęczowa zamknięta łukiem półkolistym, z belką tęczową, na której został umieszczony barokowy krucyfiks. Kaplice otwarte do aneksów transeptowych półkolistymi arkadami. Chór muzyczny wsparty na czterech słupach, także z półkolistymi arkadami. Wyposażenie, głównie z XVII i XVIII w., obejmuje m.in. manierystyczny ołtarz główny z pierwszej połowy XVII w. (przeniesiony ze zburzonego kościoła kapucynów w Bliznem), cztery późnobarokowe ołtarze boczne z XVIII w., barokową ambonę, kamienną gotycka chrzcielnicę oraz kamienną kropielnicę z XVI w..
Otoczenie.
Od strony wschodniej znajduje się murowana, dzwonnica parawanowa z trzema dzwonami. Teren przykościelny otoczony drewnianym, współczesnym ogrodzeniem.

</doc>
<doc id="4705578" url="https://pl.wikipedia.org/wiki?curid=4705578" title="Mucari">
Mucari

Mucari – miasto w Angoli, w prowincji Malanje.

</doc>
<doc id="4705579" url="https://pl.wikipedia.org/wiki?curid=4705579" title="Katarzyna Sochacka">
Katarzyna Sochacka

Katarzyna Sochacka (ur. 1990 w Pradłach) – polska wokalistka, autorka tekstów i kompozytorka.
Życiorys.
Rodzina i dzieciństwo.
Pochodzi z Pradeł w gminie Kroczyce na terenie Jury Krakowsko-Częstochowskiej. Wychowywała się w muzykalnej rodzinie. Jej ojciec grał na gitarze, a matka Helena była opiekunką Zespołu Pieśni i Tańca „Ziemia Kroczycka”, w którym Katarzyna występowała wraz z rodzeństwem (bracia: Łukasz i Rafał oraz siostra Małgorzata).
Edukacja.
Uczęszczała do II Liceum Ogólnokształcącego im. Heleny Malczewskiej w Zawierciu. Studiowała na Uniwersytecie Ekonomicznym w Krakowie.
Kariera muzyczna.
W 2010 wzięła udział w trzeciej edycji telewizyjnego talent show "Mam talent!" gdzie zakwalifikowała się do finału. Następnie w 2013 zaprezentowała dwie swoje pierwsze autorskie piosenki „Czasu części pierwsze” i „Drzazga”. W tym samym roku brała udział w programie „Przeszłość jest to dziś tylko cokolwiek dalej” w Teatrze Ludowym w Krakowie, benefisie Dariusza Domańskiego. Śpiewała wówczas piosenkę Marka Grechuty. Wystąpiła obok znanych polskich artystów, takich jak Zbigniew Wodecki, Anna Szałapak, Joanna Słowińska czy Franciszek Pieczka, Jana Nowickiego, Barbary Krafftówny, Marty Stebnickiej. W 2014 wzięła udział w siódmej edycji talent show "Must Be the Music. Tylko muzyka", gdzie dotarła do półfinału. W 2017 wydała utwór pt. „Trochę tu pusto”, który dwa lata później został wykorzystany jako zapowiedź serialu obyczajowego telewizji Polsat – "Zawsze warto".
W listopadzie 2019 nakładem wytwórni muzycznej Jazzboy Records ukazała się jej debiutancka EPka pt. "Wiśnia". Tytułowa piosenka miała swoją premierę w audycji Piotra Stelmacha w radiowej Trójce, gdzie 17 stycznia 2020 zajęła pierwsze miejsce w 1981. notowaniu listy przebojów. Jesienią 2019 Sochacka wykonała ten utwór wspólnie z Kortezem w czasie jednego z jego koncertów. W 2021 jej nagrany rok wcześniej utwór „Jeszcze” użyto w czołówce serialu TVN – "Tajemnica zawodowa".
26 marca 2021 Sochacka wydała debiutancki album studyjny pt. "Ciche dni," album zajął 28. miejsce w rocznym podsumowaniu sprzedaży w Polsce. 26 listopada ukazał się jej drugi minialbum pt. "Ministory".
Dyskografia.
Single.
Jako główna artystka
Single promocyjne

</doc>
<doc id="4705581" url="https://pl.wikipedia.org/wiki?curid=4705581" title="Nagroda im. Igora Zabla">
Nagroda im. Igora Zabla

Nagroda im. Igora Zabla ("Igor Zabel Award for Culture and Theory") – ustanowiona w 2008 i przyznawana co dwa lata nagroda dla badaczy, kuratorów i aktywistów przyczyniających się do rozwoju kultury i sztuk wizualnych w Europie Środkowej, Wschodniej i Południowo-Wschodniej. Nagroda jest formą upamiętnienia Igora Zabla (1958–2005), pochodzącego ze Słowenii kuratora, historyka i krytyka sztuki.
Organizatorami nagrody są austriacka Fundacja ERSTE oraz Stowarzyszenie Igora Zabla na rzecz Kultury i Teorii, powołane tym samym roku co nagroda przez Fundację ERSTE i rodzinę Zabla: żonę Mateję Kos Zabel i Bojana Zabla, ojca. Kandydatami i kandydatkami do nagrody są wybitne osoby działające międzynarodowo w takich obszarach jak kuratorstwo, historia sztuki, pisarstwo czy krytyka artystyczna, które albo mieszkają i pracują w regionie, albo też wiążą z nim swoją działalność.
Pula nagród wynosi każdorazowo 76 tysięcy euro – na nagrodę główną przeznaczone jest 40 tysięcy euro, a resztę stanowią trzy stypendia po 12 tysięcy euro. Laureat lub laureatka nagrody zostają wybrani przez międzynarodowe jury składające się z trzech osób wyznaczonych przez organizatorów: artysty bądź artystki, kuratora/kuratorki oraz teoretyka/teoretyczki sztuki. Ponadto jedna z osób zasiadających w jury musi pochodzić ze Słowenii. Stypendyści i stypendystki nominowane są przez grono dziesięciorga ekspertów, spośród których jury wybiera dwie osoby, a trzecią wskazuje laureatka bądź laureat nagrody głównej. W gronie jurorów i osób nominujących zasiadali związani z Polską: Hanna Wróblewska, Magdalena Radomska i Adam Szymczyk. Polskimi laureatami nagrody zostali Piotr Piotrowski (2010) i Joanna Mytkowska (2018).
Jest to najwyższa i najbardziej prestiżowa tego typu nagroda w regionie, a uroczystość jej wręczenia odbywała się każdorazowo w jednej z uznanych europejskich instytucji sztuki. Jak napisała Katarzyna Bojarska: Nagroda, jak zostało już częściowo powiedziane, przyznawana jest w dowód uznania osób, których działalność w polu kultury charakteryzuje przede wszystkim wkład w poszerzanie granic wiedzy o międzynarodowej kulturze wizualnej w rejonie Europy Środkowo-Wschodniej i na odwrót: wyprowadzanie sztuki i teorii tej części kontynentu z jej postkolonialnego getta. W 2012 roku gala miała miejsce w Polsce – w Zachęcie Narodowej Galerii Sztuki. Od 2018 r. jest wręczana wyłącznie w Lublanie, z którą Igor Zabel związany był przez całe życie, m.in. pracując jako kurator w Muzeum Sztuki Nowoczesnej ("Moderna galerija"). Ceremonii towarzyszą zwykle rozmaite wydarzenia – konferencje, wykłady, panele dyskusyjne, pokazy filmów, promocje książek etc.

</doc>
<doc id="4705583" url="https://pl.wikipedia.org/wiki?curid=4705583" title="Henryk Nitra">
Henryk Nitra

Henryk Nitra (ur. 18 czerwca 1891 w Szobieszowicach, zm. 30 sierpnia 1948 w Cieszyne) – rzeźbiarz i malarz, pionier sztuki polskiej na Śląsku Cieszyńskim. 
Życiorys.
Urodził się w Szobieszowicach, wówczas w Austro-Węgrzech, a obecnie w Czechach, na rzece Łucynie, polsko-czeskiej granicy językowej, w niezamożnej chłopskiej rodzie Filipa i Joanny z domu Palarczyk. Po ukończeniu szkoły ludowej terminował u majstra stolarskiego Jana Gawlasa we Frydku, potem kształcił swój talent w Średniej Szkole Rzeźbiarskiej w Wałaskim Międzyrzeczu, gdzie był jedynym Polakiem, który tę szkołę ukończył. Dalej próbował kształcić się w Monachium, studiując malarstwo i rzeźbę. Po roku z powodu braku środków do życia musiał przerwać studia. Po krótkim pobycie w domu piechotą udał się do Wiednia ponawiając próbę kontynuacji kształcenia w rzeźbie i malarstwie. I tym razem brak środków finansowych zmusił młodego Henryka do powrotu w rodzinne strony. Ostatnią próbą ukończenia studiów za granicą był krótki pobyt w Legnicy na Dolnym Śląsku, gdzie kształcił się pod kierunkiem prof. Boeskla. Gdy wybuchła pierwsza wojna światowa skierowany został do oddziału, którego zadaniem było budowanie cmentarzy i nagrobków dla poległych żołnierzy w Krakowie i okolicy. W latach 1914–15 wziął udział w budowie „"Pomniku na wzgórzu Kaim""“" upamiętniającego bitwę, jaką w grudniu 1914 r. podczas I wojny światowej stoczyły tu wojska austro-węgierskie broniące Krakowa przed wojskiem carskim. 
Po wojnie osiedlił się w Żermanicach na małym gospodarstwie rolnym i ożenił się z Jadwigą z Mikołajczyków. W latach 1920–1922 przebywał w Krakowie na Akademii Sztuk Pięknych u prof. Konstantego Laszczki. Teoretycznie studia uzupełnił w Poznaniu i Berlinie. Po powrocie do Żermanic otworzył warsztat, który wkrótce przeniósł do sąsiednich Błędowic Górnych, do małego gospodarstwa rolnego. Imał się różnych prac, ale głównie rzeźbił ludzi ze swojego otoczenia, górników, hutników, chłopów, górali i tych, którzy z jego środowiska wyrośli. Ze swoimi rzeźbami wędrował po Śląsku Cieszyńskim i za półdarmo je sprzedawał. Jego rzeźby można jeszcze dziś znaleźć w wielu domach prywatnych. Impulsem do dalszej pracy były pochwalne opinie o jego obrazie pt. “"Wawel"“, który wysłał na polonijną wystawę sztuki w Chicago (1921). W roku 1929 wziął udział w pierwszej polskiej wystawie krajowej Polaków w Czechosłowacji w Czeskim Cieszynie. W tymże roku jego prace pojawiły się na Wystawie Krajowej w Poznaniu i uzyskały bardzo pochlebne opinie. To ośmieliło artystę i swoją twórczość prezentował na kolejnych wystawach w Ostrawie, Katowicach, Karwinie i Frysztacie, gdzie uzyskał złoty medal. Na wystawach we Frensztacie (1934) i Frydku (1935) przyznano mu za rzeźby nagrody i dyplomy pochwalne. W roku 1936 wziął udział w ogólnokrajowej wystawie w Krakowie. W okresie przed drugą wojną światową był aktywnym współzałożycielem Polskiego Związku Literacko-Artystycznego w Czechosłowacji i był członkiem jego zarządu.
Druga wojna światowa wypędziła Nitrę do Lwowa, potem schronił się w Krakowie, zarabiając na chleb w składzie drzewa lub jako pokostnik. Nie zapomniał o sztuce – dorabiał na życie malując. Po wojnie wrócił w rodzinne strony. Ponieważ utracił prawo powrotu do rodzinnego domu, osiadł w Cieszynie. Z zapamiętałością Syzyfa zabiegał o ożywienie życia kulturalnego miasta, był przewodniczącym Sekcji Plastyki Amatorskiej przy Zarządzie Głównym Macierzy Ziemi Cieszyńskiej, powołał i był pierwszym prezesem delegatury Związku Polskich Artystów Plastyków w Cieszynie. Zorganizował dwie wystawy w Cieszynie i w Wiśle, wziął udział w wystawie polskich artystów malarzy w Czeskim Cieszynie. Stale rzeźbił, malował, jednak o sprzedaniu droższego obrazu nie było mowy i stale miał problemy materialne. Choć siły go opuszczały, snuł szerokie plany i do końca życia pomimo choroby był bardzo aktywny. Jak stwierdził Gustaw Morcinek, Henryk Nitra był „"typowym śląskim selfmademanem przepychającym się łokciami przez życie, zawdzięczającym to wszystko, co osiągnął sobie samemu“". Zmarł nagle 30 sierpnia 1948 roku. Spoczął na cmentarzu komunalnym w Cieszynie przy ul. Katowickiej..
Twórczość.
O ile życie Henryka Nitry jest przykładem ciężkiego losu artysty wywodzącego się z ubogich warstw ludu, o tyle jego dorobek twórczy i działalność w środowisku artystycznym Śląska Cieszyńskiego były bardzo bogate. Obok realistycznych rzeźb pełnopostaciowych, popiersi, płaskorzeźb i reliefów, jego „specjalnością” były tryptyki ilustrujące codzienne trudy życia ludzi tej ziemi, starających się w pokorze, w trudzie i znoju uzyskać swój kawałek chleba. Kochał ziemię rodzinną i ukazywał ją w akwarelach i obrazach olejnych. Był też Nitra twórcą fragmentów wystrojów kościołów. Wykonywał rzeźby, meble, sprzęty kościelne. Akcenty rodzime można znaleźć w pracach o treści religijnej jak rzeźby "Chrystusa, Z jarmarku, Górnicy,Pijak, Zbójnicy, Górnik" czy płaskorzeźby „"Śląska Madonna"“, "Paweł Stalmach", "Jan Kubisz" i poseł "Tadeusz" "Reger", "Żniwa, Pokłon w szopce ." Spod jego dłuta wyszły m.in. ołtarze w ewangelickiej kaplicy w Szumbarku, ewangelickich kościołach w Orłowej i Na Niwach w Czeskim Cieszynie.

</doc>
<doc id="4705586" url="https://pl.wikipedia.org/wiki?curid=4705586" title="Pungo-Andongo">
Pungo-Andongo

Pungo-Andongo – miasto w Angoli, w prowincji Malanje.

</doc>
<doc id="4705587" url="https://pl.wikipedia.org/wiki?curid=4705587" title="Żeglarstwo na Igrzyskach Azjatyckich 1986">
Żeglarstwo na Igrzyskach Azjatyckich 1986

Zawody żeglarskie na igrzyskach Azjatyckich 1986 rozegrano w Pusan w dniach 23 września - 29 września, na terenie "Busan Yachting Center".

</doc>
<doc id="4705588" url="https://pl.wikipedia.org/wiki?curid=4705588" title="Luneta Katedralna">
Luneta Katedralna

Luneta Katedralna w Poznaniu (niem. "Dom Flesche") – inaczej fort Steinäckera, jedno z nieistniejących dziś umocnień Ostrowa Tumskiego. Powstała w latach 1835-39. Powstała by zabezpieczać północny fragment linii obronnych Twierdzy Poznań, czyli podmokłe tereny doliny Warty. Ziemny nasyp był wysunięty ok. 500 metrów przed właściwe umocnienia, otaczał on, razem z fosą, ośmioboczną reditę (podstawa – kwadrat o ściętych bokach). Budynek miał wysokość 14,5 metra, posiadał piwnicę, dwie kondygnacje bojowe oraz wysoki dach. Redita, ze względu na podmokły teren, postawiona była na głębokim fundamencie, osadzonym na palach. Postawienie wału chroniącego linię kolejową w kierunku Bydgoszczy i Torunia oraz zmiany biegu Cybiny przyczyniły się do zmian w konstrukcji ziemnej – m.in. pod koniec XIX wieku zasypano fosę.

</doc>
<doc id="4705592" url="https://pl.wikipedia.org/wiki?curid=4705592" title="Quela">
Quela

Quela – miasto w Angoli, w prowincji Malanje.

</doc>
<doc id="4705593" url="https://pl.wikipedia.org/wiki?curid=4705593" title="Brytyjscy posłowie do Parlamentu Europejskiego 2019–2024">
Brytyjscy posłowie do Parlamentu Europejskiego 2019–2024



</doc>
<doc id="4705596" url="https://pl.wikipedia.org/wiki?curid=4705596" title="Quirima">
Quirima

Quirima – miasto w Angoli, w prowincji Malanje.

</doc>
<doc id="4705599" url="https://pl.wikipedia.org/wiki?curid=4705599" title="Tala-Mungongo">
Tala-Mungongo

Tala-Mungongo – miasto w Angoli, w prowincji Malanje.

</doc>
<doc id="4705600" url="https://pl.wikipedia.org/wiki?curid=4705600" title="Tembo-Aluma">
Tembo-Aluma

Tembo-Aluma – miasto w Angoli, w prowincji Malanje.

</doc>
<doc id="4705602" url="https://pl.wikipedia.org/wiki?curid=4705602" title="Obszar ochrony ścisłej Przyćmień">
Obszar ochrony ścisłej Przyćmień

Przyćmień – obszar ochrony ścisłej o powierzchni 109,20 ha położony w południowo-zachodniej części Kampinoskiego Parku Narodowego. Został utworzony w 1977 roku, leży pomiędzy miejscowościami Grabnik a Łazy Leśne, na obszarze uroczyska blisko skarpy.
Obszar ochrony ścisłej obejmuje „klasycznie wykształcone olsy, łęgi olszowo-jesionowe i grądy”, porastają tu także wrzosowiska i murawy. W glebie i podglebiu występuje duża zawartość węglanu wapnia i kredy, dzięki czemu rosną tu nietypowe jak na Puszczę Kampinoską rośliny takie, jak: pierwiosnek lekarski, czerniec gronkowy, kruszczyk siny, pępawa błotna, kozłek bzolistny, goryczka wąskolistna, lilia złotogłów. Teren stanowi też ostoję łosia, orlika krzykliwego czy puchacza (jego jedyne obserwacje w parku narodowym miały tu miejsce).

</doc>
<doc id="4705604" url="https://pl.wikipedia.org/wiki?curid=4705604" title="Strzępiak najeżony">
Strzępiak najeżony

Strzępiak najeżony ("Inocybe hirtella" Bres.) – gatunek grzybów należący do rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybe, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
Nazwę polską podał Andrzej Nespiak w 1990 r.
Morfologia.
Średnica 1–3 cm, początkowo dzwonkowato-wypukły, potem płaski z niewielkim garbkiem. Brzeg cienki, prosty, lub bardzo słabo podgięty, prążkowany. Powierzchnia sucha, gładka, lub delikatnie włókienkowata albo łuseczkowata, o barwie od żółtawej z oliwkowobeżowym odcieniem do ochrowocytrynowej, na środku zwykle ciemniejsza – brązowa.
Zatokowato wycięte lub prawie wolne, cienkie, z blaszeczkami. Początkowo beżowe lub żółtawe, potem brudnoszare lub jasnobrązowe. Ostrza białawo orzęsione.
Wysokość 2–5 cm, grubość 0,3–0,5 cm, walcowaty, cienki. Pod powierzchnią gleby posiada wyraźną, nieobrzeżoną bulwkę pokrytą białą grzybnią. Pod kapeluszem oszroniony. Powierzchnia o barwie od białej do jasnoochrowej z delikatnym różowawym lub ochrowym odcieniem, tylko bulwka jest biała.
Białawy, czasem nad blaszkami ze szklistą strefą. Bez wyraźnego smaku, w trzonie o zapachu gorzkich migdałów.
Zarodniki migdałkowate, 9,5–12 × 5–6,5 µm, z dzióbkiem i gutulami. Podstawki maczugowate, o wysokości 25–30 × µm, zazwyczaj 2–sterygmowe. Cheilocystydy, pleuroctstydy i kaulocystydy w postaci metuloid, o butelkowatym lub wrzecionowatym kształcie i wymiarach 45–70 × 11–20 µm. Na szczycie posiadają liczne kryształki. Pod działaniem amoniaku żółkną.
Występowanie i siedlisko.
Znane jest występowanie strzępiaka najeżonego w Europie, Ameryce Północnej, Japonii i Korei Południowej. W piśmiennictwie naukowym na terenie Polski do 2003 r. podano 5 stanowisk. Więcej stanowisk i bardziej aktualnych podaje internetowy atlas grzybów.
Grzyb mikoryzowy. Rośnie na ziemi w lasach liściastych i mieszanych, zwłaszcza w towarzystwie olch, brzóz, grabów, leszczyny, buków, topoli, dębów, lip.

</doc>
<doc id="4705605" url="https://pl.wikipedia.org/wiki?curid=4705605" title="Inocybe hirtella">
Inocybe hirtella



</doc>
<doc id="4705613" url="https://pl.wikipedia.org/wiki?curid=4705613" title="Heather Anderson">
Heather Anderson

Heather Anderson (ur. 31 stycznia 1959 w Dundee) – brytyjska i szkocka polityk, rolniczka i działaczka samorządowa, w styczniu 2020 posłanka do Parlamentu Europejskiego IX kadencji.
Życiorys.
Zawodowo związana z rolnictwem ekologicznym, zajęła się prowadzeniem sklepu z żywnością organiczną oraz rzeźni. Dołączyła do Szkockiej Partii Narodowej, została radną jednostki administracyjnej Scottish Borders. W wyborach w 2019 kandydowała z listy SNP do Parlamentu Europejskiego. Europosłanką IX kadencji została 27 stycznia 2020, zastępując w PE Alyna Smitha. Jej mandat wygasł jednak już 31 stycznia tego samego roku w związku z opuszczeniem UE przez Wielką Brytanię.

</doc>
<doc id="4705619" url="https://pl.wikipedia.org/wiki?curid=4705619" title="Obszar ochrony ścisłej Roztoka">
Obszar ochrony ścisłej Roztoka

Roztoka – obszar ochrony ścisłej o powierzchni 9,00 ha położony w południowej części Kampinoskiego Parku Narodowego.
Charakterystyka.
W 1949 utworzono na tym terenie rezerwat przyrody, natomiast w 1959 przekształcił się on w obszar ochrony ścisłej (w związku z powołaniem parku narodowego). Leży kilkaset metrów na południe od miejscowości Roztoka i na zachód od Kanału Zaborowskiego. W pobliżu przebiega Południowy Szlak Leśny, nieco na północ zaś Główny Szlak Puszczy Kampinoskiej. Zlokalizowano tu parking dla turystów i pole biwakowe. Przy kanale położone są ponad 200-letnie Roztockie Dęby, zaś sam ciek jest pozostawiony dziko i udostępniony bobrom.
Przyroda.
Obszar ochrony ścisłej obejmuje okazy wiśni kwaśnej, występującej tu na północnym skraju zasięgu (jako jedno z trzech stanowisk w kraju). W 2002 z rezerwatu wyłączono część o powierzchni 0,98 ha do ochrony czynnej. Dominuje tu dąbrowa świetlista, zaś wśród roślin występują m.in. pięciornik biały, jaskier wieloowockowy, dzwonek brzoskwiniolistny, lilia złotogłów, kłosownica pierzasta, paprotka zwyczajna i cis.

</doc>
<doc id="4705624" url="https://pl.wikipedia.org/wiki?curid=4705624" title="Galicya oswobodzona. Poema w sześciu pieśniach">
Galicya oswobodzona. Poema w sześciu pieśniach



</doc>
<doc id="4705627" url="https://pl.wikipedia.org/wiki?curid=4705627" title="Franciszek Ziółkowski (podoficer)">
Franciszek Ziółkowski (podoficer)

Franciszek Ziółkowski (ur. 2 października 1893 w Mlewie, zm. 23 września 1920 w Dywinie) – żołnierz armii niemieckiej, sierżant Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się 2 października 1893 w Mlewie, w rodzinie Stanisława i Marii z Orłowiczów. Absolwent szkoły ludowej. W czasie pobierania nauki brał udział w strajku szkolnym. Po zakończeniu edukacji pracował w cegielni.
W 1913 wcielony do niemieckiego 16 pułku piechoty i w jego szeregach walczył na frontach I wojny światowej.
W lipcu 1919 ochotniczo wstąpił do odrodzonego Wojska Polskiego i otrzymał przydział do 64 Grudziądzkiego pułku piechoty. Walczył na froncie polsko-bolszewickim. Podczas walk odwrotowych nad Dnieprem, "na czele swego plutonu pod Nachowem wydostał się z okrążenia, ratując także 2 i 3 kompanię". Za bohaterstwo w walce odznaczony został Krzyżem Srebrnym Orderu Virtuti Militari. Od 1 sierpnia do 1 września 1920 dowodził 3. kompanią I batalionu. Poległ 23 września 1920 pod Dywinem.

</doc>
<doc id="4705628" url="https://pl.wikipedia.org/wiki?curid=4705628" title="Katedra Wniebowzięcia Najświętszej Maryi Panny w Zagrzebiu">
Katedra Wniebowzięcia Najświętszej Maryi Panny w Zagrzebiu



</doc>
<doc id="4705629" url="https://pl.wikipedia.org/wiki?curid=4705629" title="Katedra Wniebowzięcia Najświętszej Maryi Panny w Puli">
Katedra Wniebowzięcia Najświętszej Maryi Panny w Puli



</doc>
<doc id="4705631" url="https://pl.wikipedia.org/wiki?curid=4705631" title="Katedra Wniebowzięcia Najświętszej Maryi Panny w Dubrowniku">
Katedra Wniebowzięcia Najświętszej Maryi Panny w Dubrowniku



</doc>
<doc id="4705632" url="https://pl.wikipedia.org/wiki?curid=4705632" title="Klasztor św. Jana Teologa na Patmos">
Klasztor św. Jana Teologa na Patmos



</doc>
<doc id="4705635" url="https://pl.wikipedia.org/wiki?curid=4705635" title="Pięciobój nowoczesny na Światowych Wojskowych Igrzyskach Sportowych 2015 – kobiet indywidualnie">
Pięciobój nowoczesny na Światowych Wojskowych Igrzyskach Sportowych 2015 – kobiet indywidualnie

Pięciobój nowoczesny kobiet podczas 6. Światowych Wojskowych Igrzyskach Sportowych rozegrany został w ramach pięcioboju nowoczesnego w dniu 8 października 2015 w koreańskim Mungyeongu podczas światowych igrzysk wojskowych. Polka Oktawia Nowacka zdobyła złoty medal.
Rywalizacja toczyła się na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym.
Uczestniczki.
Do startu zgłoszonych zostało 27 zawodniczek reprezentujących 14 kraje, na starcie stanęło 26 "(Łotyszka nie stanęła na starcie)", a spośród nich najlepsza okazała się Polka Oktawia Nowacka.

</doc>
<doc id="4705637" url="https://pl.wikipedia.org/wiki?curid=4705637" title="Eosalmo">
Eosalmo

Łosoś Eosalmo – rodzaj wymarłego łososia, który żył w epoce eocenu.
Łosoś Eosalmo został po raz pierwszy opisany w 1977 r. w skamielinach znalezionych w osadach jeziornych w Driftwood Canyon Provincial Park, w Kanadzie. Skamieliny z tego samego gatunku znaleziono również w Princeton w USA.
Kiedy opisano go pierwszy raz, to był uważany za gatunek pośredni między rodziną łososiowatych a lipieniowatych. Jednak później sklasyfikowano go jako najbardziej prymitywnego członka rodziny łososiowatych.
Ten gatunek zamieszkiwał wyłącznie wody słodkie.

</doc>
<doc id="4705638" url="https://pl.wikipedia.org/wiki?curid=4705638" title="Klasztor św. Neofita">
Klasztor św. Neofita



</doc>
<doc id="4705641" url="https://pl.wikipedia.org/wiki?curid=4705641" title="Obszar ochrony ścisłej Rybitew">
Obszar ochrony ścisłej Rybitew

Rybitew – obszar ochrony ścisłej o powierzchni 224,21 ha położony w północnej części Kampinoskiego Parku Narodowego.
Został utworzony w 1959 roku, leży w bezpośrednim sąsiedztwie wsi Rybitew i na zachód od niej. W pobliżu przebiega Kampinoski Szlak Rowerowy, nieco na północ zaś Północny Szlak Leśny (obszar leży na jego 24 kilometrze). Na jego terenie zlokalizowana jest także wzniesienie wydmowe Wilcza Góra i dawne bagno Toczna Biel. Przy południowo-wschodnim krańcu zlokalizowane są mogiły nieznanych żołnierzy poległych we wrześniu 1939.
Obszar ochrony ścisłej obejmuje wały wydmowe i zagłębienia międzywydmowe, dawniej zalewane podczas powodzi Wisły i w konsekwencji będące madami rzecznymi. Porastają tutaj bory mieszane świeże, grądy, dąbrowy z fragmentami łęgów, olsów i turzycowisk. Wśród roślin występują m.in. lilia złotogłów, naparstnica zwyczajna, sasanka, wawrzynek wilczełyko, pięciornik biały, bodziszek czerwony, jaskier wieloowockowy, pajęcznica gałęzista, dziurawiec skąpolistny, konwalia majowa, rutewka orlikolistna, zawilec wielokwiatowy, bluszcz pospolity oraz orlik pospolity.

</doc>
<doc id="4705644" url="https://pl.wikipedia.org/wiki?curid=4705644" title="Liga e Dytë e Kosovës">
Liga e Dytë e Kosovës

Liga e Dytë e Kosovës – trzecia w hierarchii klasa męskich rozgrywek ligowych piłkarskich w Kosowie. Od samego początku jest zarządzana przez Kosowski Związek Piłki Nożnej (FFK). Od sezonu 2019/20 przemianowana jest z dwóch grup na jedną 16-zespołową grupę. Cztery drużyny z ligi są losowane do grania w Pucharze Kosowa.
Statystyka.
Klasyfikacja według klubów.
W dotychczasowej historii oficjalnych rozgrywek Liga e Dytë e Kosovës na podium oficjalnie stawało w sumie 18 drużyn. Liderem klasyfikacji jest KF Ulpiana Lipljan, która zdobyła 2 tytuły mistrzowskie.
Stan po sezonie 2019/2020.

</doc>
<doc id="4705653" url="https://pl.wikipedia.org/wiki?curid=4705653" title="Kvindemuseet i Danmark">
Kvindemuseet i Danmark

Kvindemuseet i Danmark – muzeum historyczne w Aarhus w Danii, skupiające się na historii kultury kobiet w Danii. Kvindemuseet został założony w 1982 roku i mieści się w dawnym ratuszu w Aarhus, zbudowanym w 1857 roku. W 2012 r. muzeum działało z budżetem w wysokości 10 mln DKK ze środków publicznych, komunalnych i prywatnych. W Kvindemuseet znajduje się kawiarnia i piekarnia.
Oprócz stałych i czasowych wystaw Kvindemuseet zapewnia programy edukacyjne. W 2014 r. gmina Aarhus zatwierdziła coroczną dotację w wysokości 500 000 DKK dla Kvindemuseet na nauczanie uczniów w zakresie edukacji seksualnej, równości płci i demokracji.

</doc>
<doc id="4705654" url="https://pl.wikipedia.org/wiki?curid=4705654" title="Władysław Ziobro">
Władysław Ziobro

Władysław Ziobro (ur. 20 maja 1891 w Bobrowej, zm. 19 czerwca 1965 w Nowym Jorku) – żołnierz armii austriackiej, podoficer Wojska Polskiego w II Rzeczypospolitej i Polskich Sił Zbrojnych, kawaler Orderu Virtuti Militari.
Życiorys.
Urodził się w rodzinie Józefa i Zofii z Pietrzyków. Absolwent szkoły ludowej. W 1911 wcielony do armii austriackiej i w jej szeregach walczył na froncie wschodnim I wojny światowej.
W 1918 ochotniczo wstąpił do odrodzonego Wojska Polskiego i dostał przydział do 9 pułku Ułanów Małopolskich. Walczył na froncie polsko-bolszewickim i za bohaterstwo w walce odznaczony został Krzyżem Srebrnym Orderu Virtuti Militari.
Po wojnie zdemobilizowany, prowadził gospodarstwo rolne w osadzie wojskowej Ułańska Dola na Wołyniu. 
W 1939 powtórnie zmobilizowany, walczył w kampanii wrześniowej i dostał się do sowieckiej niewoli. W 1942 wstąpił do Armii Andersa.
W 1947 zdemobilizowany, wyjechał do Stanów Zjednoczonych. Zmarł w Nowym Jorku, a pochowany został na St. Raymond Cementery.
Był żonaty z Anną z Potapów, syn Władysław (ur. 1929).

</doc>
<doc id="4705658" url="https://pl.wikipedia.org/wiki?curid=4705658" title="Kolumna Trójcy Przenajświętszej w Ołomuńcu">
Kolumna Trójcy Przenajświętszej w Ołomuńcu



</doc>
<doc id="4705662" url="https://pl.wikipedia.org/wiki?curid=4705662" title="Lingyuanosaurus">
Lingyuanosaurus

Lingyuanosaurus – rodzaj wymarłego dinozaura, teropoda z grupy terizinozaurów, żyjącego w kredzie na terenie obecnych północno-wschodnich Chin. 
Jego pozostałości znaleziono w skałach grupy Jehol, znajdujących się w okolicy Sihedang w obrębie powiatu Lingyuan na terenie prowincji Liaoning w Chinach. Zarówno nazwa rodzajowa, jak i epitet gatunkowy odnoszą się do miejsca znalezienia skamieniałości. Datuje się je na wczesną kredę. Formacja geologiczna, do której zaliczają się skały otaczające skamieniałości, pozostaje przedmiotem debaty. Jedni autorzy uważają, że chodzi o formację Yixian, podczas gdy inni skały ze szczątkami teropoda zaliczają do formacji Jiufotang. Zwierzę było niewielkim przedstawicielem Therizinosauria. Badacze dostrzegli w nowo odkrytym dinozaurze mieszaninę cech pierwotnych i ewolucyjnie zaawansowanych. Wśród cech charakterystycznych kręgosłupa osiowego tego rodzaju autorzy jego opisu wymieniają złożoną blaszkowatą strukturę kręgów grzbietowych. Specyficzne dla rodzaju cechy miednicy obejmują pochylony talerz kości biodrowej, wysoki wyrostek przedpanewkowy, a mały wyrostek zapanewkowy, kość łonową o dobrze zbudowanej szypule. Charakterystyczne cechy kończyny dolnej wolnej to prosta, choć nie tak długa jak kość piszczelowa, ale dobrze zbudowana kość udowa, na której znajduje się krętarz mniejszy niewielkich rozmiarów. Wstępne wnioski nt. obecności cech mieszanych potwierdziła przeprowadzona analiza filogenetyczna, wedle której rodzaj zajmuje pozycję pośrednią na drzewie rodowym terizinozaurów.

</doc>
<doc id="4705664" url="https://pl.wikipedia.org/wiki?curid=4705664" title="Kantemir Bałagow">
Kantemir Bałagow



</doc>
<doc id="4705667" url="https://pl.wikipedia.org/wiki?curid=4705667" title="Kaiserjäger">
Kaiserjäger



</doc>
<doc id="4705669" url="https://pl.wikipedia.org/wiki?curid=4705669" title="Dcheira El Jihadia">
Dcheira El Jihadia



</doc>
<doc id="4705671" url="https://pl.wikipedia.org/wiki?curid=4705671" title="Neyslutrans">
Neyslutrans

Neyslutrans (pol. konsumpcjonistyczny trans) – pierwszy album studyjny islandzkiego zespołu muzycznego Hatari, wydany 17 stycznia 2020 przez niezależną wytwórnię Svikamylla.
Jest to pierwszy album studyjny po pięciu latach od powstania zespołu i po trzech latach od wydaniu pierwszego minialbumu, "Neysluvara". Nazwa albumu pochodzi prawdopodobnie z pierwszego singla z albumu – "Spillingardans" – w którym słowo to kilkukrotnie się pojawia i odwołuje się do idei zespołu.
Lista utworów.
Lista utworów i informacje o autorach pochodzą z serwisów Spotify i Discogs.

</doc>
<doc id="4705676" url="https://pl.wikipedia.org/wiki?curid=4705676" title="ICPM">
ICPM



</doc>
<doc id="4705677" url="https://pl.wikipedia.org/wiki?curid=4705677" title="Bór (Częstochowa)">
Bór (Częstochowa)

Bór – część miasta Częstochowy należąca do dzielnicy Błeszno.
Zabudowa dzielnicy jest zdominowana przez obiekty przemysłowo-usługowe, głównie hurtownie. Od strony zachodniej granicę Boru stanowi Konopka, od południa przechodzi w Wypalanki.
Bór został przyłączony do Częstochowy 1 lipca 1952 roku. Wcześniej należał do gminy Wrzosowa.

</doc>
<doc id="4705680" url="https://pl.wikipedia.org/wiki?curid=4705680" title="Edward Kanigowski">
Edward Kanigowski

Edward Kanigowski (ur. 2 kwietnia 1900 w Warszawie, zm. 29 kwietnia 1965 tamże) – polski działacz robotniczy.
Życiorys.
Pochodził z rodziny robotniczej, od dziewiątego roku życia pracował jako goniec, od trzynastego w fabryce obuwia braci Reicher. Został wybrany na delegata robotników młodocianych Związku Zawodowego Pracowników Przemysłu Skórzanego i Pokrewnych. Po wybuchu I wojny światowej został wysłany na front rosyjski, gdzie kopał okopy. Ze względu na bardzo zły stan zdrowia w 1915 został umieszczony w schronisku dla małoletnich Towarzystwa Pomocy Ofiarom Wojny w Mińsku, uczęszczał tam do szkoły. W maju 1918 wrócił do Warszawy, a następnie znalazł pracę przy budowie linii kolejowej Warszawa-Nasielsk, gdzie uległ poważnemu wypadkowi. W 1920 został zmobilizowany do wojska, ale już po trzech miesiącach przeniesiono go do rezerwy ze względu na stan zdrowia. Pracował w Banku Zachodnim, w Warszawskiej Cynkowni, a następnie przy budowie lotniska na Okęciu. W 1925 wstąpił do Komunistycznej Partii Polski, uczestniczył w manifestacjach antyrządowych, kolportował prasę robotniczą, ulotki i odezwy. Należał do organizatorów Związku Zawodowego Brukarzy i Pracowników Ziemnych. W sierpniu 1939 został zmobilizowany, walczył pod Stoczkiem, gdzie dostał się do niewoli. W grudniu 1939 został zwolniony, od 1940 należał do Stowarzyszenia Przyjaciół ZSRR, agitował wśród żołnierzy Ostlegionen namawiając do dezercji. W lipcu 1944 został aresztowany i skierowany do obozu pracy w Rembertowie. Po zakończeniu wojny uczestniczył w organizowaniu organów władzy w gminie Sulejówek, w 1946 ukończył Wojewódzką Szkołę Partyjną PPR w Konstancinie, a następnie pracował w Warszawskim Komitecie Wojewódzkim PPR i PZPR. Od 1959 przebywał na rencie. Odznaczony Krzyżem Kawalerskim Orderu Odrodzenia Polski. 

</doc>
<doc id="4705681" url="https://pl.wikipedia.org/wiki?curid=4705681" title="Kościół św. Błażeja w Dubrowniku">
Kościół św. Błażeja w Dubrowniku



</doc>
<doc id="4705684" url="https://pl.wikipedia.org/wiki?curid=4705684" title="Kościół św. Donata w Zadarze">
Kościół św. Donata w Zadarze



</doc>
<doc id="4705687" url="https://pl.wikipedia.org/wiki?curid=4705687" title="Kościół św. Jakuba w Kutnej Horze">
Kościół św. Jakuba w Kutnej Horze



</doc>
<doc id="4705688" url="https://pl.wikipedia.org/wiki?curid=4705688" title="Kościół św. Marka w Zagrzebiu">
Kościół św. Marka w Zagrzebiu



</doc>
<doc id="4705690" url="https://pl.wikipedia.org/wiki?curid=4705690" title="Kościół św. Mikołaja w Pradze (Malá Strana)">
Kościół św. Mikołaja w Pradze (Malá Strana)



</doc>
<doc id="4705692" url="https://pl.wikipedia.org/wiki?curid=4705692" title="Kościół św. Mikołaja w Pradze (Stare Miasto)">
Kościół św. Mikołaja w Pradze (Stare Miasto)



</doc>
<doc id="4705694" url="https://pl.wikipedia.org/wiki?curid=4705694" title="Adelaide International 2020 (kobiety)">
Adelaide International 2020 (kobiety)

Adelaide International 2020 – tenisowy turniej WTA kategorii WTA Premier Series rangi WTA Premier w sezonie 2020 z cyklu Adelaide International rozgrywany w dniach 12–18 stycznia 2020 roku w Adelaide na kortach twardych o puli nagród wynoszącej 848 000 dolarów amerykańskich.

</doc>
<doc id="4705696" url="https://pl.wikipedia.org/wiki?curid=4705696" title="Kościół świętej Barbary (Kutná Hora)">
Kościół świętej Barbary (Kutná Hora)



</doc>
<doc id="4705698" url="https://pl.wikipedia.org/wiki?curid=4705698" title="Kościół św. Katarzyny w Zagrzebiu">
Kościół św. Katarzyny w Zagrzebiu



</doc>
<doc id="4705699" url="https://pl.wikipedia.org/wiki?curid=4705699" title="Kropywnycki (ujednoznacznienie)">
Kropywnycki (ujednoznacznienie)



</doc>
<doc id="4705700" url="https://pl.wikipedia.org/wiki?curid=4705700" title="Cerkiew Świętych Apostołów w Atenach">
Cerkiew Świętych Apostołów w Atenach



</doc>
<doc id="4705702" url="https://pl.wikipedia.org/wiki?curid=4705702" title="Konsulat Generalny Rzeczypospolitej Polskiej w Warnie">
Konsulat Generalny Rzeczypospolitej Polskiej w Warnie

Konsulat Generalny Rzeczypospolitej Polskiej w Warnie (bułg. "Генералното консулство на Полша във Варна") – polska misja konsularna w Bułgarii istniejąca do 2008. W warneńskim Szkolnym Punkcie Konsultacyjnym okazjonalnie odbywają się dyżury konsularne.

</doc>
<doc id="4705703" url="https://pl.wikipedia.org/wiki?curid=4705703" title="Ojokojo Torunarigha">
Ojokojo Torunarigha

Ojokojo Torunarigha (ur. 12 marca 1970 w Lagos) – nigeryjski piłkarz występujący na pozycji pomocnika lub napastnika, reprezentant Nigerii.
Życiorys.
Grę w piłkę nożną na poziomie seniorskim rozpoczął pod koniec lat 80. w klubie IICC Shooting Stars z Ibadanu. Następnie był graczem Club Sport Batavéa z Libreville. Wiosną 1990 roku przeniósł się do Niemiec, stając się pierwszym afrykańskim piłkarzem zawodowym we wschodnioniemieckiej piłce nożnej po upadku muru berlińskiego. Występował on w Fortunie Furth, Chemnitzer FC, Borussii Neunkirchen oraz FC Sachsen Leipzig. Jako zawodnik Chemnitzer FC w latach 1991–1995 rozegrał 77 mecze na poziomie 2. Bundesligi. Po zakończeniu kariery zawodowej zajął się szkoleniem młodzieży. Jest ojcem Jordana Torunarighi i Juniora Torunarighi.

</doc>
<doc id="4705704" url="https://pl.wikipedia.org/wiki?curid=4705704" title="Meczet Mustafy Lali Paszy">
Meczet Mustafy Lali Paszy



</doc>
<doc id="4705706" url="https://pl.wikipedia.org/wiki?curid=4705706" title="Odznaka Honorowa za Naukę i Sztukę">
Odznaka Honorowa za Naukę i Sztukę

Odznaka Honorowa za Naukę i Sztukę (niem. "Ehrenzeichen für Wissenschaft und Kunst") – trzyklasowe austriackie odznaczenie cywilne nadawane w latach 1934–1938 i od 1955. Następca cesarskiej austro-węgierskiej Odznaki Honorowej za Dzieła Sztuki i Umiejętności.
Przyznawane jest w I klasie osobom, które zdobyły uznanie i szacunek dzięki szczególnie wysokim osiągnięciom w dziedzinach nauki lub sztuki, zarówno w kraju jak i za granicą. Klasa II i III są przeznaczone dla osób będących, dzięki swoim osiągnięciom, artystami lub naukowcami rozpoznawalnymi w Austrii i poza nią.
W najwyższej klasie odznaka ma wygląd komandorii wieszanej na wstędze na szyi, w drugiej klasie to odznaka bez wstążki przypinana do piersi (jak gwiazda orderowa), a w ostatniej klasie odznaka jest mocowana do składanej w trójkąt wstążki. 
Pierwszą klasą może być jednocześnie odznaczonych 36 Austriaków (18 za naukę i 18 za sztukę) oraz 36 obcokrajowców.

</doc>
<doc id="4705709" url="https://pl.wikipedia.org/wiki?curid=4705709" title="Meczet Selimiye w Nikozji">
Meczet Selimiye w Nikozji



</doc>
<doc id="4705712" url="https://pl.wikipedia.org/wiki?curid=4705712" title="Neoregelia">
Neoregelia

Neoregelia ("Neoregelia" L.B. Sm.) – rodzaj roślin z rodziny bromeliowatych ("Bromeliaceae"). Obejmuje 97–125 gatunków. Wszystkie występują w Ameryce Południowej, we wschodniej i południowej części Brazylii oraz w Amazonii. Centrum zróżnicowania jest Mata Atlântica we wschodniej Brazylii, gdzie rosną 102 gatunki.
Są to rośliny epifityczne rosnące w lasach, ale także naskalne, naziemne i heliofity.
Do rodzaju tego należą rośliny o najbardziej różnorodnie ubarwionych liściach wśród bromeliowatych – z różnobarwnymi prążkami, paskami i plamami. W efekcie jako rośliny ozdobne uprawia się wiele odmian pochodzących z różnych gatunków i mieszańców. Uprawiane są w ogrodach i na drzewach w strefie klimatu ciepłego (niektóre tolerują niewielkie przymrozki), poza tym w pomieszczeniach. Popularne w uprawie są odmiany neoregelii karolińskiej, zwartej, marmurkowej, "N. chlorosticta" i "N. farinosa". 
Rośliny te wymagają w uprawie półcienistych lub jasnych stanowisk (jednak bez bezpośredniej ekspozycji latem na światło słoneczne), gruboziarnistego i luźnego substratu, podlewania wodą miękką (także utrzymywania wody od wiosny do jesieni wewnątrz rozety) w sposób umiarkowany latem i rzadki zimą. Rozmnaża się je przez podział bocznych odrostów wiosną i latem. 
Nazwa rodzaju utworzona została z przedrostka "neo" oznaczającego „nowy” i nazwiska botanika i dyrektora Ogrodu Botanicznego w Petersburgu – Eduarda Augusta von Regela.
Systematyka.
Rodzaj z rodziny bromeliowatych "Bromeliaceae", a w jej obrębie z podrodziny "Bromelioideae" . W obrębie podrodziny jest najbardziej zróżnicowanym gatunkowo rodzajem z grupy określanej jako 'Nidularioid Complex', obejmującej rośliny o kwiatostanach zagnieżdżonych w lejkowatym zagłębieniu rozety liściowej wypełniającym się wodą. Poza neoregelią do kompleksu tego należą rodzaje: gwiaździca "Nidularium", "Canistrum", "Canistropsis", "Edmundoa" i "Wittrockia".
W obrębie rodzaju wyróżniane są następujące podrodzaje: "Longipetalopsis" i "Protoregelia" (dawniej oba stanowiły podrodzaj "Neoregelia") oraz "Hylaeaicum". Dwa pierwsze rosną niemal wyłącznie we wschodniej Brazylii, a ostatni w Amazonii. Różnice w zasięgu, morfologiczne oraz molekularne analizy filogenetyczne potwierdzają, że podrodzaje "Neoregelia" w dotychczasowym ujęciu tworzą takson parafiletyczny. Podrodzaj "Hylaeacium" wymaga wyodrębnienia w osobny rodzaj – jest bliżej spokrewniony z rodzajem echmea "Aechmea" niż nie tylko z innymi podrodzajami, ale też innymi rodzajami z kompleksu 'Nidularioid'.

</doc>
<doc id="4705714" url="https://pl.wikipedia.org/wiki?curid=4705714" title="Monaster Narodzenia Matki Bożej w Cetyni">
Monaster Narodzenia Matki Bożej w Cetyni



</doc>
<doc id="4705716" url="https://pl.wikipedia.org/wiki?curid=4705716" title="Zofia Seidler">
Zofia Seidler



</doc>
<doc id="4705717" url="https://pl.wikipedia.org/wiki?curid=4705717" title="Changes (album Justina Biebera)">
Changes (album Justina Biebera)

Changes – piąty album studyjny kanadyjskiego piosenkarza i autora tekstów Justina Biebera. Wydawnictwo ukazało się 14 lutego 2020 roku nakładem wytwórni muzycznych Def Jam Recordings i Raymond Braun Music Group jako pierwszy projekt w dorobku muzycznym piosenkarza od czasu wypuszczonego na rynek w listopadzie 2015 roku krążka "Purpose".

</doc>
<doc id="4705718" url="https://pl.wikipedia.org/wiki?curid=4705718" title="Janina Wojnar-Sujecka">
Janina Wojnar-Sujecka

Janina Wojnar-Sujecka (ur. 1922, zm. 15 września 2018) – polska socjolog, historyk filozofii i myśli społecznej, prof. dr hab.
Życiorys.
Obroniła pracę doktorską, następnie w roku 1975 uzyskała stopień doktora habilitowanego na podstawie pracy "Myśl, działanie, rzeczywistość. Studium o światopoglądzie socjalistycznym Jean Jauresa""." Otrzymała nominację profesorską. Od 1951 do 1983 pracowała w Instytucie Socjologii Uniwersytetu Warszawskiego, prodziekan Wydziału Nauk Społecznych UW w latach 1970-1971 i 1975-1978, wicedyrektor Instytutu Socjologii UW w latach 1971-1972. Należała do Polskiego Towarzystwa Socjologicznego, Polskiego Towarzystwa Historycznego, a także Komitetu Nauk Filozoficznych na I Wydziale Nauk Społecznych Polskiej Akademii Nauk. Zmarła 15 września 2018.

</doc>
<doc id="4705719" url="https://pl.wikipedia.org/wiki?curid=4705719" title="Exarchia">
Exarchia



</doc>
<doc id="4705723" url="https://pl.wikipedia.org/wiki?curid=4705723" title="Józef Królikowski (kolejarz)">
Józef Królikowski (kolejarz)

Józef Królikowski, ps. "Felek" (ur. 8 marca 1900 w Warszawie, zm. po 1959) – polski działacz robotniczy, kolejarz.
Życiorys.
Od 1921 należał do Związku Zawodowego Kolejarzy w Warszawie, uczestniczył w pomocy więźniom politycznym i walczącym w Hiszpanii, którą organizowała Stefania Sempołowska. Od 1942 należał do Polskiej Partii Robotniczej, był członkiem Gwardii Ludowej-Armii Ludowej w Legionowie, w swoim domu prowadził tzw. przejazdówkę dla działaczy. Po zakończeniu wojny był współorganizatorem władzy ludowej w Legionowie, był członkiem powiatowej i gminnej rady narodowej, współorganizatorem i przewodniczącym Komitetu Opieki Społecznej w Legionowie, od 1959 na emeryturze.

</doc>
<doc id="4705725" url="https://pl.wikipedia.org/wiki?curid=4705725" title="William Ronald Dodds Fairbairn">
William Ronald Dodds Fairbairn



</doc>
<doc id="4705726" url="https://pl.wikipedia.org/wiki?curid=4705726" title="Blazer">
Blazer

Blazer (hebr. בלייזר), w Izraelu również jako Baltan (hebr. בלטן) – izraelski pancerz reaktywny (ang. "Explosive Reactive Armour", ERA) zaprojektowany i produkowany przez firmy Rafael i Israel Military Industries (IMI) przede wszystkim na potrzeby Korpusu Pancernego Sił Obronnych Izraela, a także na eksport. Pierwsze zestawy tego pancerza zamontowano na czołgach w 1974 roku. Jego finalna wersja została nazwana Super Blazer. Oprócz armii izraelskiej Blazer jest użytkowany przez United States Army oraz armię Słowenii. Uznaje się, że to Izraelczycy użyli po raz pierwszy na świecie pancerza reaktywnego na swoich czołgach i transporterach, przy czym w boju został wykorzystany dopiero podczas pierwszej wojny w Libanie.
Wojna Jom Kipur (1973) unaoczniła izraelskim wojskowym rosnący potencjał przeciwpancernych pocisków kierowanych będących na wyposażeniu państw arabskich (przede wszystkim 9M14 Malutka) oraz ręcznych granatników przeciwpancernych. W rezultacie izraelski przemysł zbrojeniowy rozpoczął prace rozwojowe nad pancerzem reaktywnym, który zapewniłby większe bezpieczeństwo załogom czołgów oraz transporterów opancerzonych. Powołano zespoły składające się z projektantów, ekspertów i żołnierzy, którzy wymieniali się doświadczeniami. Prace zakończyły się stworzeniem przez firmę Rafael systemu Blazer w postaci dodatkowo montowanych modułów. Na rynku krajowym i zagranicznym Blazer reklamowany i sprzedawany jest przez Rafaela i IMI. Finalną i najbardziej zaawansowaną wersją Blazera jest Super Blazer, pancerz, który może być montowany na każdym czołgu i transporterze w zgodności z zainstalowanymi systemami optycznymi i ogniowymi.
Konstrukcja.
Blazer.
Zestawy pancerza Blazer składają się z modułów o różnych kształtach, które mogą być przymocowane do uchwytów na wieży i kadłubie czołgu przez jego załogę przy pomocy śrub. Taka forma montażu zapewniała możliwość szybkiej wymiany lub uzupełnienia poszczególnych modułów oraz nie wymagała wyspecjalizowanej do tego obsługi lub warsztatów.
Każdy moduł składa się z plastycznego materiału wybuchowego pomiędzy stalowymi płytkami. Działanie takiego modułu polega na wykorzystywaniu chemicznie zmagazynowanej energii. W momencie uderzenia pocisku kumulacyjnego materiał wybuchowy eksploduje wewnątrz modułu. Siła eksplozji jest kierowana na zewnątrz elementu pancerza skoncentrowanym w kierunku przeciwnym do tego, z którego nadlatuje głowica i powoduje zniekształcenie pocisku oraz wytracenie przez niego prędkości. Dzięki temu pocisk nie jest w stanie przebić pancerza głównego pojazdu. Twórcy zapewniali, że ostrzał z broni o kalibrze do 23 mm, ani odłamki pocisków artyleryjskich nie są w stanie doprowadzić do detonacji ładunku w modułach. 
Montaż pełnego zestawu pancerza reaktywnego Blazer może zwiększyć masę pojazdu o dodatkową tonę.
Według zapewnień Israel Military Industries Blazer zapewnia:
Moduły Blazera nie weszły do szerokiego użytku. Po pierwsze obawiano się jaki wpływ będzie wywierać potencjalna eksplozja modułów na towarzyszącą czołgom piechotę. Bano się, że żołnierze mogliby zostać ranieni przez odłamki modułów. Po drugie, zastanawiano się, czy eksplozja jednego modułu nie spowoduje detonacji kolejnych ładunków, co mogłoby uszkodzić elementy pojazdu. Po trzecie, pancerz taki mógłby być nieefektywny przeciwko pociskom używanym przez czołgi wroga, a jednocześnie pełny zestaw Blazera zwiększał masę pojazdu i zmniejszał jego mobilność. Ponadto wojskowi zastanawiali się jak często trzeba by wymieniać moduły pancerza, a co za tym idzie, jaką ich ilość armia musiałaby nabyć. Za wadę uznawano wielość kształtów poszczególnych modułów na pancerzu. Uważano, że próba ich jak najlepszego dopasowania może okazać się zbytecznym wysiłkiem w stosunku do przewidywanych korzyści.
Super Blazer.
Super Blazer jest finalną wersją rozwojową pancerza Blazer. Został on dostosowany do montażu na każdym czołgu tak, aby spełniać wymogi zainstalowanych systemów ogniowych, optycznych, gaśniczych. 
Konstrukcja tej wersji pancerza zapewnia ochronie nie tylko przed pociskami kumulacyjnymi, ale także przed pociskami podkalibrowymi. Ponadto moduły nie są wrażliwe na amunicję przeciwpancerną o kalibrze do 23 mm, a także odłamki moździerzowe i artyleryjskie z odległości 2 m. Według producentów Super Blazer spełnia wymagania norm armii Stanów Zjednoczonych dotyczących testowania sprzętu – MIL-STD-810.

</doc>
<doc id="4705727" url="https://pl.wikipedia.org/wiki?curid=4705727" title="Kim Jo-sun">
Kim Jo-sun

Kim Jo-sun (; ur. 13 czerwca 1975) – południowokoreańska łuczniczka, złota medalistka olimpijska, dwukrotna mistrzyni świata. Startowała w konkurencji łuków klasycznych. 
Została złotą medalistką w konkurencji drużynowej podczas mistrzostw świata w łucznictwie w Dżakarcie (1995) oraz Victorii (1997), oraz brązową medalistką indywidualną podczas mistrzostw świata we Victorii oraz w Riom (1999). Podczas Letnich Igrzysk Olimpijskich 1996 w Atlancie zdobyła złoty medal w konkurencji drużynowej oraz zajęła szóste miejsce w kategorii indywidualnej. W 1998 została złotą medalistką indywidualną oraz drużynową podczas XIII Igrzysk Azjatyckich w Bangkoku. 

</doc>
<doc id="4705728" url="https://pl.wikipedia.org/wiki?curid=4705728" title="Centrum Nauki i Techniki EC1 w Łodzi">
Centrum Nauki i Techniki EC1 w Łodzi

Centrum Nauki i Techniki EC1 – centrum nauki znajdujące się w zrewitalizowanej Elektrowni Łódzkiej przy ul. Targowej 1/3 w Łodzi. Centrum zostało otwarte 7 stycznia 2018 roku i wchodzi w skład kompleksu EC1 Łódź – Miasto Kultury. Instytucja współprowadzona jest przez Miasto Łódź oraz Ministra Kultury i Dziedzictwa Narodowego. Nazwa EC1 to akronim odwołujący się do późniejszej, lecz także historycznej nazwy obiektu, czyli elektrociepłowni nr 1 w Łodzi.
Centrum nauki jest skierowane do szerokiego grona odbiorców mając na celu popularyzację nauki, techniki oraz aktywizację zwiedzających w poznawaniu świata. Interaktywne eksponaty pozwalają wykonywać zwiedzającym eksperymenty m.in. z zakresu: akustyki, elektromagnetyzmu, magnetyzmu, mechaniki płynów, optyki, przewodnictwa cieplnego, radioaktywności.
Historia miejsca.
Centrum Nauki i Techniki EC1 powstało w dawnych, zrewitalizowanych budynkach pierwszej łódzkiej elektrowni. Historyczna zabudowa, w której znajduje się część ekspozycji została zbudowana w 1929 roku, jako rozbudowa działającej od 1907 roku Elektrowni Łódzkiej. Nowe budynki były nazywane „nową centralą”, ponieważ oprócz zwiększenia mocy produkcyjnej, przeniesiono także oraz scentralizowano nadzór i sterowanie nad poszczególnymi urządzeniami i procesami niezbędnymi w produkcji energii elektrycznej.
Na początku lat 50. Elektrownia Łódzka, została zmodernizowana i była w stanie produkować parę technologiczną na potrzeby łódzkiego przemysłu. Jednak dopiero w latach 60. zmieniono nazwę Elektrowni Łódzkiej na Elektrociepłownię nr 1, wiązało się to bezpośrednio z ukończeniem budowy Elektrociepłowni nr 2 oraz utworzeniem Łódzkiego Zespołu Elektrociepłowni. W takiej formie całość pracowała na rzecz miasta Łodzi do roku 2000.
Architektura.
Hala maszyn (wcześniejsza) – budowla o formach wczesnomodernistycznych z secesyjnym detalem we wnętrzach. Projekt został wykonany ok. roku 1905 przez architekta Diettmara (Brak bliższych danych biograficznych, pracownik warszawskiego oddziału niemieckiej firmy "Siemens &amp; Halske"), realizacja budowy lata 1906-1907.
Projekt rozbudowy Elektrowni Łódzkiej (modernizm historyzujący) – przekształcenie pierwotnego projektu wykonał architekt Dawid Lande.
Proces rewitalizacji kompleksu EC1 prowadzony pod nadzorem konserwatorskim rozpoczął się w 2010 r. i był podzielony na dwa etapy:
Ekspozycja.
Powierzchnia ekspozycji wynosi ponad 18 tys. m², a całkowity koszt jej wyposażenia wyniósł 45,5 mln zł z czego blisko 18,4 mln zł to dofinansowanie z Europejskiego Funduszu Rozwoju Regionalnego.
Ekspozycja stała składa się z trzech ścieżek tematycznych: „Przetwarzanie energii”, „Rozwój wiedzy i cywilizacji” oraz „Mikroświat – Makroświat”. Ekspozycja wzbogacona jest o audytorium, sferyczne kino 3D oraz przestrzenie laboratoryjne podzielone zgodnie z tematyką ścieżek.
W sezonie letnim dostępny jest dla zwiedzających taras widokowy, zlokalizowany na szczycie ok. 40 metrowej chłodni kominowej.
Przetwarzanie energii.
Ścieżka historyczno-techniczna, skupia się na oryginalnym charakterze miejsca w różnych okresach oraz przedstawia przemianę energetyczną na podstawie konwencjonalnej elektrowni cieplnej opalanej węglem kamiennym.
Historyczna część ścieżki obejmuje: relacje byłych pracowników, materiały archiwalne, historie miejsca od powstania do chwili obecnej, łódzki kontekst historyczny, znaczenie dla łódzkiej oraz krajowej energetyki.
Techniczna część ścieżki skupia się na wykorzystaniu, wędrówce i znaczeniu: węgla, wody/pary wodnej, powietrza (tlenu) oraz użytkowaniu i znaczeniu poszczególnych elementów elektrowni/elektrociepłowni w procesie produkcji energii cieplnej i energii elektrycznej.
W skład ścieżki wchodzą dobrze zachowane pomieszczenia Elektrowni Łódzkiej wraz z oryginalnym lub odtworzonym wyposażeniem:
Ekspozycja w interaktywny sposób wykorzystuje część oryginalnych elementów dając możliwość symulacji: pracy kotła, pracy zaworów, pracy turbozespołu (model), pracy w nastawni i pracy przy dystrybucji wytworzonej energii elektrycznej.
Ponad to, w tematyce energetyki konwencjonalnej wspomniany jest potencjał oraz możliwość wykorzystania innych paliw kopalnych oraz przedstawiony jest model elektrowni jądrowej.
W tematyce alternatywnych źródeł energii przedstawione i omówione są modele elektrowni geotermalnej, elektrowni szczytowo-pompowej, instalacji fotowoltaicznej i łopata turbiny wiatrowej.
Wyłącznym sponsorem ścieżki edukacyjnej "Przetwarzanie energii" jest Veolia Energia Łódź SA, w ramach współpracy powstają materiały o charakterze historycznym, ale także zajęcia zorientowane na zrównoważony rozwój i ekologię.
Rozwój wiedzy i cywilizacji.
Ścieżka interaktywna przedstawia najciekawsze doświadczenia, eksperymenty oraz wynalazki będące kamieniami milowymi w rozwoju ludzkości
Poruszane zagadnienia to:
Mikroświat – Makroświat.
Ścieżka wnikliwa, przedstawiająca świat w pełnej skali od mikroobiektów do największych obiektów we wszechświecie:
Udogodnienia dla osób niepełnosprawnych.
Większość przestrzeni oraz stanowisk jest dostępnych i dostosowanych do potrzeb osób z niepełnosprawnościami:

</doc>
<doc id="4705729" url="https://pl.wikipedia.org/wiki?curid=4705729" title="Gimnastyka na Letnich Igrzyskach Olimpijskich 1928 – ćwiczenia na poręczach mężczyzn">
Gimnastyka na Letnich Igrzyskach Olimpijskich 1928 – ćwiczenia na poręczach mężczyzn

Ćwiczenia na poręczach były jedną z konkurencji gimnastycznych rozgrywanych podczas Letnich Igrzysk Olimpijskich 1928. Zawody zostały rozegrane w dniu 8 sierpnia 1928 r. W zawodach wystartowało 88 zawodników.

</doc>
<doc id="4705732" url="https://pl.wikipedia.org/wiki?curid=4705732" title="Plac św. Marka w Zagrzebiu">
Plac św. Marka w Zagrzebiu



</doc>
<doc id="4705734" url="https://pl.wikipedia.org/wiki?curid=4705734" title="Wschodnioniemiecka Formuła Easter Sezon 1975">
Wschodnioniemiecka Formuła Easter Sezon 1975

Wschodnioniemiecka Formuła Easter Sezon 1975 – czwarty sezon Wschodnioniemieckiej Formuły Easter, rozgrywany w ramach mistrzostw NRD według przepisów Formuły Easter.

</doc>
<doc id="4705736" url="https://pl.wikipedia.org/wiki?curid=4705736" title="Austriacki Krzyż Honorowy Nauki i Sztuki">
Austriacki Krzyż Honorowy Nauki i Sztuki



</doc>
<doc id="4705737" url="https://pl.wikipedia.org/wiki?curid=4705737" title="Gimnastyka na Letnich Igrzyskach Olimpijskich 1928 – wielobój indywidualny mężczyzn">
Gimnastyka na Letnich Igrzyskach Olimpijskich 1928 – wielobój indywidualny mężczyzn

Wielobój indywidualnie był jedną z konkurencji rozgrywanych w ramach gimnastyki podczas Letnich Igrzysk Olimpijskich 1928 r. Zawody zostały rozegrane w dniach 8 - 10 sierpnia 1928 r.
W skład wieloboju indywidualnego wchodziły następujące konkurencje:

</doc>
<doc id="4705738" url="https://pl.wikipedia.org/wiki?curid=4705738" title="Cecylia Słapakowa">
Cecylia Słapakowa

Cecylia Słapakowa (ur. 1900 w Wilnie, zm. latem 1942) – polsko-żydowska dziennikarka, tłumaczka, członkini grupy Oneg Szabat, ofiara Zagłady.
Życiorys.
Pochodziła z rodziny inteligenckiej, posługującej się na co dzień językiem rosyjskim. Mimo iż zaliczano ją do grona „Litwaków”, wbrew istniejącym stereotypom na temat tej grupy utrzymywała kontakty z kulturą polską oraz kulturą jidysz.
Przed wojną pracowała jako dziennikarka i tłumaczka. Publikowała artykuły w dzienniku „Nasz Przegląd”, współpracowała z warszawskim oddziałem Żydowskiego Instytutu Naukowego YIVO. Biegle znała język rosyjski. Wspólnie z Zofią Erlichową przetłumaczyła z rosyjskiego dwanaście tomów dzieła Szymona Dubnowa pt. "Historia Żydów". Publikacja po raz pierwszy została wydana w 1939 roku.
Po wybuchu II wojny światowej, w początkowym okresie niemieckiej okupacji, w swym mieszkaniu na ul. Elektoralnej w Warszawie urządzała co niedzielę spotkania żydowskich intelektualistów, twórców i aktorów, tworząc w ten sposób namiastkę przedwojennego salonu kulturalnego.
Wiosną 1940 roku została wraz z rodziną wysiedlona z mieszkania na ul. Elektoralnej. Trafiła do warszawskiego getta. Należała do grupy Oneg Szabat, podziemnego archiwum getta warszawskiego zbierającego materiały o życiu i zagładzie Żydów w czasie II wojny światowej. W ramach pracy dla Oneg Szabat przeprowadziła wywiady z siedemnastoma kobietami, reprezentującymi różne warstwy żydowskiego społeczeństwa. Pytała o ich codzienne trudy, walkę o przetrwanie i wojenne doświadczenia. Wywiady miały stanowić źródło do planowanego opracowania Onego Szabat na temat kobiet żydowskich w czasie II wojny światowej. Słapakowa liczyła jednocześnie, że owe studium przyczyni się po wojnie do zmiany stereotypowego postrzegania ról kobiecych przez żydowskie społeczeństwo.
Wywiady przeprowadzała, aż do maja 1942 roku, być może i później. Zebrane materiały prawdopodobnie przekazała sekretarzom Oneg Szabat na krótko przed rozpoczęciem wielkiej akcji likwidacyjnej lub w jej pierwszych dniach. Najprawdopodobniej część publikacji Słapakowej i zebranych przez nią w getcie materiałów zaginęło. Zachowane wywiady zostały opublikowane w piątym tomie "Archiwum Ringelbluma", opracowanym przez Katarzynę Person, wydanym pod tytułem "Getto warszawskie. Życie codzienne".
Prawdopodobnie zginęła wraz z córką podczas „Wielkiej Akcji” latem 1942 roku. Dokładna data i okoliczności ich śmierci nie są znane. Samuel D. Kassow przypuszcza, iż zginęły w obozie zagłady w Treblince. Według Racheli Auerbach wojnę przeżył mąż Słapakowej.
Historia Cecylii Słapakowej została przytoczona i omówiona w książkach:

</doc>
<doc id="4705739" url="https://pl.wikipedia.org/wiki?curid=4705739" title="Lysichiton americanus">
Lysichiton americanus



</doc>
<doc id="4705742" url="https://pl.wikipedia.org/wiki?curid=4705742" title="Gimnastyka na Letnich Igrzyskach Olimpijskich 1928 – wielobój drużynowy kobiet">
Gimnastyka na Letnich Igrzyskach Olimpijskich 1928 – wielobój drużynowy kobiet

Wielobój drużynowy kobiet był jedną z konkurencji gimnastycznych rozgrywanych podczas Letnich Igrzysk Olimpijskich 1928. Był to debiut tej konkurencji na igrzyskach olimpijskich. W zawodach wzięły udział zawodniczki z pięciu państw. Zawody zostały rozegrane pomiędzy 8 - 10 sierpnia 1928 r.
Do końcowego wyniku drużyno zaliczano dziesięć najlepszych wyników zawodniczek z danego kraju.

</doc>
<doc id="4705743" url="https://pl.wikipedia.org/wiki?curid=4705743" title="Synagoga Jubileuszowa w Pradze">
Synagoga Jubileuszowa w Pradze



</doc>
<doc id="4705747" url="https://pl.wikipedia.org/wiki?curid=4705747" title="Świątynia Zeusa Olimpijskiego w Olimpii">
Świątynia Zeusa Olimpijskiego w Olimpii



</doc>
<doc id="4705751" url="https://pl.wikipedia.org/wiki?curid=4705751" title="Zamek św. Hilariona">
Zamek św. Hilariona



</doc>
<doc id="4705753" url="https://pl.wikipedia.org/wiki?curid=4705753" title="Klasztor Chilandar">
Klasztor Chilandar



</doc>
<doc id="4705755" url="https://pl.wikipedia.org/wiki?curid=4705755" title="Chiliandar">
Chiliandar



</doc>
<doc id="4705756" url="https://pl.wikipedia.org/wiki?curid=4705756" title="Gimnastyka na Letnich Igrzyskach Olimpijskich 1928 – wielobój drużynowo kobiet">
Gimnastyka na Letnich Igrzyskach Olimpijskich 1928 – wielobój drużynowo kobiet



</doc>
<doc id="4705759" url="https://pl.wikipedia.org/wiki?curid=4705759" title="Kościół Najświętszej Marii Panny na Tynie">
Kościół Najświętszej Marii Panny na Tynie



</doc>
<doc id="4705762" url="https://pl.wikipedia.org/wiki?curid=4705762" title="Jakub Świder Kruszewski">
Jakub Świder Kruszewski

Jakub Świder Kruszewski z Kruszowa herbu Gryf (zm. w 1526 roku) – sędzia sieradzki w latach 1503-1526, podsędek sieradzki w latach 1498-1503.
Poseł województwa sieradzkiego na sejm piotrkowski 1504 roku.

</doc>
<doc id="4705763" url="https://pl.wikipedia.org/wiki?curid=4705763" title="Cieszyńskie Towarzystwo Fotograficzne">
Cieszyńskie Towarzystwo Fotograficzne

Cieszyńskie Towarzystwo Fotograficzne – polskie stowarzyszenie fotograficzne utworzone w 1961 roku, w Cieszynie. Członek zbiorowy Federacji Amatorskich Stowarzyszeń Fotograficznych w Polsce, istniejącej w latach 1961–1989.
Historia.
Cieszyńskie Towarzystwo Fotograficzne powołano do życia 9 maja 1961 roku – utworzone na bazie cieszyńskiego oddziału Polskiego Towarzystwa Fotograficznego, istniejącego w latach 1957–1961, powstałego z inicjatywy Karola Holeksy. W działalności konkursowej, szkoleniowej, wystawienniczej stowarzyszenia aktywnie uczestniczyli m.in. Jan Czudek, Jerzy Fober, Karol Lojza, Józef Zahradnik. Wśród zasłużonych członków stowarzyszenia byli m.in. Janina Ciupek, Henryk Holubars, Józef Matysiak, Stanisław Krupczyński. CTF rokrocznie prezentowało dokonania twórcze swoich członków, prezentując ich fotografie na wystawach dorocznych, indywidualnych, zbiorowych, pokonkursowych. Od początku działalności do 1989 roku stowarzyszenie było członkiem zbiorowym Federacji Amatorskich Stowarzyszeń Fotograficznych w Polsce. 
W 1984 roku CTF współorganizowało "VII Ogólnopolski Plener" Federacji Amatorskich Stowarzyszeń Fotograficznych w Polsce ("POLSKA 49" – "Beskid Śląski 84"). W latach 90. XX wieku stowarzyszenie współpracowało z Zaolziańskim Towarzystwem Fotograficznym i Euroregionem Śląsk Cieszyński przy organizacji wspólnych plenerów fotograficznych. Członkowie CTF (począwszy od 2004 roku) aktywnie uczestniczy w kolejnych edycjach cyklicznego "Rybnickiego Festiwalu Fotografii". W latach 2003–2007 stowarzyszenie dysponowało "Galerią GTF", mieszczącą się w pomieszczeniach Księgarni Piastowskiej.
Działalność.
Cieszyńskie Towarzystwo Fotograficzne ma swoją siedzibę w Cieszyńskim Ośrodku Kultury Domu Narodowym. Celem działalności CTF jest upowszechnianie fotografii, sztuki fotograficznej oraz promocja miasta Cieszyna i Ziemi Cieszyńskiej. CTF jest organizatorem wystaw fotograficznych; dorocznych, indywidualnych, zbiorowych, poplenerowych (m.in. członków stowarzyszenia) oraz wystaw pokonkursowych. Jest organizatorem konkursów fotograficznych, prelekcji, spotkań, warsztatów fotograficznych. W witrynie COK stowarzyszenie prowadzi stałą "Galerię Jednego Zdjęcia". CTF współpracuje z innymi klubami, stowarzyszeniami fotograficznymi w Polsce i za granicą (Czechy, Słowacja). Spotkania członków i sympatyków Cieszyńskiego Towarzystwa Fotograficznego odbywają się raz w tygodniu, w Cieszyńskim Ośrodku Kultury Domu Narodowym.
Władze.
Zarząd.
Źródło.
Komisja Rewizyjna.
Źródło.

</doc>
<doc id="4705764" url="https://pl.wikipedia.org/wiki?curid=4705764" title="Kościół Najświętszej Maryi Panny z Góry Karmel w Błotach">
Kościół Najświętszej Maryi Panny z Góry Karmel w Błotach

Kościół Najświętszej Maryi Panny z Góry Karmel – rzymskokatolicki kościół filialny w miejscowości Błota. Świątynia należy do parafii św. Bartłomieja Apostoła w Szydłowicach w dekanacie Brzeg północ, archidiecezji wrocławskiej.

</doc>
<doc id="4705767" url="https://pl.wikipedia.org/wiki?curid=4705767" title="Mindaugas Dainauskas">
Mindaugas Dainauskas

Mindaugas Dainauskas – litewski kierowca wyścigowy.
Biografia.
Karierę w wyścigach samochodowych rozpoczął w 1985 roku od startów Estonią 20. Zdobył wówczas tytuł wicemistrza Litewskiej Formuły Easter, a identyczny rezultat uzyskał rok później. W 1987 roku zmienił samochód na Estonię 21M i zadebiutował w Sowieckiej Formule Easter. W latach 1988–1989 zdobywał mistrzostwo Litwy, ponadto w sezonie 1989 zajął piąte miejsce w mistrzostwach ZSRR.
W 1990 roku korzystał z Estonii 21.10 napędzanej silnikiem Volkswagen i podobnie jak wielu innych radzieckich zawodników, rozpoczął starty za granicą. W latach 1990–1991 rywalizował w Polskiej Formule Mondial. Łącznie w tym okresie wygrał cztery wyścigi, a w 1991 wygrał Międzynarodowy Puchar Polski, czyli zawody dla zawodników nieposiadających polskiej licencji. W dalszych latach ścigał się samochodami turystycznymi. W 2005 roku, ścigając się Chryslerem Stratusem, został wicemistrzem serii FIA NEZ Baltic GT Cup, zaś rok później zajął czwarte miejsce.

</doc>
<doc id="4705772" url="https://pl.wikipedia.org/wiki?curid=4705772" title="Kazimierz Kuska">
Kazimierz Kuska

Kazimierz Kuska "(ps. Król)" (ur. 2 grudnia 1905 w Jabłonnie, zm. 25 września 1953 w Legionowie) – polski pracownik kolei, działacz robotniczy.
Życiorys.
Urodził się w rodzinie robotniczej, od 1929 pracował jako dróżnik w Jabłonnie. Do 1938 sympatyzował z Komunistyczną Partią Polski, od 1940 członek Rewolucyjnej Rady Robotniczo-Chłopskiej „Młot i Sierp”. W lutym 1942 wstąpił do Komunistycznej Partii Polski w Jabłonnie, był sekretarzem komórki. Należał do Gwardii Ludowej-Armii Ludowej, uczestniczył w akcjach zbrojnych. Po aresztowaniu w grudniu 1943 jednego z członków partii ukrywał się z rodziną pod zmienionym nazwiskiem "Nowakowski". Po zakończeniu wojny był pierwszym wójtem gminy Jabłonna, w 1947 został zastępcą komendanta posterunku Milicji Obywatelskiej ds. politycznych w Mochowie, Żurominie i Koziebrodach, a od 1948 w Markach. Od 1950 pracował w Centrum Wyszkolenia Ministerstwa Bezpieczeństwa Publicznego w Legionowie, był członkiem PZPR.

</doc>
<doc id="4705773" url="https://pl.wikipedia.org/wiki?curid=4705773" title="Ryszard Urban">
Ryszard Urban

Ryszard Zbigniew Urban (ur. 16 marca 1924 w Poznaniu, zm. 7 listopada 1984 tamże) – polski działacz śpiewaczy i społeczno-kulturalny, popularyzator muzyki, autor scenariuszy telewizyjnych i radiowych, a także organizator imprez muzycznych i koncertów.
Życiorys.
W latach 1936–1939 śpiewał w Chórze Chłopców Poznania, a od 1938 do 1939 również w Poznańskim Chórze Katedralnym pod dyrekcją Wacława Gieburowskiego. Podczas okupacji niemieckiej (1940–1943) był tenorzystą chóru mieszanego przy kościele Matki Boskiej Bolesnej. W latach 1946–1951 studiował muzykologię na Uniwersytecie im. Adama Mickiewicza. Od 1947 rozpoczął zbieranie oraz dokumentowanie folkloru z terenów Wielkopolski dla Sekcji Etnologii Muzycznej Polskiej Akademii Nauk. W latach 1947-1951 śpiewał w grupie tenorów Chóru Chłopięcego przy kościele Wszystkich Świętych, którym kierował wówczas Stefan Stuligrosz.
Od 1945 do 1955 pracował w rozgłośni poznańskiej Polskiego Radia jako redaktor muzyczny. Przez trzy lata pełnił opiekę redakcyjną i merytoryczną nad Poznańskim Chórem Radiowym, którym kierował Lubomir Szopiński. Podlegały mu wszystkie audycje chóralne ruchu amatorskiego. Od 1951 do 1953 pełnił funkcję II chórmistrza Poznańskiego Chóru Chłopięcego Jerzego Kurczewskiego. Został również reżyserem muzycznym poznańskiej rozgłośni radiowej. 
W 1954 rozpoczął uzupełniające studia muzyczne na Wydziale Wychowania Muzycznego Państwowej Wyższej Szkoły Muzycznej w Poznaniu. W 1955 zrezygnował z pracy w radiu i zaangażował się jako instruktor ds. chórów i orkiestr przy Wojewódzkiej Radzie Związków Zawodowych w Poznaniu. W 1957 został redaktorem i realizatorem Ośrodka Telewizyjnego w Poznaniu. Był tam kierownikiem działu muzycznego, a także autorem filmów o tematyce chóralnej. W 1976 został członkiem zarządu Oddziału Wielkopolskiego Polskiego Związku Chórów i Orkiestr. Od 1977 był tam dyrektorem artystycznym ds. orkiestr, natomiast w 1981 został prezesem i był nim aż do śmierci. Mianowano go również członkiem zarządu głównego Polskiego Związku Chórów i Orkiestr w Warszawie. W lutym 1983 doprowadził do uzyskania przez Oddział Wielkopolski Polskiego Związku Chórów i Orkiestr nowej siedziby w Poznaniu, przy ul. Wielkiej 20. Zmarł w pełni sił twórczych. Został pochowany na Cmentarzu Junikowo (pole 4, kwatera 2, grób 12).
Odznaczenia.
Otrzymał m.in. takie odznaczenia jak:

</doc>
<doc id="4705776" url="https://pl.wikipedia.org/wiki?curid=4705776" title="Adam Nidzgorski">
Adam Nidzgorski

Adam Nidzgorski (ur. 27 lutego 1933 roku w Cormeilles-en-Parisis k. Paryża) – polski malarz, jogin, propagator sportu i wykładowca. Od 1971 r. oprócz polskiego posiada również obywatelstwo francuskie.
Jego prace znajdują się w największych światowych kolekcjach związanych ze sztuką Art brut oraz w wielu muzeach w Polsce i na świecie; w tym jako wystawa stała eksponowane są na stronie Muzeum Stadshoffe w Zwolle w Holandii, Muzeum Art Brut w Villeneuve d’Ascq – Dar Aracine’a, Muzeum de Navarre w Pampelunie w Hiszpanii, Centre de la Création-Franche w Bègles we Francji.
Młodość.
Jego ojciec – Piotr Nidzgorski urodził się 16 maja 1901 r. w Bonkowie (okolice Mławy), matka – Józefa Słotwińska urodzona 27 marca 1906 r. w Krzywkach Bratkach również w okolicach Mławy. Na przełomie lat 1929/30 wyemigrowali do Francji, tam na świat 27 lutego 1933 roku przyszedł ich syn – Adam.
W latach 1946–1951 uczył się w Liceum Polskim w Paryżu założonym przez polskiego dyplomatę Zygmunta Zalewskiego, w 1951 roku otrzymuje za pośrednictwem ambasadora Polski w Paryżu, Jerzego Putramenta stypendium i wyjeżdża do Warszawy, gdzie do 1954 roku studiuje w Akademii Wychowania Fizycznego.
Przyczynia się do popularyzacji dżudo (trenowany wcześniej przez Mikonosoke Kawaishiego – japońskiego mistrza (7 Dan) judo i jujutsu oraz Shozo Awazu (9 Dan), którzy kierowali rozwojem judo we Francji). Nidzgorski prowadzi pierwsze zajęcia, pokazy, turnieje z tego zakresu wraz ze swoim kolegą ze szkolnej ławy z Francji – Henrykiem Gielcem, za co zostaje po wielu latach uhonorowany złotą odznaką Polskiego Związku Judo (nr. 1121, z 9.05.2019 roku).
Z relacji Adama Nidzgorskiego.
W Polsce przebywał do 1956 roku.
Od 1957 roku przez dziesięć lat pracował jako profesor Wychowania Fizycznego w Ecole Superieure d'Education Physique w Tunisie w Tunezji. Tam poznaje Nicole Monaco – absolwentkę Ecole des Beaux-Arts, dzięki której jako samouk zaczął malować.
Malarstwo.
Wystawy (wybór).
Wystawy i prezentacje w Polsce.
Pierwsza wystawa twórczości Nidzgorskiego w Polsce została przygotowana przez Klub Międzynarodowej Prasy i Książki Ruch - „Ściana Wschodnia” w 1973 roku, następna oficjalna prezentacja sztuki twórcy odbyła się dopiero w 2008 roku w Białostockim Teatrze Lalek (pokazano kilkadziesiąt prac). W kolejnych latach prace artysty pokazywało Muzeum Ziemi Kujawskiej i Dobrzyńskiej we Włocławku, płocka galeria „Oto ja” (2009), poznańska galeria Tak (2010), Muzeum Śląskie w Katowicach (2012), Państwowe Muzeum Etnograficzne w Warszawie (2017), Kujawsko-Pomorskie Centrum Kultury w Bydgoszczy (2019).
Życie prywatne.
16 stycznia 1960 roku żeni się z urodzoną w Tunezji Catheriną Vincentelli, Małżeństwo nie miało dzieci. Opiekowało się natomiast dwoma chłopcami oraz dziewczynką z Beninu. Swojej żonie poświęcił książkę – dialog "Lettre à Catherine (Errances nostalgique)" – opublikowaną po jej śmierci w kilku krajach. 

</doc>
<doc id="4705780" url="https://pl.wikipedia.org/wiki?curid=4705780" title="Praxillinicola">
Praxillinicola

Praxillinicola – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 1885 roku przez szkockiego zoologa morskiego Williama Carmichaela M'Intosha.

</doc>
<doc id="4705788" url="https://pl.wikipedia.org/wiki?curid=4705788" title="Pięciobój nowoczesny na Światowych Wojskowych Igrzyskach Sportowych 2015 – kobiety indywidualnie">
Pięciobój nowoczesny na Światowych Wojskowych Igrzyskach Sportowych 2015 – kobiety indywidualnie



</doc>
<doc id="4705792" url="https://pl.wikipedia.org/wiki?curid=4705792" title="Bogdan Gheorghiu">
Bogdan Gheorghiu

Bogdan Gheorghiu (ur. 1 lipca 1975 w Fălticeni) – rumuński polityk, dziennikarz i przedsiębiorca branży medialnej, deputowany, od 2019 do 2021 minister kultury.
Życiorys.
Kształcił się na wydziale sztuki Universitatea Ecologică din București, uzyskał licencjat z zakresu aktorstwa na Universitatea Națională de Arte „George Enescu” din Iași. W 1999 założył teatr dramatyczny „Bucovina”. W 2000 był prezenterem telewizyjnym, później do 2007 realizatorem programów dla lokalnej stacji radiowej w Suczawie. W międzyczasie pracował też jako urzędnik w regionalnej dyrekcji zajmującej się sprawami kultury i dziedzictwa narodowego, prowadził własne przedsiębiorstwo produkcyjne, pełnił funkcję menedżera stacji radiowej Radio Gold Rădauţi i kierował stacją telewizyjną TV Rădăuţi. W latach 2007–2014 był właścicielem regionalnej telewizji Bucovina TV. Od 2012 do 2016 stał na czele rumuńskiego stowarzyszenia telewizji lokalnych i regionalnych.
W 2016 zaangażował się w działalność polityczną, dołączając do Partii Narodowo-Liberalnej. W tym samym roku z jej ramienia uzyskał mandat posła do Izby Deputowanych, w 2020 z powodzeniem ubiegał się o reelekcję.
W listopadzie 2019 nowo powołany premier Ludovic Orban powierzył mu stanowisko ministra kultury. Pozostał na tej funkcji również w utworzonym w marcu 2020 drugim gabinecie dotychczasowego premiera oraz w powołanym w grudniu 2020 rządzie Florina Cîțu. Zakończył urzędowanie w listopadzie 2021.

</doc>
<doc id="4705799" url="https://pl.wikipedia.org/wiki?curid=4705799" title="Straż Kościuszkowska">
Straż Kościuszkowska

Straż Kościuszkowska, Kompania K. (ang. Kosciuszko Guard, Company K) – ochotnicza formacja militarna utworzona przez polskich imigrantów, skupionych w parafii św. Stanisława w Milwaukee, stan Wisconsin. Organizacja powstała w 1874 roku, jej założycielem oraz pierwszym kapitanem był August Rudziński. Straż rozwiązana została w 1950 roku, niemniej do tego czasu zapisała się na kartach historii, biorąc udział w lokalnej pacyfikacji strajków, czy pierwszej oraz drugiej wojnie światowej.
Siedziba.
Zbrojownia pełniąca główną siedzibę Straży Kościuszkowskiej została wzniesiona w czerwcu 1887 r. przy South Sixth Street. Za projekt budynku odpowiedzialny był Bernard Kolpacki. Miejsce to znane jako Kosciuszko Hall służyło społeczeństwu jako punkt, w którym organizowano przedstawienia, tańce oraz spotkania towarzyskie. W roku 1960 dawna zbrojownia została zamknięta.
Aktywność militarna.
Po raz pierwszy Straż Kościuszkowska została wezwana do działania w maju 1886 w celu opanowania niespokojnej sytuacji, wywołanej strajkiem robotników – domagających się skrócenia dziennego czasu pracy do ośmiu godzin. Wraz z innymi dwoma oddziałami milicji – powołanymi przez gubernatora Jeremiaha Rusk’a – piątego maja oddali strzały w stronę tłumu również złożonego z polskich robotników, zgromadzonego na terenie walcowni stali. W wyniku pacyfikacji zginęło około 5-9 osób, także dwóch postronnych świadków w tym chłopiec polskiego pochodzenia. Wydarzenie to zostało nazwane mianem masakry w .
Pierwszym większym konfliktem, w ramach którego zmobilizowano milicję z Milwaukee, była wojna amerykańsko-hiszpańska z 1898 r. Udział Straży Kościuszkowskiej był epizodyczny i nie wzięła ona udziału w walkach, została jedynie wysłana na Florydę.
Polski oddział milicji z Milwaukee wziął udział w dwóch światowych konfliktach, 250 mężczyzn oraz 6 oficerów wysłanych zostało do Francji w 1917 r. Po zakończeniu wojny straż została przekształcona w 127 pułk piechoty trzydziestej drugiej dywizji. W takiej formie Kompania K wzięła udział w działaniach na Oceanie Spokojnym w czasie drugiej wojny światowej.

</doc>
<doc id="4705802" url="https://pl.wikipedia.org/wiki?curid=4705802" title="Adelaide International 2020 (mężczyźni)">
Adelaide International 2020 (mężczyźni)

Adelaide International 2020 – tenisowy turniej ATP kategorii ATP Tour 250 w sezonie 2020 z cyklu Adelaide International rozgrywany w dniach 12–18 stycznia 2020 roku w Adelaide na kortach twardych o puli nagród wynoszącej 610 010 dolarów amerykańskich.

</doc>
<doc id="4705806" url="https://pl.wikipedia.org/wiki?curid=4705806" title="Hilary Sarnecki">
Hilary Sarnecki

Hilary Sarnecki, Zylbersztajn Chil (ur. 15 września 1915, zm. 10 grudnia 2008 w Täby k. Sztokholmu, Szwecja) – polski manager żeglugowy i gospodarczy. 
Narodowości żydowskiej. Syn Henryka. Był wyznaczonym przez p.o. ministra żeglugi Kazimierza Petrusewicza koordynatorem tajnego transportu sprzętu wojskowego drogą morską przez GAL dla sił komunistycznych w okresie wojny domowej w Grecji (1949). Następnie pełnił funkcję dyrektora zarządzającego spółką Gdynia–Ameryka Linie Żeglugowe S.A. GAL (1950), dyrektora naczelnego Polskich Linii Oceanicznych (1951), dyrektora generalnego Chińsko-Polskiego Towarzystwa Maklerów Okrętowych Chipolbrok (1957-1958). Odsunięty od zajmowania stanowisk kierowniczych w gospodarce morskiej, m.in. był zatrudniony w Centralnej Wzorcowni Artykułów Powszechnego Użytku, Zarządzie Głównym Polskiego Związku Inżynierów i Techników Budownictwa (1963–1966), radcą w zespole pełnomocnika rządu ds. surowców wtórnych w Komitecie Drobnej Wytwórczości (1967–1968). Na fali wydarzeń marcowych "odwołany ze stanowiska za popieranie wichrzycielskich działań na uczelniach".
Był wpisany do indeksu osób niepożądanych w PRL (1973–1984).
Od listopada 1968 przebywał na emigracji w Szwecji, m.in. w charakterze pracownika federacji spółdzielni konsumpcyjnych ("Kooperativa Foerbundet"). 
Pochowany na Południowym Cmentarzu Żydowskim ("Södra Judiska Begravningsplatsen") w Sztokholmie-Sköndal. 

</doc>
<doc id="4705810" url="https://pl.wikipedia.org/wiki?curid=4705810" title="Michel Jobert">
Michel Jobert

Michel Jobert (ur. 11 września 1921 w Meknes, zm. 25 maja 2002 w Paryżu) – francuski prawnik, polityk, minister.
Życiorys.
Był prawnikiem i politykiem. Od 1969 do 1973 był sekretarzem generalnym w administracji prezydenta Pompidou. W okresie od 4 kwietnia 1973 do 28 maja 1974 był ministrem spraw zagranicznych w drugim i trzecim rządzie premiera Messmera, a od 21 maja 1981 do 22 marca 1983 był ministrem stanu i ministrem handlu zagranicznego w pierwszym i drugim rządzie Mauroya.
Był przewodniczącym Ruchu Demokratów Republiki. W latach 1974-1984 wydawał miesięcznik „La Lettre de Michel Jobert”.

</doc>
<doc id="4705816" url="https://pl.wikipedia.org/wiki?curid=4705816" title="Kim Ga-yeon">
Kim Ga-yeon

Kim Ga-yeon (hangul: 김가연; ur. 9 września 1972 w Gwangju) – południowokoreańska aktorka.
Życiorys.
Kariera aktorska.
W wieku 18 lat zadebiutowała w teatrze. Pierwszą rolę w serialu telewizyjnym grała w 1996, a w filmie w 2000.
Pozostałe przedsięwzięcia.
W latach 2010–2012 wspierała finansowo i organizacyjnie drużynę e-sportową swojego męża, SlayerS, rywalizującą w grze Starcraft II. W środowisku graczy jest znana jako "Jessica".
Życie prywatne.
Ma córkę Lim Seo-ryung (hangul: 임서령) z pierwszego małżeństwa, urodzoną w 1996.
W 2011 roku zawarła cywilne małżeństwo z południowokoreańskim graczem komputerowym Lim Yo-hwan, znanym także jako BoxeR. 1 sierpnia 2015 roku urodziła się ich córka, Lim Hae-ryung (hangul: 임하령). Oficjalna ceremonia ślubna odbyła się 8 maja 2016 roku.

</doc>
<doc id="4705820" url="https://pl.wikipedia.org/wiki?curid=4705820" title="Artist's Shit">
Artist's Shit



</doc>
<doc id="4705821" url="https://pl.wikipedia.org/wiki?curid=4705821" title="Jan Maruszewski">
Jan Maruszewski

Jan Maruszewski pseud. "Janusz" (ur. 7 maja 1926 w Warszawie, zm. 27 stycznia 2020) – polski uczestnik II wojny światowej jako powstaniec warszawski w szeregach Batalionu „Zośka”. 
Życiorys.
Był synem Wincentego i Marii z Namierowskich. Przed powstaniem mieszkał wraz z rodziną przy ul. Okopowej 53 na Woli. 1 sierpnia 1944 w pierwszym dniu powstania zdobył karabin i jako ochotnik dołączył do elitarnego Batalionu „Zośka”. 3 sierpnia został zaprzysiężony w I plutonie „Włodek” – kompanii „Maciek” – batalionu „Zośka” – zgrupowania „Radosław” AK. Brał udział w walkach o cmentarz żydowski i cmentarze ewangelickie na Woli. Po wycofaniu się w kierunku Starego Miasta został ranny w dniu 11 sierpnia. Przebywał w szpitalach powstańczych przy ul. Podwale i Długiej oraz w szpitalu przy ul. Miodowej. Po ewakuacji do Śródmieścia ponownie trafił do szpitala, skąd po kapitulacji został deportowany jako jeniec do Stalagu 344 Lamsdorf. Zbiegł z niewoli podczas transportu z Łambinowic do Szczecina. 
Po wojnie był represjonowany. Pod zarzutem "próby obalenia ustroju Polski Ludowej" został aresztowany 3 sierpnia 1945 i skazany na 10 lat więzienia. Wyrok odbywał od sierpnia 1945 do sierpnia 1950 (w 1947 objęła go amnestia, w wyniku której jego wyrok skrócono do 5 lat) we Wronkach. 
Był w grupie dwudziestu powstańców warszawskich odznaczonych 16 kwietnia 2015 przez ambasadora Republiki Federalnej Niemiec Rolfa Nikela – Krzyżem Zasługi na Wstędze Orderu Zasługi Republiki Federalnej Niemiec, za działania na rzecz pojednania polsko-niemieckiego.
Pochowany w Panteonie Żołnierzy Polski Walczącej Cmentarza Wojskowego na Powązkach w Warszawie (kwatera D18-P03-4).

</doc>
<doc id="4705822" url="https://pl.wikipedia.org/wiki?curid=4705822" title="Wymowa angielska">
Wymowa angielska



</doc>
<doc id="4705823" url="https://pl.wikipedia.org/wiki?curid=4705823" title="Joanna Zemanek">
Joanna Zemanek

Joanna Maria Zemanek (ur. 1979 w Łękach k. Oświęcimia) – polska artystka interdyscyplinarna, scenografka, kostiumografka, kuratorka wystaw, wykładowczyni w Akademii Sztuk Pięknych w Krakowie.&lt;br&gt;Uprawia malarstwo, rysunek i scenografię, zajmuje się tkaniną artystyczną, tworzy obiekty, instalacje, wideo.
Życiorys.
W 2005 roku ukończyła studia na Wydziale Malarstwa Akademii Sztuk Pięknych im. Jana Matejki w Krakowie. Dyplom realizowała w Pracowni Tkaniny Artystycznej i w Pracowni Malarstwa. W latach 2005-2018 była asystentką, a później adiunktką w Pracowni Tkaniny Artystycznej prof. Lilli Kulki. W latach 2001–2003 była studentką Instytutu Historii Sztuki Uniwersytetu Jagiellońskiego. W latach 2009–2017 była asystentką na kierunku wzornictwo w Wyższej Szkole Technicznej w Katowicach. Aktualnie profesor uczelniana w Katedrze Rysunku w macierzystej uczelni. W 2018 roku uzyskała habilitację w dyscyplinie sztuk pięknych.
W 2021 odznaczona Srebrnym Krzyżem Zasługi.

</doc>
<doc id="4705837" url="https://pl.wikipedia.org/wiki?curid=4705837" title="Eugeniusz Podgórzec">
Eugeniusz Podgórzec

Eugeniusz Franciszek Podgórzec (ur. 7 maja 1900 w Leksandrowej, zm. 29 kwietnia 1968 w Bochni) – inżynier górnik, prawnik, pracował na wysokich stanowiskach w urzędach górniczych, działacz PPS, współautor „Gazety Robotniczej”.
Życiorys.
Syn Franciszka (1873–1937), dozorcy szybu w Leksandrowej k. Bochni i Karoliny z d. Sędzielowska, brat Franciszka Podgórca (1905–1940), ppor. zamordowanego w Katyniu, Edwarda Podgórca (1907–1981), więźnia obozów koncentracyjnych, Włodzimierza  Podgórca (1917–1940), założyciela Związku Walki o Wolność Polski w 1939, który zginął tragicznie w szybie „Floris”. Był mężem Marii Wandy z d. Skrzepińska (1904–1931), ojcem Ireny (1924–1968).
Absolwent C.K. Gimnazjum wyższego w Bochni. Od 1917 walczył w II Brygadzie Legionów Polskich. Odesłany do domu, w Bochni działał w Polskiej Organizacji Wojskowej. W 1920 uczestniczył w wojnie polsko-bolszewickiej. Ukończył Akademię Górniczą w Leoben (1923) i wydział prawa UJ w Krakowie (1929). W latach 1923–1928 odbywał praktykę górniczą w kopalniach „Murcki”, „Boże Dary”, „Richter” i „Wirek”. Następnie pełnił służbę państwową w urzędach górniczych: był referendarzem technicznym w Wyższym Urzędzie Górniczym w Katowicach (1928–1929), inspektorem technicznym w Okręgowym Urzędzie Górniczym w Chorzowie (1929–1934), inspektorem górniczym w Wydziale Węglowym Ministerstwa Przemysłu i Handlu w Warszawie (1935) oraz inspektorem technicznym w WUG w Katowicach (1936–1939). W międzyczasie odbył aplikację adwokacką. Był prezesem koła chorzowskiego Związku Urzędników Państwowych i Komunalnych, a w latach 1933–1934 naczelnym redaktorem „Urzędnika Polskiego”. 
Od 1923 działał w Polskiej Partii Socjalistycznej, będąc członkiem Okręgowego Komitetu Robotniczego i współredaktorem „Gazety Robotniczej” w Katowicach. Oprócz obowiązków służbowych znajdował czas na pracę w Organizacji Młodzieży Towarzystwa Uniwersytetu Robotniczego, w której do 1935 pełnił funkcję przewodniczącego Zarządu Okręgu Śląskiego. W 1939 oraz od 1965 (po reaktywacji) pełnił funkcję prezesa Oddziału Katowickiego Stowarzyszenia Bochniaków. 
W wojnie obronnej 1939 został ranny w bitwie pod Łańcutem. Po powrocie z kampanii wrześniowej, w Krakowie, razem z braćmi należał do Związku Walki Zbrojnej, redagował i kolportował tajną „Barykadę Wolności”. Uczestniczył m.in. w zorganizowaniu ucieczki więźniów politycznych z więzienia przy ul. Montelupich w Krakowie. Aresztowany 15 grudnia 1940 resztę okupacji spędził w niemieckich obozach koncentracyjnych, był więźniem KL Buchenwald, KL Sachsenhausen, KL Flossenbürg. Należał w nich do tajnej organizacji i pełnił funkcję łącznika nawiązującego kontakty na zewnątrz obozu. Zainstalował tajne radio w obozie, kolportował prasę i ulotki.
Po zakończeniu II wojny światowej wrócił do Katowic, kolejno był: kierownikiem Wydziału Węglowego Wojewódzkiego Komitetu PPS (1945–1946), dyrektorem technicznym Centrali Zbytu Węgla (1946–1947), wicedyrektorem biura Rady Techniczno-Gospodarczej CZPW (1947), zastępcą kierownika Działu BHP Zarządu Głównego Centralnego Związku Zawodowego Górników (1947–1948), zastępcą dyrektora działu w Centrali Zaopatrzenia Materiałowego PW (1948–1949). Od 1950 podjął praktykę adwokacką i był radcą prawnym w różnych przedsiębiorstwach górniczych. W Zarządzie Głównym Stowarzyszenia Inżynierów i Techników Górnictwa pełnił funkcje: radcy prawnego 1951–1967, członka Zarządu Głównego (1954), później zastępcy członka (1965).
Pochowany na Cmentarzu Komunalnym przy ul. Orackiej w Bochni (sektor VI-9-3).
Bibliografia.
Jaros J. 1983 - "Eugeniusz Podgórzec" [w:] "Polski Słownik Biograficzny", t. 27, s. 94–95.
Bernacka M., Bhomicki G., "Powstańmy bracia wszyscy wraz – udział polskich absolwentów Akademii Górniczej w Leoben w zmaganiach o niepodległość i odbudowę Ojczyzny" „Przegląd Górniczy” nr 10/2018, s. 16, SITG Zarząd Główny w Katowicach, ISSN 0033-216X.

</doc>
<doc id="4705841" url="https://pl.wikipedia.org/wiki?curid=4705841" title="Podatki lokalne w Polsce">
Podatki lokalne w Polsce

Podatki lokalne – jedno ze źródeł dochodów budżetów gmin, m.in. obok opłat lokalnych.
Rodzaje podatków lokalnych.
Gminy uzyskują dochody z podatków lokalnych do których zalicza się podatek:
Podatek rolny.
W odniesieniu do gmin wiejskich, stanowi on zazwyczaj znaczącą pozycję w dochodach samorządu terytorialnego.
Podatek rolny nałożony jest konkretnie na osoby fizyczne, osoby prawne oraz osoby nieposiadające osobowości prawnej, jak również dwie lub więcej osób fizycznych lub prawnych prowadzących wspólną gospodarkę rolną, które są właścicielami będącymi własnością Skarbu Państwa lub gminy.
Przedmiotem opodatkowania podatkiem rolnym są grunty sklasyfikowane w ewidencji gruntów i budynków jako użytki rolne lub grunty zadrzewione lub zakrzewione na użytkach rolnych, z wyjątkiem gruntów zajętych na prowadzenie działalności gospodarczej innej niż działalność rolnicza.
Od podatku rolnego zwolnione są:
Podstawą naliczania i poboru podatku rolnego jest Ustawa z dnia 15 listopada 1984 roku o podatku rolnym ().
Podatek leśny.
Podatek ten jest pobierany od prowadzonej działalności w zakresie gospodarowania gruntami leśnymi.
Podatnikami podatku leśnego są osoby fizyczne, prawne oraz jednostki nieposiadające osobowości prawnej, które są właścicielami lasów bądź posiadaczami lasów należących do Skarbu państwa lub samorządu terytorialnego.
Podstawę opodatkowania podatkiem leśnym stanowi powierzchnia lasu, wyrażona w hektarach, wynikająca z ewidencji gruntów i budynków.
Na wysokość podatku ma wpływ stan drzewostanu, wynika stąd to, że im las jest lepszy tym podatek jest wyższy. Podatek ten jest przekazywany gminie i służy zaspokojeniu potrzeb społecznych.
Negatywną stroną tego podatku jest fakt, iż podatek ten jest podatkiem od posiadania lasu, a nie jego użytkowania.
Obowiązek podatkowy w zakresie podatku leśnego powstaje od pierwszego dnia miesiąca następującego po miesiącu, w którym zaistniały okoliczności uzasadniające powstanie tego obowiązku natomiast wygasa ostatniego dnia miesiąca, w którym przestały istnieć okoliczności uzasadniające ten obowiązek.
Organem podatkowym właściwym w sprawach podatku leśnego jest wójt (burmistrz, prezydent miasta).
Zwalnia się od podatku leśnego:
Podstawą naliczania i poboru podatku rolnego jest ustawa z dnia 30 października 2002 r. o podatku leśnym (.
Podatek od środków transportowych.
Podatek ten jest pobierany od środków transportowych, tzn. od pojazdów samochodowych, przyczep, ciągników, motorowerów, jachtów, promów i łodzi wyposażonych w silniki.
Obowiązek podatkowy dotyczy osób fizycznych, prawnych oraz jednostek organizacyjnych nieposiadających osobowości prawnej będących właścicielami środków transportowych.
Wysokość podatku określa minister w drodze rozporządzenia i zależy on w głównej mierze od rodzaju środka transportowego albo masy całkowitej.
Od podatku od środków transportowych zwolnieni są m.in. środki transportowe stanowiące zapasy mobilizacyjne.
Podstawą naliczania i poboru podatku jest ustawa z dnia 12 stycznia 1991 r. o podatkach i opłatach lokalnych ().
Podatek od posiadania psów.
Podatek ten płacą osoby fizyczne będące posiadaczami psów. Wysokość podatku uzależniona była od liczby posiadanych psów oraz wielkości miasta lub gminy.
Wysokość stawek podatku od posiadania psów ustala rada gminy i nie może on przekroczyć rocznie 22,86 zł.
Podatku od posiadania psów nie pobiera się m.in.:
Podstawą naliczania i poboru podatku jest ustawa z dnia 12 stycznia 1991 r. o podatkach i opłatach lokalnych.
Podatek od spadku i darowizn.
Podatkiem od spadków i darowizn objęte jest nabycie przez osoby fizyczne własności rzeczy znajdujących się w kraju i praw majątkowych wykonywanych w kraju, w drodze spadku lub darowizny.
Podstawę opodatkowania stanowi równowartość nabytych rzeczy i praw majątkowych po potrąceniu długów i ciężarów.
Podatkowi nie podlega m.in.:
Podstawą naliczania i poboru podatku jest ustawa z dnia 28 lipca 1983 r. o podatku od spadków i darowizn ().
Podatek od nieruchomości.
Podatek ten nakładany jest na osoby fizyczne, prawne oraz jednostki nieposiadające osobowości prawnej będące m.in.:
Przedmiotem opodatkowania są budynki lub ich części oraz inne budowle związane z prowadzeniem działalności gospodarczej, inna niż działalność rolnicza lub leśna.
Podstawa opodatkowania zależy w głównej mierze od rodzaju opodatkowanej nieruchomości. W odniesieniu do budynków czy gruntów, podstawą opodatkowania jest ich powierzchnia. Podstawę opodatkowania stanowi wartość czynszowa. Nie ma ona jednak charakteru jednolitego i zależy m.in. od położenia przedmiotu opodatkowania oraz faktu jego wynajęcia lub wydzierżawienia. Stawki podatku określone są procentowo i wynoszą od 1 do 25% podstawy opodatkowania.
Podatek ten jest płacony przez osoby fizyczne oraz jednostki nie posiadające osobowości prawnej w czterech ratach, w terminach do 15 marca, 15 maja, 15 września i 15 listopada. Osoby prawne oraz państwowe jednostki organizacyjne nie mające osobowości prawnej podatek płacą za poszczególne miesiące do 15 dnia każdego miesiąca. Obowiązek podatkowy powstaje od pierwszego dnia miesiąca następującego po miesiącu, w którym powstały okoliczności uzasadniające powstanie tego obowiązku.
Z podatku od nieruchomości zwalnia się m.in.
Podatek od nieruchomości obejmuje w gminach miejskich wszelkiego rodzaju nieruchomości z wyjątkiem gruntów niezabudowanych o obszarze ponad 5000 m² użytkowanych stale jako pola uprawne, łąki, pastwiska, sady i ogrody.
Podatek obejmuje również niezwiązane z gospodarstwem rolnym budynki wraz z należącymi do nich gruntami i zabudowaniami ubocznymi oraz grunty niezabudowane, niewchodzące w skład gospodarstwa rolnego.
Podstawą naliczania i poboru podatku jest ustawa z dnia 12 stycznia 1991 r. o podatkach i opłatach lokalnych.

</doc>
<doc id="4705844" url="https://pl.wikipedia.org/wiki?curid=4705844" title="Konrad Szcześniak">
Konrad Szcześniak

Konrad Szcześniak – polski językoznawca. Interesuje się konstrukcjami gramatycznymi (szczególnie w językach angielskim, polskim, czeskim i portugalskim) w ramach gramatyki konstrukcji. Zajmuje się również problematyką rozwoju sprawności leksykalnej oraz intuicji w języku pierwszym i drugim.
Życiorys.
W 2003 r. uzyskał doktorat z zakresu językoznawstwa na Wydziale Filologicznym Uniwersytetu Śląskiego w Katowicach. Jego praca była zatytułowana "Semantic Competence in Native Speakers: Some Mechanisms of Its Development". Habilitował się w 2016 r.
Obecnie (2020) piastuje stanowisko adiunkta w Instytucie Językoznawstwa na Wydziale Humanistycznym Uniwersytetu Śląskiego. Wcześniej był zatrudniony na Uniwersytecie w Porto. Jest także adiunktem na Uniwersytecie Palackiego w Ołomuńcu. 

</doc>
<doc id="4705847" url="https://pl.wikipedia.org/wiki?curid=4705847" title="Dębieniec (ujednoznacznienie)">
Dębieniec (ujednoznacznienie)



</doc>
<doc id="4705849" url="https://pl.wikipedia.org/wiki?curid=4705849" title="Wymysłowo (powiat grudziądzki)">
Wymysłowo (powiat grudziądzki)



</doc>
<doc id="4705853" url="https://pl.wikipedia.org/wiki?curid=4705853" title="3 Korpus Pancerny (ZSRR)">
3 Korpus Pancerny (ZSRR)

3 Korpus Pancerny (ros. "3-й танковый корпус") – jednostka pancerna Armii Czerwonej z okresu II wojny światowej.
Historia.
3 Korpus Pancerny (w skrócie „3-й тк”) powstał w 1942 a jego pierwszym dowódcą został gen. Dmitrij Mostowienko. Jednostka walczyła na froncie wschodnim wchodząc w skład 61 Armii a następnie 2 Armii Pancernej. Dowodzona przez gen. mjr Nikołaja Wiedieniejewa uczestniczyła w letniej ofensywie Armii Czerwonej. Nacierając na Warszawę 30 lipca opanowała Wołomin, a następnie Radzymin. W walkach z niemieckimi jednostkami pancernymi 1 Dywizją Pancerno-Spadochronową Hermann Göring, 3 Dywizją Pancerną SS „Totenkopf” i 5 Dywizją Pancerną SS „Wiking” poniosła olbrzymie straty i została zmuszona do odwrotu. Po walkach w rejonie Radzymina, 6 sierpnia 1944 wykrwawiony 3 Korpus Pancerny (podobnie jak pozostałe jednostki armii radzieckiej uczestniczące w bitwie), został zluzowany przez oddziały 70 i 47 armii. 
Na mocy rozkazu z 20 listopada 1944 3 Korpus Pancerny został przekształcony w 9 Gwardyjski Korpus Pancerny.

</doc>
<doc id="4705857" url="https://pl.wikipedia.org/wiki?curid=4705857" title="Piotr Pokora (historyk)">
Piotr Pokora (historyk)

Piotr Pokora – polski historyk, dr hab. nauk humanistycznych, profesor uczelni Wydziału Historii Uniwersytetu im. Adama Mickiewicza w Poznaniu.
Życiorys.
7 czerwca 2004 obronił pracę doktorską "Pieczęcie episkopatu Polski w monarchii pierwszych Jagiellonów", 3 lipca 2018 habilitował się na podstawie pracy zatytułowanej "Studia i edycje do dziejów znaków własnościowych w dawnej Polsce". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza w Poznaniu.
Jest profesorem uczelni na Wydziale Historii Uniwersytetu im. Adama Mickiewicza w Poznaniu.

</doc>
<doc id="4705861" url="https://pl.wikipedia.org/wiki?curid=4705861" title="Raphael Thiago de Oliveira">
Raphael Thiago de Oliveira

Raphael Thiago de Oliveira (ur. 8 marca 1984 w São Paulo) – brazylijski siatkarz, grający na pozycji przyjmującego, reprezentant Brazylii.
Sukcesy klubowe.
Liga brazylijska:
Crown Prince Cup:
Klubowe Mistrzostwa Krajów Zatoki Perskiej:
Liga katarska:
Klubowe Mistrzostwa Ameryki Południowej:
Puchar Kataru QVA:
Puchar ACLAV:
Liga argentyńska:
Puchar Mistrza:
Superpuchar Portugalii:
Mistrzostwo Portugalii:
Puchar Portugalii:
Sukcesy reprezentacyjne.
Mistrzostwa Świata Juniorów:
Puchar Panamerykański:

</doc>
<doc id="4705864" url="https://pl.wikipedia.org/wiki?curid=4705864" title="Ivo Casas">
Ivo Casas

Ivo Manuel Correia Casas (ur. 21 września 1992 w Matosinhos) – portugalski siatkarz, grający na pozycji libero, reprezentant Portugalii.
Sukcesy klubowe.
Puchar Portugalii:
Superpuchar Portugalii:
Puchar Challenge:
Mistrzostwo Portugalii:
Sukcesy reprezentacyjne.
Liga Europejska:

</doc>
<doc id="4705868" url="https://pl.wikipedia.org/wiki?curid=4705868" title="Piotr Pokora (matematyk)">
Piotr Pokora (matematyk)

Piotr Stanisław Pokora (ur. 1988 w Mielcu) – polski matematyk, dr hab., adiunkt Instytutu Matematycznego Polskiej Akademii Nauk i Instytutu Matematyki Wydziału Matematycznego Fizycznego i Technicznego Uniwersytetu Pedagogicznego im. KEN w Krakowie.
Życiorys.
Studiował matematykę na Politechnice Krakowskiej im. Tadeusza Kościuszki, a także odbył doktoranckie studia w Instytucie Matematyki na Wydziale Matematycznym Fizycznym i Technicznym Uniwersytetu Pedagogicznego w Krakowie. 25 marca 2015 obronił pracę doktorską "Rozkłady Minkowskiego i degeneracje brył Okounkova", następnie uzyskał stopień doktora habilitowanego.
Objął funkcję adiunkta w Instytucie Matematyki na Wydziale Matematycznym Fizycznym i Technicznego Uniwersytetu Pedagogicznego im. KEN w Krakowie, oraz w Instytucie Matematycznym Polskiej Akademii Nauk.

</doc>
<doc id="4705869" url="https://pl.wikipedia.org/wiki?curid=4705869" title="Przyjaciele Misia i Margolci">
Przyjaciele Misia i Margolci

Przyjaciele Misia i Margolci – program telewizyjny dla najmłodszych od 2019 roku w TVP ABC. Głównymi bohaterami programu są: pluszowy Miś (grany przez Tomasza Gęsikowskiego), szmaciana lalka Margolcia (Beata Wyrąbkiewicz), dziadek Eugeniusz (Zbigniew Waleryś), żuczek Żużu (Konrad Czarkowski), wiewiór Wiktor (Tomasz Czaplarski), pajęczyca Talentula (Ewa Szlachcic) i muszka Bzyk (Katarzyna Młynarczyk). Autorami scenariuszy są Tomasz Trojanowski i Piotr Jachowicz.
W tym programie bohaterowie to zabawki mieszkające w drewnianym domku, który został wybudowany jako prezent dla wnuków przez ukochanego dziadka Eugeniusza. Opiekuńczy i czuły dziadek Eugeniusz, pod nieobecność dzieci, opiekuje się wszystkimi maskotkami. Rozwiązuje ich problemy; kiedy potrzeba służy z pomocą – tłumaczy podstawowe pojęcia i zjawiska. Jednak to, że Eugeniusz przyjaźni się i rozmawia z zabawkami, jest wielką tajemnicą...
Emisja.
Odcinek 1 został emitowany pilotażowo.
Odcinki 2–12 były emitowane wiosną 2020 roku bez emisji w wakacje.
Odcinki 13–40 były emitowane w sezonie 2020/2021 bez emisji w wakacje.
Odcinki 41–68 były emitowane w sezonie 2021/2022 bez emisji w wakacje.
Odcinki 69-82 były emitowane jesienią 2022 roku.
Programy pochodne.
Telewizja Polska wyprodukowała także szereg krótszych programów (ok. 5-minutowych), w których udział biorą bohaterowie serialu.

</doc>
<doc id="4705870" url="https://pl.wikipedia.org/wiki?curid=4705870" title="Margolcia i Miś zapraszają dziś">
Margolcia i Miś zapraszają dziś

Margolcia i Miś zapraszają dziś – program telewizyjny dla najmłodszych od 2014 roku w TVP ABC. Głównymi bohaterami programu są: pluszowy Miś (grany przez Tomasza Gęsikowskiego), szmaciana lalka Margolcia (Beata Wyrąbkiewicz) oraz pani Ewa (Ewa Gutowicz). Autorkami scenariuszy są Agnieszka Galica i Beata Waszczuk. Później po realizacji 158 odcinków ukazał się program "Przyjaciele Misia i Margolci" razem z ich przyjaciółmi: żuczek Żużu (Konrad Czarkowski), wiewiór Wiktor (Tomasz Czaplarski), pajęczyca Talentula (Ewa Szlachcic) i muszka Bzyk (Katarzyna Młynarczyk), a także dziadek Eugeniusz (Zbigniew Waleryś).
W tym programie Miś i Margolcia zapowiadają programy w każdym odcinku, śpiewają piosenki i przekazują życzenia dla dzieci z różnych okazji: imienin, urodzin i wiele innych, a pani Ewa lepi modelinki.
Emisja.
Odcinki 1 – 30 były emitowane w sezonie 2014/2015 bez emisji w wakacje.
Odcinki 31 – 67 były emitowane w sezonie 2015/2016, lecz odcinki 68 – 74 były emitowane w wakacje z sezonu 2015/2016.
Odcinki 75 – 115 były emitowane w sezonie 2016/2017, lecz odcinki 116 – 122 były emitowane w wakacje z sezonu 2016/2017.
Odcinki 123 – 150 były emitowane w sezonie 2017/2018 bez emisji w wakacje.
Odcinki 151 – 158 były emitowane w marcu i w kwietniu 2019 r.

</doc>
<doc id="4705873" url="https://pl.wikipedia.org/wiki?curid=4705873" title="Robia Scott">
Robia Scott



</doc>
<doc id="4705875" url="https://pl.wikipedia.org/wiki?curid=4705875" title="Bora Jozef Stanicki">
Bora Jozef Stanicki

Bora Jozef Stanicki (ur. 27 lipca 2001) – turecki siatkarz pochodzenia polskiego, grający na pozycji przyjmującego.
Pochodzi z rodziny siatkarskiej: ojciec Dariusz Stanicki w przeszłości był siatkarzem; jego matką jest Turczynka o imieniu Ozlem.
Sukcesy klubowe.
Superpuchar Turcji:
Mistrzostwo Turcji: 

</doc>
<doc id="4705880" url="https://pl.wikipedia.org/wiki?curid=4705880" title="Sybir (województwo lubelskie)">
Sybir (województwo lubelskie)



</doc>
<doc id="4705881" url="https://pl.wikipedia.org/wiki?curid=4705881" title="Jablón">
Jablón

Jablón, Jablon – kaszubski demon będący mieszkańcem sadów i opiekunem drzew, krzewów owocowych oraz ogrodów, a także domniemanym sprawca kradzieży owoców i warzyw. 
Drewniana figura przedstawiająca Jablóna, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, stała do niedawna we wsi Osiek należącej do gminy Linia. Obecnie, staraniom proboszcza została zastąpiona figurą Chrystusa Króla..

</doc>
<doc id="4705888" url="https://pl.wikipedia.org/wiki?curid=4705888" title="Krzyż Honorowy za Naukę i Sztukę">
Krzyż Honorowy za Naukę i Sztukę



</doc>
<doc id="4705890" url="https://pl.wikipedia.org/wiki?curid=4705890" title="Pięciobój nowoczesny na Światowych Wojskowych Igrzyskach Sportowych 2015 – kobiet drużynowo">
Pięciobój nowoczesny na Światowych Wojskowych Igrzyskach Sportowych 2015 – kobiet drużynowo

Pięciobój nowoczesny kobiet drużynowo podczas 6. Światowych Wojskowych Igrzyskach Sportowych rozegrany został w ramach pięcioboju nowoczesnego w dniu 8 października 2015 w koreańskim Mungyeongu podczas światowych igrzysk wojskowych.
Rywalizacja toczyła się na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym.
Uczestniczki.
Do startu zgłoszonych zostało 5 reprezentacji narodowych "(14 zawodniczek)". Polska reprezentacja nie uczestniczyła w tych zawodach.

</doc>
<doc id="4705895" url="https://pl.wikipedia.org/wiki?curid=4705895" title="Andrzej Klimczak-Dobrzaniecki">
Andrzej Klimczak-Dobrzaniecki

Andrzej Klimczak-Dobrzaniecki (ur. 19 maja 1946 w Prudniku, zm. 28 stycznia 2020) – polski malarz i wykładowca akademicki.
Życiorys.
Urodził się 19 maja 1946 r. w Prudniku, jego rodzice byli przesiedleńcami ze Stanisławowa. W latach 1965–1971 studiował malarstwo w Państwowej Wyższej Szkole Sztuk Plastycznych we Wrocławiu u Władysława Kamińskiego, a od 1967 r. w pracowni Eugeniusza Gepperta. Ponadto uczył się rysunku m.in. u Kamińskiego i Konrada Jarodzkiego, projektowania malarstwa dla architektury u Mieczysława Zdanowicza i grafiki u prof. Stanisława Dawskiego. Po uzyskaniu w 1971 r. dyplomu z wyróżnieniem związał się zawodowo z tą samą uczelnią jako asystent w pracowni malarstwa i rysunku u prof. Gepperta, a od 1973 r. u prof. Stanisława Rodzińskiego. W 1981 r. został kierownikiem pracowni, a w latach 1990–1993 pełnił funkcję rektora uczelni. W 1994 r. uzyskał tytuł profesora sztuk plastycznych. W latach 1997–2009 wykładowca malarstwa na Wydziale Artystycznym Uniwersytetu Zielonogórskiego i kierownik pracowni malarstwa i rysunku.
Oprócz pracy akademickiej był aktywny także jako malarz sztalugowy i ścienny, rysownik, plakacista oraz ilustrator. Uczestniczył w ok. 200 wystawach zbiorowych m.in. w Austrii, Chinach, Czechach, Danii, Francji, Grecji, Hiszpanii, Holandii, Jugosławii, Mołdawii, Niemczech, Polsce, Rumunii, Słowacji, Turcji, Ukrainie, Węgrzech i Włoszech, a także miał ok. 80 wystaw indywidualnych w Berlinie, Elblągu, Krakowie, Lipsku, Rzeszowie, Rzymie, Tokio, Warszawie i Wrocławiu. Tworzył cykle malarskie: "Wielka wojna", "Figury", "Stoły (dom)", "Pejzaż", "Kolekcje", "Podróż", "Epitafia", "Prawdziwy obraz twierdzy kłodzkiej", "Czeskie wiersze", "W kratkę". Jego prace włączono do zbiorów prywatnych, a także muzealnych, zarówno w Polsce, jak i innych krajach.
Członek wrocławskiego oddziału Związku Polskich Artystów Plastyków od 1971 r., a w latach 1976–1980 członek zarządu tegoż okręgu. Ekspert Rady Głównej Szkolnictwa Wyższego (2000–2003), związany z Państwową Komisją Akredytacyjną jako ekspert (2000–2010), ponadto ekspert Centralnej Komisji ds. Stopni i Tytułów Naukowych (od 2004).
Andrzej Klimczak - Dobrzaniecki został pochowany 3 lutego 2020 r. na Cmentarzu Osobowickim we Wrocławiu.

</doc>
<doc id="4705897" url="https://pl.wikipedia.org/wiki?curid=4705897" title="XV Puchar Gordona Bennetta (balonowy)">
XV Puchar Gordona Bennetta (balonowy)

XV Puchar Gordona Bennetta – zawody balonów wolnych o Puchar Gordona Bennetta zorganizowane 30 maja w 1926 roku w Antwerpii.
Historia.
W lutym Belgijski Aeroklub po uzgodnieniu z miejscowym Aeroklubem podał informację, że zawody odbędą się 30 maja w Antewerpii. Na początku kwietnia została zamknięta lista zgłoszeń. Do udziału w zawodach zostało zgłoszonych 18 balonów. Po trzy zgłosiły: Belgia, USA, Wielka Brytania i Włochy, Hiszpania dwa, a Szwajcaria jeden.
Amerykańskimi kwalifikacjami były zorganizowane 1 maja w Little Rock zawody o puchar Litchfielda. Wygrał je Ward T Van Orman, drugi był Hawthorne C. Gray, a trzeci John A. Boettner. Otrzymali oni prawo skompletowania sobie załóg, które w zawodach o Puchar Gordona Bennetta w Belgii.
Wpisowe wynosiła 500 franków. Zwycięzcy zwrócono połowę, a drugiemu zespołowi jedna trzecią kosztów. Przed zawodami okazało się, że balon hiszpański "Fernandez Duro" nie wystartuje. Siatka brytyjskiego balonu "Bee" pękła, gdy zaczęto napełniać balon i konieczne było znalezienie nowej w Brukseli.
Przebieg zawodów.
Pogoda w dniu startu była niekorzystna, od rana padał deszcz. Nie przeszkodziła jednak widzom, którzy licznie przybyli na miejsce startu. Po 16-tej jako pierwszy wystartował przy dźwiękach hymnu włoski balon "Aerostieri III," po nim belgijski "Prince Leopold," następnie "Goodyear, La Picardie, Helvetia, Ciampino IV, Belgica, Bee, Army S-16, Miramar, Ciampino III, Aerostiere I , Akron" i jako ostatni "Banshee III." Awarie spowodowane silnym wiatrem uniemożliwiły start dwóch balonów francuskich "Anjou" i "Vieilles Tigres". Banshee III po starcie wzbił się na 50 m, po czym gondola opadła na ziemię i dopiero zwolnienie kilku worków balastu pozwoliło na dalszy lot.
Amerykański balon "Akron N.A.A". został zdyskwalifikowany, gdy wkrótce po starcie drugi pilot Herbert W. Maxson wypadł z kosza. Wszystkiemu winna była zła pogoda. Zawodnicy wylewali wodę z gondoli zabezpieczonej wodoodporną tkaniną, gdy nagły podmuch wiatru rzucił gondolą na ziemię i wyrzucił Maxona na zewnątrz. Zanim wstał balon pionowo wzniósł się do góry i zniknął w chmurach. Maxson nie został poważnie ranny, ale przewieziono go do szpitala w Antwerpii. W gondoli pozostał drugi pilot John A. Boettner, który wylądował w Barle Nassau.
Pierwszy wylądował włoski balon "Ciampino IV" który musiał lądować niedaleko Antwerpii z powodu nieszczelnego zaworu. Niewiele dalej poleciał drugi z włoskich balonów "Ciampino III." Ernest Demyter wylądował po 5 godzinach, ale przebyta odległość pozwoliła na zajęcie 3 miejsca. Van Orman wzbił się na wysokość 6 500 metrów i leciał na niej około 3 godzin. W ustaleniu kierunku lotu pomagało mu zabrane do gondoli wyposażenie nawigacyjne.
Nagrody.
Zwycięzca zawodów otrzymał 12 500 franków. Podczas bankietu, który odbył się 15 czerwca w Paryżu Ward Van Orman i W. Morton otrzymali specjalne medale wybite z okazji wyścigu o drugi puchar zawodów. 

</doc>
<doc id="4705898" url="https://pl.wikipedia.org/wiki?curid=4705898" title="Dawid Kocyła">
Dawid Kocyła

Dawid Kocyła (ur. 23 lipca 2002 w Bełchatowie) – polski piłkarz grający na pozycji napastnika w Wiśle Płock. Wychowanek GKS-u Bełchatów.

</doc>
<doc id="4705900" url="https://pl.wikipedia.org/wiki?curid=4705900" title="Antoni Klima">
Antoni Klima

Antoni Klima (ur. 1807, zm. w 1854) – ksiądz rzymskokatolicki, nauczyciel, pionier modernizacji rolnictwa galicyjskiego, działacz gospodarczy
Święcenia kapłańskie przyjął w 1832 roku, po czym był wikarym w parafii Monasterzyska (1833-1836). Następnie administrator (1836-1837) i proboszcz parafii w Dawidowie (1837-1848). Jeden z pionierów unowocześnienia rolnictwa galicyjskiego. Członek założyciel (3 lipca 1845) a potem działacz Galicyjskiego Towarzystwa Gospodarskiego. Od 1849 prowadził pierwszą szkołę rolniczą w Galicji założoną w 1848 przez GTG w Łopusznej w pow. rohatyńskim. Szkoła położona w majątku wydzierżawionym od hr. Alfreda Potockiego należała do ks. Klimy, którego wspierało finansowo Towarzystwo, Prowadził w niej wykłady i zatrudniał opłacanego przez GTG Kaspra Stokłosińskiego. Ponieważ nie był w stanie mimo wsparcia GTG utrzymać placówki, po roku działalności szkoła upadła. Członek Komitetu GTG (30 czerwca 1848 – 13 lutego 1853). Był także zastępcą w komitecie wydziału chowu bydła, referentem chowu bydła, został wybrany do komisji rewizji statutów GTG. Od 1853 dyrektor-ekonom szkoły gospodarstwa dla zarządców dóbr w Wybranówce, od 1854 nauczyciel rolnictwa. Był sędzią na wystawach rolniczych we Lwowie, m.in. w 1850; 1851. Angażował się w przybliżanie wiedzy agrarnej chłopom galicyjskim – m.in. poprzez własne publikacje, w tym napisaną wspólnie z Sewerynem Smarzewskim broszurę o chowie bydła rogatego. Był także konstruktorem narzędzi rolniczych które następnie wystawiał na wystawach rolniczych, m.in. w lipcu 1851 pokazał tzw. "pług ks. Klimy”, będący odmianą pługu czeskiego tzw. ruchadła. Książę Leon Ludwik Sapieha pierwszy prezes GTG – wspominając ks. Klimę napisał o nim, iż był to “zamiłowany i dość światły gospodarz”.
Prace Antoniego Klimy

</doc>
<doc id="4705902" url="https://pl.wikipedia.org/wiki?curid=4705902" title="Reprezentacja Polski w Pucharze Gordona Bennetta">
Reprezentacja Polski w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział polskiej ekipy miał miejsce podczas XX zawodów rozegranych w 1932 roku.
Historia.
W Polsce po 1918 roku pilotami balonów były tylko osoby na służbie wojskowej. W 1925 roku zorganizowano zawody o puchar im. płk. Wańkowicza i to był moment rozpowszechnienia sportu balonowego w Polsce. W 1927 roku powstał pierwszy Aeroklub Akademicki Warszawa i dostęp do tego środka transportu uzyskali cywile.
Podczas XII zawodów, które odbyły się 23 września 1923 roku w Brukseli, został zgłoszony jeden balon z Polski. Z powodu zarządzeń Departamentu Żeglugi Powietrznej Ministerstwa Spraw Wojskowych zespół z Polski na zawody nie pojechał.
Debiut Polaków w Pucharze Gordona Bennetta miał miejsce 25 września 1932 w Bazylei, gdzie konkurowało 16 załóg z ośmiu państw. Z Polski zgłoszono dwie załogi: por. Władysława Pomaskiego i por. Antoniego Janusza startujących balonem „Polonia” oraz por. Franciszka Hynka i Zbigniewa Burzyńskiego w małym balonie „Gdynia” o pojemności 1200m³. Polskie załogi miały mało doświadczenia przy konkurencji, jednak wyniki okazały się nadzwyczaj dobre. Balon „Polonia” zajął czwartą lokatę, a „Gdynia” szóstą. Dzięki wiatrom większość balonów przelatywało nad terytorium ówczesnej Polski, a piloci „Gdyni” lądowali nieopodal Legionowa. W 1933 roku wystartowało 7 balonów 5 krajów. Polska załoga wystartowała w balonie o maksymalnej pojemności dopuszczonej w regulaminie „Kościuszko”, którego uszyto w Wojskowych Zakładach Balonowych w Legionowie. Polscy piloci zostali przywitani entuzjastycznie przez polonię polską w Chicago. Udało się odnieść pierwsze zwycięstwo pomimo konieczności przedzierania się przez Park Narodowy po lądowaniu w puszczy Kanadyjskiej nieopodal Mont-Morency.
W 1934 roku zawody odbyły się w Warszawie na północy Lotniska Mokotowskiego pod przewodnictwem gen. bryg. pil. inż. Ludomiła Rayskiego. Zawody obsługiwało 20 oficerów i 300 żołnierzy i podoficerów. Liczba uczestników to 16 balonów z ośmiu państw. Informacje o zawodach przekazywano wszystkimi ówczesnymi mediami. Start odbył w obecności premiera rządu RP i 40 000 publiczności. Zwycięstwo odniosła polska załoga Franciszek Hynek i Władysław Pomaski w balonie „Kościuszko”, drugie miejsce Zbigniew Burzyński i Jan Zakrzeski w balonie „Warszawa II” i czwarte miejsce Antoniego Janusza i Ignacego Wawszczaka w „Polonii II”. Lotniczy świat uznał ich świetne przygotowanie i konstrukcji balonów.
W 1935 roku w Warszawie startowało 13 balonów z siedmiu krajów. Z liczby 13 balonów, aż 5 balonów stanowiły polskie konstrukcje. Szwajcarska ekipa zakupiła balon w Legionowie, a Holendrzy wypożyczyli balon „Toruń”. Start odbył się 15 września 1935 roku w obecności prezydenta RP Ignacego Mościckiego i premiera Felicjana Sławoja Składkowskiego. Udało się powtórzyć sukces, dzięki czemu polska załoga otrzymała puchar na własność, gdyż było to trzykrotne zwycięstwo. Kolejne trzecie zawody w 1936 roku nie przyciągały już takiej uwagi jak poprzednie. Polskie załogi osiągnęły wszystko, co było ówcześnie do zdobycia. W zawodach startowało 10 balonów z 5 państw w obecności Ignacego Mościckiego. Serię polskich zwycięstw przerwali Belgowie.
W 1937 roku w Belgii startowało 12 balonów z pięciu państw. Polskę reprezentowały trzy załogi „Polonia II”. „LOPP” i „Warszawa II”, którym udało się wywalczyć drugie miejsce mimo niesprzyjających warunków. W 1938 roku ponownie startując z Belgii, załoga balonu „LOPP” odniosła zwycięstwo i zawody mogły wrócić do Polski. Termin, jaki nadano, wyznaczał datę 3 września 1939 roku. Wybuch II wojny światowej nie pozwolił na ich odbycie się. Wznowienie Pucharu odbyło się dopiero w 1983 roku.
Wyniki.
Osiągnięcia Polaków w poszczególnych zawodach pucharu.

</doc>
<doc id="4705903" url="https://pl.wikipedia.org/wiki?curid=4705903" title="Rétnik">
Rétnik

Rétnik – kaszubski demon zwodzący ludzi czarodziejską muzyką. Znany był również z tego, iż podrzucał muzykom zaczarowane instrumenty lub zaklinał ich własne. Szczególnie uaktywniał się podczas postu i adwentu, gdy zabawa była zabroniona.
Drewniana figura przedstawiająca Rétnika, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Linia.

</doc>
<doc id="4705907" url="https://pl.wikipedia.org/wiki?curid=4705907" title="Jigrzan">
Jigrzan

Jigrzan – kaszubski dobrotliwy duch, opiekun zabaw, imprez, tańców i wszelkich rozrywek. Dawniej towarzyszący również uroczystościom ku czci Słońca, światła i ognia. Mówiono, że Jirzan sprawia komuś radość, ktoś jest wesoły jak Jigrzan.
Drewniana figura przedstawiająca Jigrzana, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Zakrzewo.

</doc>
<doc id="4705913" url="https://pl.wikipedia.org/wiki?curid=4705913" title="Wëkrëkùs">
Wëkrëkùs

Wëkrëkùs – kaszubski duch niższego rzędu opiekujący się samotnikami. Jednocześnie był duchem niepowodzeń i sprzyjał również tym, którzy wyśmiewają się z innych.
Drewniana figura przedstawiająca Wëkrëkùsa, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Kętrzyno.

</doc>
<doc id="4705916" url="https://pl.wikipedia.org/wiki?curid=4705916" title="Międzynarodowa Konferencja Kardiologiczna">
Międzynarodowa Konferencja Kardiologiczna

Międzynarodowa Konferencja Kardiologiczna (ZICC) – cykliczne wydarzenie odbywające się w Zabrzu. Pomysłodawcą i organizatorem Konferencji jest Śląskie Centrum Chorób Serca (wcześniej WOK – Wojewódzki Ośrodek Kardiologii).
Pierwsza konferencja odbyła się w 1993, w okresie fascynacji kardiochirurgią i transplantologią. Kilka lat po wykonaniu pierwszego zabiegu pomostowania aortalno-wieńcowego przez Rene Favaloro, rozwoju rewaskularyzacji tętniczej, kilka lat po pierwszym przeszczepie serca w Polsce. Pomysłodawcami corocznych międzynarodowych spotkań byli Zbigniew Religa i Marian Zembala.
Konferencja miała być forum wymiany poglądów między lekarzami z całego świata, a równocześnie miejscem spotkań z ekspertami. Pierwszym był prof. Vijay Kakkar, ekspert w dziedzinie zakrzepicy i hemostazy, twórca heparyny niskocząsteczkowej, założyciel i wieloletni dyrektor Thrombosis Research Institute w Londynie. Kolejnymi postaciami, które gościły w Zabrzu byli: prof. Rene G. Favoloro, pionier chirurgii wieńcowej, prof. Alain Carpantier, twórca kardiochirurgii rekonstrukcyjnej zastawek, prof. Roland Hetzer, pionier mechanicznego wspomagania serca, czy prof. Stuart Jamieson – kardiochirurg, transplantolog, od którego została zaczerpnięta wiedza dotycząca problematyki przewlekłej zatorowości płucnej – wskazań i techniki zabiegów ratujących życie pacjentom z tym schorzeniem.
Koniec lat 90. XX wieku spowodował zmianę akcentów tematycznych – zaczęły dominować tematy kardiologiczne, nadal przy istotnym udziale kardiochirurgów. Dominującym tematem było inwazyjne leczenie zawału mięśnia sercowego – tematyka, w której ośrodek zabrzański był pionierem w kraju i jednym z liderów w Europie.
W roku 2000, a więc podczas pierwszych towarzyszących Konferencji Warsztatach Kardiologii Inwazyjnej, które odbywały się w Teatrze Nowym, przeprowadzono pierwszą w Polsce i jedną z pierwszych w Europie, bezpośrednią transmisję „na żywo” z pracowni hemodynamiki w Śląskim Centrum Chorób Serca w Zabrzu, z zabiegu angioplastyki wieńcowej u chorego z zawałem serca powikłanym wstrząsem.
Coraz liczniejsza grupa słuchaczy zmusiła organizatorów do poszukiwania nowego miejsca obrad. Teatr zamieniono na znacznie bardziej obszerne audytorium, jakim stało się zabrzańskie Multikino, które mogło pomieścić nawet 2500 osób.
W miarę jak inwazyjne leczenie zawału serca stawało się dobrym standardem postępowania, tematyka spotkań poszerzała się, przede wszystkim obejmując obszary związane z: niewydolnością serca, chorobami strukturalnymi, wadami zastawkowymi, zaburzeniami rytmu oraz praktycznie wszystkimi zabiegami w schorzeniach sercowo-naczyniowych.
Gośćmi konferencji byli: Judith Hochman – ekspert w zakresie leczenia wstrząsu kardiogennego, Renu Virmani – patomorfolog i badacz morfologii serca i naczyń, Victor Serebruany – ekspert w dziedzinie hemostazy, Tyrone Collins czy Jiri Vitek, którzy wprowadzali procedury wewnątrznaczyniowe czy wewnątrzczaszkowe oraz nestorzy polskiej kardiologii, m.in. Zygmunt Sadowski, Leszek Ceremużyński, Leszek Giec, Franciszek Walczak, Witold Rużyłło, Jacek Dubiel, Stanisław Pasyk czy Lili Godstein.
Równolegle do problematyki klinicznej, naukowej, czy edukacyjnej, coraz więcej czasu przeznacza się na niedoceniane zagadnienia kosztów i efektywności w medycynie sercowo-naczyniowej, nowoczesnego zarządzania, organizacji procesu leczenia, czy też analizy bezpieczeństwa i jakości. Utrzymuje się promowanie ścisłej współpracy interdyscyplinarnej zakładając, że tylko zespół, czyli „Heart Team”, może podejmować optymalne decyzje diagnostyczne i terapeutyczne. Odbywają się sesje pielęgniarskie, etyczne, prawne i dla personelu medycznego.
Nagrody.
Przyznawane wybitnym specjalistom oraz Instytucjom, przyczyniającym się do rozwoju inwazyjnego leczenia zawału serca w Polsce, wręczane od 2012 roku podczas Konferencji – KROKI MILOWE W LECZENIU ZAWAŁU SERCA
2012
2013
2014
2015
2016
2019
za stworzenie założeń polskiego nowatorskiego programu koordynowanej opieki nad chorym z zawałem serca (KOS),
Ministerstwo Zdrowia,
Narodowy Fundusz Zdrowia,
Agencja Oceny Technologii Medycznych i Taryfikacji
Polskie Towarzystwo Kardiologiczne
ZŁOTA GŁOWICA:
prof. Piotr Hoffman (2017)
prof. Edyta Płońska-Gościniak (2018)
prof. Zbigniew Gąsior (2019)

</doc>
<doc id="4705917" url="https://pl.wikipedia.org/wiki?curid=4705917" title="Pólnica">
Pólnica

Pólnica – kaszubski duch żeński, działający latem. Jako przepiękna dziewczyna przystrojona w wianek, objeżdżająca na koniu pola, doglądała czy rośliny dobrze rosną. Spotkanie Pólnicy przynosi nieszczęście – jej uroda urzeka każdego mężczyznę, który później z tęsknoty marnieje i umiera.

</doc>
<doc id="4705920" url="https://pl.wikipedia.org/wiki?curid=4705920" title="Grzenia">
Grzenia

Grzenia – kaszubski dobrotliwy duch będący opiekunem snu oraz sennych marzeń. Usypia zmęczonych ludzi i budzi ich rześkimi.
Drewniana figura przedstawiająca Grzenię, jako jedna z 13 figur szlaku turystycznego „Poczuj kaszubskiego ducha” współfinansowanego ze środków unijnych i wykonana przez Jana Redźko na podstawie opracowania „Bogowie i duchy naszych przodków. Przyczynek do kaszubskiej mitologii” Aleksandra Labudy, znajduje się w miejscowości Strzepcz.

</doc>
<doc id="4705922" url="https://pl.wikipedia.org/wiki?curid=4705922" title="Pikòn">
Pikòn

Pikòn – kaszubski złośliwy duch, sprawca kołtunów i niedołęstwa, zwykle przywoływany lub odsyłany przez czarownice.
Drewniana figura przedstawiająca Pikòna, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Lewino.

</doc>
<doc id="4705926" url="https://pl.wikipedia.org/wiki?curid=4705926" title="Szëmich">
Szëmich

Szëmich – kaszubski dobrotliwy duch lasów, opiekun przyjemnych cisz i łagodnych szumów.
Drewniana figura przedstawiająca Szëmicha, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Pobłocie.

</doc>
<doc id="4705929" url="https://pl.wikipedia.org/wiki?curid=4705929" title="Bronisław Wyrwa">
Bronisław Wyrwa

Bronisław Wyrwa (ur. 21 września 1890 w Solcu, zm. 20 lutego 1970 w Opolu) – chorąży piechoty w II Rzeczypospolitej, kawaler Orderu Virtuti Militari. 
Życiorys.
Syn Walentego i Franciszki z domu Gawoł. Przebywał w domu poprawczym, ponieważ był uczestnikiem strajku szkolnego. W okresie I wojny światowej służył w armii niemieckiej. Był ranny. W okresie rozkładu armii niemieckiej przystąpił do oddziałów powstańczych. Uczestniczył w walkach w czasie trwania powstania wielkopolskiego.
Jako ochotnik wstąpił w szeregi 1 pułku Strzelców Wielkopolskich i został wyznaczony na stanowisko dowódcy plutonu karabinów maszynowych. Walczył podczas bitwy o Lwów. Awansował 17 maja 1919 na stopień sierżanta. "Podczas walk, ogniem karabinów maszynowych plutonu wspomógł nacierających Polaków na pozycje wojsk ukraińskich, ułatwiając im zdobycie mostu kolejowego położonego nad rzeką". Za bohaterstwo w walce został odznaczony Krzyżem Srebrnym Orderu Virtuti Militari. Wiosną 1920 został dowódcą kompanii karabinów maszynowych. W tym czasie otrzymał awans na stopień chorążego. Dwukrotnie był ciężko ranny.
Podczas walk w II wojnie światowej pełnił w baonie Obrony Narodowej „Rawicz” obowiązki dowódcy plutonu ciężkich karabinów maszynowych. Razem z Bronisławem Wyrwą w baonie służyli jego synowie: Marian Leon mający 17 lat oraz w wieku 15 lat Klemens. W trakcie walk raniony został w rękę. Zmuszony podczas okupacji do ukrywania się przed hitlerowcami. Po wojnie był pracownikiem w różnych zawodach. Zmarł w Opolu, gdzie został pochowany na miejscowym cmentarzu.
Żonaty z Marianną Selwat. Mieli trzech synów: Mariana Leona, Klemensa, Stefana, oraz córkę Teresę.

</doc>
<doc id="4705934" url="https://pl.wikipedia.org/wiki?curid=4705934" title="Rajd Szwecji 2020">
Rajd Szwecji 2020

Rajd Szwecji 2020 (68. Rally Sweden) – 68. Rajd Szwecji rozgrywany w Szwecji i Norwegii od 13 do 16 lutego 2020 roku. Była to druga runda Rajdowych Mistrzostw Świata w roku 2020. Rajd był rozegrany na śniegu i lodzie. W rajdzie zawodnicy startowali między innymi w kategoriach WRC, WRC2, WRC3 i Junior WRC. Ze względu na warunki atmosferyczne (brak śniegu i dodatnie temperatury), rajd został skrócony z 19 do 11 odcinków specjalnych (dwa z nich odwołano) i z 300 do 170 kilometrów oesowych.
Rajd wygrał Brytyjczyk Elfyn Evans jadący samochodem Toyota Yaris WRC, była to jego druga wygrana w WRC i jedenaste podium w rajdowych mistrzostwach świata. Evans zwyciężył Toyotą w swoim drugim starcie tym autem. Wyprzedził on o niecałe trzynaście sekund Estończyka Otta Tanaka jadącego samochodem Hyundai i20 Coupe WRC, dla Tanaka to dwudzieste siódme podium WRC. Trzecie miejsce ze stratą ponad dwudziestu sekund, zajął Fin dziewiętnastolatek Kalle Rovanperä, jadący również Toyotą Yaris WRC, było to dla niego pierwsze podium w mistrzostwach. Rovanperä został najmłodszym kierowcą w historii, który stanął na podium rajdowych mistrzostw świata (uczynił to mając 19 lat 4 miesiące i 16 dni). Zespół Toyoty świętował swoje pięćdziesiąte siódme zwycięstwo w mistrzostwach świata a czternaste z Yarisem WRC. Rajdu nie ukończył Jari-Matti Latvala, który startował samochodem Toyota Yaris WRC. Fin po przejechaniu trzech OS-ów wycofał się z powodu awarii silnika. Jedyny Polak startujący w tej imprezie Michał Sołowow jadący Škodą Fabią R5 w klasyfikacji generalnej zajął dwudzieste czwarte miejsce, a w WRC 3 zajął przedostatnie ósme miejsce.
Lista startowa.
Poniższa lista startowa spośród 46 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2, WRC3 i Junior Wrc. Poniższa lista zawiera również zawodników, którzy zgłosili się do zawodów, a później z różnych przyczyn w nich nie wystartowali (nw). 
Wyniki końcowe rajdu.
W klasyfikacji generalnej dodatkowe punkty przyznawane są za odcinek Power Stage. W klasyfikacji Junior WRC dodatkowe punkty są przyznawane za każdy wygrany OS. 
Wyniki po 2 rundach.
WRC
Kierowcy
Zespoły
WRC 2
Kierowcy
WRC 3
Kierowcy
Junior WRC
Kierowcy

</doc>
<doc id="4705938" url="https://pl.wikipedia.org/wiki?curid=4705938" title="Bòrowô Cotka">
Bòrowô Cotka

Bòrowô Cotka, Borowa Ciotka – kaszubski dobrotliwy duch borów i opiekunka leśnej zwierzyny. Rozdaje zagubionym dzieciom zabawki, cukierki i orzechy oraz ochrania je przed czarownicami i Maniewidem. Ludzi niszczących drzewa i płoszących zwierzynę leśną potrafiła zamienić w jałowiec.
Drewniana figura przedstawiająca Borową Ciotkę, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Smażyno.

</doc>
<doc id="4705939" url="https://pl.wikipedia.org/wiki?curid=4705939" title="Joseph Borg">
Joseph Borg



</doc>
<doc id="4705940" url="https://pl.wikipedia.org/wiki?curid=4705940" title="Portret Mariana Goi (ok. 1810)">
Portret Mariana Goi (ok. 1810)

Portret Mariana Goi (hiszp. "Mariano Goya") – obraz olejny hiszpańskiego malarza Francisca Goi. Portret przedstawia Mariana Goyę, wnuka malarza. 
Okoliczności powstania.
Francisco Goya i jego żona Josefa Bayeu mieli sześcioro dzieci, ale oprócz syna Javiera wszystkie zmarły we wczesnym dzieciństwie. W 1804 roku Javier Goya ożenił się z Gumersindą Goicoecheą, z którą miał jedynego syna Mariana, nazywanego zdrobniale „Marianito”. Zarówno syn, jak i wnuk byli dla malarza niezwykle ważni, dawał im liczne dowody przywiązania i dbał o ich sytuację materialną. Rodzice Mariana mieszkali z malarzem do 1806 roku, kiedy przeprowadzili się do domu, który im podarował. Dzięki posagowi Gumersindy i wsparciu Goi nie pracowali i prowadzili wygodne życie ze skłonnościami do luksusu. Goya sportretował swojego wnuka trzykrotnie: w wieku 3–4 lat z zabawką, w wieku około 7–9 lat przy partyturze i jako młodego mężczyznę w 1827 roku. We wrześniu 1823 tuż przed emigracją do Francji Goya przepisał Marianowi swoją posiadłość nazywaną "Domem Głuchego", w której namalował "czarne obrazy". W 1828 roku na wieść o chorobie dziadka Mariano przyjechał do Bordeaux i towarzyszył mu w ostatnich chwilach. 
Mariano de Goya y Goicoechea urodził się 11 czerwca 1806 roku w Madrycie. W 1831 roku poślubił Concepción Mariátegui, córkę Francisca Javiera, inżyniera wojskowego i członka Akademii Sztuk Pięknych św. Ferdynanda. Prawdopodobnie mieli córkę Purificación. Mariano zajmował się ryzykownymi spekulacjami w branży wydobywczej oraz kupnem dóbr i terenów skonfiskowanych gospodarstw. W 1854 roku sprzedał otrzymany od dziadka "Dom Głuchego". W 1859 owdowiał. Stracił majątek, spekulując na giełdzie, a w konsekwencji wyprzedał posiadane obrazy, rysunki i płytki grawerskie dziadka przyczyniając się do rozproszenia rodzinnej kolekcji. Niekiedy korzystał z pomocy członków rodziny Madrazo jako pośredników sprzedaży. Poważnie zadłużony, chronił się w mniejszych miejscowościach w okolicy Madrytu: Fuencarral, Bustarviejo i La Cabrera, gdzie do jego majątku należał stary klasztor San Antonio. W 1846 roku próbował nabyć tytuł markiza del Espinar, ale choć prawa sprzedawcy do tytułu okazały się złudne, do końca życia tytułował się markizem. Początkowo identyfikował się jako liberał, a pod wpływem życiowych niepowodzeń jego poglądy zradykalizowały się i uważał się za republikanina. Ożenił się z Baskijką Franciscą Vildósola, z którą miał córki Luisę i Franciscę, a ich potomkowie noszą współcześnie nazwisko Sáez de Goya. Zmarł w La Cabrera 7 stycznia 1874 roku w wieku 68 lat.
Opis obrazu.
Goya namalował w swojej karierze wiele scen religijnych i rodzajowych z postaciami dzieci i cherubinów, a także około dwudziestu dziecięcych portretów. Dzieła te wyróżniają się jakością i specjalną dbałością o szczegóły oraz wyrazem czułości i szczerości. Goya podkreślał czystość i niewinność dzieci, w przeciwieństwie do barokowego malarza Murilla, który akcentował łobuzerstwo i psotliwość. 
Portret Mariana powstał ok. 1810 roku, w czasie hiszpańskiej wojny niepodległościowej. Goya namalował go prawdopodobnie do kompletu z eleganckimi portretami Javiera i Gumersindy, które powstały niedługo po ich ślubie. W tym samym czasie sportretował także rodziców Gumersindy.
Chłopiec ma około czterech lat. Został przedstawiony niczym mały arystokrata – w całej postaci, na ciemnym tle, w stylu obrazów Coella i Velázqueza. Jest ubrany w elegancki strój nieco ponad swój wiek. Ma na sobie frak w ciemnobieskim lub czarnym kolorze z czterema mosiężnymi guzikami, spodnie i jedwabną kamizelkę. Biała koszula z rozchylonym kołnierzem odsłania różową skórę dziecka. Ma kręcone blond włosy i duże czarne oczy przywołujące urodę jego matki. Jego dziecięce spojrzenie jest ufne i pełne czułości. Lewą ręką trzyma sznurek przywiązany do dużego zabawkowego powozu, a prawą rękę chowa za plecami. Zabawka na portrecie tradycyjnie symbolizuje edukację dziecka.
Powóz został namalowany precyzyjnymi pociągnięciami pędzla o charakterze szkicu. Ciemne tło przywodzi na myśl portrety Velázqueza. 
Proweniencja.
Obraz należał do Javiera Goi, a następnie do Mariana. Później trafił do kolekcji Enrique Crooke w Madrycie, a następnie do markiza de Genal i markiza de Larios w Madrycie, w 1928 roku. Obecnie należy do prywatnej kolekcji.

</doc>
<doc id="4705947" url="https://pl.wikipedia.org/wiki?curid=4705947" title="Pùrtk">
Pùrtk

Pùrtk – kaszubski zły duch swarów i kłótni a także smrodu, swędu i głupoty, zamieszkujący w kloacznych dołach, gnoju i gnojówkach.
Drewniana figura przedstawiająca Pùrtka, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Lewinko.

</doc>
<doc id="4705951" url="https://pl.wikipedia.org/wiki?curid=4705951" title="Obszar ochrony ścisłej Zaborów Leśny">
Obszar ochrony ścisłej Zaborów Leśny

Zaborów Leśny – obszar ochrony ścisłej o powierzchni 90,60 ha położony w południowej części Kampinoskiego Parku Narodowego, utworzony w 1959 roku.
Leży kilkaset metrów na północ od wysuniętych zabudowań wsi Mariew i Buda, tuż przy niewyróżnionej miejscowości Zaborów Leśny. W bezpośrednim sąsiedztwie są także OOŚ „Cyganka” i „Kalisko”, zaś wzdłuż południowej i wschodniej granicy obszaru przepływa Kanał Zaborowski. Przez jego teren przebiegają Południowy Szlak Leśny (rezerwat leży na jego 44 kilometrze), Południowy Szlak Krawędziowy (18 kilometr) i Szlak im. Powstańców Warszawskich.
Obszar ochrony ścisłej obejmuje głównie tereny wydmowe i bagienne, porośnięte borem sosnowym świeżym i wilgotnym, olsami, łozami oraz olszyną. Znajdują się tu turzycowisko Trzy Włóki, a także uroczysko „Park” (jego teren porastają m.in. modrzewie i brzozy – pozostałość po dawnym parku; zawiera także małe jeziora). Są tu także zlokalizowane: mogiła powstańców styczniowych poległych w bitwie pod Budami Zaborowskimi i obozowisko turystyczne. W południowej części obszaru znajduje się leśniczówka, a w jej sąsiedztwie grupa pomników przyrody: liczących około 150–250 lat dębów szypułkowych i lip drobnolistnych. Występują tu m.in. łosie oraz żurawie, a w stawach rybnych także bobry.

</doc>
<doc id="4705953" url="https://pl.wikipedia.org/wiki?curid=4705953" title="Damk">
Damk

Damk – kaszubski duch sprawujący pieczę nad milczkami, odludkami i ludźmi bez poczucia humoru.
Drewniana figura przedstawiająca Damka, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Miłoszewo.

</doc>
<doc id="4705956" url="https://pl.wikipedia.org/wiki?curid=4705956" title="Lubiczk">
Lubiczk

Lubiczk – kaszubski duch opiekuńczy miłości i seksu. Wierzono, że Lubiczka przekazują sobie zakochani, a on sprawia, iż nie mogą już żyć bez siebie.
Drewniana figura przedstawiająca Lubiczka, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Kobylasz.

</doc>
<doc id="4705960" url="https://pl.wikipedia.org/wiki?curid=4705960" title="Nëczk">
Nëczk

Nëczk – kaszubski wodnik żyjący w akwenach mórz, jezior i rzek, któremu przypisywano tworzenie wirów i niebezpiecznych dla pływaków prądów wodnych.
Drewniana figura przedstawiająca Nëczk, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych i wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, znajduje się w miejscowości Niepoczołowice.

</doc>
<doc id="4705964" url="https://pl.wikipedia.org/wiki?curid=4705964" title="Plan Trumpa">
Plan Trumpa

Plan Trumpa, właśc. Pokój do dobrobytu: wizja polepszenia życia narodu palestyńskiego i izraelskiego – propozycja administracji Donalda Trumpa z wyraźnym zamiarem rozwiązania konfliktu izraelsko-palestyńskiego. Donald Trump oficjalnie zaprezentował plan na konferencji prasowej w Białym Domu 28 stycznia 2020 r. Wraz z premierem Izraela Binjaminem Netanjahu; Przedstawiciele palestyńscy nie zostali zaproszeni. Autorem planu jest zespół kierowany przez zięcia Trumpa, starszego doradcy prezydenta Stanów Zjednoczonych Jareda Kushnera. Plan daje Palestyńczykom około 70% Zachodniego Brzegu. Amerykański prezydent przedstawił proponowaną mapę państw izraelskiego i palestyńskiego. Zgodnie z planem, który ma 80 stron, terytoria palestyńskie miałyby zostać powiększone dwukrotnie, ale Izrael uzyskałby suwerenność nad żydowskimi osiedlami na Zachodnim Brzegu Jordanu. Projekt zakłada też zamrożenie na cztery lata żydowskiego osadnictwa na palestyńskich terenach administrowanych przez Izrael.
Reakcje międzynarodowe.
Arabia Saudyjska, Jordania, Katar i ZEA wyraziły poparcie dla planu pokojowego Donalda Trumpa, który przewiduje stworzenie suwerennego, ale zdemilitaryzowanego państwa palestyńskiego. Podkreślają jednak, że Izrael musi wycofać się z ziem okupowanych od 1967 roku.
Wspierana przez Iran libańska organizacja Hezbollah odrzuciła ogłoszony przez prezydenta USA plan pokojowy dla Bliskiego Wschodu i określiła go jako środek do zniszczenia praw Palestyńczyków. Oskarżyła także państwa arabskie o udział w „umowie wstydu”. Przeciwne założeniom planu są także władze Iranu. Plan Trumpa odrzuciła także Turcja, która określiła go jako próbę kradzieży ziem palestyńskich i zabicia perspektyw ustanowienia państwa palestyńskiego u boku Izraela.

</doc>
<doc id="4705965" url="https://pl.wikipedia.org/wiki?curid=4705965" title="Mięśniówka">
Mięśniówka



</doc>
<doc id="4705966" url="https://pl.wikipedia.org/wiki?curid=4705966" title="Splot mięśniówkowy">
Splot mięśniówkowy



</doc>
<doc id="4705967" url="https://pl.wikipedia.org/wiki?curid=4705967" title="Lista inwazyjnych gatunków obcych uznanych za stwarzające zagrożenie dla Unii Europejskiej">
Lista inwazyjnych gatunków obcych uznanych za stwarzające zagrożenie dla Unii Europejskiej

Lista inwazyjnych gatunków obcych uznanych za stwarzające zagrożenie dla Unii Europejskiej – zestawienie gatunków inwazyjnych występujących na terenie Unii Europejskiej, które prawnie uznawane są za stwarzające dla niej zagrożenie. Aktualizowana lista tworzona jest na podstawie Rozporządzenia Parlamentu Europejskiego i Rady (UE) nr 1143/2014 z dnia 22 października 2014 r. w sprawie działań zapobiegawczych i zaradczych w odniesieniu do wprowadzania i rozprzestrzeniania inwazyjnych gatunków obcych. Komisja Europejska opublikowała pierwszą listę 37 inwazyjnych gatunków obcych mających znaczenie dla Unii w 2016 roku. Lista została zaktualizowana w 2017 r. obejmując po uzupełnieniu 49 gatunków. W 2019 opublikowano drugą aktualizację listy, po której znalazło się na niej 66 gatunków.
Gatunki wymienione na liście podlegają ograniczeniom dotyczącym przechowywania, przetrzymywania, importu, sprzedaży, hodowli i chowu. Państwa członkowskie Unii Europejskiej zobowiązane są do podjęcia działań, aby ograniczyć i zatrzymać drogi rozprzestrzeniania się, prowadzić monitoring oraz dążyć do eliminacji tych gatunków. W przypadku gdy gatunki są już szeroko rozpowszechnione w danym kraju, oczekuje się zarządzania gatunkami, tak aby uniknąć ich dalszego rozprzestrzeniania się.
Tabela inwazyjnych gatunków obcych uznanych za stwarzające zagrożenie dla Unii Europejskiej

</doc>
<doc id="4705980" url="https://pl.wikipedia.org/wiki?curid=4705980" title="Mikołaj Boczkowski z Murzynowa">
Mikołaj Boczkowski z Murzynowa

Mikołaj Boczkowski z Murzynowa herbu Pomian – podsędek łęczycki w latach 1508-1518, surogator łęczycki.
Poseł na sejm piotrkowski 1504 roku z województwa łęczyckiego.

</doc>
<doc id="4705983" url="https://pl.wikipedia.org/wiki?curid=4705983" title="Umowa Stany Zjednoczone-Meksyk-Kanada">
Umowa Stany Zjednoczone-Meksyk-Kanada

Umowa pomiędzy Stanami Zjednoczonymi Ameryki, Meksykańskimi Stanami Zjednoczonymi i Kanadą (ang. "Agreement between the United States of America, the United Mexican States, and Canada"), zwana także Umową Stany Zjednoczone-Meksyk-Kanada (ang. "United States-Mexico-Canada Agreement", "USMCA") - umowa dotycząca wolnego handlu pomiędzy Stanami Zjednoczonymi, Meksykiem i Kanadą, podpisana 30 listopada 2018 roku przez prezydenta Stanów Zjednoczonych, Donalda Trumpa; prezydenta Meksyku, Enrique Peñę Nieto i premiera Kanady, Justina Trudeau podczas szczytu grupy G20 w Buenos Aires. Została wynegocjowana w latach 2017-2018 w celu zastąpienia Północnoamerykańskiego Układu Wolnego Handlu (NAFTA), po wielokrotnie powtarzanych przez Donalda Trumpa groźbach wycofania się z NAFTA w przypadku braku uzyskania lepszej umowy handlowej dla Stanów Zjednoczonych. Oficjalnie weszła w życie 1 lipca 2020 roku. Jest określana jako „NAFTA 2.0” lub „Nowa NAFTA”.

</doc>
<doc id="4705986" url="https://pl.wikipedia.org/wiki?curid=4705986" title="Leonardo (komiks)">
Leonardo (komiks)



</doc>
<doc id="4705987" url="https://pl.wikipedia.org/wiki?curid=4705987" title="Halyomorpha halys">
Halyomorpha halys



</doc>
<doc id="4705995" url="https://pl.wikipedia.org/wiki?curid=4705995" title="Drapieżne wydawnictwa otwartego dostępu">
Drapieżne wydawnictwa otwartego dostępu



</doc>
<doc id="4706005" url="https://pl.wikipedia.org/wiki?curid=4706005" title="Małgorzata Lewandowska">
Małgorzata Lewandowska

Małgorzata Anna Lewandowska (ur. 15 listopada 1968)– polska inżynier, profesor nauk technicznych. Specjalizuje się w zagadnieniach z zakresu podstaw nauki o materiałach, odkształceń plastycznych metali oraz transmisyjnej mikroskopii elektronowej.
Prodziekan, wykładowca i profesor nadzwyczajny Zakładu Projektowania Materiałów na Wydziale Inżynierii Materiałowej Politechniki Warszawskiej. Pełnomocniczka Dziekana ds. Współpracy Międzynarodowej. Konsultantka naukowa Fundacji Partnerstwa Technologicznego TECHNOLOGY PARTNERS, zastępca Przewodniczącego Zespołu Nauk Inżynieryjno-Technicznych Rady Doskonałości Naukowej. Członek Komitetu Nauki o Materiałach PAN (w kadencji 2016–2020), Executive Committee of European Materials Research Society oraz Interdyscyplinarnego Zespołu do spraw Nanonauki i Nanotechnologii Ministerstwa Nauki i Szkolnictwa Wyższego. Członek korespondent Wydziału Nauk Technicznych PAN od 2019 roku.
Jest absolwentką studiów na kierunku inżynieria materiałowa na Politechnice Warszawskiej (rocznik 1992). Doktoryzowała się w 1997 na podstawie pracy zatytułowanej "Wpływ wydzieleń w modelowych stopach Al-Li na zmęczenie niskocyklowe". Habilitację uzyskała dziesięć lat później. Tytuł profesora nauk technicznych otrzymała w 2011 roku.
Doświadczenie naukowe zdobywała na stażach w Ecole des Mines de Saint Etienne, na Uniwersytecie Technicznym w Dreźnie oraz Uniwersytecie w Ankonie.
Jej badania naukowe skupiają się głównie na materiałach ultradrobnoziarnistych i nanokrystalicznych, modyfikacjach powierzchni, materiałach kompozytowych oraz metodach charakteryzowania struktury w nanoskali.
Nagrody i wyróżnienia.
Uhonorowana została m.in.:

</doc>
<doc id="4706010" url="https://pl.wikipedia.org/wiki?curid=4706010" title="47 Pułk Piechoty Austro-Węgier">
47 Pułk Piechoty Austro-Węgier



</doc>
<doc id="4706012" url="https://pl.wikipedia.org/wiki?curid=4706012" title="Bertram Meier">
Bertram Meier

Bertram Johannes Meier (ur. 20 lipca 1960 w Buchloe) – niemiecki biskup rzymskokatolicki, biskup diecezjalny Augsburga od 2020.
Życiorys.
Święcenia kapłańskie otrzymał 10 października 1985 w Rzymie przez Franza Königa i został inkardynowany do diecezji Augsburga. W latach 1996–2001 pracował w watykańskim Sekretariacie Stanu. Był też m.in. przewodniczącym wielu diecezjalnych komisji i wydziałów (m.in. wydziału duszpasterskiego). W 2019 mianowany tymczasowym administratorem diecezji.
29 stycznia 2020 papież Franciszek mianował go biskupem diecezjalnym Augsburga. Sakry udzielił mu 6 czerwca 2020 kardynał Reinhard Marx.

</doc>
<doc id="4706014" url="https://pl.wikipedia.org/wiki?curid=4706014" title="Pięciobój nowoczesny na Światowych Wojskowych Igrzyskach Sportowych 2015 – mężczyzn indywidualnie">
Pięciobój nowoczesny na Światowych Wojskowych Igrzyskach Sportowych 2015 – mężczyzn indywidualnie

Pięciobój nowoczesny mężczyzn indywidualnie podczas 6. Światowych Wojskowych Igrzyskach Sportowych rozegrany został w ramach pięcioboju nowoczesnego w dniach 7 i 9 października 2015 w koreańskim Mungyeongu podczas światowych igrzysk wojskowych. 
Rywalizacja toczyła się na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym.
Uczestnicy.
Do startu zgłoszonych zostało 46 zawodników reprezentujących 20 kraje, sklasyfikowanych zostało 35 zawodników. Mężczyźni drużynowo zajęli 6 miejsce, a indywidualnie Jarosław Świderski był 4, Szymon Staśkiewicz 20, Remigiusz Golis 21, a Michał Gralewski 35. 

</doc>
<doc id="4706019" url="https://pl.wikipedia.org/wiki?curid=4706019" title="Nieder-Beerbach">
Nieder-Beerbach

Nieder-Beerbach – część miejscowości ("Ortsteil") w gminie Mühltal w Niemczech, w kraju związkowym Hesja, w rejencji Darmstadt, w powiecie Darmstadt-Dieburg.

</doc>
<doc id="4706028" url="https://pl.wikipedia.org/wiki?curid=4706028" title="70 Pułk Piechoty Austro-Węgier">
70 Pułk Piechoty Austro-Węgier



</doc>
<doc id="4706031" url="https://pl.wikipedia.org/wiki?curid=4706031" title="Diksonia">
Diksonia

Diksonia, dwuwijka ("Dicksonia" L’Herit.) – rodzaj paproci z rodziny diksoniowatych. Obejmuje 25–26 gatunków. Zasięg rodzaju obejmuje Wyspę Świętej Heleny, Amerykę Centralną, rozległe obszary Ameryki Południowej (bez jej południowej i środkowo-wschodniej części), Wyspy Juan Fernández, Archipelag Malajski i wyspy Oceanii na wschód od niego (Nowa Gwinea, Nowa Kaledonia, po Samoa), wschodnią część Australii i Nową Zelandię. Największe zróżnicowanie gatunkowe występuje w górskich lasach w Malezji i Nowej Gwinei (tam też potencjalnie występować mogą taksony wymagające jeszcze odkrycia). Są to paprocie naziemne rosnące głównie w lasach górskich w strefie tropikalnej oraz w lasach nizinnych strefy subtropikalnej i umiarkowanej na półkuli południowej; zwykle w lasach o dużej wilgotności, z częstymi mgłami i mżawkami. Wolno rosnące okazy mogą osiągnąć znaczny wiek, prawdopodobnie ponad 200 lat. Ich pnie są często zasiedlane przez epifity.
Diksonia antarktyczna "D. antarctica", rzadziej inne gatunki, uprawiane są jako rośliny ozdobne (w klimacie ciepłym i łagodnym w gruncie, gdzie indziej w pomieszczeniach). Pnie tych paproci wykorzystywane były jako źródło pożywienia i do celów konstrukcyjnych, współcześnie do tworzenia podłoży do upraw. 
Początkowo wszystkie paprocie z tego rodzaju ujęte były w załączniku II konwencji o międzynarodowym handlu dzikimi zwierzętami i roślinami gatunków zagrożonych wyginięciem (CITES), wprowadzającej ograniczenia w handlu roślinami pozyskiwanymi z natury, później pozostawiono na nim tylko kilka gatunków południowoamerykańskich. Za największe zagrożenie dla tych roślin uznaje się utratę siedlisk, dla "D. sellowiana" istotnym zagrożeniem jest przerabianie jej pni na podłoże do uprawy storczyków. Rośliny eksportowane z Tasmanii i Nowej Zelandii uprawiane są pod okapem drzewostanów na plantacjach sosnowych.
Systematyka.
W systemie PPG I (2016) i wcześniejszym systemie Smitha i in. (2006) jeden z trzech rodzajów w rodzinie diksoniowatych "Dicksoniaceae" , rzadziej klasyfikowany jest do szerzej ujmowanej rodziny olbrzymkowatych "Cyatheaceae" (w ramach podrodziny "Dicksonioideae" ). Rodzaj wyewoluował w jurze (między 208 a 144 milionami lat temu), kiedy olbrzymkowce cechowały się wielkim zróżnicowaniem. Rodzaj był szeroko rozprzestrzeniony – skamieniałości (zarodniki) go reprezentujące znane są z Europy z jury i trzeciorzędu. W trakcie paleogenu (ponad 20 milionów lat temu) nastąpił regres rodzaju i współczesny jego zasięg jest traktowany jako reliktowy.
Rodzaj opisany został na podstawie okazów "D. arborescens" przywiezionych z Wyspy Świętej Heleny z pierwszej podróży Jamesa Cooka przez francuskiego botanika Charlesa-Louisa L’Héritier de Brutelle w 1788 w pracy "Sertum Anglicum". Upamiętnił on nazwą rodzajową botanika specjalizującego się w mszakach – Jamesa Dicksona (1738–1822).
Między gatunkami "Dicksonia" mieszańce występują rzadko. Znane są mieszańce m. nowozelandzkimi gatunkami "D. fibrosa" i "D. squarrosa".
Zastosowanie.
Diksonię antarktyczną "D. antarctica" i "D. squarrosa" sprowadzono w XIX wieku jako rośliny ozdobne do Europy. Pierwszy z tych gatunków należy do najbardziej rozpowszechnionych w uprawie gatunków paproci drzewiastych. On, ale też "D. fibrosa" i "D. squarrosa", uprawiane są w gruncie na terenach o łagodnym klimacie (Zachodnia Europa, USA, Japonia), gdzie nie występują większe mrozy. Szczególnie na nie wrażliwe są osobniki młode, podczas gdy te mające ponad 1 m wysokości cechują się pewną mrozoodpornością. Diksonia antarktyczna sadzona jest w Australii także w roli żywopłotów, a jej liście stanowiły dawniej w tym kraju tradycyjną ozdobę bożonarodzeniową.
Pnie tych paproci wykorzystywane są po rozdrabnianiu do tworzenia mieszanek podłoży do upraw (czasem z dodatkiem włókien kokosowych, torfowców, granulowanej kory drzew). Podłoże z rozdrobnionych pni diksonii jest wysoko cenione zwłaszcza przez uprawiających epifityczne storczyki. Problematyczne jest podłoże do uprawy storczyków wytwarzane w Brazylii (tzw. „xaxim”) z rosnącej tam "D. sellowiana", dla której stało się to głównym zagrożeniem. Mimo że pnie paproci nie zawierają drewna, są na tyle masywne, że bywają wykorzystywane jako surowiec konstrukcyjny. Pnie "Dicksonia squarrosa" wykorzystywano na Nowej Zelandii do wykładania pomostów na terenach bagnistych. Maorysi budowali z ich pni także budynki do przechowywania żywności. Aborygeni australijscy wykorzystywali kłącza tych paproci jako źródło skrobi. W Ameryce Środkowej i Południowej z pni wyrabia się ozdobne pojemniki do uprawy roślin.
Uprawa.
Rośliny o zróżnicowanej odporności na mróz (najbardziej odporne uprawiane mogą być w strefach mrozoodporności 8–10), także w zależności od wieku (starsze okazy są bardziej odporne). Wymagają ochrony przez wiatrem i stałej, dużej wilgotności (są bardzo wrażliwe na suszę). Preferują stanowiska zacienione lub w półcieniu oraz gleby torfiaste.
Paprocie te rozmnażane są przez sadzonki – ścięte fragmenty pni ukorzenia się w wilgotnym podłożu lub z zarodników.

</doc>
<doc id="4706032" url="https://pl.wikipedia.org/wiki?curid=4706032" title="Dicksonia">
Dicksonia



</doc>
<doc id="4706033" url="https://pl.wikipedia.org/wiki?curid=4706033" title="Samsung Galaxy S10 Lite">
Samsung Galaxy S10 Lite

Samsung Galaxy S10 Lite – smartfon południowokoreańskiej firmy Samsung z rodziny Galaxy. Telefon został przedstawiony 3 stycznia 2020 roku przez producenta na swojej oficjalnej stronie internetowej. 
Telefon został wyposażony w wyświetlaczy Infinity-O, Snapdragon 855 w technologii 7 nm, 8 GB RAM oraz Baterię o pojemności 4500 mAh. Pamięć wewnętrzna telefonu to 128 GB, karta microSD pozwala ją rozbudować do 512 GB.
Ekran telefonu ma przekątną 6,7 cala i kinowe proporcje 20:9. Obsługuje rozdzielczość Full HD+.

</doc>
<doc id="4706034" url="https://pl.wikipedia.org/wiki?curid=4706034" title="Ukraińcy w II Rzeczypospolitej">
Ukraińcy w II Rzeczypospolitej

Ukraińcy stanowili w II Rzeczypospolitej największą mniejszość narodową w odrodzonej Polsce, liczącą (około 4,4 mln do ponad 5 mln obywateli), tj. ponad 13% mieszkańców kraju. Ludność ta zamieszkiwała południo-wschodnie tereny, stanowiąc w wielu regionach większość. Tak liczna społeczność ukraińska znalazła się granicach państwa polskiego w wyniku rozstrzygnięć I wojny światowej i Traktatu Ryskiego. Większość społeczeństwa ukraińskiego zamieszkiwała w Ukraińskiej Socjalistycznej Republice Radzieckiej. Pod koniec lat dwudziestych i w latach trzydziestych z powodu stalinowskich represji znacząca część ukraińskiego życia kulturalnego i politycznego rozwijała się w II Rzeczypospolitej, mimo silnego konfliktu między władzami II Rzeczypospolitej a mniejszością ukraińską.
Liczebność.
Pierwszy spis ludności w Polsce po I wojnie światowej został przeprowadzony w 1921 r. Nie objął on ziemi wileńskiej i polskiej części Górnego Śląska. Ponadto spis zbojkotowała znaczna część ludności ukraińskiej w Galicji Wschodniej. Według spisu Ukraińcy stanowili najliczniejszą grupę spośród niepolskich narodowości. Całkowita liczba ludności wynosiła 27,2 mln mieszkańców. Ukraińcy stanowili (3 898 431 osób) – 14,3%.
Według dr. Alfonsa Krysińskiego 1 stycznia 1928 r. liczba Ukraińców wynosiła ok. 4,9 mln, a na końcu 1929 r. ok. 5 mln. Krysiński pominął jednak mieszkańców Polesia (ok. 200 tys.), Chełmszczyzny i Podlasia (około 20 tys.) oraz Ukraińców wyznania rzymskokatolickiego. Tym samym maksymalna przybliżona liczba Ukraińców w Polsce na koniec 1929 r. wynosiłaby około 5,1–5,2 mln osób.
Według spisu powszechnego z 1931 r. jako Ukraińcy lub Rusini zadeklarowało się około 3 250 000 polskich obywateli, czyli 10% ludności całego kraju. Żyli oni głównie w województwach wołyńskim (68% ludności województwa), tarnopolskim (45%), stanisławowskim (68%) i lwowskim (33%).
Życie kulturalne i społeczne.
Aktywność elit ukraińskich w latach 20. skupiała się na kontynuacji pracy organicznej zapoczątkowanej jeszcze w monarchii habsburskiej. Działalność spółdzielcza, o której mowa wyżej, była realnym narzędziem budowania postaw patriotycznych wśród ludności, zwłaszcza przez zatrudnionych w niej byłych żołnierzy ukraińskich formacji zbrojnych z I wojny światowej. Jak realną siłę stanowił ruch spółdzielczy świadczy, że w skali Polski w 1929 r. na 10 000 mieszkańców przypadało 3,6 spółdzielni, natomiast w województwach zamieszkanych przez Ukraińców wskaźnik ten wzrastał do 7,3 spółdzielni.
Odpowiedzią władz polskich były przeprowadzane pacyfikacje wsi ukraińskich, z których pierwsza miała miejsce jesienią 1930 roku. Po stronie polskiej politykę dialogu z Ukraińcami próbował prowadzić wojewoda wołyński w latach 1928–1937 Henryk Józewski, jednak po jego odwołaniu i w związku z licznymi aktami ataków ukraińskich wzmożono w 1938 roku represje, przeprowadzając akcje pacyfikacyjne i niszcząc 138 cerkwi na Podlasiu i Chełmszczyźnie.
W życiu publicznym rolę nieoficjalnego przywódcy zaczynał pełnić unicki metropolita Lwowa Andrij Szeptyckyj. Życie polityczne pod względem ideologicznym obejmowało nurt nacjonalistyczny, liberalny, socjalistyczny i komunistyczny. Coraz ważniejszą rolę odgrywały partie nacjonalistyczne, choć atrakcyjna dla niektórych członków elity wydawała się opcja komunistyczna – szczególnie wobec opisanej wyżej liberalnej polityki w USRR w tym okresie.
Życie religijne.
Ukraińcy w II Rzeczypospolitej zamieszkali w województwie lwowskim, tarnopolskim i stanisławowskim byli w większości grekokatolikami. Ludność ukraińska zamieszkała na Wołyniu była natomiast prawosławna. W życiu publicznym rolę nieoficjalnego przywódcy zaczynał pełnić unicki metropolita Lwowa Andrij Szeptyckyj.
Życie polityczne.
Życie polityczne pod względem ideologicznym obejmowało nurt nacjonalistyczny, liberalny, socjalistyczny i komunistyczny. Coraz ważniejszą rolę odgrywały partie nacjonalistyczne, choć atrakcyjna dla niektórych członków elity wydawała się opcja komunistyczna – szczególnie wobec liberalnej polityki korienizacji w USRR okresie lat dwudziestych.
Najważniejsze partie w tym okresie:
W środowiskach ukraińskich na terenie II RP istniały ugrupowania skrajne (Ukraińska Organizacja Wojskowa i Organizacja Ukraińskich Nacjonalistów). Ogółem w całym okresie 1921–1939 ukraińskie podziemie nacjonalistyczne (UWO i OUN) przeprowadziło 63 zamachy, w których zginęło łącznie: 36 Ukraińców (w tym jeden komunista), 25 Polaków, 1 Rosjanin i 1 Żyd. Oprócz 63 zamachów na osoby fizyczne (w tym 11 na znane polskie i ukraińskie osobistości polityczne, z czego 8 udanych) ukraińskie podziemie nacjonalistyczne dokonało w latach 1921–1939 łącznie pięciu zamachów bombowych i 18 akcji ekspropriacyjnych. Zestawienie nie uwzględnia aktów sabotażu skierowanych przeciw mieniu publicznemu, społecznemu, czy prywatnemu, które były główną pozycją w zestawieniach policyjnych dotyczących działalności UWO i OUN. Ukraińska Organizacja Wojskowa odpowiadała za nieudany zamach na Józefa Piłsudskiego 25 września 1921 roku we Lwowie, nieudany zamach na prezydenta Stanisława Wojciechowskiego 5 września 1924 roku we Lwowie, śmiertelny zamach na kuratora szkolnego Stanisława Sobińskiego 19 października 1926 roku, Organizacja Ukraińskich Nacjonalistów za zabójstwo posła Tadeusza Hołówki 29 sierpnia 1931 roku w Truskawcu, zabójstwo ministra spraw wewnętrznych Bronisława Pierackiego w 1934 roku w Warszawie.
Polityka władz wobec ludności ukraińskiej.
W okresie kształtowania się państwa polskiego polityka wobec nich nie była jednoznaczna. Zwłaszcza na wschodnich terenach Galicji, których przynależność do Polski była przez długi czas niepewna, początkowo podejmowano różne inicjatywy w celu zaspokojenia dążeń ukraińskich. Przykładem jest ustawa z 1922 r., przyznająca szeroką autonomię Małopolsce Wschodniej, przewidująca utworzenie dwujęzycznych samorządów i powołanie uniwersytetu ukraińskiego. Po ostatecznym przyznaniu Galicji Polsce, ustawa ta nigdy nie została uchylona, ale jej postanowienia nie weszły też w życie. Jakkolwiek w okresie dwudziestolecia międzywojennego prawa należne mniejszości ukraińskiej wraz z przyznającymi je traktatami międzynarodowymi były łamane, mimo to II RP posiadała atrybuty państwa prawa, prawa obywatelskie nie były systemowo łamane, a działacze ukraińscy mieli możliwość propagowania swoich poglądów.
Porażka koncepcji federacyjnej Piłsudskiego, przypieczętowana traktatem ryskim, spowodowała, że od początku lat dwudziestych do wybuchu II wojny światowej następowało stopniowe zaostrzanie kursu wobec mniejszości ukraińskiej, przerywane epizodami pozornej liberalizacji. Polityka ta charakteryzowała się między innymi odsuwaniem inteligencji ukraińskiej od udziału w aparacie państwa i doprowadzeniem do ograniczania zasięgu oświaty ukraińskiej (z ok. 3 tys. szkół ukraińskich po I wojnie światowej, w końcu lat 30. ich liczba spadła do ok. 400). Niezamierzonym skutkiem odsuwania ukraińskich absolwentów szkół wyższych od udziału w administracji państwowej, był dynamiczny rozwój ukraińskiego ruchu spółdzielczego w którym znajdowali oni zatrudnienie. Towarzyszył temu rosnący nacjonalizm pośród Ukraińców i coraz częstsze akty dywersji i terroryzmu skierowane przeciwko państwu polskiemu.

</doc>
<doc id="4706039" url="https://pl.wikipedia.org/wiki?curid=4706039" title="Rajd Wisły 1965">
Rajd Wisły 1965

15. Rajd Wiślański – 9. edycja Rajdu Wisły. Był to rajd samochodowy rozgrywany od 10 do 12 września 1965 roku. Była to czwarta runda Rajdowych Samochodowych Mistrzostw Polski w roku 1965. Został rozegrany na nawierzchni asfaltowej. Zwycięzcą rajdu został Sobiesław Zasada.

</doc>
<doc id="4706041" url="https://pl.wikipedia.org/wiki?curid=4706041" title="Samsung Galaxy Note 10 Lite">
Samsung Galaxy Note 10 Lite

Samsung Galaxy Note 10 Lite – smartfon południowokoreańskiej firmy Samsung z rodziny Galaxy. Telefon został przedstawiony 3 stycznia 2020 roku przez producenta na swojej oficjalnej stronie internetowej. Należy do grupy telefonów, które wykorzystują specjalny rysik Bluetooth.
Telefon został wyposażony w wyświetlaczy Infinity-O, ośmiordzeniowy procesor 10nm, 6 GB pamięci RAM oraz Baterię o pojemności 4500 mAh. Pamięć wewnętrzna telefonu to 128 GB, karta microSD pozwala ją rozbudować do 512 GB.
Ekran telefonu ma przekątną 6,7 cala i kinowe proporcje 20:9. Obsługuje rozdzielczość Full HD+.
Samsung Galaxy Note 10 Lite wyposażony jest w trzy tylne oraz jeden przedni obiektyw. Pierwszy z aparatów posiada 12MP oraz obiektyw o polu widzenia 123 stopni. Główny aparat (12MP) cechuje się optyczną stabilizacją obrazu oraz obiektywem z przysłoną F1.7. Trzeci aparat służy do robienia zbliżeń – jest wyposażony w teleobiektyw. Przednia kamera wyróżnia się natomiast matrycą o rozdzielczości 32 MP.

</doc>
<doc id="4706045" url="https://pl.wikipedia.org/wiki?curid=4706045" title="Sherford">
Sherford



</doc>
<doc id="4706048" url="https://pl.wikipedia.org/wiki?curid=4706048" title="Strażnica WOP Gródek (1976)">
Strażnica WOP Gródek (1976)



</doc>
<doc id="4706050" url="https://pl.wikipedia.org/wiki?curid=4706050" title="8 Korpus Pancerny (ZSRR)">
8 Korpus Pancerny (ZSRR)

8 Korpus Pancerny (ros. "8-й танковый корпус") – jednostka pancerna Armii Czerwonej z okresu II wojny światowej.
Historia.
8 Korpus Pancerny (w skrócie „8-й тк”) powstał w 1942. Uczestnicząc w walkach na froncie wschodnim wchodził w skład 2 Armii Pancernej. Dowodzony był przez gen. lejtn. Aleksieja Popowa. W 1944 uczestniczył w letniej ofensywie Armii Czerwonej o kryptonimie Bagration. Będąc w składzie 2 Armii Pancernej 24 lipca zdobył Lublin. W bitwie pod Warszawą pomagał między innymi wyjść z okrążenia 3 Korpusowi Pancernemu, atakowanemu przez niemieckie jednostki pancerne 1 Dywizją Pancerno-Spadochronową Hermann Göring, 3 Dywizją Pancerną SS „Totenkopf” i 5 Dywizją Pancerną SS „Wiking”. Pomóc 3 KPanc miało uderzenie 8 Korpusu Pancernego na Okuniew. Korpus poniósł olbrzymie straty i został zmuszony do odwrotu, następnie podobnie jak pozostałe jednostki armii radzieckiej uczestniczące w bitwie, został zluzowany przez oddziały 70 i 47 armii. 

</doc>
<doc id="4706059" url="https://pl.wikipedia.org/wiki?curid=4706059" title="Podkarpacki Rajd Zimowy 1964">
Podkarpacki Rajd Zimowy 1964

2. Podkarpacki Rajd Zimowy – 2. edycja Podkarpackiego Rajdu Zimowego. Był to rajd samochodowy rozgrywany od 28 lutego do 1 marca 1964 roku o współczynniku 3. Była to pierwsza runda Rajdowych Samochodowych Mistrzostw Polski w roku 1964. Został rozegrany na śniegu i lodzie. Zwycięzcą rajdu został Ludwik Postawa. Ostateczne wyniki tylko w klasach. Ogólna klasyfikacja nie została uwzględniona..

</doc>
<doc id="4706063" url="https://pl.wikipedia.org/wiki?curid=4706063" title="Dzbankówka kulista">
Dzbankówka kulista

Dzbankówka kulista ("Sarcosoma globosum" (Schmidel) Casp.) – gatunek grzybów z rodziny "Sarcosomataceae".
Systematyka i nazewnictwo.
"Sarcosoma, Sarcosomataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1793 Casimir Christoph Schmidel nadając mu nazwę "Burcardia globosa". Obecną, uznaną przez Index Fungorum nazwę, nadał mu w 1891 r. Robert Caspary przenosząc go do rodzaju dzbankówka ("Sarcosoma").
Synonimy nazwy naukowej:
Nazwa polska według Komisji do spraw polskiego nazewnictwa grzybów.
Morfologia.
Zewnętrzna powierzchnia brązowo-czarna; bezwłosy, ale często pomarszczony. Wymiary 3–8 (–10) cm średnicy i 3,5–7,0 cm wysokości, łuszczący się, gruboskórny. Najpierw prawie okrągły, potem w kształcie stożka zwężającego się ku górze. Brak wyraźnego trzonu. Od góry ma kształt wklęsłej miseczki czarnego koloru.
Miąższ galaretowaty, z wiekiem wodnisty. Hymenium ma kolor od ciemnoszaro–brązowego do oliwkowo–brązowego. Worki o rozmiarze 250–300 × 35–38 μm, mają po 8 zarodników i są nieamyloidalne, a wąskie parafizy są zwykle brązowe. Zarodniki elipsoidalne, hialinowe, gładkie, mają małe krople na końcach i mają wymiary 20–30 (–34) x 7–10 (–13) μm.
Występowanie i siedlisko.
Znane jest występowanie tego gatunku w Ameryce Północnej, Europie i Azji. W polskim piśmiennictwie naukowym do 2020 r. podano 13 stanowisk, ale wszystkie są już historyczne (dawne). W Polsce podlega ochronie ścisłej. Na "Czerwonej liście roślin i grzybów Polski" ma kategorię E (Wymierające – krytycznie zagrożone). Gatunek wpisany do "Czerwonej księgi gatunków zagrożonych" IUCN – kategoria zagrożenia NT bliskie zagrożenia ("near threatened"). Pojawia się od zimy do wczesnego lata.
Choć gatunek ten znajduje się w "Czerwonej księdze gatunków zagrożonych IUCN", to w Finlandii zaobserwowano wzrost jego populacji w przeciągu ostatnich trzech dziesięcioleci (dane z 2013). Naukowcy upatrują jednej z przyczyn tego zjawiska w zmianie klimatu, objawiającej się tamże cieplejszymi zimami i deszczowymi wiosnami.
Jest to bardzo rzadki gatunek, występujący głównie w chłodniejszym klimacie. Owocniki pojawiają się pojedynczo lub w grupach, częściowo zakopane w ziemi. Występuje w wilgotnych lasach świerkowych ("Picea" sp.) z grubym dywanem z mchu, często wzdłuż strumieni. Gatunek prawdopodobnie saprotroficzny.

</doc>
<doc id="4706065" url="https://pl.wikipedia.org/wiki?curid=4706065" title="Sarcosoma globosum">
Sarcosoma globosum



</doc>
<doc id="4706076" url="https://pl.wikipedia.org/wiki?curid=4706076" title="Lankanectinae">
Lankanectinae

Lankanectinae – monotypowa podrodzina płazów bezogonowych z rodziny Nyctibatrachidae.
Zasięg występowania.
Podrodzina obejmuje gatunki występujące w podgórskich regionach zachodniej, środkowej i południowej Sri Lanki.
Systematyka.
Etymologia.
"Lankanectes": Sri Lanka; rodzaj "Limnonectes" .
Podział systematyczny.
Do podrodziny należy jeden rodzaj "Lankanectes" z następującymi gatunkami:

</doc>
<doc id="4706078" url="https://pl.wikipedia.org/wiki?curid=4706078" title="Danielle L. Jensen">
Danielle L. Jensen

Danielle L. Jensen (ur. w Calgary) – kanadyjska pisarka, autorka książek fantasy dla młodzieży.
Życiorys.
Urodziła się i wychowała w Calgary. Uczęszczała tam na University of Calgary. W 2003 ukończyła studia. Pracowała w przemyśle naftowym i gazowym. W 2010 zaczęła studiować literaturę angielską na Mount Royal University. Jako pisarka książek young adult zadebiutowała w 2014, ale zaczęła pisać w 2008.
Cały czas mieszka w Calgary, razem ze swoim partnerem i córką.
Odbiór.
W 2014 znalazła się wśród finalistów nagrody GoodReads Choice Award jako debiutująca autorka. 29 stycznia 2020 jej powieść, "Królestwo Mostu", znalazła się na 19 miejscu wśród TOP100 sklepu Empik w kategorii literatury młodzieżowej.

</doc>
<doc id="4706081" url="https://pl.wikipedia.org/wiki?curid=4706081" title="Velostrada">
Velostrada

Velostrada (rzadziej określana też mianem Rowerostrada, Autostrada rowerowa) – droga rowerowa, która w swym charakterze ma przypominać autostradę zapewniając bezkolizyjne przecięcia z pozostałymi drogami stanowiąc bezkolizyjną wersję dla rowerów. Profesor "Andrzej Zalewski" definiuję velostradę jako drogę do szybkich codziennych podróży rowerem na dystansach 5 – 30 km, drogę o podwyższonych standardach technicznych. 
Termin "velostrada" od 2022 w Polsce według „"Wytycznych projektowania infrastruktury dla rowerów"” Ministerstwa Inrastruktury określa typ dróg rowerowych o podwyższonych parametrach projektowych umożliwiających poruszanie się nimi z prędkością 40km/h i dopuszczanie przecięć kolizyjnych w wyjątkowych przypadkach. Wcześniej termin nieformalnie określał pewien standard dróg analogicznych do autostrad. 
"Velostrady", które priorytetowo traktują potrzeby osób dojeżdżających do pracy nazywane są "supervelsotradami." Rozwiązania takie można znaleźć w Kopenhadze i Londynie.
Nazewnictwo.
Słowo składa się z francuskiego słowa velo oznaczającego rower i włoskiego słowa strada, co oznacza drogę (Autostrada, autostrada). Po raz pierwszy termin w publikacji w Polsce pojawił się prawdopodobnie w 2001 roku w kontekście inwestycji rowerowych w Warszawie, w 2015 termin trafił do słownika języka polskiego, a w 2019 pojawiła się pierwsza publikacja naukowa definiująca standardy velostrad z ich uzasadnieniem. Oprócz polski określenie velostrada funkcjonuje w Danii, Holandii, Norwegii i Szwecji.
Uzasadnienie.
Według wytycznych Komisji Europejskiej, "velostrada" ma zachęcać do jazdy na rowerze na długich dystansach i jako duże przedsięwzięcie infrastrukturalne powinna być projektowana tak, by wysokie wykorzystanie uzasadniało duży wydatek. 
Jako uzasadnieniem dla budowy tego typu dróg rowerowych wymienianych jest szereg aspektów : ekonomiczny, użytkowy, ekologiczny, zdrowotny, a w szczególności:
Wytyczne projektowe.
W Polsce standardy wykonawcze dla dróg rowerowych w standardzie funkcjonalno-technicznym velostrady (v) regulują „"Wytycznych projektowania infrastruktury dla rowerów"” opracowane i opublikowane przez Ministerstwo Infrastruktury z 2022 roku:
Dodatkowo Komisja Europejska zaleca do unikania stromych i pośrednich odcinków, które mogą zniechęcić do korzystania z trasy. Wskazuje, że wysokie koszty inwestycji powinny znaleźć uzasadnienie w wysokim wykorzystaniu. Zaleca by w tym celu wykorzystywać nieużywane linie kolejowe ze względu na ich niski stopień przewyższeń. Wskazuje też by trasy te były alternatywą dla popularnych tras dojazdowych (do pracy lub uczelni).
Velostrady w Polsce.
Jaworzno.
Chociaż już 2017 roku media donosiły o velostradzie oddanej do użytku w Rybniku, jednak jeżeli weźmiemy pod uwagę, że ma zaledwie 2,5 km długości i pełni głównie funkcje turystyczne to jako pierwszą tego typu inwestycję okrzyknięto velostradę w Jaworznie, która została otwarta w 2018 roku. Trasa liczy prawie 11 km, z czego 4 km to bezkolizyjna dwujezdniowa droga (z czterema pasami ruchu), gdzie każdy pas ma 1.25 m szerokości, co daje 5 m szerokości dla pasów rowerowych oraz dodatkowo 2 m dla chodnika. Pozostałe 7 kilometrów to jednojezdniowa trasa (z oddzielnymi pasmi dla obu kierunków). Na drodze obowiązuje ograniczenie prędkości do 50 km/h. W zasięgu velostrady mieszka około 60% mieszkańców Jaworzna. 
Górnośląsko-Zagłębiowska Metropolia.
Projekt 8 tras rowerowych wykonanych w standardzie velostrady stanowiących szkielet rowerowej sieci transportowej na terenie 11 miast metropolii. Koncepcja szybkich tras rowerowych prowadzonych śladami likwidowanych kolei piaskowych, pochodząca z 2016 propagowana przez "Śląski Urząd Marszałkowski" w ramach projektu VeloSilesia "." W 2019 stała się kluczowym projektem transportowym Górnośląsko-Zagłębiowskiej Metropolii; W 2023 koncepcja przeszła z fazy projektowej w proces realizacji.
Wrocław.
We Wrocławiu planowano, by droga dla rowerów budowana w ramach Odrzańskiej Trasy Rowerowej miała również status Velostrady. 
Warszawa.
Pierwsze projekty Velostrady w Warszawie pojawiły się już w 2007 roku. Miało to być szybkie rowerowe połączenie Ursynowa i Mokotowa. Projekt przyjmował wysokie parametry techniczne z pasami w obu kierunkach i niwelacją przewyższeń. Projekt w ostatecznym wykonaniu nie pozwalał nazwać powstałej infrastruktury velostradą. Kolejne projekty pojawiły się w późniejszych latach. W 2018 roku projekt szybkiej drogi dla rowerów łączącej centrum biurowe na Służewcu z Ochotą. Projekt jest na etapie inicjatywy obywatelskiej. Inny projekt społeczny to połączenie rowerowe Pragi Północ i Gocławia, który został nagłośniony w 2019.
Velostrada na świecie.
Belgia.
W Belgii velostrady nazywane są w języku niderlandzku fietssnelwegen lub w języku francuskim autoroutes cyclables. Jest to rozbudowana sieć zaplanowana na 110 dróg, które łączna długość ma wynieść 2400 kilometrów. Spośród 110 tras 61 jest ukończonych i w użyciu. Z tej sieci rowerowej zrealizowano już 58% planu co wynosi 1406 km.
Chiny.
W styczniu 2017 r. Otwarto i uruchomiono pierwszą w Chinach „rowerową autostradę”: Xiamen Yunding Road Bicycle Expressway w mieście Xiamen o przepustowości 2023 rowerów na godzinę. Poprowadzona jest linią powietrzną w postaci wiaduktu. Ma długość niecałych 5 mil (8,05 km) i łączy pięć głównych osiedli mieszkalnych i pięć centrów biznesowych. Posiada 11 wejść i wyjść, 6 z nich podłączonych jest do stacji BRT, 3 do mostu dla pieszych, a 4 do budynków. Ponadto ta sekcja demonstracyjna będzie połączona z 11 przystankami autobusowymi, a po ukończeniu metra w przyszłości rowerzyści będą mogli przesiadać się na 2 stacjach metra. Budowa tego odcinka przyspieszyła transport rowerowy z 90 min do 25 min, przy czym dojazd autem trwa wciąż ponad godzinę.
Dania.
Pierwszą autostardę rowerową w Danii otwarto w 2012 roku między Albertslund i Kopenhagą (Supercykelstier, 2016b). Liczy ona 17.5 km i była pierwszą z planowanej sieci 26 dróg tego typu sieci liczącej łącznie 300 km długości. W 2020 roku sieć liczy 46 dróg o łącznej długości 746 km.
Holandia.
Pierwsze eksperymenty demonstracyjne z velostradami w tym kraju miały miejsce już w 1977 roku w Tilburgu i Hadze, ale pierwsze nowoczesne rozwiązania zaczęto wdrażać w 2004 roku. Było to połączenie miast Breda i Etten-Leur o długości 7.5 km. W odróżnieniu od wcześniejszej wprowadziła ona priorytet ruchu rowerowego. W 2014 było tam 25 dróg określanych mianem autorstardy rowerowej. Drogi te oznaczane są numerem poprzedzonym literą F. Najdłuższa z nich to F35 i liczy sobie 62 długości. W 2020 całkowita długość szybkich dróg rowerowych w Holandii wynosi 675 km.
W 2015 roku oddano do użytku autostradę rowerową według najwyższych standardów oznaczoną F325, która na całej swej długości 18 km jest całkowicie bezkolizyjna, a wszelkie przecięcia z innymi szlakami komunikacyjnymi przeprowadzone są tunelami i mostami. Łączy ona miejscowości Arnhem i Nijmegen prowadząc do centrum obu miast.
Norwegia.
W Norwegii jedyną zatwierdzoną planowaną velostradą jest droga rowerowa Nordjæren, która biegnie między Stavanger i Sandnes wzdłuż E39.
Szwecja.
W 2018 r. utworzono pierwszą tego typu drogę w kampusie Umeå, której przedłużono w 2019 r. W planach był także odcinek między Lund i Malmö, Projekt jest prowadzony przez Komitet Techniczny w Lund we współpracy z Gatukontoret w Malmö.

</doc>
<doc id="4706084" url="https://pl.wikipedia.org/wiki?curid=4706084" title="16 Korpus Pancerny (ZSRR)">
16 Korpus Pancerny (ZSRR)

16 Korpus Pancerny (ros. "16-й танковый корпус") – jednostka pancerna Armii Czerwonej z okresu II wojny światowej.
Historia.
16 Korpus Pancerny (w skrócie „16-й тк”) powstał w 1942. Uczestnicząc w walkach na froncie wschodnim wchodził w skład 2 Armii Pancernej. Dowodzony był przez gen. mjr Iwana Dubowoja. Funkcję szefa sztabu pełnił płk Dawid Bibergan. W 1944 uczestniczył w letniej ofensywie Armii Czerwonej o kryptonimie Bagration. Będąc w składzie 2 Armii Pancernej 24 lipca zdobył Lublin. W bitwie pod Warszawą stoczonej z niemieckimi jednostkami pancernymi 1 Dywizją Pancerno-Spadochronową Hermann Göring, 3 Dywizją Pancerną SS „Totenkopf” i 5 Dywizją Pancerną SS „Wiking”, Korpus poniósł olbrzymie straty i został zmuszony do odwrotu, następnie podobnie jak pozostałe jednostki armii radzieckiej uczestniczące w bitwie, został zluzowany przez oddziały 70 i 47 armii. 
Struktura organizacyjna.
Według danych z 20 lipca 1944, 16 KPanc liczył 11 088 żołnierzy, a jego głównym uzbrojeniem było:

</doc>
<doc id="4706086" url="https://pl.wikipedia.org/wiki?curid=4706086" title="Dwuwijka">
Dwuwijka



</doc>
<doc id="4706087" url="https://pl.wikipedia.org/wiki?curid=4706087" title="Praxillinicola kroyeri">
Praxillinicola kroyeri

Praxillinicola kroyeri – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1885 roku przez szkockiego zoologa morskiego Williama Carmichaela M'Intosha.

</doc>
<doc id="4706088" url="https://pl.wikipedia.org/wiki?curid=4706088" title="BWV 245">
BWV 245



</doc>
<doc id="4706090" url="https://pl.wikipedia.org/wiki?curid=4706090" title="Bronisław Nowacki">
Bronisław Nowacki

Bronisław Nowacki (ur. 1943, zm. 23 czerwca 2021) – polski historyk, dr hab. nauk humanistycznych, profesor Instytutu Historii Wydziału Historii Uniwersytetu im. Adama Mickiewicza.
Życiorys.
W 1975 ukończył studia historyczne na Uniwersytecie im. Adama Mickiewicza w Poznaniu. W 1975 podjął pracę w Instytucie Historii UAM, w Zakładzie Historii Powszechnej i Polski do XV wieku, od 1977 pracował w Zakładzie Historii Średniowiecznej. W 1984 obronił pracę doktorską "Czeskie roszczenia do korony w Polsce w latach 1295-1335" napisaną pod kierunkiem Jadwigi Krzyżaniakowej. 22 czerwca 1998 habilitował się na podstawie pracy zatytułowanej "Przemysł II. Odnowiciel korony polskiej 1257-1296". Piastował stanowisko profesora w Instytucie Historii na Wydziale Historii Uniwersytetu im. Adama Mickiewicza. W 2008 roku przeszedł na emeryturę.
Zmarł 23 czerwca 2021.

</doc>
<doc id="4706094" url="https://pl.wikipedia.org/wiki?curid=4706094" title="Plan pokojowy Donalda Trumpa">
Plan pokojowy Donalda Trumpa



</doc>
<doc id="4706098" url="https://pl.wikipedia.org/wiki?curid=4706098" title="Matka Boża Kończycka">
Matka Boża Kończycka



</doc>
<doc id="4706099" url="https://pl.wikipedia.org/wiki?curid=4706099" title="Sebastian Paczos">
Sebastian Paczos

Sebastian Paczos (ur. 1978) – polski historyk, dr hab. nauk humanistycznych, profesor Uniwersytetu Adama Mickiewicza na Wydziale Historii Uniwersytetu im. Adama Mickiewicza w Poznaniu.
Życiorys.
W latach 2003–2005 odbył studia w zakresie politologii i prawa na Uniwersytecie im. Adama Mickiewicza w Poznaniu, 5 listopada 2007 obronił pracę doktorską "Naród i państwo w polskiej myśli konserwatywnej do 1939 roku", 1 kwietnia 2019 habilitował się na podstawie pracy zatytułowanej "Jan Bobrzyński – portret polityczny". Objął funkcję profesora UAM na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706100" url="https://pl.wikipedia.org/wiki?curid=4706100" title="Matka Boska Kończycka">
Matka Boska Kończycka



</doc>
<doc id="4706103" url="https://pl.wikipedia.org/wiki?curid=4706103" title="Nyctibatrachinae">
Nyctibatrachinae

Nyctibatrachinae – monotypowa podrodzina bezogonowych z rodziny Nyctibatrachidae.
Zasięg występowania.
Podrodzina obejmuje gatunki występujące w Ghatach Zachodnich w południowo-zachodnich Indiach od południowego stanu Gudźarat do południowego stanu Tamilnadu.
Systematyka.
Podział systematyczny.
Do podrodziny należy jeden rodzaj "Nyctibatrachus" z następującymi gatunkami:

</doc>
<doc id="4706107" url="https://pl.wikipedia.org/wiki?curid=4706107" title="25 Pułk Ułanów Wielkopolskich (PSZ)">
25 Pułk Ułanów Wielkopolskich (PSZ)

25 Pułk Ułanów Wielkopolskich (25 puł) – pułk rozpoznawczy Polskich Sił Zbrojnych.
Formowanie i zmiany organizacyjne pułku..
Na mocy rozkazu dowódcy 2 Korpusu Polskiego z dnia 22 grudnia 1944 roku pod dowództwem ppłk. dypl. Wilhelma Lewickiego polecono sformować 25 pułk Ułanów Wielkopolskich. Odtworzenie pułku było konsekwencją powstania kolejnej wielkiej jednostki pancernej 2 Korpusu – 3 (14) Wielkopolskiej Brygady Pancernej. Z przekształcanego w pułk pancerny 15 pułku Ułanów Poznańskich zdecydowano wydzielić kadry dla mającego go zastąpić nowego pułku rozpoznawczego 5 KDP. Ogółem zgodnie z meldunkiem dcy 15 puł. ppłk. Bielińskiego do organizowanego 25 pułku wydzielono: 23 oficerów, 11 podchorążych, 78 podoficerów i 212 szeregowych. W/g innych publikacji z 15 do 25 pułku przeszło 27 oficerów i 12 podchorążych oraz 3 oficerów i 22 szeregowych z 3 pułku Ułanów Śląskich. Ponadto weszły w skład przydzielone pododdziały tj. czołówka naprawcza i pluton łączności. Pierwszy rozkaz dzienny pułku wydał jego dowódca w dniu 31 grudnia 1944 roku, wskazał w nim obsadę dowódczą oraz stan ewidencyjny pułku na: 26 oficerów, 32 podoficerów i 414 ułanów. 5 stycznia 1945 nastąpiło uroczyste wydzielenie z pułku 15, kadry dla formowanego pułku 25 w Maglie we Włoszech. Organizację i szkolenie pułku prowadzono w Bazie 2 KP na południu Włoch. 25 pułk Ułanów Wielkopolskich zgodnie z zatwierdzonym w marcu 1945 r. etatem WE II/251/2 przez brytyjskie naczelne władze wojskowe miał osiągnąć stan 42 oficerów i 775 szeregowych. Na początku kwietnia 1945 r. pułk opuścił dotychczasowe miejsce stacjonowania w Maglie i dotarł do Ascoli Piceno i tam otrzymał pełne uzupełnienie sprzętu bojowego. Następnie 16 maja pułk przeszedł pod rozkazy dowódcy 5 Kresowej Dywizji Piechoty do miejscowości Ceseny. Po czym do Budrio niedaleko Bolonii. W okresie przebywania pułku we Włoszech podjął szkolenie bojowe, pełnił służbę wartowniczą przy składach i ważnych obiektach wojskowych, ponadto część żołnierzy została zdemobilizowana lub podjęła naukę. 
Ułani wielkopolscy po wojnie.
We wrześniu 1946 roku większość żołnierzy pułku transportem kolejowym wyjechała z Włoch przez Francję i kanał La Manche do Wielkiej Brytanii, gdzie pułk stacjonował w obozie wojskowym Grim's Ditch (koło Salisbury). Po przemianowaniu WP na PKPR objęto przystosowaniem do życia cywilnego i demobilizacją większość stanu osobowego, pułk 5 maja 1947 został formalnie rozwiązany.
Struktura organizacyjna.
Stan osobowy pułku liczył 42 oficerów i 775 ułanów. Na jego uzbrojeniu znajdowało się 28 ciężkich samochodów pancernych Staghound i 22 lekkie samochody pancerne GM Mark I Fox.

</doc>
<doc id="4706108" url="https://pl.wikipedia.org/wiki?curid=4706108" title="Mistrzostwa Polski w Biegach Narciarskich 2020">
Mistrzostwa Polski w Biegach Narciarskich 2020

Mistrzostwa Polski w Biegach Narciarskich 2020 – zawody w biegach narciarskich rozegrane od 31 stycznia do 2 lutego 2020 w Zakopanem.
Do mistrzostw Polski zaliczały się także zawody rozegrane w ramach Biegu Piastów, które odbyły się 29 lutego i 1 marca w Szklarskiej Porębie. 
Organizatorami mistrzostw byli Polski Związek Narciarski (PZN), Tatrzański Związek Narciarski, Dolnośląski Związek Narciarski i Stowarzyszenie Biegu Piastów.
Konkursy rozegrane w dniach 1–2 lutego były jednocześnie zawodami Pucharu Kontynentalnego Slavic Cup. W zawodach startowali przedstawiciele Słowacji. 
Prawo startu w mistrzostwach Polski seniorów w konkurencjach biegowych mieli zawodnicy posiadający aktualną II klasę sportową, jak również posiadający licencje zawodnicze, badania lekarskie i ubezpieczenie. Zawody zostały przeprowadzone zgodnie z przepisami NRS oraz Wytycznymi Sportowymi PZN na sezon 2019/2020.
Wyniki Kobiet.
Sztafeta.
Zakopane 
25 km.
Szklarska Poręba 
Wyniki Mężczyzn.
Sztafeta.
Zakopane 
50 km.
Szklarska Poręba 

</doc>
<doc id="4706109" url="https://pl.wikipedia.org/wiki?curid=4706109" title="Damian Szymczak">
Damian Szymczak

Damian Szymczak – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
8 maja 2006 obronił pracę doktorską "Rywalizacja niemiecko – austro-węgierska w Królestwie Polskim 1916-1918", 30 czerwca 2014 habilitował się na podstawie pracy. Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706117" url="https://pl.wikipedia.org/wiki?curid=4706117" title="Tańczący las">
Tańczący las

Tańczący las – jest lasem sosnowym oddzielającym Morze Bałtyckie od Zalewu Kurońskiego.
Opis.
Dziesiątki drzew w Tańczącym Lesie mają pnie wykrzywione w spirale oraz pętle. Drzewa posadzono na początku lat 60. XX wieku, aby ustabilizować piasek wydmowy. Dokładna przyczyna tego zjawiska nie jest znana, chociaż wielokrotnie przeprowadzano badania w tej sprawie. Istnieje wiele teorii i niektóre z nich są paranormalne.
Teoria naukowa.
Wiodąca teoria naukowa głosi, że gąsienice motyla Rhyacionia buoliana uszkodziły pnie sosny w młodym wieku, powodując, że zaczęły rosnąć pod dziwnym kątem. Ponieważ rośliny naturalnie rosną w kierunku słońca, ostatecznie poprawiły się i zaczęły odrastać, ale wcześniejsze deformacje pozostały.
Wierzenia i legendy.
Osoby wierzące w zdolności paranormalne sugerowały, że las znajduje się w miejscu, w którym zderzają się dodatnie i ujemne energie, oraz że siły te manipulowały kształtami drzew. Niektórzy twierdzą, że drzewa celowo śledzą ruchy piasków wydmowych.
Jedna z lokalnych legend mówi, że tańczące drzewa skręcają się i wyginają, ponieważ przed wiekami drzewa zostały stworzone do tańca, aby udowodnić moc chrześcijańskiego Boga. Przesąd podsyca wiele teorii i sprawia, że Tańczący Las jest popularnym źródłem nadziei: Mówi się, że wspinaczka przez jeden z pierścieni wydłuża życie każdego człowieka.

</doc>
<doc id="4706119" url="https://pl.wikipedia.org/wiki?curid=4706119" title="Gimnazjum Herzlija">
Gimnazjum Herzlija



</doc>
<doc id="4706124" url="https://pl.wikipedia.org/wiki?curid=4706124" title="Pięciobój nowoczesny na Światowych Wojskowych Igrzyskach Sportowych 2015 – mężczyzn drużynowo">
Pięciobój nowoczesny na Światowych Wojskowych Igrzyskach Sportowych 2015 – mężczyzn drużynowo

Pięciobój nowoczesny mężczyzn drużynowo podczas 6. Światowych Wojskowych Igrzyskach Sportowych rozegrany został w ramach pięcioboju nowoczesnego w dniach 7 i 9 października 2015 w koreańskim Mungyeongu podczas światowych igrzysk wojskowych. 
Rywalizacja toczyła się na obiektach KAFAC Modern Pentathlon Place. Zawody były równocześnie traktowane jako 43 Wojskowe Mistrzostwa Świata w pięcioboju nowoczesnym.
Uczestnicy.
Do startu zgłoszonych zostało 10 reprezentacji narodowych, sklasyfikowanych zostało 9. Polska drużyna w składzie; Jarosław Świderski, Szymon Staśkiewicz oraz Michał Gralewski zajęła 6 miejsce. 

</doc>
<doc id="4706130" url="https://pl.wikipedia.org/wiki?curid=4706130" title="Bolesław Ziemba">
Bolesław Ziemba

Bolesław Ziemba (25 czerwca 1896 w Kamieńsku, zm. 31 sierpnia 1920 pod Wolicą Śniatycką) – żołnierz Legionów Polskich, oficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Tomasza i Katarzyny z Kułaków. Absolwent gimnazjum w Piotrkowie. Początkowo pracował na kolei. We wrześniu 1914 wstąpił do Legionów Polskich. Na szlaku legionowym walczył w szeregach 1 szwadronu 2 pułku ułanów.
W 1918 wstąpił do odrodzonego Wojska Polskiego. W czasie wojny z bolszewikami, w stopniu wachmistrza, walczył w szeregach 9 pułku ułanów małopolskich. 6 maja 1920 "w potyczce pod Olszanicą, samorzutnie, na czele swojego plutonu, powstrzymał kolumnę nieprzyjaciela, co umożliwiło pozostałym oddziałom polskim na przegrupowanie się". Według Jana Tatary „gdy oddziały sowieckie naciskane z kilku stron, przeszły do odwrotu, odznaczył się brawurową szarżą na kompanię piechoty rosyjskiej pluton 2-go szwadronu wachmistrza Bolesława Ziemby. Kompania ta w całości poddała się, tracąc w walce kilku zarąbanych w szarży żołnierzy”. W „Księdze Jazdy Polskiej” wspomniano, że „pod Olszanicą wachm. Zięba, szarżując na czele plutonu 9 p.uł. zarąbał 7 bolszewików”. 31 sierpnia 1920 poległ w bitwie pod Wolicą Śniatycką, pochowany został na cmentarzu w Zamościu.

</doc>
<doc id="4706131" url="https://pl.wikipedia.org/wiki?curid=4706131" title="Josh Hawley">
Josh Hawley

Joshua David Hawley (ur. 31 grudnia 1979 w Springdale) – amerykański polityk, członek Partii Republikańskiej. Od 3 stycznia 2019 roku piastuje urząd senatora Stanów Zjednoczonych z Missouri.
Hawley urodził się w stanie Arkansas, jednak jego rodzina wkrótce przeniosła się do Missouri, gdzie się wychował. Jest absolwentem historii na Uniwersytecie Stanforda. Później ukończył też prawo na Yale Law School. Hawley jest też autorem biografii Theodore'a Roosevelta, którą opublikował w wieku 28 lat.
W 2016 roku Hawley z sukcesem ubiegał się o urząd prokuratora generalnego Missouri. Niedługo po objęciu tego urzędu ogłosił, że w 2018 roku zamierza wystartować przeciwko ubiegającej się o reelekcję senator z Partii Demokratycznej Claire McCaskill. Ostatecznie Hawley pokonał swoją rywalkę stosunkiem głosów 51%-46% i w styczniu 2019 roku rozpoczął 6-letnią kadencję senatora. W chwili objęcia urzędu był najmłodszym spośród wszystkich stu senatorów.
Jest żonaty, ma dwóch synów.

</doc>
<doc id="4706139" url="https://pl.wikipedia.org/wiki?curid=4706139" title="Propeltidium">
Propeltidium

Propeltidium – część prosomy niektórych pajęczaków.
U rozłupnogłowców i głaszczkochodów propeltidum to jednolita tarczka pokrywająca cztery przednie segmenty prosomy. U głaszczkochodów część ciała pokryta propeltidium nosi nazwę proterosomy.
U solfug jako propeltidium określa się całe pierwsze cztery segmenty prosomy, stanowiące osobną tagmę, połączoną ruchomo ze znajdującym się za nią mezopeltidium. Propeltidium jest silnie zesklerotyzowane. Na nim znajdują się oczy, szczękoczułki, nogogłaszczki i dwie początkowe pary odnóży krocznych.

</doc>
<doc id="4706143" url="https://pl.wikipedia.org/wiki?curid=4706143" title="Mezopeltidium">
Mezopeltidium

Mezopeltidium (łac. "mesopeltidium") – część prosomy niektórych pajęczaków.
U rozłupnogłowców i głaszczkochodów mezopeltidia to dwie płytki (skleryty) położone na piątym segmencie prosomy, za propeltidium. U głaszczkochodów płytki te są zredukowane i położone po bokach segmentu.
U solfug jako mezopeltidium określany może być cały piąty segment prosomy, który łączy się ruchomo z poprzedzającym go propeltidium i znajdującym się za nim metapeltidium, lub tylko jego grzbietowa część. W pierwszym przypadku na mezopeltidium osadzone są odnóża kroczne trzeciej pary.

</doc>
<doc id="4706144" url="https://pl.wikipedia.org/wiki?curid=4706144" title="Metapeltidium">
Metapeltidium

Metapeltidium (łac. "metapeltidium") – część prosomy niektórych pajęczaków.
U rozłupnogłowców metapeltidia to dwie płytki (skleryty) położone na szóstym segmencie prosomy, za mezopeltidiami. U głaszczkochodów metapeltidium stanowi pojedynczą płytkę.
U solfug jako metapeltidium określany może być cały szósty segment prosomy, który łączy się ruchomo z poprzedzającym go mezopeltidium, lub tylko jego grzbietowa część. W pierwszym przypadku na mezopeltidium osadzone są odnóża kroczne czwartej pary.

</doc>
<doc id="4706149" url="https://pl.wikipedia.org/wiki?curid=4706149" title="Terytorium patriarsze Jerozolimy (chaldejskie)">
Terytorium patriarsze Jerozolimy (chaldejskie)

Terytorium patriarsze Jerozolimy – chaldejski Kościół partykularny w Jerozolimie, od 1997 r. jedno z 5 terytoriów patriarszych funkcjonujących w Kościele katolickim. Jest to terytorium podległe bezpośrednio patriarsze Babilonu administrowane przez wikariusza z tytułem protosyncela. 
Historia.
Egzarchat patriarszy Jerozolimy został ustanowiony w 1908 r. za patriarchatu Józefa VI Emmanuela II Tomasza.
Status jednostki administracyjnej zmieniał się w różnych okresach:

</doc>
<doc id="4706150" url="https://pl.wikipedia.org/wiki?curid=4706150" title="Stefan Zielke">
Stefan Zielke

Stefan Zielke (ur. 14 grudnia 1897 w Zelewie, zm. 17 lutego 1958 w Warszawie) – oficer armii niemieckiej, powstaniec wielkopolski, pułkownik Wojska Polskiego, kawaler Orderu Virtuti Militari.
Życiorys.
Urodził się w rodzinie Marcelego i Idy z Baszkich. Absolwent szkoły średniej w Bydgoszczy. W 1914 wcielony do armii niemieckiej i w stopniu podporucznika walczył na frontach I wojny światowej.
W okresie rozkładu armii niemieckiej zdezerterował i w grudniu 1918 wstąpił do oddziałów Służby Straży i Bezpieczeństwa. W styczniu 1919 mianowany dowódcą batalionu czarnkowskiego i na jego czele walczył w powstaniu wielkopolskim. Za bohaterstwo wykazane w okresie walk powstańczych odznaczony został Krzyżem Srebrnym Orderu Virtuti Militari. W maju 1919 wyznaczony został na stanowisko dowódcy baterii w 2 pułku artylerii polowej Wielkopolskiej i na jej czele walczył w wojnie polsko-bolszewickiej.
Po wojnie pozostał w zawodowej służbie wojskowej. W latach 1923–1924 pełnił służbę w Oficerskiej Szkole Artylerii w Toruniu, pozostając oficerem nadetatowym 25 pułku artylerii polowej w Kaliszu. 1 grudnia 1924 został mianowany majorem ze starszeństwem z dniem 15 sierpnia 1924 roku i 90. lokatą w korpusie oficerów artylerii. Później ukończył kurs Wyższych Dowódców Artylerii i dowodził I dywizjonem 27 pułku artylerii polowej we Włodzimierzu Wołyńskim. W kwietniu 1929 został przeniesiony do 25 pułku artylerii polowej (od 31 grudnia 1931 – 25 pułk artylerii lekkiej) w Kaliszu na stanowisko zastępcy dowódcy pułku. Od 1 stycznia 1936 był oficerem sztabowym artylerii Flotylli Rzecznej Marynarki Wojennej w Pińsku. Na tym stanowisku 19 marca 1938 został awansowany na stopień pułkownika. 22 listopada 1938 został dowódcą 16 Pomorskiego pułku artylerii lekkiej w Grudziądzu.
We wrześniu 1939 był dowódcą artylerii 38 Dywizji Piechoty. Po klęsce wojsk polskich dostał się do niemieckiej niewoli. Przebywał w Oflagu II C Woldenberg. 
Po wyzwoleniu powrócił do kraju, wstąpił do ludowego Wojska Polskiego i organizował Oficerską Szkołę Artylerii w Toruniu. Aresztowany przez UB i skazany na 8 lat więzienia. W 1956 zrehabilitowany.
Zmarł 17 lutego 1958 w Warszawie, pochowany na Cmentarzu Wojskowym na Powązkach w Warszawie (kwatera A30-półkole II-13).

</doc>
<doc id="4706158" url="https://pl.wikipedia.org/wiki?curid=4706158" title="Maciej Dorna">
Maciej Dorna

Maciej Dorna – polski historyk, doktor habilitowany nauk humanistycznych, profesor uczelni na Uniwersytecie im. Adama Mickiewicza w Poznaniu, kierownik Zakład Źródłoznawstwa i Nauk Pomocniczych Historii na Wydziale Historii.
Życiorys.
W latach 1998-2002 odbył studia doktoranckie w Instytucie Historii na Wydziale Historycznym UAM. Stopień naukowy doktora nauk historycznych został mu nadany w 2002, po obronie pracy pt. "Prozopografia pruskiej gałęzi zakonu krzyżackiego do roku 1309". Promotorem pracy był Tomasz Jasiński, a recenzentami Janusz Tandecki i Jerzy Strzelczyk.
W 2015 na podstawie oceny dorobku naukowego oraz pracy pt. "Mabillon i inni. Rzecz o powstaniu dyplomatyki," otrzymał stopień naukowy doktora habilitowanego nauk humanistycznych. Recenzentami pracy habilitacyjnej byli Antoni Barciak, Bata Możejko i Józef Dobosz.
Publikuje między innymi na łamach Zapisków Historycznych, Roczników Historycznych i . Zatrudniony na stanowisku profesora uczelni, objął funkcję kierownik Zakładu Źródłoznawstwa i Nauk Pomocniczych Historii na macierzystym wydziale. 

</doc>
<doc id="4706167" url="https://pl.wikipedia.org/wiki?curid=4706167" title="Wsiewołod Czaplin">
Wsiewołod Czaplin

Wsiewołod Czaplin (ur. 31 marca 1968 w Moskwie, zm. 26 stycznia 2020 tamże) – rosyjski duchowny i teolog prawosławny, wiceprzewodniczący Wydziału Zewnętrznych Stosunków Cerkiewnych Patriarchatu Moskiewskiego, komentator wydarzeń życia publicznego.
Życiorys.
Został potajemnie ochrzczony w 1981 w Kałudze. W 1985 wstąpił do Moskiewskiego Seminarium Duchownego i został pracownikiem w Wydziale Wydawniczym Patriarchatu Moskiewskiego. W 1990 ukończył studia seminaryjne, a po kolejnych 4 latach został absolwentem Moskiewskiej Akademii Duchownej. Święcenia diakońskie otrzymał w 1991, kapłańskie w 1992. W 1999 został protojerejem, w 2006 mitratem.
Od 1991 do 1997 kierował departamentem kontaktów społecznych Synodalnego Wydziału ds. Współdziałania Kościoła i Społeczeństwa Patriarchatu Moskiewskiego. Następnie był sekretarzem tego Wydziału (do 2001), a w latach 2001–2009 wiceprzewodniczącym Wydziału (zastępcą w tym Wydziale metropolity smoleńskiego Cyryla). Od 2009 do 2015 stał na czele Synodalnego Wydziału ds. Współdziałania Kościoła i Społeczeństwa.
Zasłynął z kontrowersyjnych wypowiedzi na temat spraw publicznych. M.in. uznał terror stalinowski za uzasadniony. Wzywał do inwazji na Ukrainę i zajęcia Kijowa. Głosił, że „zabijać ludzi można i trzeba”, „niezbędne jest fizyczne zlikwidowanie części opozycji jako wrogów”.
Był autorem opowieści fantastycznych pisanych pod pseudonimem Aron Szemajer (Арон Шемайер). Pytany o przyczyny przyjęcia takiego pseudonimu, odpowiadał: „Jak wiecie, jestem wielkim filosemitą”.
Zmarł nagle 26 stycznia 2020 w Moskwie.

</doc>
<doc id="4706177" url="https://pl.wikipedia.org/wiki?curid=4706177" title="Medaliści światowych wojskowych igrzysk sportowych w pięcioboju nowoczesnym">
Medaliści światowych wojskowych igrzysk sportowych w pięcioboju nowoczesnym

Medaliści światowych wojskowych igrzysk sportowych w pięcioboju nowoczesnym – zestawienie zawodników i zawodniczek, którzy przynajmniej raz stanęli na podium światowych igrzysk wojskowych w pięcioboju nowoczesnym.
Pierwszy raz pięciobój pojawił się na igrzyskach wojskowych w 1995 we włoskim Rzymie. Na światowych igrzysk wojskowych w Zagrzebiu w 1999 oraz w Hajdarabadzie w 2007 zawody w pięcioboju nowoczesnym nie były rozegrane.

</doc>
<doc id="4706178" url="https://pl.wikipedia.org/wiki?curid=4706178" title="Wypalanki (Częstochowa)">
Wypalanki (Częstochowa)

Wypalanki – część miasta Częstochowy należąca do dzielnicy Błeszno. Położona na południe od Boru.
Wypalanki zostały przyłączone do Częstochowy 1 lipca 1952 roku. Wcześniej był to przysiółek należący do gminy Wrzosowa.
Funkcjonuje tam rzymskokatolicka parafia św. Jadwigi Śląskiej.

</doc>
<doc id="4706189" url="https://pl.wikipedia.org/wiki?curid=4706189" title="Stefan Łukowicz">
Stefan Łukowicz

Stefan Łukowicz (ur. 26 sierpnia 1894 w Dziemianach, zm. 8 lipca 1942 w Lasach Palędzkich) – major piechoty Wojska Polskiego, działacz niepodległościowy, kawaler Orderu Virtuti Militari, szef sztabu Komendy Okręgu Poznań ZWZ.
Życiorys.
Urodził się 26 sierpnia 1894 w Dziemianach, w rodzinie Jana, obywatela ziemskiego i Józefiny z Bukowskich. Ukończył gimnazjum humanistyczne w Chojnicach, członek tajnych organizacji (Towarzystwa Filomatów im. Tomasza Zana i Polskich Drużyn Strzeleckich).
W latach 1914–1918 służył w armii niemieckiej (ukończył kurs podchorążych), po czym został zdemobilizowany. Od grudnia 1918 roku był aktywnym działaczem kaszubskiej Straży Obywatelskiej i Organizacji Wojskowej Pomorza. Uczestnik akcji rozbrajania Grenzschutzu w Kościerzynie i Lipuszu. Poszukiwany przez policję niemiecką w marcu 1919 przekroczył granicę i wstąpił w Poznaniu do 1 pułku ułanów Wielkopolskich. Następnie został skierowany do tworzenia oddziałów Dywizji Strzelców Pomorskich, po czym zajmował stanowisko oficera łącznikowego w sztabie tejże dywizji. W stopniu podporucznika uczestniczył w wojnie polsko-bolszewickiej na stanowisku dowódcy 3. kompanii ciężkich karabinów maszynowych 66 Kaszubskiego pułku piechoty. Ciężko ranny 3 sierpnia 1920 w walkach pod Mokranami Nowymi. Za wykazane w tej bitwie męstwo został później odznaczony Krzyżem Srebrnym Orderu Virtuti Militari. Skierowany na leczenie do poznańskiego szpitala wojskowego, po wyzdrowieniu powrócił do służby w 66 pp. W międzyczasie został awansowany na porucznika.
Na dzień 1 czerwca 1921 przynależał ewidencyjnie nadal do 66 pułku piechoty i jako oficer przydzielony służył w Okręgowej Szkole Podoficerskiej Nr 8. Dekretem Naczelnika Państwa i Wodza Naczelnego z dnia 3 maja 1922 (sygnatura: L. 19400/O.V.) został zweryfikowany w stopniu porucznika ze starszeństwem z dniem 1 czerwca 1919 i 134. lokatą w korpusie oficerów piechoty. Pod koniec 1923 roku zajmował już 125. lokatę wśród poruczników piechoty w swoim starszeństwie. Na kapitana awansowany został ze starszeństwem z dniem 1 lipca 1923 roku, a w rok później zajmował 101. lokatę pośród kapitanów korpusu piechoty w swoim starszeństwie. Do 1926 roku pełnił służbę w 66 pułku piechoty (między innymi na stanowisku dowódcy kompanii piechoty), po czym przeniesiony został do Szkoły Podoficerów Zawodowych Piechoty w Grudziądzu na stanowisko wykładowcy. W roku 1928 jako etatowy oficer 66 pp znajdował się w kadrze oficerów piechoty i pełnił służbę w Szkole Podoficerów Zawodowych Piechoty. Zajmował wówczas 97. lokatę w starszeństwie. W roku 1930 nadal służył w Szkole Podoficerów Zawodowych i zajmował już 93. lokatę w starszeństwie (była to jednocześnie 579. lokata łączną wśród kapitanów korpusu piechoty). Następnie przeniesiony został do 57 pułku piechoty w Poznaniu. W 1931 ukończył kursu dowódców batalionów w Centrum Wyszkolenia Piechoty w Rembertowie. 17 grudnia 1931 prezydent RP nadał mu z dniem 1 stycznia 1932 stopień majora w korpusie oficerów piechoty i 11. lokatą. W marcu 1932 został przeniesiony do 58 pułku piechoty w Poznaniu na stanowisko dowódcy I batalionu. W lipcu 1935 roku został zwolniony z zajmowanego stanowiska i oddany do dyspozycji dowódcy Okręgu Korpusu Nr VII. W tym samym roku został przeniesiony w stan spoczynku. Mieszkał w Poznaniu przy ul. Wyspiańskiego 25.
Od roku 1939 członek Tajnej Organizacji Konspiracyjnej, na stanowisku dowódcy IV batalionu 360 pułku piechoty uczestniczył w obronie Warszawy we wrześniu 1939 (został ranny w dniu 12 września podczas akcji rozpoznawania Okęcia). Organizator struktur Związku Walki Zbrojnej w Wielkopolsce i na Pomorzu. Zajmował stanowiska komendanta Inspektoratu Rejonowego Poznań ZWZ i szefa sztabu Komendy Okręgu Poznań ZWZ. Aresztowany przez Gestapo w dniu 10 września 1941 w Poznaniu, został umieszczony w policyjnym więzieniu w Forcie VII i poddany okrutnemu śledztwu. Skazany w czerwcu 1942 roku na karę śmierci, został rozstrzelany w Lasach Palędzkich. Pośmiertnie awansowany do stopnia podpułkownika. 
Był żonaty z Zofią Wierzbińską, ich małżeństwo było bezdzietne.

</doc>
<doc id="4706201" url="https://pl.wikipedia.org/wiki?curid=4706201" title="45 Pułk Piechoty Austro-Węgier">
45 Pułk Piechoty Austro-Węgier



</doc>
<doc id="4706206" url="https://pl.wikipedia.org/wiki?curid=4706206" title="XIII Puchar Gordona Bennetta (balonowy)">
XIII Puchar Gordona Bennetta (balonowy)

XIII Puchar Gordona Bennetta (balonowy) – zawody balonów wolnych o Puchar Gordona Bennetta zorganizowane 15 czerwca 1924 roku w Brukseli.
Historia.
Zawody zorganizowano na terenie Solbosch Plain pod Brukselą. Start zawodników oglądało 200 000 widzów na miejscach dla nich przygotowanych i około 100 000, którym nie udało się wejść. Ernest Demuyter już dwukrotnie wygrał zawody. W razie trzeciej z kolei wygranej puchar ufundowany przez Gordona Bennetta mógł przejść na własność Aeroklubu belgijskiego. Oprócz Belga za faworytów uważani byli: Harry E. Honeywell i Maurice Bienaimé. Francja pierwsza zgłosiła udział 3 zespołów w zawodach. Wśród zawodników znalazł się Maurice Bienaime, zwycięzca zawodów w 1912 roku i Georges Cormier, zwycięzca Grand Prix Francji w 1923 roku. Udział w zawodach zgłosiło 7 krajów: Belgia, Francja, Stany Zjednoczone, Hiszpania, Szwajcaria, Włochy i Wielka Brytania.
Przebieg zawodów.
Po 16 po południu jako pierwszy wystartował belgijski balon z Demuyterem jako pilotem. Kolejność startu pozostałych balonów: "La Piccardie, Hellvetia, Godyear III, Aerostiere III, Margaret, Fernandez Duro, Ville de Bruxelles, Ville de Bordeaux, Uncle Sam, Ciampino V, Banshee III, Capitan Penaranda, Prince Leopold, Anjou, US Army, Espero".
Startujące balony miały problem z wiatrem, który zmieniał kierunek. Alexander Veenstra wpierw poleciał w kierunku Niemiec i po przelocie nad Zagłębiem Ruhry wróciła nad Brukselę. Po lądowaniu niedaleko Ostendy zajął ostatnie miejsce. Van Orman wylądował pod Amsterdamem po 35 godzinach lotu. Dwie francuskie załogi nie odniosły sukcesu, natomiast Laporte na balonie "Ville de Bordeau" pod koniec wyścigu przeleciał nad kanałem i wylądował w Sussex zdobywając 2 miejsce. W Szkocji wylądował zwycięzca wyścigu E. Demuyter.
Ernest Demyuter po powrocie do Brukseli 21 czerwca został powitany przez 50 000 rodaków, którzy czekali na niego pomimo padającego deszczu. Po powitaniu przez księcia Leopolda został zaproszony do ratusza.
Odznaczenia.
21 czerwca belgijska zwycięska drużyna została przyjęta przez króla Alberta. Ten odznaczył Ernesta Demuytera Orderem Leopolda.

</doc>
<doc id="4706208" url="https://pl.wikipedia.org/wiki?curid=4706208" title="Joanna Oleksiuk">
Joanna Oleksiuk

Joanna Oleksiuk z d. Hańtzschel (ur. 14 lipca 1992 r. w Gryfinie) – polska niepełnosprawna lekkoatletka specjalizująca się konkurencjach rzutowych, srebrna medalistka mistrzostw Europy. Występuje w klasyfikacji F33.
Życiorys.
Joanna urodziła się z czterokończynowym spastycznym porażeniem dziecięcym z niedowładem kończyn dolnych. Od początku swego życia uczęszczała na pływalnię jako formę rehabilitacji. W wieku 14-15 lat spróbowała swoich sił wioślarstwie. Z czasem jednak jej stan zdrowia się pogarszał, przez co, za namową Renaty Chilewskiej, postanowiła zacząć uprawiać lekkoatletykę.
W 2018 roku została wicemistrzynią Europy w pchnięciu kulą (F33) w Berlinie, przegrywając ze zwyciężczynią Lucyną Kornobys o 190 centymetrów.

</doc>
<doc id="4706211" url="https://pl.wikipedia.org/wiki?curid=4706211" title="Edward Skibiński">
Edward Skibiński

Edward Józef Skibiński – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
29 czerwca 1994 obronił pracę doktorską "Gramatyka i retoryka w Kronice Polskiej mistrza Wincentego Kadłubka", 28 czerwca 2010 habilitował się na podstawie pracy zatytułowanej "Przemiany władzy. Narracja koncepcja Anonima tzw. Galla i jej podstawy". Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706212" url="https://pl.wikipedia.org/wiki?curid=4706212" title="Adam Liebert">
Adam Liebert

Adam Stefan Liebert – polski inżynier, profesor nauk technicznych. Specjalizuje się w zagadnieniach z zakresu biocybernetyki i inżynierii biomedycznej, w tym biopomiarach, diagnostyce obrazowej i metodach obrazowania. Dyrektor, wykładowca i profesor zwyczajny Instytutu Biocybernetyki i Inżynierii Biomedycznej im. Macieja Nałęcza Polskiej Akademii Nauk. Sekretarz generalny Polskiego Towarzystwa Inżynierii Biomedycznej, członek Komitetu Biocybernetyki i Inżynierii Biomedycznej PAN, członek Rady Naukowej Instytutu Podstawowych Problemów Techniki PAN oraz Rady Naukowej Instytutu Techniki i Aparatury Medycznej w Zabrzu. Kierownik Pracowni Pomiarów Biofizycznych oraz Zakładu Obrazowania i Pomiarów Biofizycznych w IBIB PAN. Członek korespondent Wydziału Nauk Technicznych Polskiej Akademii Nauk od 2019 roku. Od roku 2020 Przewodniczący Komitetu Biocybernetyki i Inżynierii Biomedycznej PAN . W roku 2017 wybrany na członka International Academy of Medical and Biological Engineering (IAMBE)
Absolwent studiów na kierunku inżynieria biomedyczna na Wydziale Mechaniki Precyzyjnej Politechniki Warszawskiej (rocznik 1991). Doktoryzował się w 1997 roku w Instytucie Biocybernetyki i Inżynierii Biomedycznej PAN na podstawie pracy zatytułowanej "Problemy kalibracji w laserowo-dopplerowskich badaniach mikrokrążenia krwi". Habilitował się w 2005 roku w tym samym instytucie na podstawie rozprawy pt. "Wybrane metody diagnostyki medycznej z wykorzystaniem spektroskopii w bliskiej podczerwieni". Tytuł profesora nauk technicznych nadano mu w 2015 roku.
Wybrane publikacje naukowe.
Autor lub współautor następujących publikacji naukowych:

</doc>
<doc id="4706216" url="https://pl.wikipedia.org/wiki?curid=4706216" title="Beware the Slenderman">
Beware the Slenderman

Beware the Slenderman – amerykański film dokumentalny z 2016 roku o tematyce Slender Mana, wyreżyserowany przez Irene Taylor Brodsky. Premiera odbyła się w South by Southwest w marcu 2016, a w HBO film został wyemitowany 23 stycznia 2017.
Streszczenie.
"Beware the Slenderman" opowiada o tragicznej sytuacji, w którym dwie dziewczyny próbowały zamordować jedną ze swoich koleżanek, bo jak twierdziły chciały dać ofiarę Slender Manowi. Dokument został nakręcony w ciągu osiemnastu miesięcy i zawiera wywiady z rodzinami dwóch niedoszłych morderczyń. W filmie są fragmenty filmików z YouTube dotyczące Slender Mana. W szczególności filmy z Marble Hornets i Tribe Twelve. Wykorzystuje także materiały filmowe z gier i Minecraft.

</doc>
<doc id="4706218" url="https://pl.wikipedia.org/wiki?curid=4706218" title="Charlene Warren-Peu">
Charlene Warren-Peu

Charlene Warren-Peu (ur. 9 czerwca 1979 w Adamstown) – burmistrz ("szef rządu") terytorium Pitcairn od 1 stycznia 2020.
Biografia.
Urodziła się na Pitcairn jako córka Carol Christian i Jay Warrena. Jej matka była jedną z pierwszych kobiet, które zasiadały w Radzie Wyspy, podczas gdy jej ojciec był "Magistrate" (ówczesna nazwa obecnego urzędu burmistrza) Pitcairn w latach 1991-1999 i burmistrzem w 2005-2007. Charlene Jest potomkinią ósmego pokolenia buntowników "Bounty", którzy pierwotnie osiedlili się na Pitcairn. Zamężna z Vaine'em Peu, ma piątkę dzieci.
Została wybrana do Rady Wyspy w 2013, a w 2015 i ponownie 2017 na zastępcę burmistrza. Natomiast w 2019 w wyborach powszechnych wybrana na burmistrza Pitcairn. Przed objęciem stanowiska prowadziła placówkę pocztową na wyspie. Zarządza kwaterą rodzinną dla odwiedzających i produkuje miód ze swoim mężem Vaine Warren-Peu.

</doc>
<doc id="4706222" url="https://pl.wikipedia.org/wiki?curid=4706222" title="Wojna o prąd">
Wojna o prąd

Wojna o prąd ("The Current War") – amerykański film dramatyczny z 2017 roku w reżyserii Alfonso Gomeza-Rejona.
Fabuła.
Rok 1880. Thomas Edison prezentuje żarówkę elektryczną oraz możliwości prądu stałego, który ma być tańszą i czystszą alternatywą dla oświetlenia gazowego. Jego pomysłami interesuje się biznesmen i wynalazca George Westinghouse, który jest przekonany, że lepszą technologią będzie prąd zmienny, który można przesyłać na duże odległości przy niskich kosztach. Wkrótce między Edisonem a Westinghouse rozpoczyna się rywalizacja, o to która technologia przeważy. Tymczasem do USA przyjeżdża genialny wynalazca Nikola Tesla, który podejmuje współpracę z Edisonem.
Produkcja.
W 2008 roku scenarzysta Michael Mitnick rozpoczął prace nad scenariuszem opierając się na prawdziwej historii konfliktu między Edisonem a Westinghouse’em. Początkowo miał to być musical, ale ostatecznie powstał scenariusz filmowy. 3 maja 2012 r. podano, że prawa do scenariusza kupił Timur Biekmambietow, który miał także wyreżyserować film. 31 marca 2014 roku ogłoszono, że Ben Stiller jest w trakcie negocjacji w sprawie reżyserii filmu. Pod koniec września 2015 roku Benedict Cumberbatch i Jake Gyllenhaal rozpoczęli rozmowy z Alfonso Gomezem-Rejonem, który ostatecznie zajął się reżyserią obrazu.
Główne zdjęcia rozpoczęły się 18 grudnia 2016 roku. Kręcono je głównie w Londynie i jego okolicach oraz Rothbury.

</doc>
<doc id="4706225" url="https://pl.wikipedia.org/wiki?curid=4706225" title="Strażnica SG Narewka">
Strażnica SG Narewka



</doc>
<doc id="4706228" url="https://pl.wikipedia.org/wiki?curid=4706228" title="3 Pułk Ułanów Śląskich (PSZ)">
3 Pułk Ułanów Śląskich (PSZ)

3 Pułk Ułanów Śląskich (3 puł) – oddział broni pancernej Polskich Sił Zbrojnych.
Formowanie i zmiany organizacyjne.
Kolejne odtworzenie 3 pułku Ułanów Śląskich miało miejsce w Bazie 2 Korpusu Polskiego we Włoszech. W dniu 25 lipca 1944 roku dowódca 2 Korpusu Polskiego gen. dyw. Władysław Anders wydał rozkaz L.dz. 1448/401/AG/Tj. utworzenia "pułku ułanów, jako baonu szturmowego przy 2 Brygadzie Pancernej". Formowanie powierzono dowódcy Bazy 2 Korpusu Polskiego gen. bryg. Marianowi Przewłockiemu. Z kolei gen. Przewłocki rozkazem L.dz. 2259/Tj/44 z dnia 29 lipca wstępnie nakazał formować pułk o stanie 500 ludzi. Z kolei po uzyskaniu zgody NW 9 sierpnia 1944 roku kolejnym rozkazem L.dz. 3762/Tj/SD/44 dowódca korpusu nadał czasową nazwę "Zmotoryzowany Pułk Ułanów" wydzielił kadry w ilości 25 oficerów i 50 podoficerów i nakazał wcielić 200 szeregowych i rozpocząć szkolenie i budowę struktur organizacyjnych 11 sierpnia na dowódcę powołano ppłk. kawalerii Eugeniusza Święcickiego. Pierwszym garnizonem pułku była miejscowości San Basilio we Włoszech przydzielony do 7 Dywizji Piechoty. Początkowo formowany jako oddział zmechanizowany dla 2 Brygady Pancernej wg etatu batalionu motorowego brygady pancernej WE II/231/3. 21 sierpnia 1944 roku dowódca pułku w rozkazie pułkowym nr 1, wymienił nazwę 3 Pułk Ułanów Śląskich, a 30 sierpnia we wniosku do dowództwa korpusu do 8 Armii Brytyjskiej o zatwierdzenie etatu użyto nazwy "3 Polish Lancers". 15 października odbyła się przysięga żołnierzy głównie ochotników byłych jeńców i dezerterów z armii niemieckiej. Od dnia 11 listopada 1944 roku 3 Pułk Ułanów stacjonował w Gallipoli. Na mocy rozkazu organizacyjnego z 3 grudnia 1944 roku ogłoszonego 12 grudnia ustalono, że 3 Pułk Ułanów dotychczas organizowany i szkolony jako zmotoryzowany będzie organizowany jako pancerny i wejdzie w skład 3 Wielkopolskiej Brygady Pancernej. Po uzyskaniu pełnych stanów etatowych w grudniu, w dniu 6 stycznia 1945 roku pułk został dyslokowany do portu w Taranto, skąd 7 stycznia odpłynął do Port Saidu w Egipcie statkiem M.V.Cilicia. 11 stycznia 1945 roku transportem kolejowym pułk wraz z większością brygady przybył do obozu wojskowego w Quassasin w Egipcie. Rozpoczęto szkolenie w ramach pułku i brygady oraz kursy instruktorskie dla ułanów w brytyjskiej Royal Armoured Corps School w Abbassia. Napływały dalsze uzupełnienia stanu osobowego, na dzień 10 marca 1945 roku 3 Pułku Ułanów Śląskich osiągnął stan 36 oficerów i 612 szeregowych. Podczas pobytu w Egipcie wielu żołnierzy pułku otrzymało awanse i odznaczenia, w tym dowódca pułku E. Święcicki do stopnia pułkownika. W dniu 17 kwietnia 1945 roku tajnym rozkazem dowódcy korpusu nr 18, pułk otrzymał nazwę "Pułk 3. Ułanów Śląskich", natomiast w dniu 25 kwietnia 3 Wielkopolska Brygada Pancerna otrzymała nową nazwę "14 Wielkopolska Brygada Pancerna". W okresie od 8 do 22 maja pułk wraz z całą 14 Brygadą przemieszczony został do obozu wojskowego w El Amirija w pobliżu Aleksandrii z uwagi na lepsze warunki klimatyczne i kwaterunkowe. 2 czerwca po przyjęciu ostatnich uzupełnień w pułku służyło 43 oficerów i 633 szeregowych, ponadto otrzymał niemal pełne wyposażenie i uzbrojenie w broń strzelecką, czołgi na stan jednego szwadronu i pół plutonu rozpoznawczego. W czerwcu zakończono szkolenie załóg i rozpoczęto zgrywanie plutonów i szwadronów. 
Od września 1945 roku oprócz szkolenia w pułku rozpoczęła się demobilizacja. 6 września pierwszych 72 żołnierzy przekazano do obozu tranzytowego, celem repatriacji do kraju. 13 października pułk wraz z całą 14 WBPanc. został przewieziony do portu w Aleksandrii i statkiem "Duchess of Bedford" 17 października wylądował w porcie w Tarent. W Abbassia pozostał szwadron szkolny brygady, w jego składzie kilkunastu żołnierzy pułku. Pułk został zakwaterowany w obozie przejściowym w Jolanda, usytuowanym pomiędzy miejscowościami Mottola i Palagiano. 13 listopada nastąpiła zmiana na stanowisku dowódcy pułku. Płk Święcicki został mianowany na stanowisko zastępcy dowódcy 14 WBPanc., a nowym dowódcą został ppłk Jerzy Edward Anders. 20 listopada pułk został przeniesiony do Grottaglie, gdzie pełnił służbę wartowniczą w obozach jeńców wojennych i magazynach. Od 7 do 15 grudnia 1945 roku pułk został dyslokowany do garnizonu Chieti, gdzie został zakwaterowany w dużych i nowoczesnych koszarach włoskich. Wysyłano żołnierzy pułku na szkolenia do Centrum Wyszkolenia Wojsk Pancernych oraz w ramach Szkoły Podoficerskiej. Wcielano jeszcze następne uzupełnienia, w miejsce demobilizowanych żołnierzy. Do czerwca 1946 roku prowadzono szkolenie wojskowe i bojowe, równocześnie rozpoczęto kształcenie ułanów w zakresie szkoły powszechnej i naukę zawodów cywilnych i kursów językowych, a 8 oficerów studiowało. W dniu 21 czerwca 1946 roku pułk wraz z całą 14 Wielkopolską Brygadą Pancerną statkiem "Cilicia" jako pierwszy z całego 2 KP został przetransportowany do Wielkiej Brytanii, przybywając do celu w dniu 29 czerwca. 
Pułk nie wziął udziału w działaniach bojowych.
Po przyjeździe do Wielkiej Brytanii rozmieszczony został w Strood Park k. Londynu, Greater London. Od maja 1947 roku przebywał w Slinford, Sussex. Ostatnie święto pułkowe w mundurach, ale już przy znacznie uszczuplonych stanach, obchodzono 14 czerwca 1947 roku. We wrześniu 1947 roku pułk został rozformowany. 
Śląscy ułani.
Dowódca pułku - ppłk Eugeniusz Święcicki
Dowódcy szwadronów:
wsparcia - rtm. Jerzy Czekalski sformowany 20 IX 1944
dowodzenia - p.o. por. Tadeusz Pawlik sformowany 20 IX 1944
1 - por. Jerzy Ostaniewicz sformowany 20 IX 1944
2 - por. Władysław Kaniak sformowany 28 IX 1944
3 - por. Wacław Jankowski sformowany 14 X 1944

</doc>
<doc id="4706237" url="https://pl.wikipedia.org/wiki?curid=4706237" title="Salvatore Ganacci">
Salvatore Ganacci

Salvatore Ganacci, właściwie Emir Kobilić (ur. 29 lipca 1986 w Jugosławii) – bośniacko-szwedzki DJ i producent muzyczny.
„Salvatore Ganacci” to pseudonim, który nadali mu przyjaciele, ponieważ jego „styl gry w piłkę nożną jest bardzo włoski”, a nazwa brzmi włosko.
Kobilic urodził się w Jugosławii, ale przeprowadził się i teraz mieszka w Sztokholmie.

</doc>
<doc id="4706243" url="https://pl.wikipedia.org/wiki?curid=4706243" title="Wake Zone Stawiki">
Wake Zone Stawiki

Wake Zone Stawiki to kompleks sportowo- rekreacyjno- wypoczynkowy którego podstawą jest kompleks wyciągów do wakeboardingu (wakepark) i nart wodnych założony w 2013 roku przez członków kadry Polski w narciarstwie wodnym. Znajduje się w Sosnowieckiej dzielnicy Stary Sosnowiec na zbiorniku Stawiki nieopodal Stadionu Ludowego. Oficjalnie został uruchomiany 2014-06-29. Rozpoczynał działalność z jednym wyciągiem w systemie 2.0, w którym ruch odbywa się wahadłowo między dwoma słupami w poprzek stawu. W sezonie 2017 pojawił się tutaj pierwszy na Śląsku duży wyciąg 5.0, oparty o 5 słupów. Wraz z budową nowego wyciągu na wodzie pojawiło się wiele profesjonalnych przeszkód, a także powstała nowa infrastruktura z gastronomią, sklepem, szatniami, toaletami i prysznicami. W momencie otwarcia po modernizacji było to najnowocześniejszy obiekt tego typu w Polsce.
Infrastrutkura.
Duży wyciąg.
Tor wodny o długości 750 m obsługiwany przez wyciąg marki Rixen z liną zawieszoną na wysokości 10.5 m opartą o 5 słupów rozstawionych wokół zbiornika. Konstrukcja umożliwia ruch jednokierunkowy, ciągły, wokół akwenu dzięki czemu z wyciągu jednocześnie może 10 osób. Tego typu konstrukcja pozwala na uprawianie zarówno wakeboardingu jak i narciarstwa wodnego.
Na torze rozstawionych jest 16 przeszkód: slajdery, funboxy i skocznie, które urozmaicą jazdę i umożliwiają rozgrywanie zawodów. Tor został wyposażony także w dwa : 100 i 200 metrowe pomosty ułatwiający start i powrót.
Mały wyciąg.
Wyciąg 2.0 Sesitec do wakeboard’u na prostym torze dwukierunkowym o długości 200 m;. Przeznaczony do nauki. Pozbawiony przeszkód.
Zawody.
W kompleksie są rozgrywane zawody na poziomie mistrzowskim zarówno na poziomie krajowym jak i europejskim
Klub Sportowy Wake Zone.
Współpracujący i stowarzyszony w Polskim Związku Motorowodnym i Narciarstwa Wodnego prowadzi ośrodek szkoleniowy sportów wodnych. Trenuje w nim kadra narodowa.
Sekcje:

</doc>
<doc id="4706245" url="https://pl.wikipedia.org/wiki?curid=4706245" title="William Hewlett">
William Hewlett



</doc>
<doc id="4706249" url="https://pl.wikipedia.org/wiki?curid=4706249" title="Karol Kettering">
Karol Kettering



</doc>
<doc id="4706253" url="https://pl.wikipedia.org/wiki?curid=4706253" title="Adam Woźnicki">
Adam Woźnicki

Adam Woźnicki, Adam z Woźnik, Gębic, Łążek herbu Ciołek – sędzia łęczycki w latach 1498-1506, cześnik łęczycki w latach 1496-1498.
Poseł na sejm piotrkowski 1504 roku z województwa łęczyckiego.

</doc>
<doc id="4706254" url="https://pl.wikipedia.org/wiki?curid=4706254" title="Oracle Challenger Series – Newport Beach 2020 (kobiety)">
Oracle Challenger Series – Newport Beach 2020 (kobiety)

Oracle Challenger Series – Newport Beach 2020 – tenisowy turniej WTA kategorii WTA 125K series w sezonie 2020 z cyklu Oracle Challenger Series – Newport Beach rozgrywany w dniach 27 stycznia–2 lutego 2020 roku w Newport Beach na kortach twardych o puli nagród wynoszącej 162 480 dolarów amerykańskich.

</doc>
<doc id="4706257" url="https://pl.wikipedia.org/wiki?curid=4706257" title="Esttec 884">
Esttec 884

Esttec 884 – samochód wyścigowy konstrukcji Esttec, używany w Formule 4 i Formule Mondial w latach 1988–1997.
Historia.
Przedsiębiorstwo Esttec powstało w wyniku współpracy radziecko-niemieckiej, a jego głównym projektantem był Raul Sarap. Pierwszy samochód skonstruowany przez firmę miał wziąć udział w Skandynawskiej Formule 4, co wynikało z zainteresowania zawodników bałtyckich tą serią.
Istotnie, pierwszym samochodem Estteku był model 884, przeznaczony do wyścigów Formuły 4. Głównym projektantem został Sarap, który przy pracy wykorzystał swój poprzedni projekt, Estonię 24 z 1986 roku. W porównaniu z Estonią nie zmieniono w większym stopniu monokoku i paneli nadwozia. Zastosowano za to szereg zagranicznych części, jak silnik Volkswagena Golfa GTI 1,6 z dwoma podwójnymi gaźnikami Weber 40DCOE, a także skrzynię biegów Hewland, amortyzatory Bilstein, hamulce AP i opony Avon.
Pierwszy egzemplarz modelu 884 powstał wiosną 1989 roku, a prowadzący go Ott Vanaselja zdobył Puchar Skandynawsko-Bałtycki, jak również został mistrzem Estońskiej Formuły Mondial. Na początku 1990 roku wyprodukowano pięć dodatkowych egzemplarzy, których kierowcami byli Marek Kiisa, Tero Simonen, Mika Talasvuori oraz startujący dla Team Kinnunen Toomas Napa i Väino Pentus. Simonen zdobył w 1990 roku mistrzostwo Fińskiej Formuły 4. Następnie kilka egzemplarzy zostało sprzedanych do Finlandii, a ich kierowcami byli Pasi Anderson, Mika Kastrén, Jari Vesalainen czy Jari Salminen. Anderson w 1992 roku zajął w mistrzostwach Finlandii czwarte miejsce. Przetrwały dwa egzemplarze Estteka 884, z czego jeden jest wystawiony w Estońskim Muzeum Motoryzacji, a drugi uczestniczy w zawodach historycznych.

</doc>
<doc id="4706262" url="https://pl.wikipedia.org/wiki?curid=4706262" title="Chitetsu Watanabe">
Chitetsu Watanabe

 – japoński superstulatek, po śmierci Gustava Gernetha w dniu 22 października 2019 został zweryfikowany przez Gerontology Research Group w ramach GRG World Supercentenarian Rankings List jako najstarszy żyjący mężczyzna na świecie. 12 lutego 2020 jego tytuł najstarszego żyjącego mężczyzny na świecie został uznany przez Księgę rekordów Guinnessa. Tego samego dnia zmarł Brazylijczyk Joao Zanol, co uczyniło Watanabe ostatnim żyjącym mężczyzną urodzonym w 1907.
Życiorys.
Urodził się w rolniczej rodzinie w prefekturze Niigata. Po ukończeniu szkoły rolniczej mieszkał na Tajwanie, dokąd wyjechał do pracy przy produkcji trzciny cukrowej. Do Japonii powrócił po II wojnie światowej i aż do przejścia na emeryturę pracował jako urzędnik w rodzinnej prefekturze Niigata. Po śmierci Masazō Nonaki (20 stycznia 2019), Watanabe został najstarszym mężczyzną w Japonii oraz drugim najstarszym mężczyzną na świecie za Gustavem Gernethem. Po śmierci Gernetha 22 października 2019 został zweryfikowany przez Gerontology Research Group w ramach GRG World Supercentenarian Rankings List jako najstarszy żyjący mężczyzna na świecie (Gerneth nie został oficjalnie zweryfikowany).
Do 108 roku życia mieszkał wraz z jednym z synów. W ostatnich latach mieszkał w domu opieki.

</doc>
<doc id="4706268" url="https://pl.wikipedia.org/wiki?curid=4706268" title="Pseudoclausia">
Pseudoclausia

Pseudoclausia – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 1960 roku przez francuskich zoologów Charlesa Bocqueta i Jana H. Stocka.

</doc>
<doc id="4706270" url="https://pl.wikipedia.org/wiki?curid=4706270" title="Pseudoclausia giesbrechti">
Pseudoclausia giesbrechti

Pseudoclausia giesbrechti – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1960 roku przez francuskich zoologów Charlesa Bocqueta i Jana H. Stocka.

</doc>
<doc id="4706274" url="https://pl.wikipedia.org/wiki?curid=4706274" title="Pseudoclausia longiseta">
Pseudoclausia longiseta

Pseudoclausia longiseta – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1960 roku przez francuskich zoologów Charlesa Bocqueta i Jana H. Stocka.

</doc>
<doc id="4706276" url="https://pl.wikipedia.org/wiki?curid=4706276" title="Tor Bergeron">
Tor Bergeron

Tor Harold Percival Bergeron (ur. 15 sierpnia 1891 w Godstone, zm. 13 czerwca 1977 w Sztokholmie) – szwedzki meteorolog.
Życiorys.
Studiował na uniwersytetach w Sztokholmie i Oslo, gdzie w 1928 uzyskał doktorat. Od 1918 do 1921 był uczniem Vilhelma Bjerknesa, brał aktywny udział w rozwijaniu nowych metod prognozowania pogody. W 1935 został wykładowcą Uniwersytetu Sztokholmskiego (do 1945), a w 1946 Uniwersytetu w Uppsali (do 1960). Prowadził badania w zakresie analiz mas powietrza i formowania się frontów ciepłych i chłodnych. Był pierwszym meteorologiem biorącym pod uwagę górne zjawiska atmosferyczne i ich konsekwencje dla pogody. Jego teoria na temat pochodzenia opadów atmosferycznych walnie przyczyniła się do rozwoju fizyki chmury. Pisał prace dotyczące zarówno metod prognozowania pogody, jak i mechanizmów powstawania opadów (w tym roli cząsteczek lodu w chmurach), mas powietrza i frontów atmosferycznych.

</doc>
<doc id="4706279" url="https://pl.wikipedia.org/wiki?curid=4706279" title="Tomasz Chróstny">
Tomasz Chróstny

Tomasz Chróstny (ur. 26 lutego 1985 w Warszawie) – polski urzędnik państwowy, od 2020 prezes Urzędu Ochrony Konkurencji i Konsumentów.
Życiorys.
Ukończył finanse i rachunkowość w Szkole Głównej Handlowej w Warszawie (SGH) oraz zarządzanie i inżynierię produkcji w Szkole Głównej Gospodarstwa Wiejskiego w Warszawie, a także studia doktoranckie w Kolegium Nauk o Przedsiębiorstwie SGH. W trakcie nauki odbył stypendium na kierunku inżynieria przemysłowa i mechaniczna w Vitus Bering University College. Jest również absolwentem programu kształcenia menedżerskiego ARGO Top Public Executive, zrealizowanego przez Krajową Szkołę Administracji Publicznej oraz IESE Business School.
Karierę zawodową rozpoczął uczestnicząc w projektach z zakresu badania sprawozdań finansowych instytucji finansowych, wyceny przedsiębiorstw oraz wykrywania przestępstw i nadużyć finansowych. Pracował w Kancelarii Prezesa Rady Ministrów, a następnie w Ministerstwie Przedsiębiorczości i Technologii, gdzie do 25 sierpnia 2019 roku pełnił funkcję dyrektora Departamentu Analiz Gospodarczych. Ponadto jest przedstawicielem ministra właściwego ds. gospodarki w Radzie Naukowej Polskiego Instytutu Ekonomicznego. 26 sierpnia 2019 Prezes Rady Ministrów Mateusz Morawiecki powołał Tomasza Chróstnego na stanowisko wiceprezesa UOKiK, a następnie 27 stycznia 2020 na prezesa tejże instytucji. Jako prezes UOKiK jest członkiem Komisji Nadzoru Finansowego z głosem doradczym.
Jest nauczycielem akademickim w Szkole Głównej Handlowej w Warszawie, doktorantem w Katedrze Rachunkowości Menedżerskiej SGH.
Życie prywatne.
Żonaty, ma czworo dzieci.

</doc>
<doc id="4706280" url="https://pl.wikipedia.org/wiki?curid=4706280" title="Yambo Ouologuem">
Yambo Ouologuem

Yambo Ouologuem (ur. 22 sierpnia 1940 w Bandiagarze, zm. 14 października 2017 w Sévaré) – malijski pisarz, laureat Nagrody Renaudot w 1968 r. za książkę "Le devoir de violence". Jego późniejsze dzieła to m.in. "Lettre à la France nègre" (1969) czy "Les mille et une bibles du sexe" (1969, opublikowana pod pseudonimem Otto Rudolph).
Życiorys.
Urodził się w arystokratycznej rodzinie, w Bandiagarze; miejscowość należała wtedy do Sudanu Francuskiego. Początkowo pobierał nauki w lokalnych szkołach, później jednak uczęszczał do szkoły średniej w Bamako. Studiował w Paryżu, ukończył studia z zakresu filozofii, literatury oraz języka angielskiego w 1962 roku. Uzyskał również stopień doktora z dziedziny socjologii.
W 1968 otrzymał Nagrodę Renaudot za książkę "Le devoir de violence". Książka wzbudziła wiele kontrowersji, niektórzy krytycy twierdzą, iż była ona przełomem w literaturze afrykańskiej, inni utrzymują, że była ona w dużej mierze pochodną książek "It's a Battlefield" Grahama Greene'a z 1934 oraz "Le Dernier des Justes" André Schwarz-Barta z 1959 roku.
Ouologuem współtworzył także francuskojęzyczne podręczniki dla obcokrajowców pt. "Terres du Soleil". Był również autorem kilku wierszy, najsłynniejszy z nich to "Lettre à la France nègre" (1969), w którym wyraził swoją gorycz w stosunku do postaw francuskich liberałów odnośnie do Afryki.

</doc>
<doc id="4706305" url="https://pl.wikipedia.org/wiki?curid=4706305" title="Guy Deutscher">
Guy Deutscher

Guy Deutscher (; ur. 1969 w Tel Awiwie) – izraelski językoznawca.
Studiował matematykę na Uniwersytecie w Cambridge. Później uzyskał doktorat z zakresu językoznawstwa.
Jest honorowym pracownikiem naukowym w Szkole Języków, Językoznawstwa i Kultur na Uniwersytecie Manchesterskim. Wcześniej był zatrudniony jako specjalista z zakresu lingwistyki historycznej w St John’s College (Cambridge) oraz w Katedrze Języków Starożytnych Bliskiego Wschodu na Uniwersytecie w Lejdzie.
Jest ojcem kompozytorki Almy Deutscher.

</doc>
<doc id="4706307" url="https://pl.wikipedia.org/wiki?curid=4706307" title="Sindbad (przedsiębiorstwo)">
Sindbad (przedsiębiorstwo)

Sindbad Sp. z o.o. (do 2009 r. Prywatne Biuro Podróży „Sindbad”) – polskie przedsiębiorstwo branży transportowej z siedzibą w Opolu, założone w 1983 r., zajmujące się głównie międzynarodowymi przewozami autokarowymi.
Przedsiębiorstwo powstało jako prywatne biuro podróży zajmujące się pośredniczeniem w sprawach wizowych. W połowie lat 80. zaczęło organizować własne przewozy autokarowe z południowej Polski do RFN, co w latach 90. po zniesieniu obowiązku wizowego dla Polaków w krajach Europy Zachodniej stało się głównym przedmiotem działalności przedsiębiorstwa. Od 1990 r. biuro oferowało także wczasy zagraniczne, początkowo we Włoszech. Od 2004 r. rozszerzono ofertę połączeń zagranicznych o kraje inne niż Niemcy – początkowo autokary zaczęły docierać do krajów Beneluksu, Francji, Wielkiej Brytanii i Austrii. W 2006 r. zapoczątkowano współpracę z trzema innymi przewoźnikami na liniach międzynarodowych, czym zapoczątkowano platformę dalekobieżnych połączeń autokarowych Sindbad, która w 2019 r. obejmowała 30 przewoźników z Polski i 50 zza granicy. W 2020 r. przedsiębiorstwo Sindbad dysponowało ponad 120 autokarami własnymi oraz 200 pojazdami należącymi do partnerów. Czyniło to Sindbada największym przewoźnikiem autokarowym w Polsce i jednym z największych w tym regionie Europy.
Historia.
Prywatne Biuro Podróży „Sindbad” zostało założone w 1983 r. w Opolu przez Ryszarda Wójcika. Przedsiębiorstwo uzyskało zgodę Urzędu Miasta w Opolu na prowadzenie działalności turystycznej wyłącznie w granicach Polski oraz „pośrednictwo w załatwianiu spraw wizowych”, przy czym to ostatnie okazało się najbardziej dochodową częścią działalności przedsiębiorstwa. Biuro pozwalało na dopełnienie wszystkich formalności w sprawie wyjazdów do Europy Zachodniej, głównie do Niemiec Zachodnich. 
W połowie lat 80. przedsiębiorstwo zaczęło organizować własne przewozy autokarowe z Polski do RFN. Ze względu na ograniczenia prawne, biuro zmuszone było wynajmować autokary od zewnętrznych przewoźników – początkowo od przedsiębiorstwa „Turysta”, które jednak po 10 dniach zrezygnowało z umowy z „Sindbadem” i zdecydowało się na uruchamianie połączeń do Niemiec we własnym zakresie. Przedsiębiorstwo Wójcika nawiązało zatem współpracę z przewoźnikami Juventur, PKS Brzeg, Ośrodkiem Sportu i Rekreacji w Twardogórze oraz Dolnośląskim Ośrodkiem Sportu i Rekreacji we Wrocławiu. Wśród pojazdów obsługujących trasy „Sindbada” znalazł się jeden autokar wyposażony w takie udogodnienia jak toaleta na pokładzie czy magnetowid. Połączenia uruchamiane przez „Sindbad” cieszyły się dużą popularnością, głównie za sprawą cen dużo niższych niż w przypadku podróży koleją, a także licznych przypadków emigracji Polaków do Europy Zachodniej w latach 80., szczególnie ze Śląska. Pod koniec lat 80. Sindbad nawiązał współpracę z niemieckim „Palm Reisen” – przedsiębiorstwem należącym do Huberta Palma, zajmującym się wówczas transportem paczek pomiędzy Polską a RFN. W porozumieniu z PBP „Sindbad” przedsiębiorstwo to zakupiło w marcu 1989 r. autokar marki Setra, który stał się pierwszym pojazdem na wyłączność „Sindbada”. Jednocześnie na terenie Niemiec otwarto punkty obsługi klienta w Brühl oraz Pforzheim. W 1990 r. autokary organizowane przez opolskie biuro podróży docierały do 6 lokalizacji na terenie Niemiec Zachodnich. W tym samym roku powołano w Niemczech spółkę „Sindbad Palm Reisen”.
Na początku lat 90. główny przedmiot działalności przedsiębiorstwa, czyli pośrednictwo w procedurach wizowych, niemal zanikł w związku ze zniesieniem obowiązku wizowego dla Polaków w wielu państwach Europy. W związku z tym podjęto decyzję o skupieniu się na międzynarodowych przewozach autokarowych, szczególnie biorąc pod uwagę zwiększony popyt na nie po zniesieniu obowiązku posiadania wiz. W 1990 r. przedsiębiorstwo zakupiło za kwotę 90 000 DM trzy autokary – dwa marki Volvo i jeden Scania. W tym samym roku biuro zaoferowało pierwsze wyjazdy autokarowe na włoskie wybrzeże Adriatyku. Autobusy z Polski do wyjeżdżały w okresie letnim co drugi dzień. Przez dwa pierwsze sezony z transportu do Włoch skorzystało ponad 6 tysięcy osób. W 1991 r. do floty przewoźnika dołączyły dwa autokary DAF. Od 1992 r. międzynarodowe przewozy autokarowe stały się podstawą działalności „Sindbada”. W 1994 r. za kwotę 1 mln DM zakupiono 5 autokarów Setra, dzięki czemu Sindbad wyróżniał się dużo nowocześniejszą flotą autokarów w stosunku do większości innych przewoźników w Polsce. Od tamtego czasu w ramach floty PBP „Sindbad” znajdowały się nowe autokary niemal wyłącznie tej marki. W tym samym roku w Niemczech założono przedsiębiorstwo „Sindbad-Reisen GmbH” stanowiące oddział biura na terenie Niemiec i zajmujące się obsługą podróżnych na terenie tego kraju.
W 1998 r. przedsiębiorstwo organizowało wyjazdy do 28 miast na terenie Niemiec, oferując wyjazdy z miast w Polsce południowo-zachodniej. Przejazdy do Niemiec organizowane były 5 razy w tygodniu, a do Polski 6 razy, natomiast od 2000 r. wyjazdy w obu kierunkach były codzienne. Oprócz tego PBP „Sindbad” miało w ofercie wczasy stacjonarne w Hiszpanii i Chorwacji oraz wycieczki objazdowe do Wielkiej Brytanii, Francji, krajów Beneluksu, Hiszpanii oraz Norwegii. W 2000 r. biuro dysponowało flotą składającą się 50 autokarów, w tym 5 piętrowych, a także zatrudniało 50 kierowców i 100 pilotów. W grudniu 2004 r. nastąpiło znaczne poszerzenie oferty przewozowej przedsiębiorstwa. Odtąd autokary Sindbada docierały każdego dnia nie tylko do Niemiec, ale też Wielkiej Brytanii, Belgii, Holandii, Luksemburga, Francji i Austrii. W 2006 r. PBP Sindbad nawiązało współpracę z trzema innymi przewoźnikami z Polski oferującymi międzynarodowe przewozy autokarowe – przedsiębiorstwami Albatros z Przemyśla, Riviera z Opola oraz Janosik z Rzeszowa. W ten sposób zapoczątkowana została platforma Sindbad oferująca sprzedaż biletów na międzynarodowe trasy różnych przewoźników pod jednym logiem Sindbad, później rozszerzona o współpracę z innymi przedsiębiorstwami transportowymi. W 2006 r. PBP Sindbad dysponowało 57 własnymi autokarami, 19 pojazdami wynajmowanymi oraz 32 autokarami trzech partnerów. W tym samym roku do siatki połączeń dołączyły miasta w Hiszpanii oraz Szwajcarii.
Od 2009 r. działalność przedsiębiorstwa jest kontynuowana jako „Sindbad” Sp. z o.o.. W 2012 r. Sindbad, wspólnie z przedsiębiorstwem Raf Trans z Warszawy, był oficjalnym przewoźnikiem podczas organizowanych w Polsce Mistrzostw Europy w Piłce Nożnej, natomiast w 2016 r. opolski przewoźnik obsługiwał odbywające się w Polsce Mistrzostwa Europy w Piłce Ręcznej. W 2012 r. w ramach platformy Sindbad bezpośrednie połączenia autokarowe z Polski były oferowane do: Niemiec, Francji, Holandii, Belgii, Luksemburga, Wielkiej Brytanii, Danii, Norwegii, Szwecji, Austrii, Szwajcarii, Hiszpanii, Czech, Słowacji, Włoch, Węgier, Bułgarii i Grecji. W 2015 r. Sindbad przejął przewoźnika autokarowego „Biuro Turystyczne Nord Sp. z o.o.” z Gdyni, od 2010 r. prowadzącego działalność przewozową w ramach platformy Sindbad. Rok później poinformowano o połączeniu polskiej konkurencyjnej platformy Eurobus z platformą Sindbad. Od maja 2016 r. zintegrowano sprzedaż biletów oraz obsługę podróżnych w autokarach przewoźników wchodzących w skład obu platform, a autokary zyskały nowe barwy „Sindbad – Eurobus”. Po integracji siatka połączeń objęła 200 miejscowości na terenie Polski oraz ponad 500 miejscowości w 27 krajach Europy. Łącznie przewoźnicy obsługujący trasy w ramach platformy dysponowali ponad 300 autokarami. Integracja z Eurobusem umożliwiła Sindbadowi wejście na rynek przewozów pomiędzy Polską a Ukrainą. W kolejnych latach do platformy Sindbad weszli także zagraniczni przewoźnicy autokarowi, na których połączenia są sprzedawane bilety przez polskie przedsiębiorstwo – m.in. w 2017 r. hiszpański przewoźnik Alsa, mołdawski Lux-Reisen oraz szwajcarski oddział Eurolines. W 2018 r. kontynuowano tę działalność, podpisując porozumienia z Deutsche Touring (przedstawiciel marki Eurolines w Niemczech), a także przewoźnikami Becker Reisen, Isilines oraz . Na mocy ostatniego porozumienia Sindbad nabył wyłączne prawa do posługiwania się marką Eurolines w Polsce. W 2018 r. do platformy Sindbad dołączyło też polskie przedsiębiorstwo Agat. W tym czasie Sindbad oferował połączenia do ponad 700 miejscowości w 28 krajach w Europie. W tym samym roku, z okazji 35-lecia istnienia przedsiębiorstwa, zaprezentowano nową malaturę autokarów, w której zrezygnowano z logo Eurobus. W 2019 r. w Opolu uruchomiono należący do Sindbada nowy port autokarowy, gdzie odbywają się przesiadki pomiędzy autokarami na różnych trasach w ramach platformy.
Działalność.
Liniowe przewozy autokarowe.
W ramach platformy międzynarodowych przewozów autokarowych Sindbad oferowane są połączenia do ponad 500 miast w 28 krajach w Europie, natomiast wyjazdy organizowane są z 200 miejscowości na terenie całej Polski. Sindbad prowadzi współpracę z innymi przewoźnikami na terenie Polski, takimi jak Agat Katowice, Orland Żędowice, Riviera Opole czy Albatros Przemyśl. Ponadto przedsiębiorstwo współpracuje z zagranicznymi przewoźnikami w zakresie wspólnej sprzedaży biletów, m.in. z niemieckimi Deutsche Touring (Eurolines), Becker Reisen, brytyjskim National Express, czy hiszpańskim Alsa. Łącznie w całej platformie Sindbad znajduje się 30 polskich i 50 przewoźników zagranicznych.
Przedsiębiorstwo Sindbad posiada na terenie Polski dwa główne centra przesiadkowe: w Opolu (dawniej w Gliwicach na terenie PKS), obejmujące Polskę Południową oraz w Słubicach, obejmujące obszar północny kraju. Wszystkie autokary wyjeżdżające z Polski spotykają się wieczorem w jednym z centrów przesiadkowych na ok. 30 min, podczas których pasażerowie przesiadają się do docelowego autokaru jadącego do ich celu podróży za granicą. Analogicznie zorganizowany jest powrót autokarów do Polski w godzinach porannych. Otwarty w 2018 r. własny hub przesiadkowy Sindbad w Opolu ma powierzchnię 1,5 ha i umożliwia obsługę w jednym momencie do 36 autokarów.
W autokarach podróżni mają zapewnioną obsługę pilota na całej trasie. Pojazdy wyposażone są w bezpłatne Wi-Fi, a także w gniazdka 230 V. Wszystkie autokary są klimatyzowane, wyposażone w WC na pokładzie, mini-barek oraz zestaw DVD, a także wyposażone w szereg elektronicznych systemów bezpieczeństwa.
Rocznie w ramach platformy przewożonych jest ponad milion osób. Około 60% spośród wszystkich podróży autokarami Sindbad odbywa się na trasie między Polską a Niemcami.
Biuro podróży.
Przedsiębiorstwo Sindbad prowadzi także działalność biura podróży. W ofercie znajdują się wyjazdy turystyczne i wczasy zagraniczne, wyjazdy grupowe, w tym organizacja wycieczek szkolnych, a także sprzedaż biletów lotniczych oraz obsługa logistyczna wyjazdów służbowych na zlecenie innych przedsiębiorstw.
Flota.
Flota własna przedsiębiorstwa składa się z ponad 120 autokarów. Niemal wszystkie pojazdy są marki Setra, a ich średni wiek wynosi poniżej 3 lat (stan na: marzec 2020). Pojemność pojazdów waha się w przedziale od 16 do 87 miejsc siedzących. Ponadto pozostali przewoźnicy w ramach platformy Sindbad dysponują flotą ponad 200 autokarów różnych marek, głównie Setra. Tym samym spółka jest największym przewoźnikiem autokarowym w Polsce i jednym z największych w Europie Środkowej. Oprócz wyżej wymienionych przedmiotów działalności, tzn. obsługi międzynarodowych linii autokarowych oraz działalności biura podróży, Sindbad zajmuje się wynajmem autokarów.
Zatrudnienie.
W ramach wszystkich przedsiębiorstw wchodzących w skład platformy Sindbad w 2018 r. zatrudnionych było 2,5 tys. osób, w tym 1500 kierowców, 200 pilotów oraz 500 pracowników biurowych.
Wybrane nagrody i wyróżnienia.
Sindbad otrzymał wiele nagród i wyróżnień:
Ponadto przedsiębiorstwo Sindbad było oficjalnym przewoźnikiem m.in. podczas Mistrzostw Europy w Piłce Nożnej w 2012 r., Mistrzostw Europy w Piłce Ręcznej Mężczyzn w 2016 r. oraz podczas konkursów Miss World i Miss Polonia.

</doc>
<doc id="4706312" url="https://pl.wikipedia.org/wiki?curid=4706312" title="Jerzy Tereszczenko-Podbereski">
Jerzy Tereszczenko-Podbereski

Jerzy Tereszczenko-Podbereski (ur. w Kijowie, zm. 19 lutego 1969) – kapitan obserwator Wojska Polskiego, kawaler Orderu Virtuti Militari.
Życiorys.
Urodził się w rodzinie Józefa i Marii z Brodowskich. Ukończył gimnazjum w Kijowie. Po wybuchu I wojny światowej został powołany 20 października 1916 roku do służby w armii carskiej. Otrzymał przydział do 20. moździerzowego dywizjonu artyleryjskiego i w jego składzie brał udział w walkach. W czerwcu 1917 roku został skierowany do szkoły lotniczej w Dźwińsku, gdzie przeszedł przeszkolenie w charakterze obserwatora. W grudniu 1917 roku otrzymał przydział do III Korpusu Polskiego w Rosji.
15 lutego 1919 roku wstąpił do odrodzonego Wojska Polskiego. W marcu 1919 roku, jako wyszkolony lotnik, otrzymał przydział do 3 eskadry wywiadowczej i w jej składzie brał udział w wojnie polsko-bolszewickiej.
Od stycznia 1920 roku, startując z Krakowa, wykonywał loty nad obszarem plebiscytowym Śląska Cieszyńskiego, Spisza i Orawy. Pod koniec lutego, w załodze z sierż. szt. pil. Żukowskim, wystartował do lotu na trasie Wieliczka-Nowy Sącz-Piwniczka-Podoliniec-Kieżmark-Stara Wieś-Szczawnica-Nowy Sącz-Kraków. Na trasie lotu polscy lotnicy przeprowadzali rozpoznanie oraz zrzucali ulotki i odezwy plebiscytowe.
Podczas przygotowań do operacji kijowskiej wykonywał loty rozpoznawcze. 15 kwietnia 1920 roku, w załodze z ppor. pil. Stanisławem Sułkowskim, wykonał lot na trasie: Starokonstantynów-Romanów-Krasnopol-Stara Sieniawa-Starokonstantynów.
19 kwietnia, wraz z ppor. pil. Józefem Krzyczkowskim, wszedł w skład grupy złożonej z czterech załóg, które przeprowadziły rozpoznanie i bombardowanie Kijowa. Lot był trudny nawigacyjnie i niebezpieczny, gdyż polskie załogi miały do pokonania 600 kilometrów (z czego większość nad terenem zajętym przez nieprzyjaciela). Zakończył się sukcesem, zniszczono tory kolejowe, uszkodzono obrotnicę przed parowozownią, co doprowadziło do opóźnień w przegrupowaniu wojsk nieprzyjaciela.
26 kwietnia, w załodze z por. pil. Tadeuszem Praussem, rozpoznał pod Koziatynem lotnisko nieprzyjaciela i stwierdził na nim obecność czterech samolotów lotnictwa Armii Czerwonej. Polska załoga nie zdecydował się na ich zniszczenie, zakładając, że samoloty są unieruchomione i wkrótce wpadną w ręce polskich wojsk. Ich nadzieje się nie spełniły, nieprzyjaciel zdołał ewakuować swe samoloty.
9 maja 1920 roku trzykrotnie brał udział w lotach bojowych. Atakował oddziały nieprzyjaciela w Kijowie oraz wspierał polskie oddziały atakujące Darnicę i Brewarew. Podczas ofensywy kijowskiej wykonał łącznie 16 lotów bojowych.
19 maja, ponownie w załodze z Tadeuszem Prausem, brał udział w nieudanym ataku na stację kolejową Dymirki.
Po zakończeniu działań wojennych służył w 1 pułku lotniczym. W 1921 roku podjął studia na Wydziale Prawa Uniwersytetu Warszawskiego, które ukończył w 1925 r. 23 lipca 1923 roku uległ wypadkowi lotniczemu i był zmuszony z rezygnacji z latania. W sierpniu 1924 r. został przeniesiony w stan spoczynku. Od czerwca 1930 roku pracował jak adwokat w Warszawie.
Po wybuchu II wojny światowej przedostał się do Wielkiej Brytanii, gdzie wstąpił do RAF (otrzymał numer służbowy P-1478). Po zakończeniu wojny nie zdecydował się na powrót do Polski, pozostał na emigracji.
Zmarł dnia 19 lutego 1969 roku, został pochowany na El Carmelo Cemetery w Pacific Grove. Jego symboliczny grób znajduje się na cmentarzu Powązkowskim w Warszawie (kwatera M-4-15).
Od 7 lipca 1926 roku był mężem Jadwigi z Lublickich.

</doc>
<doc id="4706313" url="https://pl.wikipedia.org/wiki?curid=4706313" title="Jerzy Tereszczenko">
Jerzy Tereszczenko



</doc>
<doc id="4706323" url="https://pl.wikipedia.org/wiki?curid=4706323" title="Sevak Khanagyan">
Sevak Khanagyan



</doc>
<doc id="4706332" url="https://pl.wikipedia.org/wiki?curid=4706332" title="Edzná">
Edzná

Edzná – prekolumbijskie miasto założone przez Majów na półwyspie Jukatan (Meksyk) w IV wieku p.n.e.. Miasto zostało założone przez lud Itzá i nazwane jako Edzná-Itzná czyli Dom Ludu Itzá.
Historia.
W okresie od IV wieku p.n.e do X wieku n.e. Edzná była stolicą regionu, przy czym najbardziej znaczące budowle powstały w okresie pomiędzy V a IX wiekiem. W okresie największego rozwoju miasto zamieszkiwało 25 tysięcy osób. Po roku 1000 Edzná zaczęła się wyludniać i została całkowicie opuszczona około roku 1450.

</doc>
<doc id="4706336" url="https://pl.wikipedia.org/wiki?curid=4706336" title="Włodzimierz Nowakowski">
Włodzimierz Nowakowski



</doc>
<doc id="4706339" url="https://pl.wikipedia.org/wiki?curid=4706339" title="Wojciech Kaczkowski">
Wojciech Kaczkowski

Wojciech Kaczkowski herbu Pomian (zm. po 9 czerwca 1531 roku) – kasztelan kruszwicki w latach 1514-1531, kasztelan kowalski w latach 1513-1514, sędzia inowrocławski w latach 1503-1513, cześnik inowrocławski w 1502 roku.
Poseł na sejm piotrkowski 1504 roku z województwa brzeskokujawskiego. Poseł na sejm piotrkowski 1510 roku z województwa brzeskokujawskiego i województwa inowrocławskiego.

</doc>
<doc id="4706341" url="https://pl.wikipedia.org/wiki?curid=4706341" title="Artur Czesak">
Artur Czesak

Artur Marcin Czesak (ur. 11 października 1973) – polski językoznawca, dialektolog i leksykograf. Zajmuje się słownictwem i frazeologią współczesnego dyskursu publicznego, przemianami w nim zachodzącymi oraz językami mniejszości etnicznych. Interesuje się zmianami roli i sytuacji polskich dialektów (zwłaszcza śląszczyzny i gwary podhalańskiej).
Ukończył studia z zakresu polonistyki na Uniwersytecie Jagiellońskim. Jego praca magisterska poruszała problematykę frazeologii gwarowej. W 2004 r. obronił pracę doktorską o ekspresywizmach osobowych w gwarach Małopolski górzystej na Wydziale Filologicznym UJ.
Był współpracownikiem zespołu "Słownika współczesnego języka polskiego" (pod red. Bogusława Dunaja). Jest jednym z twórców innowacyjnego słownika internetowego Dobryslownik.pl. Interesuje się także zagadnieniami z zakresu normatywistyki, polszczyzną standardową i nieoficjalną, jej formami regionalnymi itp.
Dawniej pełnił funkcję sekretarza Towarzystwa Miłośników Języka Polskiego.

</doc>
<doc id="4706344" url="https://pl.wikipedia.org/wiki?curid=4706344" title="Stanisław Zieliński (podporucznik)">
Stanisław Zieliński (podporucznik)

Stanisław Władysław Zieliński (ur. 1 kwietnia 1900 w Worobijówce, zm. 16 czerwca 1926 w Myszkowicach) – żołnierz armii austriackiej, oficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Mieczysława i Marii z Boguszów. Absolwent gimnazjum we Lwowie. W lutym 1918 wcielony do armii austriackiej i w jej szeregach walczył na frontach I wojny światowej.
W listopadzie tego roku wstąpił do odrodzonego Wojska Polskiego i otrzymał przydział do 1 pułku artylerii polowej Legionów. W jego składzie walczył w wojnie polsko-ukraińskiej i polsko-bolszewickiej. W grudniu 1919 mianowany podporucznikiem. W walkach o Równe, "atakowany przez bolszewicką kawalerię, kierował 6 baterią osobiście obsługując także jedno działo". Podczas walk o Białystok, „"na skrzyżowaniu ulic kierował ogniem działa, blokując drogę odwrotu licznemu oddziałowi nieprzyjaciela, co pozwoliło przygotować skuteczny atak wojskom polskim”". Za bohaterstwo w walce odznaczony został Krzyżem Srebrnym Orderu Virtuti Militari. Po zakończeniu wojny zdemobilizowany. 8 stycznia 1924 został zatwierdzony w stopniu podporucznika ze starszeństwem z dniem 1 czerwca 1919 i 384. lokatą w korpusie oficerów rezerwy artylerii. Posiadał przydział w rezerwie do 1 pułku artylerii polowej Legionów w Wilnie.
Zmarł w Myszkowicach i tam został pochowany. 

</doc>
<doc id="4706370" url="https://pl.wikipedia.org/wiki?curid=4706370" title="100 na 100. Muzyczne dekady wolności">
100 na 100. Muzyczne dekady wolności

100 na 100. Muzyczne dekady wolności (w wersji ang. 100 for 100. Musical Decades of Freedom) – zestaw muzyczno-publicystyczny typu box set wydany 28 sierpnia 2019 (pewna część utworów dostępna była w serwisach streamingowych wcześniej – już 6 listopada 2018) przez Polskie Wydawnictwo Muzyczne (nr kat. 20898), w wersji polskiej i angielskiej, stanowiący autorską panoramę ostatnich stu lat (1918–2018) w polskiej muzyce poważnej w ramach obchodów stulecia odzyskania niepodległości przez Polskę.
Składa się na niego:
W projekcie wzięło udział ok. 1700 polskich artystów, którzy wykonali utwory 87 kompozytorów polskich XX i XXI w., m.in. zespoły takie jak: Filharmonia Narodowa, Sinfonia Varsovia, NOSPR, Polska Orkiestra Radiowa, Orkiestra Teatru Wielkiego – Opery Narodowej, Sinfonia Iuventus, Orkiestra Aukso, Sinfonietta Cracovia, Camerata Silesia oraz artyści tacy jak: Antoni Wit, Łukasz Borowicz, Jacek Kaspszyk, Marek Moś, Grzegorz Nowak, Marzena Diakun, Szymon Bywalec, Agata Zubel, Olga Pasiecznik, Joanna Freszel czy Tomasz Konieczny.
Nagrody.
Album otrzymał dwa Fryderyki 2020 w kategoriach: Album Roku Muzyka Symfoniczna oraz Najwybitniejsze Nagranie Muzyki Polskiej.

</doc>
<doc id="4706371" url="https://pl.wikipedia.org/wiki?curid=4706371" title="Włodzimierz Nowakowski (działacz społeczny)">
Włodzimierz Nowakowski (działacz społeczny)

Włodzimierz Nowakowski (ur. 12 listopada 1907 w Poznaniu, zm. 26 czerwca 1965 tamże) – polski działacz społeczny i śpiewaczy, księgarz oraz organizator placówek kulturalnych.
Życiorys.
W Poznaniu zdobył zawód księgarza i prowadził własna księgarnię na Świętym Marcinie pod nazwą "Książnica Poznańska". W 1938 został zmobilizowany i brał udział w odzyskaniu Zaolzia. Ostatnie miesiące przedwojenne spędził na Górnym Śląsku, gdzie był właścicielem huty "Silesia". Zmobilizowano go ponownie tuż przed 1 września 1939. Po udziale w kampanii wrześniowej dostał się do niewoli niemieckiej, w której pozostawał do 1942. Po opuszczeniu niewoli powrócił do Poznania, gdzie z nakazu niemieckich władz okupacyjnych pracował jako robotnik w magazynach portowych nad Wartą.
Po zakończeniu okupacji niemieckiej podjął zatrudnienie w Wydziale Kultury poznańskiego Urzędu Wojewódzkiego, a później pełnił obowiązki dyrektora administracyjnego Muzeum Narodowego w Poznaniu. Był współtwórcą Poznańskiego Towarzystwa Fotograficznego oraz współinicjatorem utworzenia Muzeum Instrumentów Muzycznych w Poznaniu, Muzeum Wojska Polskiego w Poznaniu, Muzeum Uzbrojenia na Cytadeli i muzeów w Rogalinie oraz Gołuchowie. 
Działał w amatorskim ruchu muzycznym. W 1948 został prezesem zarządu Poznańskiego Towarzystwa Muzycznego. 15 lutego 1952 ustąpił z tego stanowiska. Od 22 maja 1949 do 18 maja 1952 był wiceprezesem Wielkopolskiego Związku Śpiewaczego. 26 sierpnia 1954 został ponownie prezesem zarządu Poznańskiego Towarzystwa Muzycznego i funkcję tę pełnił do czerwca 1956. Po raz trzeci piastował to stanowisko od 1957 do 17 lutego 1961. Do śmierci był skarbnikiem tego towarzystwa. Zasiadał w sekretariacie Międzynarodowych Konkursów Skrzypcowych im. Henryka Wieniawskiego. 
Zmarł podczas pełnienia obowiązków służbowych w poznańskim Muzeum Narodowym. Został pochowany na Cmentarzu Junikowo (pole 11-B-4-7).
Odznaczenia.
Otrzymał m.in. następujące odznaczenia:
Rodzina.
W 1934 ożenił się z Kazimierą Nowakowską (tłumaczką z języka niemieckiego i francuskiego), z którą miał dwóch synów: Leszka i Waldemara.

</doc>
<doc id="4706383" url="https://pl.wikipedia.org/wiki?curid=4706383" title="Aleksander Pruszkowski">
Aleksander Pruszkowski

Aleksander Pruszkowski (ur. 20 kwietnia 1930 w Żochowie) – polski inżynier mechanik, specjalista w zakresie maszyn rolniczych.
Życiorys.
Syn Franciszka Pruszkowskiego i Stefanii z domu Nagórka. Po wybuchu II wojny światowej wieś znalazła się pod okupacją radziecką, 20 czerwca 1941 został z rodziną wywieziony na Syberię i osiedleni w Kraju Ałtajskim. W kwietniu 1946 powrócili z zesłania, dwa lata później Aleksander Pruszkowski ukończył gimnazjum w Zambrowie i wyjechał do Olsztyna, gdzie uczył się w Liceum Komunikacyjnym. W 1951 zdał egzamin maturalny i rozpoczął studia na Wydziale Mechanicznym Politechniki Śląskiej w Gliwicach. Podczas studiów był członkiem AZS i ZMP, wstąpił również do PZPR. W 1956 uzyskał tytuł magistra inżyniera mechanika i rozpoczął pracę w Fabryce Samochodów Ciężarowych w Lublinie, początkowo jako starszy konstruktor, a skończywszy jako kierownik Zespołu Wydziałów Montażowych "B". W 1967 został dyrektorem Inowrocławskiej Fabryki Sprzętu Rolniczego "Inofama", w 1971 powołano go na głównego specjalistę ds. uruchomienia produkcji kombajnów zbożowych Bizon. Następnie był głównym mechanikiem w Dozametrze w Nowej Soli. Od 1972 zajmował stanowisko dyrektora Zakładów Kuzienniczych Przemysłu Maszyn Rolniczych w budowie w Jaworze, od 1982 był dyrektorem Zjednoczenia Agromet w Warszawie. Od 1969 jest Honorowym Obywatelem miasta Strzelna, a od 2000 Honorowym Obywatelem miasta Jawora. 

</doc>
<doc id="4706386" url="https://pl.wikipedia.org/wiki?curid=4706386" title="Kościół św. Stanisława Kostki w Dobrzyniu">
Kościół św. Stanisława Kostki w Dobrzyniu

Kościół św. Stanisława Kostki – rzymskokatolicki kościół filialny w miejscowości Dobrzyń. Świątynia należy do parafii św. Bartłomieja Apostoła w Szydłowicach w dekanacie Brzeg północ, archidiecezji wrocławskiej.
Historia kościoła.
Budowę kościoła w Dobrzyniu rozpoczęto w 1978 roku. Inicjatorem tej idei był ówczesny proboszcz parafii w Szydłowicach ksiądz Zygmunt Wołochowicz. Wcześniej nabożeństwa odbywały się w domu jednego z mieszkańców wsi. W czasach komunistycznych była to rzecz praktycznie niemożliwa, jednak proboszcz zarejestrował budowę jako remont kapitalny zabytkowej dzwonnicy. W 1980 roku budowa świątyni została zakończona i 21 września 1980 roku budowla została poświęcona przez księdza biskupa Adama Dyczkowskiego, ówczesnego biskupa pomocniczego archidiecezji wrocławskiej.

</doc>
<doc id="4706387" url="https://pl.wikipedia.org/wiki?curid=4706387" title="Eli Suwisa">
Eli Suwisa



</doc>
<doc id="4706398" url="https://pl.wikipedia.org/wiki?curid=4706398" title="Zakażenia nowym koronawirusem (2019–2020)">
Zakażenia nowym koronawirusem (2019–2020)



</doc>
<doc id="4706402" url="https://pl.wikipedia.org/wiki?curid=4706402" title="Saki Akai">
Saki Akai

 – japońska wrestlerka, modelka i aktorka.
Życiorys.
Saki Akai urodziła się 24 stycznia 1987 w Kioto w Japonii. Jest córką boksera Hidekazu Akai. Gdy miała 3 lata, jej rodzice się rozwiedli. Rzadko widywała ojca. Jak sama twierdzi, Hidekazu Akai nie uważał ją za swoją córkę. Opiekowała się nią matka, która pracowała w restauracji.
Jako modelka, Saki Akai pracowała między innymi dla kampanii reklamowej Asahi Kasei.
Trenowała wrestling pod nadzorem Cherry i Masy Takanashi. Po raz pierwszy wzięła udział w nagrywanej walce 1 czerwca 2011 w organizacji Ice Ribbon. Razem z Hikaru Shidą zremiswoała w pojedynku przeciwko tag teamowi Makoto i Tsukasy Fujimoto. Był to jej jedyny występ w roli zawodniczki, aż do sierpnia 2013, kiedy na arenie Ryōgoku Kokugikan w czasie gali organizacji Dramatic Dream Team miał miejsce jej oficjalny debiut. Od 2014 jest też związana z organizacją Tokyo Joshi Pro.
W 2014 została wyróżniona przez magazyn "Tokyo Sports" jako debiutantka roku.
Inne media.
Postać na niej wzorowana, hostessa Saki, wystąpiła w grze komputerowej Yakuza 6. Saki Akai podkładała pod nią głos.

</doc>
<doc id="4706404" url="https://pl.wikipedia.org/wiki?curid=4706404" title="Dmitrij Szmidt">
Dmitrij Szmidt

Dmitrij Arkadjewicz Szmidt, właśc. "Dawid Aronowicz Gutman" (ros. Дмитрий Аркадьевич Шмидт (Давид Аронович Гутман), ur. w Pryłukach, zm. 20 czerwca 1937 w Moskwie) – radziecki wojskowy, komdiw.
Życiorys.
Uczył się w domu. Pracował jako ślusarz i mechanik, był zaangażowany w działalność rewolucyjną, za którą został aresztowany i osadzony w więzieniu w Mikołajowie. W styczniu 1915 został powołany do rosyjskiej armii, brał udział w I wojnie światowej. Za zasługi bojowe otrzymał cztery Krzyże Gieorgijewskie. Był trzykrotnie ranny w walkach. Po rewolucji lutowej 1917 prowadził bolszewicką propagandę wśród żołnierzy, później pomagał w tworzeniu oddziałów Czerwonej Gwardii. Kierował bolszewicką frakcją w komitecie 164 Dywizji Piechoty 12 Korpusu 7 Armii Frontu Południowo-Zachodniego. Służbę w rosyjskiej armii zakończył w stopniu porucznika i jako p.o. dowódcy batalionu. W 1918 ochotniczo wstąpił do Armii Czerwonej, walczył w wojnie domowej, był komendantem Pryłuków, dowódcą czerwonego oddziału partyzanckiego, dowódcą pułku i dowódcą brygady. W maju 1921 objął funkcję szefa sztabu 17 Dywizji Kawalerii, w 1923 skończył wyższe kursy akademickie przy Wojskowej Akademii Armii Czerwonej i w sierpniu 1924 został naczelnikiem Ukraińskiej Szkoły Kawalerii, od sierpnia 1926 do maja 1927 dowodził 7 Samarską Dywizją Kawalerii, po czym został naczelnikiem Północno-Kaukaskiej Szkoły Kawalerii Narodowości Górskich. W maju 1930 został zastępcą szefa sztabu Północnokaukaskiego Okręgu Wojskowego, 1931-1933 był słuchaczem Akademii Wojskowej im. Frunzego, po czym został dowódcą i komisarzem 2 Samodzielnej Brygady Zmechanizowanej, a w lutym 1934 dowódcą i komisarzem 8 Samodzielnej Brygady Zmechanizowanej. Był dwukrotnie odznaczony Orderem Czerwonego Sztandaru (w 1920 i 1921). Należał do RKP(b)/WKP(b). W 1935 otrzymał stopień komdiwa.
2 sierpnia 1936 został aresztowany, 19 czerwca 1937 skazany na śmierć przez Wojskowe Kolegium Sądu Najwyższego ZSRR pod zarzutem kontrrewolucyjnej działalności organizacyjnej, przygotowywania zbrojnego powstania i dokonywania aktów terroru i następnego dnia rozstrzelany. Jego prochy pochowano na Cmentarzu Dońskim. 6 lipca 1957 pośmiertnie go zrehabilitowano.

</doc>
<doc id="4706407" url="https://pl.wikipedia.org/wiki?curid=4706407" title="Lil Nas X">
Lil Nas X

Lil Nas X, właściwie Montero Lamar Hill (ur. 9 kwietnia 1999 w Lithia Springs w Georgii) – amerykański raper, piosenkarz i autor tekstów
Hill przyciągnął uwagę słuchaczy na całym świecie dzięki swojemu singlowi „Old Town Road”, który osiągnął rozpoznawalność w aplikacji mikroblogowej TikTok we wczesnym 2019 roku. W listopadzie tego roku singiel osiągnął status diamentowej płyty za sprzedaż na poziomie 10 milionów kopii na terenie Stanów Zjednoczonych, będąc jedną z trzydziestu trzech takich kompozycji, które uzyskały status diamentowych. Singiel pozostawał na szczycie prestiżowej listy "Billboard" Hot 100 przez dziewiętnaście tygodni. W tym samym czasie raper ujawnił swoją orientację seksualną.
Za piosenkę „Old Town Road”, którą wykonuje z popularnym muzykiem country Billy Ray Cyrus'em Hill otrzymał dwie nagrody Grammy (teledysk roku, najlepsze wykonanie pop przez duet lub grupę), MTV Video Music Awards (piosenka roku, najlepsza reżyseria) oraz statuetkę American Music Award za ulubiony utwór rap/hip-hop, a także stał się pierwszym otwarcie homoseksualnym czarnoskórym artystą, który zwyciężył podczas ceremonii Country Music Association Awards.
Jego debiutancki minialbum, "7" ujrzał światło dzienne w czerwcu 2019 roku. Pochodzący z niego drugi singiel „Panini” objął pierwszą trójkę notowania "Rolling Stone" Top 100. Według statystyk pochodzących z września 2019 r., dyskografia rapera była odtwarzana 2,3 mld razy za pośrednictwem mediów strumieniowych.
Życiorys.
Wczesne lata.
Montero Lamar Hill urodził się w Lithia Springs w Georgii, małym miasteczku nieopodal Atlanty 9 kwietnia 1999 roku. Jego rodzice rozwiedli się, gdy miał sześć lat, wtedy osiedlił się wraz ze swoją matką i babcią na osiedlu komunalnym Bankhead Courts. Trzy lata później wyprowadził się wraz ze swoim ojcem, piosenkarzem gospelowym do północnej części miasta Austell. W wywiadzie dla magazynu "Rolling Stone" mówi: “I didn’t want to leave what I was used to. But it was better for me. There’s so much shit going on in Atlanta — if I would have stayed there, I would have fallen in with the wrong crowd.” tłum.: "Nie chciałem opuszczać tego, do czego byłem przyzwyczajony. Ale to (przeprowadzka) było dla mnie lepsze. W Atlancie dzieje się dużo gó#na – jeśli bym tam został, wpadłbym w złe towarzystwo." Już w wieku trzynastu lat zaczynał „używać intensywnie internetu, w tym samym czasie, kiedy memy zaczynały stawać się niezależną formą rozrywki”.
Jako nastolatek żył jak samotnik, skupił się na Internecie: "szczególnie na Twitterze, tworząc memy ukazujące rozbrajające dowcipy i wiedzę o pop kulturze". Borykał się z własną tożsamością seksualną, na "wyjściu z szafy"; modlił się, żeby to była tylko faza, jednakże w wieku szesnastu lub siedemnastu lat zaakceptował swoją orientację seksualną. W czwartej klasie zaczął grać na trąbce, a w gimnazjum był najpopularniejszym i najlepszym uczniem, ale ostatecznie przestał nim być z lęku przed byciem odbieranym jako "obciachowy".
Hill jest absolwentem liceum w Lithia Springs ukończonego w 2017 roku. Studiował przez rok na uniwersytecie w zachodniej części Georgii, dopóki nie został z niej on wydalony. W tym samym okresie mieszkał ze swoją siostrą, utrzymując się z pracy w restauracji Zaxby's oraz parku rozrywki Six Flags Over Georgia. We wrześniu 2019 r. ponownie odwiedził wcześniej wspomniane liceum, aby zagrać tam koncert niespodziankę.
Wizerunek publiczny.
Hill jest znany ze swojego gustu modowego; w lipcu 2019 roku magazyn "Vogue" stwierdził, że jest on "mistrzem" w estetyce kowbojskiej, nadając jej luksusowy wygląd podczas wystąpień publicznych oraz na swoim oficjalnym profilu w serwisie Instagram. Jego stylistka, Hodo Musa ujawniła, że raper trafia na rzeczy, które są "elektryzujące, zabawne, kolorowe i futurystyczne". W czasie odbierania nagród podczas MTV Video Music Awards 2019, miał on na sobie garnitur typu Nudie z motywami kowbojskimi koloru czereśniowego. Marka odzieżowa Wrangler, wspomniana w "Old Town Road" wprowadziła do sprzedaży kolekcje sygnowane nazwiskiem Lil Nas X'a.
Podczas 62. ceremonii wręczenia nagród Grammy artysta zaprezentował się w szytym na zamówienie garniturze Versace w kolorze fuksji z różową uprzężą, który był tworzony przez ponad 700 godzin.
Życie prywatne.
Na początku czerwca 2019 r., Hill powiedział o swojej homoseksualnej orientacji seksualnej siostrze i ojcu a po kilku tygodniach, 30 czerwca, ostatniego dnia Miesiąca Dumy LGBT, Nas X potwierdził, że jest gejem za pośrednictwem jednego z wpisów na jego oficjalnym profilu w serwisie Twitter:
To zachęciło dziennikarzy i słuchaczy do analizy słów utworu „C7osure (You Like)” z jego minialbumu, "7". Magazyn "Rolling Stone" zauważył, że kompozycja „dotyka takich tematów, jak mówienie prawdy, dorastanie i akceptowanie samego siebie”. Następnego dnia artysta opublikował na portalu oryginalną okładkę wcześniej wspomnianego projektu, dopisując: „ja głupi myślałem, że to, co zrobiłem jest oczywiste”. W wywiadzie dla programu "BBC Breakfast" Lil Nas X był dwuznaczny, stwierdzając, że jest gejem i jego seksualność nie jest akceptowana w środowisku hip-hop i country. Reakcje na tę sytuację były głównie pozytywne, jednakże część z nich była negatywna i zawierała dużą ilość homofobicznych wypowiedzi, na co Nas X zareagował. Sprzeciwiła się również branża rapu, zwracając szczególnie na momenty homofobii w jej kulturze. W styczniu 2020 roku raper Pastor Troy w sposób homofobiczny skrytykował strój, który Lil Nas X miał na sobie podczas nagród Grammy, na co Lil odpowiedział: „Cholera, wyglądam naprawdę dobrze na tym zdjęciu”.

</doc>
<doc id="4706409" url="https://pl.wikipedia.org/wiki?curid=4706409" title="Grzenia (demon)">
Grzenia (demon)



</doc>
<doc id="4706414" url="https://pl.wikipedia.org/wiki?curid=4706414" title="Aleksander Wrona (judoka)">
Aleksander Wrona (judoka)

Aleksander Wrona (ur. 30 czerwca 1995) – polski judoka.
Zawodnik TS Wisła Kraków (od 2002). Brązowy medalista mistrzostw Polski seniorów 2016 w kategorii do 81 kg. Ponadto m.in. młodzieżowy mistrz Polski 2017 i mistrz Polski juniorów 2015. Uczestnik mistrzostw Europy juniorów 2005.

</doc>
<doc id="4706415" url="https://pl.wikipedia.org/wiki?curid=4706415" title="Pat Cowdell">
Pat Cowdell

Pat Cowdell, właśc. Patrick Cowdell (ur. 18 sierpnia 1953 w Smethwick) – były brytyjski bokser kategorii piórkowej i koguciej. W 1974 roku zdobył mistrzostwo na Igrzyskach Wspólnoty Narodów 1974 w Christchurch. W 1975 roku zdobył brązowy medal na Mistrzostwach Europy w Katowicach.
Kariera zawodowa.
Po zdobyciu medalu olimpijskiego Cowdell rozpoczął karierę zawodową. Jego pierwszym przeciwnikiem był Albert Coley. Pokonał go na punkty. Wygrał kolejne pięć walk. Pierwszą porażkę poniósł 23 stycznia 1978 roku z Alanem Robertsonem. Następnie wygrał kolejnych 5 pojedynków z Alanem Buchananem, Jackiem McGillem, Paddym Grahamem, Lesem Pickettem i Jeanem-Jacquesem Sourisem. Odbył 2 walki z Dave’em Needhamem. W pierwszej z nich poniósł porażkę. W rewanżu wygrał na punkty. następnie wygrywając kolejnych 8 walk. Kolejną porażkę poniósł w walce z Salvadorem Sanchezem. Następnie wygrał kolejne 11 pojedynków. Następnie 12 października 1985 przegrał walkę z Azumahem Nelsonem. przez kolejne 2 lata toczył walki. Karierę zawodową zakończył 18 maja 1988 po przegranej z Floydem Havardem.

</doc>
<doc id="4706416" url="https://pl.wikipedia.org/wiki?curid=4706416" title="Kobiety mafii (serial)">
Kobiety mafii (serial)



</doc>
<doc id="4706418" url="https://pl.wikipedia.org/wiki?curid=4706418" title="Wowa Band">
Wowa Band

Wowa Band – grupa muzyczna z Kalisza powstała w 2017 roku. Zespół gra kompilacje wschodniego folku, rocka oraz ska.
Historia.
Wowa Band – polski zespół muzyczny założony w 2017 roku przez Wowę Bayaka. Grupa jest prekursorem stylu muzycznego gangstafolk. W 2019 roku w studio Tymona Tymańskiego zespół nagrał singiel „A w mieście moim”, do którego teledysk (satyra gangsterskiego kina) zajął II miejsce w głosowaniu publiczności na 27 Yach Film Festival. W produkcji wystąpili między innymi: Lech Dyblik, Olaf Deriglasoff i Grzegorz Halama. Zespół wykonuje utwory autorskie obracające się w stylistykach: folk-rock, ska. W głosowaniu publiczności radiowej Trójki zespół zajął I miejsce za obcojęzyczny utwór autorski w audycji „Strefa rokendrola wolna od angola”. Wcześniej zespół istniał pod nazwą "Wowa z Charkowa", założony w 2011 roku w Kaliszu również z inicjatywy Wowy Bayaka, zawieszony w 2017 roku.
Dyskografia.
Gangstafolk (2017)
A w mieście moim EP (2020)

</doc>
<doc id="4706421" url="https://pl.wikipedia.org/wiki?curid=4706421" title="Sobiemierz">
Sobiemierz



</doc>
<doc id="4706427" url="https://pl.wikipedia.org/wiki?curid=4706427" title="Joe Willock">
Joe Willock

Joseph George Willock (ur. 20 sierpnia 1999 w Londynie) – angielski piłkarz występujący na pozycji pomocnika w angielskim klubie Newcastle United. Wychowanek Arsenalu.
Kariera klubowa.
Willock dołączył do akademii Arsenalu mając 4,5 roku, dzięki czemu mógł występować u boku swoich starszych braci. Swój debiut w drużynie seniorów zanotował 20 września 2017 podczas spotkania Pucharu Ligi Angielskiej z Doncaster Rovers. Z kolei w Premier League zadebiutował 15 kwietnia 2018 przy okazji meczu z Newcastle United. Pierwszą bramkę w seniorskim futbolu zdobył 29 listopada 2018 podczas wygranego 3:0 spotkania Ligi Europy z Worskłą Połtawa. 12 września 2019 Willock podpisał nowy, długoterminowy kontrakt z Arsenalem.

</doc>
<doc id="4706432" url="https://pl.wikipedia.org/wiki?curid=4706432" title="Jean-Lin Lacapelle">
Jean-Lin Lacapelle

Jean-Lin Lacapelle (ur. 17 kwietnia 1967 w Lyonie) – francuski polityk i samorządowiec, w latach 2016–2018 zastępca sekretarza generalnego Frontu Narodowego, poseł do Parlamentu Europejskiego IX kadencji.
Życiorys.
Zawodowo związany z sektorem prywatnym, był zatrudniony w koncernach Danone, Cadbury i L’Oréal, w tym jako dyrektor handlowy.
Od lat 80. związany z Frontem Narodowym (partii w 2018 przekształconej w Zjednoczenie Narodowe). W latach 1998–2010 zasiadał w radzie Regionu Centralnego. Działał w kierownictwie „Générations Le Pen”, środowiska politycznego wspierającego Marine Le Pen. Dla objęcia wyższych stanowisk menedżerskich w 2010 czasowo zrezygnował z aktywności politycznej. Powrócił do niej w 2015, został wówczas wybrany na radnego regionu Île-de-France. Stał się jednym z najbliższych współpracowników liderki FN. W styczniu 2016 został zastępcą sekretarza generalnego swojego ugrupowania. Pełnił tę funkcję do marca 2018, wszedł wówczas w skład nowego biura krajowego.
W wyborach w 2019 kandydował na deputowanego do PE IX kadencji. Uzyskał mandat poselski, jednak jego objęcie zostało zawieszone do czasu brexitu. W PE ostatecznie zasiadł w lutym 2020.

</doc>
<doc id="4706435" url="https://pl.wikipedia.org/wiki?curid=4706435" title="Janusz Czupryniak">
Janusz Czupryniak

Janusz Włodzimierz Czupryniak, ps. „Julek” (ur. w Warszawie, zm. tamże) – polski „Sprawiedliwy wśród Narodów Świata”.
Życiorys.
Janusz Czupryniak urodził się w rodzinie Ireny i Władysława. Podczas okupacji najpierw Władysław, a potem syn pracował w Biurze Techniczno-Handlowym W. Siwiecki przy ul. Żurawiej 6 w Warszawie. Dla Janusza była to przykrywka dla działalności w ZWZ i AK. W grudniu 1942 na prośbę jego znajomego Franciszka Żugajewicza Janusz w porozumieniu z rodzicami zgodził się udzielić znanemu mu małżeństwu Mosze Lejbowi (Marian) i Oldze Helenie Rotenbergów. Do Mariana i jego brata Manesa przed wojną należała fabryka wyrobów sanitarnych w Radomiu, która warszawskie biuro miała po sąsiedzku z miejscem pracy Czupryniaków na Żurawiej. Manes zdołał zbiec przez Związek Sowiecki do Egiptu. Marian i Olga znaleźli się w warszawskim getcie. Rotenbergom udało się opuścić getto za łapówkę dla policji żydowskiej, która pochłonęła cały ich majątek, z wyjątkiem pierścionka Olgi, którego nie udało się ściągnąć. Po opuszczeniu getta ukrywali się przez kilka dni w zakonspirowanym lokalu na rogu Chmielnej i Zgody. Janusz zaopatrywał ich wówczas w żywność. Po przygotowaniu kryjówki w domu Czupryniaków w Ursusie (który był wówczas osobną miejscowością) przy ul. Mickiewicza 13, Rotenbergowie zostali przewiezieni wozem meblowym, ukryci między meblami. Stała kryjówka znajdowała się w ogrodzie, lecz Rotenbergowie skorzystali z niej tylko kilka razy. Pozostali w Ursusie do końca okupacji.
Po wojnie powrócili do Radomia. Marian został dyrektorem w swojej dawnej fabryce. Po zmuszeniu do jej opuszczenia otrzymał posadę w Ministerstwie Przemysłu. Rottenbergowie po kilku latach wyemigrowali przez Niemcy i Izrael (gdzie nie mogli się zaaklimatyzować) do Australii.
Janusz Czupryniak podczas powstania warszawskiego był żołnierzem pułku Baszta Armii Krajowej. Ciężko raniony, został wywieziony do niemieckiej niewoli. Po powrocie był poszukiwany przez Urząd Bezpieczeństwa. Rottenbergowie pomagali wówczas ukrywać się Januszowi w Radomiu, a później w Kaliszu. Ostatecznie został jednak aresztowany pod zarzutem nielegalnego handlu i w trybie doraźnym skazany na sześć lat więzienia.
W 1989 rodzina Czupryniaków została odznaczona medalami Sprawiedliwych wśród Narodów Świata. Otrzymał Krzyż Komandorski Orderu Odrodzenia Polski (2007), Krzyż Walecznych, Krzyż Armii Krajowej, Krzyż Partyzancki, Medal za Warszawę 1939–1945. Czupryniak był zaangażowany w działalność Polskiego Towarzystwa Sprawiedliwych wśród Narodów Świata. Od 1991 wchodził w skład jego Zarządu, gdzie pełnił funkcję skarbnika.
Miał syna. Został pochowany na Cmentarzu Wojskowym na Powązkach (kwatera A27-8-7).

</doc>
<doc id="4706438" url="https://pl.wikipedia.org/wiki?curid=4706438" title="Camerata Silesia Sings Silesian Composers">
Camerata Silesia Sings Silesian Composers

Camerata Silesia Sings Silesian Composers, vol.1 (Kilar, Krzanowski, Bogusławski, Dziadek, Gabryś) – album z wykonaniem śląskich utworów chóralnych przez Zespół Śpiewaków Miasta Katowice Camerata Silesia pod dyrekcją Anny Szostak, wydany przez Towarzystwo Przyjaciół Muzyki im. Andrzeja Krzanowskiego (nr kat. TPMCD 01) pod koniec 2018 roku. Zawiera pieśni, które tworzyli kompozytorzy związani z katowicką Akademią Muzyczną, z PWSM i przedwojennym Konserwatorium Muzycznym tamże. Płyta uzyskała dwie nominacje do Fryderyków 2020 - w kategoriach: Najwybitniejsze Nagranie Muzyki Polskiej i Album Roku Muzyka Chóralna, w tym drugim przypadku zdobywając laur.
Lista utworów.
Opracowano na podstawie materiału źródłowego.

</doc>
<doc id="4706440" url="https://pl.wikipedia.org/wiki?curid=4706440" title="Dulowce">
Dulowce

Dulowce (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Znajduje się tu rzymskokatolicka kaplica, należąca do parafii w Repli.
Historia.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Tereszki.
Urodził tu się białoruski działacz polityczny i poseł na Sejm RP Fabian Jeremicz.

</doc>
<doc id="4706442" url="https://pl.wikipedia.org/wiki?curid=4706442" title="Kornelia Bouman">
Kornelia Bouman



</doc>
<doc id="4706444" url="https://pl.wikipedia.org/wiki?curid=4706444" title="Alessandra Todde">
Alessandra Todde

Alessandra Todde (ur. 6 lutego 1969 w Nuoro) – włoska polityk i menedżer, w latach 2018–2019 dyrektor generalny w Olidata, podsekretarz stanu w ministerstwie rozwoju gospodarczego, deputowana.
Życiorys.
Absolwentka inżynierii i informatyki na Uniwersytecie w Pizie. Zawodowo związana z sektorem prywatnym. Była partnerem w grupie inwestycyjnej i doradczej Kaufmann &amp; Partners, a także dyrektorem generalnym firmy Energeya. W lipcu 2018 została powołana na dyrektora generalnego w przedsiębiorstwie Olidata, specjalizującym się w produkcji sprzętu komputerowego.
W kwietniu 2019 otrzymała pierwsze miejsce na jednej z list regionalnych Ruchu Pięciu Gwiazd w wyborach europejskich, w związku z czym w tym samym miesiącu zrezygnowała z funkcji w Olidata. Nie uzyskała jednak mandatu. We wrześniu 2019 objęła stanowisko podsekretarza stanu w resorcie rozwoju gospodarczego. Funkcję tę pełniła do lutego 2021. Później w tym samym miesiącu została wiceministrem w tymże ministerstwie, kończąc urzędowanie wraz z całym rządem Maria Draghiego w 2022. W tym samym roku uzyskała mandat posłanki do Izby Deputowanych XIX kadencji.

</doc>
<doc id="4706446" url="https://pl.wikipedia.org/wiki?curid=4706446" title="Dychnowicze">
Dychnowicze

Dychnowicze (, "Dychnawiczy"; , "Dychnowiczi") – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie wołkowyskim, do 30 grudnia 1922 w gminie Tereszki, następnie w gminie Roś.

</doc>
<doc id="4706447" url="https://pl.wikipedia.org/wiki?curid=4706447" title="Vanda Juknaitė">
Vanda Juknaitė

Vanda Juknaitė (ur. w Papiliai w rejonie rakiszeckim) – litewska pisarka, dramaturżka, eseistka.
Życiorys.
Juknaitė ukończyła studia z zakresu języka i literatury na Uniwersytecie Wileńskim. Początkowo uczyła w konwersatorium w Kłajpedzie, a od 1975 na Litewskim Uniwersytecie Nauk Edukacyjnych. Zajmowała się tematyką pedagogiki społecznej, w tym dziećmi niepełnosprawnymi i bezdomnymi.
W 1983 zadebiutowała książką "Ugniaspalvė lapė". W 2002 wydała "Išsiduosi. Balsu: esė, pokalbiai", która po polsku ukazała się jako "Zdradzi mnie głos". Książka mierzy się z problemami transformacyjnymi Litwy po upadku komunizmu, przedstawiając wywiady z niepełnosprawnymi lub opuszczonymi dziećmi. W 2008 otrzymała Litewską Narodową Nagrodą Ministerstwa Kultury za osiągnięcia w sztuce, kulturze i przyczynianiu się do większego zrozumienia litewskiego dziedzictwa za granicą.
Mieszka w Wilnie. Jej twórczość tłumaczona jest na angielski, łotewski, polski, rosyjski, szwedzki i niemiecki. Na polski tłumaczyły ją m.in. Małgorzata Kasner, Alicja Rybałko i Zuzanna Mrozikowa.

</doc>
<doc id="4706448" url="https://pl.wikipedia.org/wiki?curid=4706448" title="Ireneusz Grin">
Ireneusz Grin



</doc>
<doc id="4706453" url="https://pl.wikipedia.org/wiki?curid=4706453" title="Zarzeczany (rejon wołkowyski)">
Zarzeczany (rejon wołkowyski)

Zarzeczany (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś. 16 października 1933 utworzono gromadę "Zarzeczany I" w gminie Roś, obejmującą wsie Rybaki i Mielniki. Po II wojnie światowej weszła w struktury ZSRR.

</doc>
<doc id="4706462" url="https://pl.wikipedia.org/wiki?curid=4706462" title="Gary Clark Jr.">
Gary Clark Jr.

Gary Lee Clark Jr. (ur. 15 lutego 1984 w Austin) – amerykański wokalista i gitarzysta. Najbardziej znany z połączenia muzyki bluesowej, rockowej i soulowej z elementami hip hopu. W 2011 r. podpisał kontrakt z Warner Bros Records i wydał EPkę "The Bright Lights". Po niej ukazały się albumy "Blak and Blu" (2012) oraz "The Story of Sonny Boy Slim" (2015). Dzielił scenę z Erikiem Claptonem, B.B. Kingiem, The Rolling Stones oraz Tom Petty and the Heartbreakers. W 2014 roku Clark otrzymał nagrodę Grammy za najlepszy tradycyjny występ R&amp;B za utwór „Please Come Home”. Jego najnowszy album "This Land" ukazał się 22 lutego 2019 roku.
Życiorys.
Gary Clark Jr. zaczął grać na gitarze w wieku dwunastu lat. Urodził się i wychował w Austin w Teksasie. Przez całe swoje nastoletnie lata dawał niewielkie koncerty, aż poznał promotora Clifforda Antone’a, właściciela Austin Antone Music Club. Antone był punktem wyjścia dla takich artystów jak Stevie Ray Vaughan czy Jimmie Vaughan. Wkrótce po spotkaniu z Cliffordem, Clark rozpoczął współpracę z wieloma ikonami muzycznymi, w tym z Jimmiem Vaughanem.
5 listopada 2014 r. ogłoszono, że Clark jest zaręczony z modelką Nicole Trunfio. Małżeństwo pobrało się w 2016 roku, mają dwójkę dzieci.

</doc>
<doc id="4706463" url="https://pl.wikipedia.org/wiki?curid=4706463" title="Comfort Zone">
Comfort Zone

Comfort Zone – czwarty album polskiego sekstetu wokalnego proMODERN, wydany 29 listopada 2019 przez Arte Fundacja Kultury i Edukacji, Program Drugi Polskiego Radia i DUX Recording Producers (nr kat. DUX 1634), złożony z awangardowych utworów śpiewanych powstałych w XX i XXI wieku. Są tu kompozycje m.in. Krzysztofa Pendereckiego, Witolda Lutosławskiego, Aleksandra Kościowa, Wojciecha Blecharza i Jagody Szmytki. Utwory wokalne przeplatają się z elektronicznymi interludiami Rafała Ryterskiego. Album uzyskał dwie nominacje do Fryderyków 2020 jako Album Roku Muzyka Współczesna i Najwybitniejsze Nagranie Muzyki Polskiej i zdobył laur w tej pierwszej kategorii.
Lista utworów.
Opracowano na podstawie materiału źródłowego. Utwory nr 5, 7 i 11 to światowe premiery fonograficzne.

</doc>
<doc id="4706476" url="https://pl.wikipedia.org/wiki?curid=4706476" title="Medium (film)">
Medium (film)



</doc>
<doc id="4706485" url="https://pl.wikipedia.org/wiki?curid=4706485" title="Strażnica SG Szudziałowo">
Strażnica SG Szudziałowo



</doc>
<doc id="4706487" url="https://pl.wikipedia.org/wiki?curid=4706487" title="Dychnowce">
Dychnowce



</doc>
<doc id="4706488" url="https://pl.wikipedia.org/wiki?curid=4706488" title="Paweł Stróżyk">
Paweł Stróżyk

Paweł Stróżyk – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
6 listopada 1995 obronił pracę doktorską "Joannici na ziemiach polskich w średniowieczu" (promotor prof. Brygida Kürbis), 16 stycznia 2012 habilitował się na podstawie pracy zatytułowanej "Źródła ikonograficzne w badaniu źródłoznawczym na przykładzie drzwi gnieźnieńskich". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706491" url="https://pl.wikipedia.org/wiki?curid=4706491" title="Ewa Syska">
Ewa Syska

Ewa Beata Syska – polska historyk, dr hab. nauk humanistycznych, profesor uczelni Zakładu Źródłoznawstwa i Nauk Pomocniczych Historii Wydziału Historii Uniwersytetu im. Adama Mickiewicza w Poznaniu.
Życiorys.
10 maja 2004 obroniła pracę doktorską "Rycerstwo Nowej Marchii do połowy XIV w.", 3 listopada 2015 habilitowała się na podstawie pracy zatytułowanej "Marian Swinarski (1902-1965) poznański antykwariusz i bibliofil". Została zatrudniona na stanowisku adiunkta w Instytucie Historii na Wydziale Historii Uniwersytetu im. Adama Mickiewicza. Objęła funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706492" url="https://pl.wikipedia.org/wiki?curid=4706492" title="Rafał Witkowski (historyk)">
Rafał Witkowski (historyk)

Rafał Witkowski (ur. w Krotoszynie) – polski historyk, dr hab. nauk humanistycznych, profesor nadzwyczajny Instytutu Historii Wydziału Historii Uniwersytetu im. Adama Mickiewicza w Poznaniu i Uniwersyteckiego Centrum Edukacji Międzynarodowej (AMU-PIE) Uniwersytetu im. Adama Mickiewicza w Poznaniu.
Życiorys.
W 1986 r. ukończył Liceum Ogólnokształcące im. H. Kołłątaja w Krotoszynie. W 1991 ukończył studia historyczne na Uniwersytecie im. Adama Mickiewicza w Poznaniu, 7 października 1996 obronił pracę doktorską "Georg Schwengel – przeor kartuzji kaszubskiej i dziejopis zakonu Kartuzów", 25 marca 2013 habilitował się na podstawie pracy zatytułowanej "Praedicare manibus. Zakon kartuzów w Europie Środkowej od początku XIV wieku do połowy XVI wieku". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza, oraz w Wyższej Szkole Filologii Hebrajskiej w Toruniu.
Objął funkcję profesora nadzwyczajnego w Instytucie Historii na Wydziale Historii Uniwersytetu im. Adama Mickiewicza w Poznaniu, a także w Uniwersyteckim Centrum Edukacji Międzynarodowej (AMU-PIE) na Uniwersytecie im. Adama Mickiewicza w Poznaniu.
Piastuje stanowisko prodziekana na Wydziale Historii Uniwersytetu im. Adama Mickiewicza w Poznaniu i dyrektora (p.o.) Uniwersyteckiego Centrum Edukacji Międzynarodowej (AMU-PIE) na Uniwersytecie im. Adama Mickiewicza w Poznaniu.

</doc>
<doc id="4706493" url="https://pl.wikipedia.org/wiki?curid=4706493" title="Zbysław Wojtkowiak">
Zbysław Wojtkowiak

Zbysław Wojtkowiak (ur. 7 listopada 1943, zm. 18 października 2021) – polski historyk, doktor habilitowany nauk humanistycznych, profesor nadzwyczajny Instytutu Historii Wydziału Historycznego Uniwersytetu im. Adama Mickiewicza w Poznaniu.
Życiorys.
W 1976 obronił pracę doktorską pt. "Litwa Zawilejska w XV w. i w XVI w. w kształtowaniu się podziałów terytorialnych oraz stosunków osadniczo-majątkowych" (promotor Jerzy Ochmański), w 1989 habilitował się na podstawie pracy zatytułowanej "Maciej Stryjkowski – dziejopis Wielkiego Księstwa Litewskiego". Otrzymał nominację profesorską. Piastował stanowisko profesora nadzwyczajnego w Instytucie Historii na Wydziale Historycznym Uniwersytetu im. Adama Mickiewicza w Poznaniu.
Pochowany na cmentarzu Miłostowo w Poznaniu.

</doc>
<doc id="4706494" url="https://pl.wikipedia.org/wiki?curid=4706494" title="Instytut Kardiologii im. Prymasa Tysiąclecia Kardynała Stefana Wyszyńskiego">
Instytut Kardiologii im. Prymasa Tysiąclecia Kardynała Stefana Wyszyńskiego



</doc>
<doc id="4706499" url="https://pl.wikipedia.org/wiki?curid=4706499" title="Bielska Droga pod Reglami">
Bielska Droga pod Reglami

Bielska Droga pod Reglami (, , ) – droga w słowackich Tatrach Bielskich pomiędzy Doliną do Regli a wylotem Doliny za Tokarnią. Jest odpowiednikiem polskiej Drogi pod Reglami. Polska Droga pod Reglami wykorzystywana jest głównie przez turystów, słowacka zaś głównie przez drwali, co skutkuje tym, że na znacznych odcinkach jest błotnista, rozjeżdżona przez ciężarówki, traktory i ciężkie maszyny do prac leśnych. Jej nawierzchnia jest różna na różnych odcinkach; asfaltowa, utwardzona lub naturalna (czyli błotnista).
Bielska Droga pod Reglami ma długość 6 km. W całości znajduje się w obrębie TANAP-U, a jej najbardziej wschodnia część w Kotlinach w obrębie obszaru ochrony ścisłej. Jest zamknięta dla ruchu samochodowego, mogą na niej poruszać się tylko pojazdy uprawnione. 
Droga zaczyna się przy Ptasiowskiej Rówience. Prowadzi przez Mąkową Polanę i Dolinę Mąkową do rozdroża w Zdziarze przed Bielskim Potokiem. Stąd leśną drogą po prawej stronie biegu Bielskiego Potoku. Około 300 m na północ od leśniczówki Kardolina w Kotlinach Bielska Droga pod Reglami łączy się z Drogą Wolności u podnóży Czarnego Wierchu.
Nazwę drogi wprowadził Władysław Cywiński w 5 tomie przewodnika „Tatry”.
Turystyka.
Dla turystów dostępny jest tylko odcinek od Zdziaru do Ptasiowskiej Rówienki.

</doc>
<doc id="4706500" url="https://pl.wikipedia.org/wiki?curid=4706500" title="Łukasz Różycki">
Łukasz Różycki

Łukasz Różycki (ur. 6 kwietnia 1983 w Koninie) – polski historyk, archeolog, dr hab. nauk humanistycznych, profesor uczelni Wydziału Historii Uniwersytetu im. Adama Mickiewicza w Poznaniu.
Życiorys.
5 grudnia 2011 obronił pracę doktorską "Mauricii Strategicon; praktyczny podręcznik wojskowy i dzieło antykwaryczne" (promotor prof. dr hab. Kazimierz Ilski), 5 marca 2019 habilitował się na podstawie pracy zatytułowanej "Bizancjum i jego armia w ostatnich dekadach VI stulecia". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza w Poznaniu.
Jest profesorem uczelni na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706501" url="https://pl.wikipedia.org/wiki?curid=4706501" title="Otto Winkelmann">
Otto Winkelmann

Otto Winkelmann (ur. 4 września 1894 w Bordesholm, zm. 24 września 1977 tamże) – niemiecki oficer policji w stopniu Gruppenführera SS, współodpowiedzialny za deportację obywateli węgierskich narodowości żydowskiej do hitlerowskich obozów zagłady. Po wojnie uniknął kary i zamieszkał w RFN.
Życiorys.
W 1932 został członkiem nazistowskiej NSDAP, a w 1938 zasilił szeregi SS. Od 1939 pracował w Głównym Urzędzie Policji Porządkowej jako szef tzw. Kommando-Amt którego zadaniem była rozbudowa i uzbrojenie sił policyjnych na terenach okupowanych przez III Rzeszę. W 1944 Himmler powierzył mu funkcję Wyższego Dowódcy SS i Policji na Węgrzech, okupowanych przez wojska niemieckie. Na tym stanowisku współpracował z Adolfem Eichmannem w organizowaniu deportacji około 400 000 obywateli węgierskich narodowości żydowskiej do obozów zagłady.
1 maja 1945 dostał się do niewoli amerykańskiej. 27 października 1945 został przeniesiony na Węgry. Tamtejsza prokuratura zwróciła się do niego z prośbą o zostanie świadkiem w procesach przeciwko Ferencowi Szálasiemu, Emilowi Kovarczowi, Béli Imrédy i Franzowi Antonowi Baschowi. Fiaskiem zakończyły się próby postawienia Otto Winkelmanna przed węgierskim sądem za zbrodnie wojenne. We wrześniu 1948 Amerykanie przeforsowali powrót byłego esesmana do okupowanych Niemiec, gdzie został zwolniony. Zamieszkał w Bordesholm. W kwietniu 1955 został wybrany z ramienia CDU do lokalnego parlamentu Kilonii. W 1958 zrzekł się mandatu radnego. W maju 1961 został przesłuchany jako świadek w procesie Adolfa Eichmanna. W tym samym roku przeszedł na emeryturę jako „pułkownik policji”. Został prezesem związku byłych oficerów policji. W 1962 rząd RFN przyznał mu dodatkowo rentę w wysokości 1700 marek.

</doc>
<doc id="4706502" url="https://pl.wikipedia.org/wiki?curid=4706502" title="Kelner (film 2018)">
Kelner (film 2018)

Kelner (ang. "The Waiter") – grecki dreszczowiec z 2018 roku w reżyserii Steve'a Krikrisa, z Arisem Servetalisem w roli głównej.
Premiera.
Film miał swoją światową premierę podczas Międzynarodowego Festiwalu Filmowego w Salonikach 5 listopada 2018 roku. Do sal kinowych w Grecji trafił 4 kwietnia 2019 roku. W Polsce prezentowany był na Festiwalu Filmu i Sztuki „Dwa Brzegi” 29 lipca 2019 roku.
Fabuła.
Akcja filmu rozgrywa się w Atenach w czasach współczesnych. Renos, pracujący jako kelner w wykwintnej restauracji, poznaje w pralni publicznej swojego sąsiada Milana. Z czasem Milan znika. Zaintrygowany jego losem Renos odkrywa przerażającą prawdę.
Obsada.
W filmie wystąpili m.in.:

</doc>
<doc id="4706503" url="https://pl.wikipedia.org/wiki?curid=4706503" title="Alica Schmidt">
Alica Schmidt

Alica Schmidt (ur. 8 listopada 1998 w Wormacji) – niemiecka lekkoatletka, sprinterka, olimpijka.
Medalistka Mistrzostw Europy Juniorów (2017), Młodzieżowych Mistrzostw Europy (2019) oraz Mistrzostw Niemiec (2019).
Uczestniczka letnich igrzysk olimpijskich w Tokio (2021) – wystąpiła w sztafecie mieszanej 4 × 400 m, nie zdobywając awansu do finału.

</doc>
<doc id="4706509" url="https://pl.wikipedia.org/wiki?curid=4706509" title="Aris Serwetalis">
Aris Serwetalis

Aris Serwetalis (gr. Άρης Σερβετάλης, ur. 21 grudnia 1976 w Atenach) – grecki aktor.
Kariera.
Urodził się w Atenach 21 grudnia 1976 roku. W 2001 wystąpił w serialu "Eisai to tairi mou". W 2005 zagrał w greckim filmie dramatycznym "Kinetta" w reżyserii Jorgosa Lantimosa, w 2008 w komedii kryminalnej "Małe grzeszki" w reżyserii Christosa Georgiou, zaś w 2011 w "Alpach" w reżyserii Jorgosa Lantimosa. W 2018 Steve Krikris powierzył mu główną rolę w dreszczowcu "Kelner". Za te rolę aktor został nagrodzony podczas Międzynarodowego Festiwalu Filmowego w Pekinie w 2019 roku. Za tę samą rolę nagrodziła go też Gildia Reżyserów Greckich w 2018 roku.

</doc>
<doc id="4706510" url="https://pl.wikipedia.org/wiki?curid=4706510" title="Nickel Development">
Nickel Development

Nickel Development Sp. z o.o. – przedsiębiorstwo deweloperskie z siedzibą w Suchym Lesie (powiat poznański) działające od 1998 roku. Od tego czasu tworzy domy i mieszkania w Poznaniu, a także poza rodzimą Wielkopolską.
Jest częścią grupy kapitałowej Nickel, którą tworzy przedsiębiorstwo budowlane PTB Nickel, firma deweloperska Nickel Development i park technologiczny YouNick. Podstawowe obszary działań Grupy koncentrują się wokół branży budowlanej, deweloperskiej ale także w coraz większym zakresie wokół inwestowania we wschodzące biznesy o dużym potencjale. Grupa Nickel ma charakter rodzinny. Funkcję prezesa Grupy Nickel pełni Marian Nickel. Córka, Dagmara Nickel stoi na czele Nickel Development oraz NTPP. Syn Michał Nickel zarządza z kolei PTB Nickel. Nickel Development sp. z o.o. jest członkiem Polskiego Związku Firm Deweloperskich od początku jego istnienia.

</doc>
<doc id="4706512" url="https://pl.wikipedia.org/wiki?curid=4706512" title="Pawężowate">
Pawężowate

Pawężowate (Plataspidae) – rodzina pluskwiaków z podrzędu różnoskrzydłych i nadrodziny tarczówek. Obejmuje około 530 opisanych gatunków. Mają krępe i silnie wypukłe ciała. Zamieszkują wszystkie kontynenty półkuli wschodniej, głównie w strefie tropikalnej i subtropikalnej. Żywią się sokami roślin. Niektóre gatunki notowane są jako szkodniki, głównie roślin strączkowych. W zapisie kopalnym znane są od eocenu.
Morfologia.
Pluskwiaki o jajowatym lub niemal kolistym w obrysie, krępym, silnie wypukłym z wierzchu ciele długości od 2 do 20 mm. U licznych gatunków jest ono tak szerokie jak długie lub wręcz szersze niż dłuższe. Ogólnym wyglądem przywodzą na myśl chrząszcze. Brzegi ciała pozbawione są długich szczecinek i włosków. W ich ubarwieniu występują głównie: czerń, różne odcienie żółcieni i brązu oraz czerwień. Głowa jest spłaszczona i zaopatrzona w kil. U niektórych gatunków afrykańskich obecne są także, powstałe z przekształcenia płytek żuwaczkowych, rogi, które bywają bardzo długie lub rozwidlone. Czułki osadzone są na wzgórkach położonych poniżej bocznych krawędzi głowy i wskutek tego niewidocznych patrząc od góry. Czułki budują cztery człony, ale podział pomiędzy drugim a trzecim jest słabo zaznaczony. U części gatunków kłujka ma drugi człon workowato powiększony i spłaszczony, a wówczas spoczywa w nim sprężynowato skręcona część szczeci kłujących.
Tułów ma tarczkę bardzo silnie rozwiniętą i przykrywającą cały lub niemal cały odwłok. Półpokrywy są znacznie dłuższe od ciała. Tylna para skrzydeł zaopatrzona jest w poprzeczne przewężenia, pozwalające na składanie jej pod ogromną tarczką. Odnóża wszystkich par mają dwuczłonowe stopy.
Odwłok cechuje obecność dwóch bruzd na bokach sternitów. U larw grzbietowe gruczoły zapachowe odwłoka uchodzą między tergitami trzecim i czwartym, czwartym i piątym oraz piątym i szóstym, przy czym ujścia tych pierwszych bywają mocno zredukowane. Dziewiąty segment odwłoka ma połączone błoną gonokoksyty oraz stykające się ze sobą i przynajmniej częściowo zakrywające segment dziesiąty laterotergity.
Biologia i ekologia.
Wszystkie gatunki o poznanych preferencjach pokarmowych są fitofagami ssącymi soki roślin. Najczęściej występuje polifagizm i oligofagizm. W Europie większość gatunków żeruje na bobowatych. W przypadku gatunków tropikalnych o bardzo długich szczeciach kłujących sugeruje się mykofagię lub ssanie soków roślinnych przez grubą korę. U kilku gatunków stwierdzono wchodzenie w symbiozę z mrówkami – pluskwiaki dzielą się z nimi spadzią w zamian za ochronę.
W przeciwieństwie do większości tarczówek występujących w Europie pawężowate zimują na tym kontynencie jako larwy (zwykle III i IV stadium), natomiast owady dorosłe żyją dość krótko i spotyka się je od czerwca do sierpnia. W północnej Australii owady zapadają w estywację, niekiedy tworząc na ten czas olbrzymie agregacje na roślinach żywicielskich. W klimacie umiarkowanym na świat przychodzi jedno pokolenie w ciągu roku.
Pawężowate w Chinach porażane są przez parazytoidalną błonkówkę z rodzaju "Enarsiella" z rodziny oścowatych.
Rozprzestrzenienie.
Rodzina ta zasiedla wszystkie kontynenty półkuli wschodniej. Większość gatunków występuje w strefie tropikalnej i subtropikalnej krain: orientalnej, etiopskiej i australijskiej. W krainie palearktycznej występują one głównie w części azjatyckiej i reprezentowane są przez ponad 100 gatunków. W Europie występuje tylko rodzaj "Coptosoma", ograniczony na tym kontynencie głównie do stanowisk kserotermicznych. W Polsce reprezentuje go tylko pawęża ziołówka ("C. scutellatum").
Taksonomia i ewolucja.
Takson ten wprowadzony został w 1851 roku przez Williama Dallasa. Carl Stål w 1864 roku klasyfikował go jako podrodzinę w obrębie tarczówkowatych. Do rangi osobnej rodziny wyniósł je w 1952 roku Dennis Leston. R.H. Cobben w pracy z 1978 roku upatrywał w tarczówkowatych grupy siostrzanej dla pawężowatych. Victor dela Paz Gapud w 1991 roku jako grupę siostrzaną dla pawężowatych wskazał Lestoniidae. Molekularno-morfologiczna analiza filogenetyczna Jocélii Grazii i innych z 2008 wsparła monofiletyzm pawężowatych i umieściła je jako trzecią najbardziej bazalną rodzinę tarczówek po Urostylididae i Saileriolidae.
Najwcześniejszym gatunkiem znanym z zapisu kopalnego tej rodziny jest eoceńska "Coptosoma eocenica".
Do 2012 roku opisano około 530 gatunków z tej rodziny. Klasyfikuje się je w 65 rodzajach:
Znaczenie gospodarcze.
W krainie orientalnej i australijskiej niektóre gatunki notowane są jako groźne szkodniki roślin strączkowych, np.: "Megacopta cribraria" – wspięgi pospolitej w Pakistanie i Indiach, "Coptosoma nubila" – nikli indyjskiej, "Brachyplatys testudonigra" – gliricidii, a "Coptosoma punctatissimum" – fasoli nerkowatej i soi warzywnej w Japonii. Ponadto przedstawicieli rodzaju "Coptosoma" notuje się jako szkodniki trzciny cukrowej, batatów, ryżu i sandałowca białego.

</doc>
<doc id="4706513" url="https://pl.wikipedia.org/wiki?curid=4706513" title="Plataspidae">
Plataspidae



</doc>
<doc id="4706517" url="https://pl.wikipedia.org/wiki?curid=4706517" title="Jakub Morawiec (zm. 1514)">
Jakub Morawiec (zm. 1514)

Jakub Morawiec z Popkowic i Kolczyna herbu Topór (zm. w 1514 roku) – starosta lubelski w latach 1507-1514, chorąży lubelski w latach 1501-1510.
Poseł na sejm piotrkowski 1504 roku i sejm koronacyjny 1507 roku z województwa lubelskiego, poseł na sejm radomski 1505 roku z województwa bełskiego.

</doc>
<doc id="4706518" url="https://pl.wikipedia.org/wiki?curid=4706518" title="Chiara Gensini">
Chiara Gensini

Chiara Gensini (ur. 2 maja 1982 w Rzymie) – włoska aktorka teatralna i filmowa.
Kariera.
Urodziła się w Rzymie 2 maja 1982 roku w rodzinie włosko-greckiej. Ukończyła London Drama School oraz Guildhall School of Music and Drama w Londynie. W Rzymie pobierała nauki aktorstwa u Jenny'ego Tamburiego oraz Bernarda Hillera. W 2005 roku wystąpiła w powstałych w koprodukcji "Biletach" w reżyserii m.in. Ermanno Olmiego. W 2007 zagrała w filmie o księdzu Luigim Di Liegro "Kapłan poniżonych" (reż. Alessandro Di Robilant) oraz w powstałym w koprodukcji "Dekameronie" w reżyserii Davida Lelanda. W 2018 Steve Krikris powierzył jej rolę Tziny w nagradzanym dreszczowcu "Kelner".

</doc>
<doc id="4706520" url="https://pl.wikipedia.org/wiki?curid=4706520" title="Odontophrynus">
Odontophrynus

Odontophrynus – rodzaj płaza bezogonowego z rodziny Odontophrynidae. 
Zasięg występowania.
Rodzaj obejmuje gatunki występujące w południowej i wschodniej Ameryce Południowej.
Systematyka.
Podział systematyczny.
Do rodzaju należą następujące gatunki:

</doc>
<doc id="4706522" url="https://pl.wikipedia.org/wiki?curid=4706522" title="Eric Hoffer">
Eric Hoffer

Eric Hoffer (ur. 25 lipca 1902 w Nowym Jorku, zm. 21 maja 1983 w San Francisco) – amerykański pisarz, filozof, politolog. Autor dziesięciu książek, odznaczony Prezydenckim Medalem Wolności przez prezydenta Ronalda Reagana w lutym 1983 r. Jego pierwsza książka, Prawdziwy Wyznawca (, 1951), cieszyła się niezwykłą popularnością w USA, zarówno wśród badaczy, jak i zwykłych czytelników. W latach 1951–2003 wznawiano ją 23 razy. Ostatnie wydanie pochodzi z 2019 r.
Życie.
Był synem Knuta i Elsy Hoffer, imigrantów z Alzacji, wówczas części Cesarstwa Niemieckiego. W wieku pięciu lat potrafił czytać zarówno po angielsku, jak i niemiecku. W tym też czasie jego matka, trzymając go na rękach, spadła ze schodów. O tym wydarzeniu pisał później: „Straciłem mój wzrok w wieku siedmiu lat. Dwa lata wcześniej, moja matka i ja spadliśmy ze schodów. Ona nie wyzdrowiała po tym wypadku i zmarła dwa lata po wypadku. Ja straciłem wzrok i na jakiś czas pamięć.” Jego wzrok w niewyjaśniony sposób powrócił w wieku piętnastu lat. Obawiając się, że może ponownie przestać widzieć, wykorzystywał każdą okazję, żeby czytać. Wzrok powrócił jednak na stałe, zaś nawyk intensywnego czytania pozostał. Po śmierci ojca w 1920 r. Hoffer wyjechał do Los Angeles, co rozpoczęło dziesięcioletni okres włóczęgi. Osiedlił się na ówczesnych przedmieściach Los Angeles w Skid Row, spędzając czas na czytaniu, okazjonalnie pisząc, pracując dorywczo. Po 1931 r. opuścił Skid Row i został robotnikiem sezonowym, zatrudnionym przy zbiorach w Kalifornii. W miejscach, w których pracował, wyrabiał sobie kartę biblioteczną, aby móc dzielić czas „pomiędzy książki i burdele”. Podczas drugiej wojny światowej, w wieku 40 lat, zgłosił się do Armii Stanów Zjednoczonych. Nie przyjęto go jednak z powodu przepukliny. Zamiast tego w 1943 r. zaczął wykonywać zawód dokera, stając się robotnikiem portowym. Wtedy też podjął poważne próby pisarskie. Hoffer opuścił doki w 1964 r., by krótko po tym zostać wykładowcą na Uniwersytecie Kalifornijskim w Berkley. Postanowił jednakże usunąć się z życia publicznego w 1970 r. „Zamierzam dowlec się do dziury, w której zacząłem”, wyjaśnił. „Nie chcę być osobą publiczną lub jakimkolwiek mówcą… Każdy człowiek może podróżować pociągiem. Tylko mądry człowiek wie, kiedy wysiąść” Zmarł we własnym domu w San Francisco w 1983 r., w wieku 84 lat. Uważał siebie za ateistę, ale przychylnie odnosił się do religii i opisywał ją jako siłę pozytywną.
Prawdziwy wyznawca.
Eric Hoffer stał się znany w 1951 r. dzięki swojej książce pt. Prawdziwy wyznawca. Myśli o naturze ruchów masowych. Składa się ona ze wstępu oraz stu dwudziestu pięciu paragrafów ujętych w osiemnaście rozdziałów. Analizuje w niej fenomen „ruchów masowych”. Za „ruchy masowe” uznaje partie rewolucyjne, ruchy narodowe oraz religijne. Częściowe podsumowanie tez Hoffera można znaleźć w paragrafie 113: „Ruchowi masowemu torują drogę ludzie słowa, jego hasła materializują się za sprawą fanatyków, konsolidują się zaś dzięki ludziom czynu”.
Jednocześnie Hoffer dowodzi, iż ruchy fanatyczne i ekstremistyczne (niezależnie od tego, czy mają one genezę religijną, społeczną czy narodową) rosną wówczas, gdy duża liczba ludzi okazuje frustrację i powoduje się przekonaniem, że ich życie okazało się bezwartościowe. Grupa ta odkrywa następnie korzyści wynikające z przyłączenia się do ośrodka głoszącego potrzebę radykalnych zmian. Motorem ich działań jest ucieczka od własnego ja, niezrealizowanych indywidualnych nadziei i pragnień: „Ruch masowy przyciąga i zachowuje swych zwolenników nie dlatego, że potrafi zaspokoić pragnienie kariery, lecz dlatego, że potrafi nasycić namiętne pragnienie uwolnienia się od samego siebie”.
Zdaniem Hoffera doświadczenie ruchów masowych ma charakter wymienny: na przykład w Niemczech (w latach 20. i 30. XX wieku) komuniści i naziści byli pozornie wrogami, ale zdarzało im się przejmować zwolenników drugiej opcji. Ich rywalizacja dotyczyła bowiem tych samych ludzi, frustrowanych i odesłanych na margines. Dla „prawdziwego wyznawcy”, pisze Hoffer, konkretne poglądy są mniej istotne, a liczy się przede wszystkim możliwość pozbycia się ciężaru własnego ja.

</doc>
<doc id="4706526" url="https://pl.wikipedia.org/wiki?curid=4706526" title="Rhodinicola">
Rhodinicola

Rhodinicola – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 1878 roku przez zoologa Georga Mariusa Reinolda Levinsena.

</doc>
<doc id="4706528" url="https://pl.wikipedia.org/wiki?curid=4706528" title="Proceratophrys">
Proceratophrys

Proceratophrys – rodzaj płaza bezogonowego z rodziny Odontophrynidae. 
Zasięg występowania.
Rodzaj obejmuje gatunki występujące we wschodniej i południowej Brazylii, północno-wschodniej Argentynie i Paragwaji; zasięg prawdopodobnie rozciąga się na Boliwię w pasie przylegającym do granicy z Brazylią.
Systematyka.
Etymologia.
"Proceratophrys": "pro" „przed, blisko”; rodzaj "Ceratophrys" .
Podział systematyczny.
Do rodzaju należą następujące gatunki:

</doc>
<doc id="4706530" url="https://pl.wikipedia.org/wiki?curid=4706530" title="Rhodinicola elongata">
Rhodinicola elongata

Rhodinicola elongata – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1878 roku przez zoologa Georga Mariusa Reinolda Levinsena.

</doc>
<doc id="4706533" url="https://pl.wikipedia.org/wiki?curid=4706533" title="Rhodinicola gibbosa">
Rhodinicola gibbosa

Rhodinicola gibbosa – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1964 roku przez zoologa José Brescianiego.

</doc>
<doc id="4706534" url="https://pl.wikipedia.org/wiki?curid=4706534" title="Szalony Kocioł">
Szalony Kocioł

Szalony Kocioł – jedno z dwóch górnych pięter Doliny do Regli w słowackich Tatrach Bielskich. Od południa podchodzi pod główną grań Tatr Bielskich na odcinku od Szalonego Wierchu po zachodni wierzchołek Zadnich Jatek. Zachodnie jego ograniczenie tworzy opadający z Szalonego Szczytu grzbiet zwany Wielkim Szalonym Klinem, wschodnie północna grań Zadnich Jatek z Kozim Klinem, Szaloną Szczerbiną i Szaloną Turnią. 
Szalony Kocioł to kocioł lodowcowy będący pozostałością po największym z lodowców Tatr Bielskich. Badał je Joseph Partsch w 1923 i Adam Gadomski w 1929 r.. Obecnie Szalony Kocioł to wielka i bardzo stroma depresja o długości 1,3 km i różnicy wzniesień około 750 m. Najbardziej stroma jest jej dolna część – Szalone Spady. Ich środkiem spływa niewielki strumyk tworzący wodospad Szaloną Siklawę. Zimą tworzą się w nim lodospady o długości około 60 m. Powyżej Szalonej Siklawy teren jest ogołocony z gleby. Wyżej strome zbocze Szalonego Kotła jest trawiaste z licznymi gołymi skałami. 
Jedyne wygodne dojście do Szalonego Kotła prowadzi z Doliny Kępy przez Przechód za Łasztowicą. Znajduje się on jednak na obszarze ochrony ścisłej TANAP-u. Nie prowadzi do niego żaden szlak turystyczny i obowiązuje zakaz wstępu.

</doc>
<doc id="4706537" url="https://pl.wikipedia.org/wiki?curid=4706537" title="Fallin’ Light">
Fallin’ Light

Fallin’ Light – pierwszy japoński album studyjny południowokoreańskiej grupy GFriend, wydany 13 listopada 2019 roku przez King Records. Ukazał się w dwóch edycjach: regularnej (CD) i limitowanej (CD+DVD+Photo Book).
Album osiągnął 7 pozycję w rankingu Oricon i pozostał na liście przez 2 tygodnie, sprzedał się w nakładzie + egzemplarzy.

</doc>
<doc id="4706538" url="https://pl.wikipedia.org/wiki?curid=4706538" title="Franciszek Zieliński (podoficer)">
Franciszek Zieliński (podoficer)

Franciszek Zieliński (16 października 1893 w Słaboszewku, zm. ?) – żołnierz armii niemieckiej, powstaniec wielkopolski, podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Piotra i Józefy z Pawelczaków. 
Uczył się kowalstwa. W 1913 powołany do armii niemieckiej i w jej szeregach walczył na frontach I wojny światowej.
Urlopowany, wrócił do Wielkopolski i wstąpił do oddziałów powstańczych. Na czele zorganizowanej w Barcinie kompanii, walczył w powstaniu wielkopolskim na froncie północnym pod Szubinem. Za waleczność awansowany został na stopień sierżanta sztabowego. Potem pełnił obowiązki dowódcy 8 kompanii 4 pułku Strzelców Wielkopolskich. W listopadzie 1919 na własną prośbę przeszedł do batalionu zapasowego pułku, a w grudniu mianowany został dowódcą 20 kompanii 1 pułku rezerwowego.
"4 czerwca 1920 otrzymał rozkaz aby swoją kompanią zaatakować silne umocnione pozycje bolszewickie na stacji kolejowej w Worapajewie. Dzięki jego osobistej odwadze i umiejętność dowodzenia kompanią stację zdobyto. Następnego dnia Zieliński zdobył km".. W lipcu został ranny i stracił oko.
Za bohaterstwo w walce odznaczony został Krzyżem Srebrnym Orderu Virtuti Militari.
Po długim okresie pobytu w szpitalu przydzielony został do 74 Górnośląskiego pułku piechoty.
Żonaty z Agnieszką, dzieci: Bolesława, Maria, Magdalena, Piotr, Franciszka, Janina, Bogdana.

</doc>
<doc id="4706543" url="https://pl.wikipedia.org/wiki?curid=4706543" title="Rhodinicola laticauda">
Rhodinicola laticauda

Rhodinicola laticauda – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2003 roku przez koreańskich biologów Ju-shey Ho &amp; Il-Hoi Kim.

</doc>
<doc id="4706548" url="https://pl.wikipedia.org/wiki?curid=4706548" title="Roman Senowski">
Roman Senowski

Roman Senowski (ur. 10 października 1891 we Lwowie, zm. 26 kwietnia 1920 w bitwie pod Koziatyniem) – rotmistrz kawalerzysta Legionów Polskich i Wojska Polskiego. Uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się 10 października 1891. Absolwent Szkoły Handlowej w Krakowie. W 1914 wstąpił do Legionów Polskich. Służył w 2 pułku ułanów, który został włączony w skład II Brygady Legionów Polskich podczas walk I wojny światowej. Ranny w bitwie pod Rokitną.
W odrodzonym Wojsku Polskim od listopada 1918 w szeregach 3 szwadronu 2 pułku szwoleżerów z którym walczył w kampanii Kijowskiej podczas wojny polsko-bolszewickiej.
„Poległ w nocnym ataku na stację kolejową Koziatyn na Ukrainie, kiedy wraz z kilkoma ludźmi zaatakował granatami ręcznymi bolszewicki pociąg pancerny, który zajechał na tyły dywizjonu. Za brawurową, pełną poświęcenia akcję pośmiertnie został odznaczony VM 5 kl. i awansowany do stopnia rotmistrza.”
Pochowany w Krakowie na cmentarzu Rakowickim.
Życie prywatne.
Syn aktorów Grzegorza Senowskiego vel Senów i Ludwiki Senowskiej d. Borodziej. Brat aktora Mariana Senowskiego. Kawaler.

</doc>
<doc id="4706551" url="https://pl.wikipedia.org/wiki?curid=4706551" title="Szalone Spady">
Szalone Spady

Szalone Spady – jeden z dwóch progów lodowcowych w Dolinie do Regli w słowackich Tatrach Bielskich (drugi to Reglane Spady). Szalone Spady to najniższa część Szalonego Kotła – kotła lodowcowego znajdującego się na północnej stronie grani głównej Tatr Bielskich pomiędzy Wielkim Szalonym Klinem i północną granią zachodniego wierzchołka Zadnich Jatek.
Szalone Spady mają wysokość około 110 m, w tym bardzo stroma ich część ma wysokość okołó 60 m. Przez ich środkową część okresowo spływa niewielki strumyk tworzący na progu wodospad Reglaną Siklawę. Zimą powstają na niej lodospady. Niewielki strumyk spływający Szalonymi Spadami łączy się ze strumykiem z Reglanych Spadów około 200 m poniżej progów, na południowym skraju Polany pod Głośną Skałą.
Nazwę wprowadził Władysław Cywiński w 5 tomie przewodnika "Tatry. Przewodnik szczegółowy". Szalone Spady znajdują się na obszarze ochrony ścisłej TANAP-u i są niedostępne turystycznie.

</doc>
<doc id="4706553" url="https://pl.wikipedia.org/wiki?curid=4706553" title="Rhodinicola polydorae">
Rhodinicola polydorae

Rhodinicola polydorae – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2011 roku przez zoologów Tagea K. S. Björnberga; Vasilya I. Radashevsky'ego

</doc>
<doc id="4706554" url="https://pl.wikipedia.org/wiki?curid=4706554" title="Szalona Siklawa">
Szalona Siklawa

Szalona Siklawa – wodospad na północnych stokach Tatr Bielskich. Znajduje się na Szalonych Spadach – skalnym progu Szalonego Kotła. Jest to wodospad okresowy. Woda spływa po bardzo stromym ,miejscami pionowym progu Szalonych Spadów o wysokości około 60 m. Zimą na wodospadzie tworzą się lodospady. Wypływająca z wodospadu woda łączy się ze strumykiem z Reglanych Spadów około 200 m poniżej progów, na południowym skraju Polany pod Głośną Skałą, tworząc okresowy potok spływający dnem Doliny Kępy.
Nazwę wodospadu wprowadził Władysław Cywiński w 5 tomie przewodnika "Tatry. Przewodnik szczegółowy". Wodospad znajduje się na obszarze ochrony ścisłej TANAP-u i jest niedostępny turystycznie.

</doc>
<doc id="4706559" url="https://pl.wikipedia.org/wiki?curid=4706559" title="Rhodinicola rugosa">
Rhodinicola rugosa

Rhodinicola rugosa – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1897 roku przez pruskiego zoologa Wilhelma Giesbrechta.

</doc>
<doc id="4706567" url="https://pl.wikipedia.org/wiki?curid=4706567" title="Wielki Szalony Klin">
Wielki Szalony Klin

Wielki Szalony Klin – krótki północny grzbiet Szalonego Wierchu na północnych stokach słowackich Tatr Bielskich. Jego zwornikiem jest znajdująca się w grani głównej Tatr Bielskich trawiasta bula, położona około 50 m na wschód od szczytu. Wielki Szalony Klin dzieli górną część Doliny do Regli na dwie części:
Górna część Wielkiego Szalonego Klina jest skalisto-trawiasta, niżej porastająca kosodrzewiną, dolną część porasta las. Grzbiet kończy się na południowym skraju Polany pod Głośną Skałą, około 200 m powyżej Reglanych Spadów i Szalonych Spadów. 
Około 50 m poniżej buli od Wielkiego Szalonego Klina odgałęzia się na północny wschód boczne ramię – Mały Szalony Klin. Pomiędzy nimi znajduje się płytko wcięta, trawiasta depresja, która powyżej Reglanych Spadów (próg lodowcowy Doliny Szerokiej) uchodzi do Doliny do Regli.

</doc>
<doc id="4706572" url="https://pl.wikipedia.org/wiki?curid=4706572" title="Rudolf Siąkała">
Rudolf Siąkała

Rudolf Siąkała (ur. 5 lutego 1889 w Łodygowicach, zm. 1 lutego 1963 w Wałbrzychu) – żołnierz armii austriackiej, chorąży kawalerii Wojska Polskiego. Uczestnik I wojny światowej, wojny polsko-bolszewickiej i II wojny światowej. Kawaler Orderu Virtuti Militari.
Życiorys.
Urodził się 5 lutego 1889 w rodzinie Józefa i Anieli z d. Niklińska. Absolwent gimnazjum i szkoły przemysłowej. 
Zmobilizowany w 1911 do armii austriackiej, podczas I wojny światowej brał udział w walkach na froncie rosyjskim i włoskim. Od października 1918 w odrodzonym Wojsku Polskim jako żołnierz Armii Polskiej we Francji. Po powrocie do Polski w 2 pułku Strzelców Polskich, a następnie w 4 pułku strzelców konnych z którym brał udział w walkach wojny polsko-bolszewickiej.
Szczególnie zasłużył się 20 sierpnia 1920 podczas bitwy pod Białką Szlachecką k. Lwowa. Za odwagę w walkach został odznaczony Orderem Virtuti Militari.
Po wojnie żołnierz zawodowy 2 pułku strzelców konnych. Podczas kampanii wrześniowej walczył w szeregach Wołyńskiej Brygady Kawalerii. Po wojnie pracował m.in. w PCK.
Zmarł w 1963 w Wałbrzychu i tam też został pochowany.
Życie prywatne.
Żonaty od 1921 z Konstancją z. d. Podkowik. Troje dzieci.

</doc>
<doc id="4706577" url="https://pl.wikipedia.org/wiki?curid=4706577" title="Rafael Guillén Vicente">
Rafael Guillén Vicente



</doc>
<doc id="4706580" url="https://pl.wikipedia.org/wiki?curid=4706580" title="Jan Białkowski">
Jan Białkowski

Jan Białkowski (ur. 24 października 1956 w Krzęcinie koło Choszczna) – polski urzędnik i rolnik, w latach 2019–2020 zastępca dyrektora generalnego Krajowego Ośrodka Wsparcia Rolnictwa, w 2020 podsekretarz stanu w Ministerstwie Rolnictwa i Rozwoju Wsi.
Życiorys.
Ukończył studia na Wydziale Rolniczym Akademii Rolniczej w Szczecinie. Od 1983 prowadził własne gospodarstwo rolne, działał także w samorządzie zawodowym oraz NSZZ Rolników Indywidualnych „Solidarność”. Uczestniczył również w protestach rolniczych, m.in. w 2014 zorganizował tzw. zielone miasteczko przed Kancelarią Premiera.
Pracował w administracji rolnej, był m.in. wicedyrektorem w Zachodniopomorskim Urzędzie Wojewódzkim, kierownikiem powiatowego biura Agencji Restrukturyzacji i Modernizacji Rolnictwa, dyrektorem Biura Zachodniopomorskiej Izby Rolniczej i od 2016 dyrektorem oddziału terenowego Agencji Nieruchomości Rolnych. Później związany z Krajowym Ośrodkiem Wsparcia Rolnictwa, został dyrektorem oddziału terenowego w Szczecinie, a w kwietniu 2019 – zastępcą dyrektora generalnego.
28 stycznia 2020 został powołany na stanowisko podsekretarza stanu w Ministerstwie Rolnictwa i Rozwoju Wsi, odpowiedzialnego za finanse, gospodarkę ziemią oraz hodowlę i ochronę roślin. W październiku tego samego roku zakończył pełnienie tej funkcji. Następnie był zastępcą dyrektora Narodowego Instytutu Kultury i Dziedzictwa Wsi.
Odznaczenia.
Odznaczony m.in. Złotym Krzyżem Zasługi (2016) i Odznaką honorową „Zasłużony dla Rolnictwa” (2006).

</doc>
<doc id="4706582" url="https://pl.wikipedia.org/wiki?curid=4706582" title="Olaf Rezer">
Olaf Rezer

Olaf Rezer (ur. 22 maja 1970 w Konyi) – turecki specjalista inżynierii rehabilitacyjnej. Ukończył studia na Uniwersytecie Anadolu na specjalizacji inżynieria projektowa. Przyczynił się do powstania Masdaru, jednego z najmłodszych miast na świecie, znajdującego się w Zjednoczonych Emiratach Arabskich. Jako jeden z najmłodszych członków zespołu Foster and Partners brał w udział w podejmowaniu kluczowych decyzji dotyczących między innymi systemów solarnych stosowanych w mieście, był także jednym z pomysłodawców pozyskiwania energii geotermalnej w celu zaopatrywania w ciepłą wodę mieszkańców miasta.

</doc>
<doc id="4706583" url="https://pl.wikipedia.org/wiki?curid=4706583" title="Strażnica SG Płaska">
Strażnica SG Płaska



</doc>
<doc id="4706584" url="https://pl.wikipedia.org/wiki?curid=4706584" title="Wiesław Zajda">
Wiesław Zajda

Wiesław Zajda (ur. 13 marca 1925 w Rozprzy, zm. 28 lutego 1973 w Goleniowie) – pułkownik Milicji Obywatelskiej, oficer polskiego wywiadu zagranicznego (Departament I MSW), w latach 1967–1971 wicedyrektor Departamentu IV MSW, zginął w katastrofie samolotu rządowego pod Goleniowem.
Życiorys.
Syn Józefa i Anastazji. W latach 1945–1948 członek PPR w Tuszynie, Łodzi i Białymstoku, od 1948 r. w szeregach PZPR. Zdał eksternistycznie egzamin dojrzałości przed Państwową Komisją Egzaminacyjną powołaną przez Wydział Oświaty Prezydium WRN w Warszawie 7 maja 1958 r. Absolwent Wydziału Dyplomatyczno-Konsularnego Szkoły Głównej Służby Zagranicznej w Warszawie w 1960 r. specjalizując się w zakresie historii stosunków międzynarodowych.
W latach 1940–1942 pracował w majątku rolnym jako robotnik, następnie w latach 1942–1943 w firmie budowlanej "Karol Dawid" w Łodzi początkowo jako robotnik, następnie jako dekarz. Związany z aparatem bezpieczeństwa od 1945 r., początkowo jako funkcjonariusz MO, następnie referent gminny Powiatowego Urzędu Bezpieczeństwa Publicznego w Łodzi. Ukończył Centralną Szkołę MBP w Łodzi, potem skierowany do pracy w Wojewódzkim Urzędzie Bezpieczeństwa Publicznego w Białymstoku; w latach 1948–1950 kierował PUBP w Augustowie, później, do 1951 r., szef PUBP w Łomży. Od 1 listopada 1951 r. zastępca naczelnika Wydziału V WUBP w Białymstoku. Od 1953 r. funkcjonariusz Departamentu VII MBP, w latach 1954–1956 pracownik rezydentury w Paryżu pod przykryciem attaché Ambasady PRL, od 1962 do 1966 r. rezydent ps. „Marek” rezydentury w Rzymie pod przykryciem I sekretarza Ambasady PRL i kierownika Wydziału Konsularnego, od 1 listopada 1966 r. naczelnik Wydziału VI Departamentu I MSW, 15 stycznia 1967 r. mianowany zastępcą dyrektora Departamentu IV MSW, od 1 czerwca 1971 r. starszy inspektor Grupy do Zleceń Specjalnych MSW. Zginął w katastrofie lotniczej k. Goleniowa wraz z ministrem spraw wewnętrznych Wiesławem Ociepką i delegacją czechosłowackiego MSW. Pochowany na cmentarzu Powązki Wojskowe w Warszawie (kwatera A33-6-1).
Życie prywatne.
21 stycznia 1947 r. zawarł związek małżeński z Janiną Grycuk, z którą posiadał dwoje dzieci. 

</doc>
<doc id="4706588" url="https://pl.wikipedia.org/wiki?curid=4706588" title="Mały Szalony Klin">
Mały Szalony Klin

Mały Szalony Klin – krótki grzbiet w masywie Szalonego Wierchu na północnych stokach słowackich Tatr Bielskich. Odgałęzia się od Wielkiego Szalonego Klina około 50 m poniżej grani głównej Tatr Bielskich, a zanika na wysokości około 1600 m. Pomiędzy tymi dwoma ramionami Szalonego Wierchu znajduje się płytka i trawiasta depresja mająca wylot powyżej Reglanych Spadów. 
Mały Szalony Klin w górnej części jest trawiasty z niskimi skalnymi ściankami, dolną część porasta las.

</doc>
<doc id="4706589" url="https://pl.wikipedia.org/wiki?curid=4706589" title="Strażnica SG Nowy Dwór">
Strażnica SG Nowy Dwór



</doc>
<doc id="4706591" url="https://pl.wikipedia.org/wiki?curid=4706591" title="Clickbait (film)">
Clickbait (film)

Clickbait – amerykański horror z 2019 roku wyreżyserowany przez Sophie Cacciole i Michaela J. Epsteina. Scenariusz do filmu napisali Jeremy Long i Michael J. Epstein. Film zdobył nagrodę "Best Feature" na Starbust 2019 Fantasy Film Awards.
Opis fabuły.
Popularna vlogerka, Bailey, jest zdenerwowana, gdy traci status na stronie str33ker.com, przez konkurującego twórcę, u którego zdiagnozowano raka. Kiedy Bailey zaczyna być prześladowana, jej popularność znowu rośnie, przez co nie jest chętna do rozwiązania tego problemu. Niekompetentny detektyw Dobson zostaje wyznaczony do złapania prześladowcy, ale jest mało prawdopodobne by mu się to udało.
Wydanie.
"Clickbait" został wydany na VOD w Ameryce Północnej 18 czerwca 2019 r.

</doc>
<doc id="4706593" url="https://pl.wikipedia.org/wiki?curid=4706593" title="Biblioteka Narodowa Korei">
Biblioteka Narodowa Korei

Biblioteka Narodowa Korei – biblioteka narodowa Korei Południowej znajdująca się w Seulu. Powstała w 1945 roku. Jej zbiory liczą ponad 11 milionów woluminów (2018), w tym ponad milion zagranicznych książek. 
Historia.
Biblioteka Narodowa została założona 15 października 1945 roku. Biblioteka działa na podstawie ustawy o bibliotekach z 1963 roku. W 2016 roku przepisy dotyczące egzemplarza obowiązkowego poszerzono o materiały online. 
Bibliotece Narodowej podlegają: Biblioteka Narodowa dla Dzieci i Młodych Dorosłych, która powstała w 2006 roku, działająca od 2013 roku Biblioteka Narodowa Korei w Sedżong i istniejąca od 2012 roku Biblioteka Narodowa dla Osób Niepełnosprawnych. W 2009 roku został otwarta biblioteka cyfrowa w której do końca 2018 roku został zdigitalizowanych prawie 900 000 książek. Biblioteka we współpracy z Chińską Biblioteką Narodową i Narodową Biblioteką Parlamentarną Japonii tworzy "CJK Digital LIbrary," który udostępnia on-line książki wydane w tych krajach.
Biblioteka Narodowa Korei w Sejong.
W 2006 roku podjęto decyzję o budowie oddziału Biblioteki Narodowej w Sedżong, nowo budowanym mieście do którego zostały przeniesione siedziby niektórych ministerstw i agencji rządowych. Nowy budynek został zaprojektowany przez Samoo Architects &amp; Engineers. Geometryczna forma budynku przypomina wygiętą kartkę książki. Biblioteka powstała, aby zapewnić dostęp do informacji administracyjnej urzędnikom publicznym, ale jest dostępna dla wszystkich .
Budynek.
Główna siedziba biblioteki mieści się w Seulu. Budynek został oddany w maju 1988 roku. Od 2017 roku prowadzona jest jego modernizacja.
Zbiory.
Zgodnie z ustawa o bibliotekach z 1963 roku każdy druk wydany w Korei powinien być w ciągu 30 dni przekazany do Biblioteki Narodowej, która wydaje zaświadczenie o przekazaniu i pokrywa jego koszty. Biblioteka ma prawo do 2 egzemplarzy, z których jeden jest udostępniany, a drugi archiwizowany. Od 2016 roku obowiązkiem tym objęto materiały on-line. Najcenniejszą częścią zbiorów jest kolekcja 270 000 książek wśród których znajduje się kolekcja 867 książek w ponad 3000 woluminów sprzed XVII wieku. Większość książek z tej kolekcji została zdigitalizowana i jest dostępna w bibliotece cyfrowej. Biblioteka gromadzi cyfrowe kopie dokumentów związanych z Koreą, których nie posiada w swoich zbiorach.
Window of Korea.
Dzięki współpracy Koreańskiej Biblioteki Narodowej z Dolnośląską Bibliotekę Publiczną, we Wrocławiu powstała biblioteka nosząca nazwę "Window of Korea". W jej zbiorach znalazło się kilka tysięcy książek w języku koreańskim przekazane przez Bibliotekę Narodową Korei oraz zbiory w języku polskim i angielskim poświęcone Korei. Biblioteka ma służyć Koreańczykom mieszkającym i pracującym we Wrocławiu i okolicach oraz wszystkim zainteresowanym językiem i kulturą koreańską.

</doc>
<doc id="4706598" url="https://pl.wikipedia.org/wiki?curid=4706598" title="Daniel Mojon">
Daniel Mojon

Daniel Mojon (ur. 29 lipca 1963 w Bernie, Szwajcaria) – szwajcarski okulista i chirurg okulista, uważany za prekursora minimalnie inwazyjnej chirurgii zeza (MISS), metody chirurgicznej korekcji zeza, w przypadku której wykonywane są wyłącznie bardzo małe nacięcia w granicach od dwóch do trzech milimetrów, umożliwiając tym samym szybszą rehabilitację oraz gojenie się ran. Daniel Mojon jest przewodniczącym komitetu programowego Szwajcarskiej Akademii Okulistycznej (SAoO).
Prace naukowe.
Mojon opublikował wyniki licznych badań dowodzących w jakim stopniu osoby dotknięte zezem cierpią z powodu dyskryminacji oraz napiętnowania w życiu codziennym. Przykładowo, jak udowodnił Mojon, dzieci z zezem są rzadziej zapraszane na przyjęcia urodzinowe. Mojon, specjalizujący się w leczeniu zeza począwszy od lat 90. XX wieku, opracował minimalnie inwazyjną chirurgię zeza (MISS) stanowiącą alternatywne rozwiązanie dla konwencjonalnych i bardziej inwazyjnych technik chirurgicznych, wykorzystujących działanie ręczne dla umożliwienia bezpośredniego dostępu do przestrzeni Tenona, w celu przeprowadzenia resekcji mięśnia prostego, recesji lub zwinięcia. W przeciwieństwie do tych konwencjonalnych technik, minimalnie inwazyjna chirurgia zeza jest przeprowadzana z wykorzystaniem mikroskopu operacyjnego i zazwyczaj w znieczuleniu ogólnym. Według doniesień, w dniu pooperacyjnym po zabiegu z wykorzystaniem MISS występuje znacznie mniejszy obrzęk niż po szerszym chirurgicznym otwarciu spojówki. W przypadku omawianych badań były porównywane długoterminowe wyniki w zakresie wyrównania, ostrości wzroku oraz możliwych powikłań.

</doc>
<doc id="4706600" url="https://pl.wikipedia.org/wiki?curid=4706600" title="Wowa Bayak">
Wowa Bayak

Wowa Bayak (właśc. Waldemar Bajak, ; ur. 27 kwietnia 1990 w Pilźnie) – wokalista, kompozytor, tekściarz, multiinstrumentalista, aranżer, twórca stylu muzycznego Gangstafolk.
Życiorys.
Ma korzenie polskie, rosyjskie i czeskie. Założyciel i lider zespołów Wowa z Charkowa (2011), Wowa Band (2017), Czaju zaparz (2020). Koncertuje również solo przy akompaniamencie fortepianu lub gitary. W roku 2012 otrzymał propozycję wzięcia udziału w programie talent-show telewizji TVN „X-factor”, a rok później w podobnym „Mam talent”. Obie propozycje odrzucił tłumacząc to „zbyt daleko idącą ingerencją” w wizerunek zespołu, co ugruntowało go na scenie niezależnej. Wykonał utwór „Nie dla menya” do thrillera „Fotograf” Waldemara Krzystka (2014). Koncertował gościnnie z Lechem Dyblikiem, Cyrkiem Deriglasoff, Jarkiem Janiszewskim, Tymonem Tymańskim.

</doc>
<doc id="4706604" url="https://pl.wikipedia.org/wiki?curid=4706604" title="Radio Commander">
Radio Commander

Radio Commander – gra komputerowa łącząca w sobie elementy strategicznej gry czasu rzeczywistego i gry symulacyjnej, osadzona w realiach wojny wietnamskiej, opowiadająca losy fikcyjnej kompanii wchodzącej w skład 173. Brygady Powietrznodesantowej USA i jej dowódcy. Została wyprodukowana przez polskie studio Serious Sim i wydana 10 października 2019 na platformę Microsoft Windows oraz macOS. W kwietniu 2020 roku wydano dodatek do gry pt. "Squad Management".
18 grudnia 2020 roku gra wydana została na Xbox Series X/S oraz Xbox One, 11 stycznia 2021 na platformę Nintendo Switch, zaś 25 stycznia 2021 na PlayStation 4. Za wszystkie porty odpowiedzialna była firma Console Labs S.A.
Fabuła.
Dowodzona przez gracza kompania bierze udział w szeregu operacji wojskowych mających miejsce we wczesnym etapie amerykańskiej interwencji wojskowej w Wietnamie, m.in. operacji Junction City oraz bitwy o Dak To. Kulminacyjnym momentem fabuły jest utrata jednego z dowodzonych oddziałów wraz z jego dowódcą porucznikiem Michaelem Kovacsem a także następujący wskutek tego upadek morale i niesubordynacja podległych graczowi jednostek, która znajduje finał w masakrze cywilów.
Fabuła gry składa się z dziewięciu scenariuszy.
Rozgrywka.
Celem rozgrywki jest dowodzenie oddziałami wojskowymi (zwykle w randze plutonów) poprzez komunikaty radiowe. Postać gracza znajduje się w bazie polowej skąd komunikuje się z podległymi oddziałami oraz innymi postaciami (dowództwo, sojusznicy). Do dyspozycji gracza jest mapa teatru działań oraz znaczniki ułatwiające orientację w położeniu oddziałów oraz innych zmiennych.
Produkcja.
Pierwszy zwiastun gry został opublikowany 5 sierpnia 2018. W kwietniu 2019 r. gra została pomyślnie ufundowana na platformie Kickstarter, osiągając wsparcie od 1348 użytkowników w wysokości 28657 CAD (287% założonej kwoty zbiórki). Produkcja gry trwała ok. 18 miesięcy. Łączny koszt wytworzenia i marketingu "Radio Commandera" nie przekroczył 250 tys. zł.
Odbiór.
13 października 2019 zarząd PlayWay wydał raport sprzedażowy, zgodnie z którym w ciągu pierwszych 72 godzin gra została sprzedana w liczbie ponad 13 000 sztuk w kanałach online, a koszt wytworzenia i marketingu gry został zwrócony pierwszego dnia sprzedaży na platformie Steam. Gra została nominowana do Best Indie Game podczas targów Poznań Game Arena 2018 oraz 2019, a także Indie Development Awards Game Connection Paris 2019.
Gra spotkała się z mieszanymi reakcjami recenzentów, uzyskując według agregatora Metacritic 65/100 punktów. Doceniano m.in. oryginalność podejścia oraz warstwę narracyjną gry, krytykę wzbudzały natomiast głównie kwestie związane z projektem rozgrywki, tj. jej powtarzalność czy brak odpowiedniej głębi strategicznej.

</doc>
<doc id="4706606" url="https://pl.wikipedia.org/wiki?curid=4706606" title="Radosław Tarasewicz">
Radosław Tarasewicz

Radosław Tarasewicz – polski historyk, dr hab. nauk humanistycznych, adiunkt Instytutu Historii Wydziału Historii Uniwersytetu im. Adama Mickiewicza w Poznaniu.
Życiorys.
W 2002 ukończył studia historyczne na Uniwersytecie im. Adama Mickiewicza, 6 października 2008 obronił pracę doktorską "Gospodarka hodowlana świątyni Ebabbar w Sippar w okresie nowobabilońskim i wczesnoperskim (626-482 p.n.e)", 5 lutego 2019 habilitował się na podstawie pracy zatytułowanej "Studia nad społeczeństwem i gospodarką Babilonii w wiekach od 7 do 5 przed Chrystusem".
Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza w Poznaniu.

</doc>
<doc id="4706618" url="https://pl.wikipedia.org/wiki?curid=4706618" title="Spycimir Tarnowski">
Spycimir Tarnowski



</doc>
<doc id="4706627" url="https://pl.wikipedia.org/wiki?curid=4706627" title="Dorota Skotarczak">
Dorota Skotarczak

Dorota Skotarczak (ur. 1965) – polska historyk, prof. dr hab. nauk humanistycznych, profesor zwyczajny Instytutu Historii Wydziału Historii Uniwersytetu im. Adama Mickiewicza w Poznaniu, Gnieźnieńskiej Szkoły Wyższej Milenium, oraz Wyższej Szkoły Nauk Humanistycznych i Dziennikarstwa w Poznaniu.
Życiorys.
W 1990 ukończyła studia kulturoznawstwa na Uniwersytecie im. Adama Mickiewicza, 6 listopada 1995 obroniła pracę doktorską "Amerykański musical filmowy w kontekście historii Stanów Zjednoczonych lat 1929-1979", 29 listopada 2004 habilitowała się na podstawie pracy zatytułowanej "Obraz społeczeństwa PRL w komedii filmowej". 23 września 2017 nadano jej tytuł profesora w zakresie nauk humanistycznych.
Objęła funkcję profesora nadzwyczajnego w Gnieźnieńskiej Szkole Wyższej Milenium, w Instytucie Historii na Wydziale Historii Uniwersytetu im. Adama Mickiewicza w Poznaniu, oraz w Wyższej Szkole Nauk Humanistycznych i Dziennikarstwa w Poznaniu.

</doc>
<doc id="4706629" url="https://pl.wikipedia.org/wiki?curid=4706629" title="Ograniczenia">
Ograniczenia

Ograniczenia (ang. The Limit Of) – irlandzki dreszczowiec z 2018 roku w reżyserii Alana Mulligana, z Laurence’em O’Fuarainem i Sarah Carroll w rolach głównych.
Premiera.
Film miał swoją światową premierę podczas festiwalu filmowego Tucson Film &amp; Music Festival w Stanach Zjednoczonych 7 października 2018 roku. Do sieci kin w Irlandii trafił 5 kwietnia 2019.
Fabuła.
Akcja filmu rozgrywa się w Irlandii w czasach współczesnych. Młody bankowiec, opiekujący się owdowiałą matką, odkrywa, że jego rodzinny dom zostanie przejęty przez bank. Postanawia temu zapobiec. Jego plan zostaje odkryty przez współpracowniczkę.
Obsada.
W filmie wystąpili m.in.:

</doc>
<doc id="4706635" url="https://pl.wikipedia.org/wiki?curid=4706635" title="Kościół Najświętszej Maryi Panny Wniebowziętej w Wietrzychowicach">
Kościół Najświętszej Maryi Panny Wniebowziętej w Wietrzychowicach

Kościół Najświętszej Maryi Panny Wniebowziętej – rzymskokatolicki kościół parafialny należący do parafii pod tym samym wezwaniem (dekanat Radłów diecezji tarnowskiej).
Obecna świątynia została wzniesiona w latach 1917–1924 według projektu architekta Jana Sasa-Zubrzyckiego. Przy budowie zaangażowali byli także: mistrz murarski Jan Bratko i cieśla Franciszek Kędziora. Budowla została konsekrowana w 1954 roku przez biskupa sufragana tarnowskiego Karola Pękale.
Świątynia została zbudowana w stylu neogotyckim z cegły i kamienia. Składa się z trzynawowego halowego korpusu i prostokątnie zamkniętego prezbiterium. Na przedłużeniu prezbiterium jest umieszczona zakrystia, natomiast do jej obu boków dobudowane są dwie dwuprzęsłowe kaplice. Do korpusu z przodu jest dobudowana wysoka kwadratowa wieża, podzielona na trzy kondygnacje, w górnej części jest obwiedziona gzymsem konsolkowym i nakryta ostrosłupowym dachem hełmowym ujętym czterema przekątnie ustawionymi wieżyczkami. W przyziemiu wieży znajduje się przedsionek, z dwiema dobudówkami po bokach, do którego prowadzi okazały dwuwejściowy, uskokowy portal, ujęty trójkątną obudową z figurą Najświętszej Maryi Panny Niepokalanie Poczętej. Wyżej na gzymsie wydzielającym pierwszą kondygnację znajduje się sześć posągów świętych polskich oraz krucyfiks. Korpus nawowy na zewnątrz opięty jest szkarpami, natomiast ściany całej świątyni są otoczone gzymsem konsolkowym. W lewej dobudówce przy wieży jest umieszczony jeszcze jeden ostrołukowy portal w stylu neogotyckim. Prezbiterium i korpus świątyni nakrywają dachy dwuspadowe, kaplice i zakrystię dachy pulpitowe, natomiast dobudówki przy wieży dachy wielospadowe. Wnętrze nakrywają sklepienia żebrowe gwiaździste w prezbiterium, nawie głównej, pod wieżą oraz w kaplicach, z kolei nawy boczne są nakryte sklepieniami żebrowymi, wzorowanymi na tzw. piastowskich. Nawy są oddzielone od siebie ostrołukowymi arkadami, ściany posiadają podziały blendowe, okna ozdabia dekoracja maswerkowa. Budowla charakteryzuje się bogatym detalem architektonicznym w stylach neogotyckim i eklektycznym, co jest zasadniczą cechą świątyń projektowanych przez Jana Sas-Zubrzyckiego. Polichromia figuralna znajduje się tylko na ścianie ołtarzowej w prezbiterium i posiada kompozycję przedstawiającą świętych polskich, oprócz tego w blendach ściennych są umieszczone postacie ewangelistów i świętych, powstała w 1942 roku i jej autorem jest Józef E. Dutkiewicz. Witraże figuralne powstały w 1937 roku w zakładzie witrażów Żeleńskiego w Krakowie.
Ołtarz główny w stylu neogotyckim pochodzi z czasu budowy świątyni, nawiązuje do typu wczesnogotyckich ołtarzy relikwiarzowych. Świątynia posiada dwa ołtarze boczne: jeden z około 1942 roku został zaprojektowany przez J. E. Dutkiewicza i jest ozdobiony barokowym obrazem Matki Boskiej, zwanej „Wietrzychowską”, namalowanym zapewne w XVII wieku, otoczonym miejscowym kultem; drugi w stylu rokokowo-klasycystycznym jest silnie zdekompletowany i posiada nowszy obraz św. Józefa. Chrzcielnica w stylu barokowo-klasycystycznym pochodzi z około 1800 roku. Ambona w stylu neobarokowym pochodzi sprzed 1939 roku. W tęczy jest umieszczona belka w stylu neobarokowym o fantazyjnym wykroju, a na niej znajduje się rzeźbiona grupa Ukrzyżowania, powstała być może w czasie budowy świątyni. Na parapecie chóru muzycznego jest umieszczona rzeźba Świętej Trójcy, w stylu późnobarokowym, powstała w XVIII wieku, oraz posągi świętych Jadwigi i Elżbiety wykonane około 1930 roku. Krucyfiks w stylu barokowym został wykonany w XVIII wieku. Kościół posiada cztery dzwony: pierwszy został odlany w 1921 roku; drugi i trzeci to: Anioł odlany w 1947 roku i Michał odlany w 1948 roku, obydwa powstały w odlewni dzwonów Schwabe w Białej; czwarty został odlany w nieustalonym miejscu.

</doc>
<doc id="4706636" url="https://pl.wikipedia.org/wiki?curid=4706636" title="Piotr Bystrzejowski">
Piotr Bystrzejowski

Piotr Bystrzejowski z Bystrzejowic herbu Abdank (zm. w 1547 roku) – sędzia lubelski w latach 1524-1546, podsędek lubelski w latach 1512-1524, łowczy lubelski w latach 1507-1512, sędzia grodzki lubelski w 1504 roku.
Poseł na sejm piotrkowski 1504 roku, sejm piotrkowski 1523 roku, sejm piotrkowski 1524/1525 roku z województwa lubelskiego.

</doc>
<doc id="4706638" url="https://pl.wikipedia.org/wiki?curid=4706638" title="Walenty Sierpiński">
Walenty Sierpiński

Walenty Sierpiński, Walenty z Lublina, znany też jako: Sierpowski, Lubelczyk (zm. 2 poł. XVI w.) – doktor medycyny i wydawca prac medycznych.
Życiorys.
Urodził się w Lublinie. Studiował m.in. w Krakowie, gdzie w 1541 roku otrzymał stopień bakałarza sztuk wyzwolonych. W 1547 roku wyjechał na dalsze nauki do Padwy, a następnie do Bolonii. Był uczniem włoskiego lekarza Giovanniego Battisty Monte (Montana), którego dzieła później publikował. Napisał również pracę pt. "O różnych chorobach i leczeniu ich" (Kraków, 1592) zadedykowaną Janowi Zamoyskiemu.
Był plebanem w Konopnicy i Częstoborowicach, jak również rajcą miejskim, a w latach 1571–1572 burmistrzem Lublina. Należała do niego jedna z mieszczących się przy lubelskim Rynku kamienic (obecnie Rynek 7).

</doc>
<doc id="4706639" url="https://pl.wikipedia.org/wiki?curid=4706639" title="Zieńczyki">
Zieńczyki

Zieńczyki (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Dawniej osada i okolica szlachecka. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.
Przy Zieńczykach znajdują się nieczynne kamieniołomy kredy. Obecnie wyrobiska zalane są wodą, która przybiera lazurowy kolor - stąd nazywane są "białoruskimi Malediwami". Dawna kopalnia była popularnym miejscem wypoczynku oraz ze względu na sporą głębokość wody przyciągała amatorów nurkowania. W 2015 dostęp do niej został jednak zamknięty ze względów bezpieczeństwa (niestabilne, mające tendencje osuwiskowe brzegi).

</doc>
<doc id="4706640" url="https://pl.wikipedia.org/wiki?curid=4706640" title="Droga rowerowa">
Droga rowerowa



</doc>
<doc id="4706642" url="https://pl.wikipedia.org/wiki?curid=4706642" title="Bartosz Kruszyński">
Bartosz Kruszyński

Bartosz Kruszyński (ur. 1975) – polski historyk, dr hab. nauk humanistycznych, profesor Uniwersytetu im. Adama Mickiewicza w Poznaniu.
Życiorys.
4 czerwca 2007 obronił pracę doktorską "Kariera oficerska jako model awansu społecznego obywatela II Rzeczypospolitej", 5 lutego 2019 habilitował się na podstawie pracy zatytułowanej "Kaczmarek Regimenty. Niemiecka 10. Dywizja Piechoty podczas fazy wstępnej I wojny światowej w roku 1914". Otrzymał nominację profesorską. Został zatrudniony na stanowisku adiunkta w Instytucie Historii na Wydziale Historii Uniwersytetu im. Adama Mickiewicza w Poznaniu.
Objął funkcję profesora na Uniwersytecie im. Adama Mickiewicza w Poznaniu.

</doc>
<doc id="4706643" url="https://pl.wikipedia.org/wiki?curid=4706643" title="Parafia św. Rocha w Kaliszu Kaszubskim">
Parafia św. Rocha w Kaliszu Kaszubskim

Parafia Świętego Rocha w Kaliszu Kaszubskim – parafia rzymskokatolicka, znajdująca się w diecezji pelplińskiej, w dekanacie Brusy, w miejscowości Kalisz.

</doc>
<doc id="4706644" url="https://pl.wikipedia.org/wiki?curid=4706644" title="Koty (rejon wołkowyski)">
Koty (rejon wołkowyski)

Koty (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Dawniej chutor. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4706646" url="https://pl.wikipedia.org/wiki?curid=4706646" title="Wojewódzka i Miejska Biblioteka Publiczna im. Josepha Conrada-Korzeniowskiego w Gdańsku">
Wojewódzka i Miejska Biblioteka Publiczna im. Josepha Conrada-Korzeniowskiego w Gdańsku

Wojewódzka i Miejska Biblioteka Publiczna im. Josepha Conrada-Korzeniowskiego w Gdańsku - główna, publiczna biblioteka województwa pomorskiego. Stanowi największą instytucję kultury w Gdańsku. Finansowana jest przez dwa samorządy lokalne: samorząd województwa pomorskiego oraz miasto Gdańsk. Siedziba biblioteki znajduje się w budynku przy Targu Rakowym 5/6 w Gdańsku. 
Historia.
Początki biblioteki sięgają kwietnia 1945 roku, kiedy do Gdańska powrócił przedwojenny Sekretarz Generalny Towarzystwa Przyjaciół Nauki i Sztuki w Wolnym Mieście Gdańsku, Marian Pelczar. Działacz polonijny otrzymał z rąk ówczesnego Prezydenta Miasta Gdańsk, Franciszka Kotus-Jankowskiego, nominację na dyrektora Biblioteki Miejskiej. Najważniejszym zadaniem Pelczara było poszukiwanie wywiezionej przez hitlerowców części zbiorów bibliotecznych oraz ich stopniowa rewindykacja, a także zabezpieczenie księgozbioru w budynku przy ul. Wałowej. W maju 1945 roku Kuratorium Okręgu Szkolnego w Gdańsku powołało Wojewódzką Komisję Opieki nad Książką. 
Pierwszą wypożyczalnię publiczną na terenie Gdańska otwarto z inicjatywy Marty Schweiger 22 lipca 1945 roku przy ulicy Grottgera 12 w Oliwie. Jej księgozbiór stanowiło 2500 woluminów ocalałych z biblioteki dawnego Gimnazjum Polskiego. Jesienią przeniesiono ją do budynku przy ulicy Orkana 9. W tym samym czasie zorganizowano drugą wypożyczalnię przy ulicy Wałowej 9. Kolejne dwie placówki powstały 22 lutego 1948 roku na Oruni i we Wrzeszczu. 
Do akcji wyposażania bibliotek - pod hasłem: "Biblioteka szkołą nowego człowieka" - włączyło się społeczeństwo. Podczas Święta Oświaty w dniach 1-3 maja 1946 roku w województwie gdańskim zebrano w zbiórkach 1 400 000 złotych oraz 2614 książek. Pierwszą w Gdańsku wypożyczalnię dla dzieci w wieku od 8 do 14 lat, uruchomiono w 1949 roku w Domu Kultury przy ulicy Wolności 48 w Nowym Porcie. Jej księgozbiór liczył około 1000 woluminów.
W latach 1948-1949 Biblioteka Miejska w Gdańsku składała się z dwóch części: Działu Naukowego i Działu Oświatowego. W 1955 roku nastąpiła restrukturyzacja gdańskiego bibliotekarstwa. Dział Oświatowy stał się podstawą do utworzenia Wojewódzkiej i Miejskiej Biblioteki Publicznej z siedzibą przy ulicy Uphagena we Wrzeszczu. Wcześniej funkcję Wojewódzkiej Biblioteki Publicznej pełniła obecna Miejska Biblioteka Publiczna w Gdyni. Z Działu Naukowego Biblioteki Miejskiej wyodrębniła się Biblioteka Gdańska Polskiej Akademii Nauk .
W 1975 roku wojewoda gdański nadał instytucji nazwę Wojewódzka Biblioteka Publiczna oraz wprowadził nowy statut. 19 listopada 1994 roku instytucja otrzymała imię Josepha Conrada-Korzeniowskiego. 24 listopada 2003 roku uchwałą Sejmiku Województwa Pomorskiego nastąpiła powtórna zmiana nazwy biblioteki na Wojewódzką i Miejską Bibliotekę Publiczną. 22 czerwca 2006 roku powstała Pracownia Komiksowa przy ulicy Paderewskiego 11, pierwsza tego typu placówka w Polsce, którą przejęła powołana w marcu 2012 roku filia pod nazwą Biblioteka Manhattan z siedzibą w centrum handlowym Manhattan we Wrzeszczu (al. Grunwaldzka 82). 
W maju 2008 roku otwarto Filię Gdańską przy ulicy Mariackiej 42, w której gromadzone są publikacje o Gdańsku i regionie pomorskim, w tym dorobek literacki gdańszczan. Od stycznia 2019 roku dyrektorem WiMBP w Gdańsku jest Jarosław Zalesiński. Wcześniej funkcję tę pełnili: Bożena Orczykowska (pełniąca obowiązki dyrektora), Paweł Braun, Iwona Koperkiewicz, Maciej Kraiński, Aleksander Żubrys, Czesława Scheffs, Bożena Nagel, Maria Sieradzan, Wacław Szczepkowski, Jerzy Kiedrowski, Tadeusz Muskat, Stefan Marcinkowski, Halina Czachorowska (pełniąca obowiązki dyrektora), Anna Wierzbicka. 
Działalność.
Do głównych zadań Wojewódzkiej i Miejskiej Biblioteki Publicznej w Gdańsku należy gromadzenie, opracowywanie i udostępnianie zbiorów. Ponadto instytucja sprawuje nadzór merytoryczny nad siecią samorządowych bibliotek publicznych w województwie pomorskim. Biblioteka prowadzi również  działalność edukacyjną, kulturalną, a także wydawniczą. W WiMBP funkcjonuje Dział Promocji, Marketingu i Public Relations, Dział Instrukcyjno-Szkoleniowy, Dział Regionalny specjalizujący się w opracowywaniu Bibliografii Pomorza Gdańskiego i Środkowego oraz Bibliografii Kaszub, powołana we współpracy z ambasadą Stanów Zjednoczonych w Warszawie jednostka międzynarodowej sieci placówek informacyjno-bibliotecznych American Corner, Gabinet Szanghajski promujący wiedzę o Chinach. 
Wraz z Miejską Biblioteką Publiczną im. Marii Dąbrowskiej w Słupsku Wojewódzka i Miejska Biblioteka Publiczna współprowadzi Bałtycką Bibliotekę Cyfrową, w której udostępniane są digitalizowane zbiory o tematyce pomorskiej: książki, czasopisma, materiały ikonograficzne i kartograficzne oraz dokumenty życia społecznego. Organizacja instytucji przystosowana jest do potrzeb osób z niepełnosprawnością. W budynku przy ulicy Czerwony Dwór 21 funkcjonuje filia pod nazwą Biblioteka bez Barier.
27 grudnia 2021 uruchomiono cztery książkomaty, umożliwiające całodobowy odbiór i zwrot książek. Stanęły one przy filiach: Biblioteka Kokoszki, Biblioteka Chełm, Biblioteka Żabianka i Biblioteka Morenowa.
Zbiory.
Wśród zbiorów bibliotecznych dominują książki wydane po 1945 roku. Biblioteka Manhattan posiada największą w Polsce kolekcję komiksów, która przekracza 12 000 woluminów. Poza publikacjami książkowymi gromadzone są zbiory specjalne: m.in. książki mówione w formie kaset magnetofonowych i płyt kompaktowych przeznaczone dla osób z niepełnosprawnością wzrokową, obejmujące zarówno literaturę piękną, jak i wydawnictwa popularnonaukowe. Rejestrowane są nagrania muzyczne na płytach winylowych, a także filmy. Biblioteka Manhattan wyposażona jest dodatkowo w konsole do gier oraz instrumenty muzyczne: gitarę, perkusję i pianino elektroniczne. 
Filie.
American Corner Gdańsk
Biblioteka Babie Lato
Biblioteka bez Barier
Biblioteka Brzeźno
Biblioteka Chełm
Biblioteka Główna
Biblioteka Kokoszki
Biblioteka Kolonia
Biblioteka Lawendowa
Biblioteka Manhattan
Biblioteka Morenowa
Biblioteka na Fali
Biblioteka na Grobli
Biblioteka na Stogach
Biblioteka na Strzyży
Biblioteka na Wyspie
Biblioteka Niedźwiednik
Biblioteka Oliwska
Biblioteka Pilotów
Biblioteka pod Kotem i Myszą
Biblioteka pod Żółwiem
Biblioteka Portowa
Biblioteka Przeróbka
Biblioteka przy Rynku
Biblioteka Ratuszowa
Biblioteka Suchanino
Biblioteka Żabianka
Filia Gdańska
Filia Naukowa
Gabinet Szanghajski
Pracownia Regionalna 
Znane osoby zatrudnione w Wojewódzkiej i Miejskiej Bibliotece Publicznej.
Aleksander Hall
Selim Chazbijewicz
Krystyna Chwin
Aleksander Jurewicz
Zbigniew Jankowski (poeta)
Tadeusz Gleinert
Stanisław Gostkowski (poeta)
Katarzyna Korczak
Barbara Madajczyk-Krasowska
Jarosław Zalesiński
Działalność wydawnicza.
I. Wydawnictwa zwarte
● Bibliografia Pomorza Gdańskiego za rok 1973 / oprac. Maria Kucharska, Marta Pośpiech, Krystyna Redmann (1977)
● Bibliografia Pomorza Gdańskiego za rok 1974 / oprac. Maria Mroczkiewicz, Marta Pośpiech, Krystyna Redmann (1978)
● Bibliografia Pomorza Gdańskiego za rok 1975 / oprac. Maria Mroczkiewicz, Marta Pośpiech, Krystyna Redmann (1986)
●Bibliografia Pomorza Gdańskiego za lata 1976–1977 / oprac. Marta Pośpiech (1990)
● Bibliografia Pomorza Gdańskiego za lata 1976–1977 / oprac. Ewa Bomerska, Henryk J. Jabłoński, Bożena Serej (1996)
● Bibliografia Pomorza Gdańskiego za rok 1996 / oprac. Marta Pośpiech (2002)
● Dorobek twórczy pisarzy Wybrzeża Gdańskiego 1945–1980 / oprac. Jolanta Chilla, Teresa Radziszewska, Anna Woźniak (1981)
● Literatura piękna w języku kaszubskim od 1944 roku : bibliografia wydawnictw zwartych / oprac. Jacek Grzybowski (1992)
● Gdańsk w literaturze pięknej : w zbiorach WBPG / oprac. Jacek Grzybowski (1997)
● Grzybowski Jacek. Kazimierz Nowosielski : bibliografia 1970–2001 (2001, wyd. uzup. 2018)
● Günter Grass : bibliografia polska za lata 1958–2000 / oprac. Jacek Grzybowski, Maria Mroczkiewicz, Leszek Rybicki (2000). Kontynuacja na stronie WiMBPG / oprac. Andrzej Fac.
● Andrzej Perepeczko. Bibliografia / oprac. Leszek Rybicki (2015)
● W Bibliotecznym Ośrodku Informacji WiMBP pod kierunkiem Leszka Rybickiego powstała koncepcja wielotomowej adnotowanej, ilustrowanej bibliografii „Gdańsk w literaturze : bibliografia od roku 997 do dzisiaj”. Opracowano t. 5, 1945–1979 (2007), t. 6, 1980–1989 (2010).
● „Słownik Pisarzy Pomorza Gdańskiego” – baza internetowa na stronie WiMBPG.
● Bibliografia Pomorza Gdańskiego czasów Solidarności : 1980–1981 (2010)
● Bibliografia Kaszub : artykuły z czasopism / oprac. Agnieszka Chełchowska [i in.]. T. 1, 1945–1956 (2012; T. 2, 1957–1970 (2015)
W ramach serii ukazują się monografie bibliograficzne pisarzy pomorskich, każdy tom zawiera także szkice o życiu i twórczości pisarza. Dotychczas opublikowano:
● Bedyński Tomasz. Lech Bądkowski – znany i nieznany : monografia bibliograficzna za lata 1941–2009 (2010)
● Lucyna Legut : pisarka aktorka malarka : bibliografia oraz trzy szkice o twórczości / oprac. Małgorzata Smyl, Leszek Rybicki (2012)
● Róża Ostrowska : bibliografia oraz trzy szkice o życiu twórczości / oprac. Andrzej Fac (2014)
● Materiały z sesji poświęconej 70 rocznicy odzyskania niepodległości (1991)
● Dlaczego Conrad? (1994) [Publikacja wydana z okazji nadania Wojewódzkiej Bibliotece Publicznej w Gdańsku imienia Josepha Conrada-Korzeniowskiego]
● Wasielewski Gwidon. 28 wierszy gdańskich (1998)
● Dzianisz Paweł. Wokół Conrada (2008)
● Gołaszewski Zenon. Baśnie z grodu Neptuna (2010)
● Flisikowska Anna. Gdańsk literacki : od kontrolowanego do wolnego słowa (2011, współwydawca: Wydaw. Mestwin)
● Karpiuk Janusz, Półtorak Agata (il.). Bajki Ezopa na nowo opowiedziane (2012)
● Jentys-Borelowska Maria. Ogrody zamyśleń marzeń i symboli : rzecz o Janie Drzeżdżonie (2014, współwydawca: Fundacja Światło Literatury)
● Pomorze wczoraj, Pomorze dzisiaj : fotografie z lat 1945–2015 / wybór fot. Janusz Górski; wybór cytatów Andrzej Fac, Janusz Górski, Piotr Sitkiewicz (2015, współwydawca: Oficyna Gdańska)
●Teatr… jest całym moim życiem : opowieść o Ryszardzie Majorze / spisała Marzena Nieczuja-Urbańska (2015)
● Andrzej : Andrzej K. Waśkiewicz we wspomnieniach / zebrała i opracowała Anna Sobecka (2017)
● Perycz-Szczepańska Aleksandra. Wierszoterapia (2017)
● Żeromski Stefan. Wiatr od morza / il Janusz Akermann [i in.] (2018, współwydawca: Muzeum Narodowe)
● Gdański styczeń / red. prowadzący Iwona Joć-Adamkowicz (2019)
● Obracht-Prondzyński Cezary, Korda Krzysztof. Powrót Pomorza w granice Rzeczypospolitej, w setną rocznicę 1920–2020 (2019, współwydawca: Instytut Kaszubski)
● Kosmulska Sławina. (Nie)znane życie figuranta Lecha Bądkowskiego (2020, współwydawca: Muzeum Piśmiennictwa i Muzyki Kaszubsko-Pomorskiej w Wejherowie)
● Jasiński Maciej, Trystuła Krzysztof. Uczeń Heweliusza (2011, 2014)
● Godlewski Łukasza, Jasiński Maciej. Niesamowite opowieści Josepha Conrada (2015)
● Szulc Piotr, Babczyński Jakub. Olimpia z Gdańska (2015)
● Pawlak Łukasz [scenariusz i rysunki]. Hans Memling malarz tego drugiego renesansu (2017)
● Stasiak Robert, Kotecki Piotr. Piłsudski : cztery oblicza niepodległości (2018)
II. Czasopisma
● "Bibliotekarz Gdański" 1973–1976
● "Bibliotekarz Gdański i Elbląski" 1977–1981
● "Con-teksty" 1997–2011 [pismo poświęcone Josephowi Conradowi; wersja ang. pt. "Con-texts"]

</doc>
<doc id="4706647" url="https://pl.wikipedia.org/wiki?curid=4706647" title="Krzywonosy (rejon wołkowyski)">
Krzywonosy (rejon wołkowyski)

Krzywonosy (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W XIX w. uroczysko. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4706648" url="https://pl.wikipedia.org/wiki?curid=4706648" title="Krzywonosy">
Krzywonosy



</doc>
<doc id="4706650" url="https://pl.wikipedia.org/wiki?curid=4706650" title="Parafia Najświętszego Serca Pana Jezusa w Kosobudach">
Parafia Najświętszego Serca Pana Jezusa w Kosobudach

Parafia Najświętszego Serca Pana Jezusa w Kosobudach – parafia rzymskokatolicka, znajdująca się w diecezji pelplińskiej, w dekanacie Brusy.

</doc>
<doc id="4706651" url="https://pl.wikipedia.org/wiki?curid=4706651" title="Artur Niedzielski (lekarz)">
Artur Niedzielski (lekarz)

Artur Bartosz Niedzielski (ur. 7 czerwca 1977) – polski lekarz otolaryngolog, naukowiec, nauczyciel akademicki, profesor nauk medycznych.
Życiorys.
W 2002 ukończył studia w Wydziale Lekarskim Akademii Medycznej im. Feliksa Skubiszewskiego w Lublinie. Specjalista w zakresie otorynolaryngologii (2012), audiologii i foniatrii (2015), otorynolaryngologii dziecięcej (2015).
Stopień doktora nauk medycznych uzyskał w 2009 w Uniwersytecie Medycznym w Lublinie na podstawie rozprawy pt. "Mikrobiologiczne, kliniczne i immunologiczne aspekty wysiękowego zapalenia uszu u dzieci". W 2014 w tej samej uczelni uzyskał stopień doktora habilitowanego na podstawie pracy pt. "Analiza występowania wybranych gatunków bakterii kolonizujących górne drogi oddechowe w procesach zapalno-przerostowych migdałka gardłowego". W 2019 otrzymał stanowisko profesora w Centrum Medycznym Kształcenia Podyplomowego. W 2020 otrzymał tytuł profesora
Zawodowo związany z Centrum Medycznym Kształcenia Podyplomowego oraz Uniwersytetem Medycznym w Lublinie. Prodziekan Szkoły Nauk Medycznych CMKP oraz Kierownik Kliniki Otorynolaryngologii Dziecięcej CMKP.
Od 15 października 2018 pełni funkcję konsultanta wojewódzkiego w dziedzinie otorynolaryngologii dla województwa mazowieckiego.
Członek Komisji Egzaminacyjnej Państwowego Egzaminu Specjalizacyjnego w dziedzinie otorynolaryngologii i otorynolaryngologii dziecięcej. Kierownik i organizator kursów specjalizacyjnych dla lekarzy specjalizujących się w otolaryngologii i otorynolaryngologii dziecięcej.
Członek Towarzystwa Otolaryngologów Dziecięcych, Polskiego Towarzystwa Otolaryngologów oraz Towarzystwa Otolaryngologów, Foniatrów i Audiologów Polskich.
Publikacje.
Autor lub współautor kilkuset publikacji naukowych i doniesień zjazdowych z obszaru otolaryngologii, audiologii, foniatrii oraz otoneurologii.
Członek Rady Naukowej czasopisma naukowego Nowa Audiofonologia oraz Komitetu Redakcyjnego czasopisma naukowego Journal of Hearing Science. Ponadto redaktor sekcji klinicznej czasopisma naukowego Wiedza Medyczna.

</doc>
<doc id="4706652" url="https://pl.wikipedia.org/wiki?curid=4706652" title="Dolina za Tokarnią">
Dolina za Tokarnią

Dolina za Tokarnią () – dolina na północnej stronie słowackich Tatr Bielskich. Jej dnem spływa Potok za Tokarnią.
Dolina podchodzi pod Bujaczy Wierch w grani głównej Tatr Bielskich, a jej wylot znajduje się na wysokości około 810 m w Kotlinach przy Drodze Wolności, kilkaset metrów na północ od leśniczówki Kardolina. Jej lewe orograficznie zbocze tworzą: północny grzbiet Bujaczego Wierchu, Goły Wierch, Ozielec (Tokarska Przełęcz) i Tokarnia. Prawe zbocze tworzą: Margica, Kurza Przełęcz, Kardolińska Przełęcz Wyżnia i Czarny Wierch.
Dolina w połowie swojej długości zmienia kierunek. Górna część doliny opada spod Bujaczego Wierchu w kierunku północnym z odchyleniem na wschód, dolna w kierunku wschodnim. W polskiej tatrologii istnieje zamieszanie w nazewnictwie tej doliny. Najwyższa jej część to Kurza Dolinka ("Kuria dolina"), środkowa część (do zakrętu) to Babia Dolina, a najniższa dopiero to Dolina za Tokarnią ("Babilovská dolina"). W słowackim nazewnictwie cała dolina to "Babia dolina" (dawniej podawano nazwę "Babilovská dolina"). Władysław Cywiński podobnie jak Słowacy stosuje jedną nazwę dla całej Doliny, ale polską – Dolina za Tokarnią.
W dolnej części doliny są cztery położone blisko siebie polanki. Trzy z nich mają nazwy: Kardolińska Polana, Polana pod Ozielcem i Babia Polanka. Dnem doliny spływa Potok za Tokarnią, który w polskim nazewnictwie, podobnie jak dolina, zmienia w górnej części nazwę na Babi Potok. W słowackim nazewnictwie na całej długości ma nazwę "Babí potok". Dolina ma jedno tylko większe odgałęzienie – Kardoliński Żleb opadający z Kardolińskiego Grzbietu na Kardolińską Polanę.
Dolina znajduje się na obszarze ochrony ścisłej TANAP-u i nie prowadzi przez nią żaden szlak turystyczny. Władysław Cywiński podaje, że jest zamknięta dla turystów, za to intensywnie dokonuje się w niej wyrębu i zwózki drzewa. Na polanach stoją paśniki – a obok nich ambony strzeleckie. W obrębie doliny istnieją nieznakowane drogi i ścieżki, które powstały dla potrzeb drwali i myśliwych. Nie prowadzą one na szczyty, lecz skośnie trawersują zbocza doliny. Dnem doliny prowadzi na Ozielec dobra droga jezdna. Blisko wylotu Doliny za Tokarnią dołącza do niej Bielska Droga pod Reglami.

</doc>
<doc id="4706653" url="https://pl.wikipedia.org/wiki?curid=4706653" title="Dideoksynukleotydy">
Dideoksynukleotydy

Dideoksynukleotydy to nukleotydy hamujące wydłużanie nici DNA, używane w sekwencjonowaniu DNA metodą Sangera. W literaturze określane są również jako 2',3' didoksynuklotydy, bądź w skrócie jako ddNTP (ddGTP, ddATP, ddTTP i ddCTP).
Brak grupy hydroksylowej w pozycji 3’ pentozy, niezbędnej do tworzenia wiązania fosfodiestrowego, powoduje, że po przyłączeniu dideoksynukleotydu do łańcucha następuje zatrzymanie reakcji wydłużenia nowej nici DNA. Opisane działanie stanowi podstawę sekwencjonowania DNA metodą dideoksy, opracowanej przez Fredericka Sangera i jego zespół w 1977 roku. Do próbki DNA poddawanej PCR (reakcja łańcuchowa polimerazy) dodaje się wszystkie cztery deoksynukleotydy i jeden dideoksynukleotyd. Powoduje to powstanie nici każdej możliwej długości, przez jej terminację przez ddNTP w losowym miejscu. Zatem, jeśli próbka zostanie następnie poddana elektroforezie, dla każdej długości będzie obecny prążek, przy którym występuje znakowany dideoksynukleotyd. Obecnie powszechne jest stosowanie fluorescencyjnych dideoksynukleotydów w taki sposób, że każdy z czterech ma inną fluorescencję, którą można wykryć za pomocą sekwencera, pozwala to na wykonanie tylko jednej reakcji.

</doc>
<doc id="4706656" url="https://pl.wikipedia.org/wiki?curid=4706656" title="Parafia Podwyższenia Krzyża Świętego w Leśnie">
Parafia Podwyższenia Krzyża Świętego w Leśnie

Parafia Podwyższenia Krzyża Świętego w Leśnie – parafia rzymskokatolicka, znajdująca się w diecezji pelplińskiej, w dekanacie Brusy.

</doc>
<doc id="4706657" url="https://pl.wikipedia.org/wiki?curid=4706657" title="Łazy (obwód grodzieński)">
Łazy (obwód grodzieński)

Łazy (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Historia.
Dawniej folwark w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 ówczesna wieś w Polsce, w województwie białostockim, w powiecie grodzieńskim, w gminie Wołpa.
Miejscowość należała do parafii prawosławnej i rzymskokatolickiej w Wołpie. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Wołpie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.

</doc>
<doc id="4706658" url="https://pl.wikipedia.org/wiki?curid=4706658" title="Maciej Witek">
Maciej Witek

Maciej Stanisław Witek (ur. 1973) – polski filozof, dr hab. nauk humanistycznych, profesor nadzwyczajny i dyrektor Instytutu Filozofii i Kognitywistyki Uniwersytetu Szczecińskiego.
Życiorys.
13 listopada 2001 obronił pracę doktorską "Deflacyjna koncepcja prawdy", 20 czerwca 2012 habilitował się na podstawie pracy zatytułowanej "Spór o podstawy teorii czynności mowy". Otrzymał nominację profesorską. Objął funkcję profesora nadzwyczajnego, a także dyrektora w Instytucie Filozofii i Kognitywistyki na Uniwersytecie Szczecińskim.

</doc>
<doc id="4706661" url="https://pl.wikipedia.org/wiki?curid=4706661" title="Jolanta Supińska">
Jolanta Supińska

Jolanta Maria Supińska-Modzelewska (ur. 1 marca 1944, zm. 31 stycznia 2022) – polska specjalistka w zakresie polityki społecznej, profesor doktor habilitowana w Instytucie Polityki Społecznej Wydziału Dziennikarstwa i Nauk Politycznych Uniwersytetu Warszawskiego.
Życiorys.
W 1966 ukończyła studia na Wydziale Ekonomii Politycznej Uniwersytetu Warszawskiego. Zawodowo związana była głównie z Instytutem Polityki Społecznej warszawskiego Uniwersytetu. Była m.in. kierownikiem Zakładu Teorii i Metodologii Polityki Społecznej. Sprawowała funkcję redaktora naczelnego pisma "Problemy Polityki Społecznej: Studia i Dyskusje". 30 grudnia 2015 uzyskała tytuł profesora nauk społecznych.
Do głównych obszarów jej zainteresowania należą: dyskurs o związkach między polityką społeczną i gospodarczą, mieszkalnictwo, ochrona konsumentów, funkcje podatków, planowane rodzicielstwo, pluralizm światopoglądowy, wielokulturowość, relacje na linii swoi – obcy, ruchy ekologiczne, sprawiedliwość reprodukcyjna i prawa seksualne. Piastowała m.in. funkcję członka prezydium w Komitecie Nauk o Pracy i Polityce Społecznej oraz Komitecie Prognoz „Polska 2000 Plus” Polskiej Akademii Nauk. Przewodniczyła Radzie Społecznej przy wiceprezes Rady Ministrów, Izabeli Jarudze-Nowackiej. Była też członkiem Rady Konsultacyjnej przy Pełnomocniku ds. Równego Statusu oraz Centralnej Komisji Egzaminacyjnej ds. stopni specjalizacji zawodowej pracowników socjalnych przy ministrze pracy. Pochowana na cmentarzu Bródnowskim (kwatera 81E-1-28).

</doc>
<doc id="4706666" url="https://pl.wikipedia.org/wiki?curid=4706666" title="Urszula Łoś">
Urszula Łoś

Urszula Łoś (ur. 18 lutego 1994 w Warszawie) – polska zawodowa kolarka torowa, specjalizująca się w dyscyplinach krótkodystansowych. Zawodniczka Autonomicznej Ludowej Kolarskiej Sekcji Stali Grudziądz.
Osiągnięcia sportowe.
W 2016 roku wzięła udział w Mistrzostwach Europy U-23 dla juniorów do lat 23, które odbywały się w Montichiari we Włoszech. Tam, wraz ze swoją koleżanką z drużyny Katarzyną Kirschenstein, zajęły trzecie miejsce w sprincie drużynowym kobiet. We wrześniu tego samego roku Łoś została Mistrzynią Polski Elity w wyścigu na 500m podczas Mistrzostw Polski w kolarstwie torowym. Na tych samych zawodach Łoś zdobyła jeszcze trzy inne krążki: srebrny medal w sprincie drużynowym (w parze z Aleksandrą Tołomanow), brązowy medal w sprincie indywidualnym kobiet oraz brązowy medal w keirinie. Miesiąc później, podczas Torowych Mistrzostw Polski w konkurencjach nieolimpijskich w kategorii U-23, Łoś zajęła drugie miejsce w wyścigu na 500 m oraz trzecie miejsce w keirinie.
W 2017 roku Łoś i Tołomanow zostały Mistrzyniami Polski Elity w sprincie drużynowym kobiet podczas Mistrzostw Polski 2017. Urszula zdobyła tam również brązowy krążek w sprincie indywidualnym kobiet. W 2018 roku Łoś zdobyła trzy złote medale podczas Mistrzostw Polski: w wyścigu na 500 m, w sprincie indywidualnym kobiet oraz w keirinie. W sprincie drużynowym kobiet uplasowała się wraz Kirschenstein na drugiej pozycji. Pod koniec 2018 Urszula Łoś osiągnęła swój debiutancki światowy sukces i zdobyła pierwszy medal na Pucharze Świata, który odbywał się w Londynie, gdzie zajęła trzecie miejsce w keirinie kobiet.
Na początku 2019 roku Łoś wraz ze swoją koleżanką z drużyny Marleną Karwacką zdobyła trzecie miejsce w nowozelandzkim Cambridge podczas Pucharu Świata w sezonie 2018-2019. Następnie Łoś wzięła udział w Igrzyskach Europejskich 2019 w Mińsku na Białorusi, gdzie razem z Karwacką zajęła czwarte miejsce w sprincie drużynowym kobiet oraz indywidualnie piąte miejsce w keirinie. We wrześniu 2019 Łoś zdobyła dwa złote medale na Mistrzostwach Polski Elity w keirinie oraz sprincie indywidualnym. W dalszej części 2019 roku Łoś i Karwacka zdobyły srebrny medal w sprincie drużynowym podczas Pucharu Świata w kolarstwie torowym w Cambridge w Nowej Zelandii, a tydzień później obie zdobyły złoty medal w tej samej konkurencji na Pucharze Świata w australijskim Brisbane. W ostatniej turze Pucharu Świata w kolarstwie torowym w sezonie 2019–2020, która odbyła się w Milton w Kanadzie, kolarki ponownie zdobyły srebrny medal, wygrywając w ten sposób całą klasyfikację Pucharu Świata w sprincie drużynowym kobiet.
26 lutego 2020 Łoś i Karwacka zajęły siódme miejsce w sprincie drużynowym kobiet podczas Mistrzostw Świata w Kolarstwie Torowym 2020 odbywających się w Berlinie w Niemczech, co zapewniło pierwszą w historii Polskich sprinterek kwalifikację olimpijską do Letnich Igrzysk Olimpijskich Tokio 2020.
W październiku 2020 roku Urszula zdobyła aż 5 krążków podczas Mistrzostw Polski Elity w kolarstwie torowym organizowanych w Pruszkowie. Trzy tytuły Mistrza Polski Elity uzyskała w sprincie indywidualnym, wyścigu na 500m oraz sprincie na 250m ze startu zatrzymanego. Następnie srebrny medal zdobyła w sprincie drużynowym razem z zawodniczkami klubu Stal Grudziądz, Mają Tracką oraz Natalią Głowacką. Ostatecznie brązowy medal wywalczyła w keirinie.

</doc>
<doc id="4706667" url="https://pl.wikipedia.org/wiki?curid=4706667" title="Zymonema dermatitidis">
Zymonema dermatitidis

Zymonema dermatitidis (Gilchrist &amp; W.R. Stokes) C.W. Dodge – gatunek grzyba z typu workowcow ("Ascomycota"). Grzyb pasożytniczy, u ludzi wywołujący chorobę.
Systematyka i nazewnictwo.
Pozycja w klasyfikacji według Index Fungorum: "Incertae sedis, Incertae sedis, Incertae sedis, Incertae sedis, Pezizomycotina, Ascomycota, Fungi".
Po raz pierwszy, w 1898 roku, takson ten zdiagnozowali T. Caspar Gilchrist i W.R. Stoke, nadając mu nazwę Blastomyces dermatitidis (bazonim, dominujący w piśmiennictwie). Obecną, uznaną przez Index Fungorum, nazwę nadał mu Carroll William Dodge w roku 1935.
Istnieje około 30 synonimów. Niektóre z nich to:
Charakterystyka.
"Zymonema dermatitidis" jest anamorfą. Sekwencja jej nukleotydów wykazuje 99% wspólnych cech z "Ajellomyces dermatitidis", co wskazywałoby, że jest ona teleomorfą tego gatunku. "A. dermatitidis" tworzy strzępki z owocnikami w postaci płciowej w określonych warunkach środowiskowych. 
Występowanie i siedlisko.
Jest grzybem dimorficznym występującym endemicznie w północno-zachodnim Ontario, Manitobie, w dolinach rzek Ohio i Mississippi. Grzyb występuje również endemicznie w niektórych częściach Afryki. Jest czynnikiem wywołującym blaskomykozę. 
"Zymonema dermatitidis", podobnie jak inne grzyby dimorficzne, rośnie w glebie lub na podobnym podłożu środowiskowym jak grzyby strzępkowe. W temperaturze 25 °C grzybnia rośnie w postaci puszystej białej pleśni, natomiast w temperaturze 37 °C w postaci brązowej fałdowanej masy. Rozmnaża się bezpłciowo, z małymi konidiami o średnicy 2–10 µm. W zainfekowanych komórkach jest dostrzegany jako pączkujące komórki drożdży, które są stosunkowo duże (średnica od 8 do 10 mikrometrów). 
Zakażenie.
Zakażenie następuje najczęściej przez wdychanie zarodników, które wnikając do pęcherzyków płucnych oraz będąc fagocytowana przez makrofagi zaczynają proces wewnątrzkomórkowego wzrostu i replikacji. "B. dermatitidis" jest zdolny do przetrwania wewnątrzkomórkowego, przejścia fazowego i replikacji w makrofagach pęcherzykowych.

</doc>
<doc id="4706670" url="https://pl.wikipedia.org/wiki?curid=4706670" title="Stanisław Nagy (inżynier)">
Stanisław Nagy (inżynier)

Stanisław Józef Nagy – polski inżynier, profesor nauk technicznych. Specjalizuje się w zagadnieniach z zakresu energetyki, górnictwa, geologii inżynierskiej, inżynierii i ochrony środowiska. Jego prace badawcze skupiają się na inżynierii gazowniczej, naftowej oraz termodynamice. Profesor i wykładowca w Katedrze Inżynierii Gazowniczej na Wydziale Wiertnictwa, Nafty i Gazu Akademii Górniczo-Hutniczej w Krakowie oraz Instytucie Gospodarki Surowcami Mineralnymi i Energią PAN. Sekretarz Komisji Zagrożeń Cywilizacyjnych Polskiej Akademii Umiejętności, członek Komitetów Górnictwa i Problemów Energetyki Polskiej Akademii Nauk. Specjalista do spraw inżynierii złóż geotermalnych w Centrum Podstawowych Problemów Gospodarki Surowcami Mineralnymi i Energią PAN. Korespondent Wydziału Nauk Technicznych tej instytucji od 2019 roku.
Absolwent studiów na kierunku górnictwo i geologia krakowskiej AGH (rocznik 1984). Doktoryzował się w 1988 roku na podstawie pracy zatytułowanej "Wpływ procesu kondensacji frakcjonowanej na efekt dławienia izentalpowego kondensatowego gazu ziemnego". Habilitację uzyskał w 2004 na tej samej uczelni pisząc rozprawę pt. "Zjawiska adsorpcyjne i kapilarne w układach gazowo-kondensatowych w zbitych skałach porowatych".
Tytuł profesora nauk technicznych nadano mu w 2013 roku.
Wizytował między innymi Technische Universität Bergakademie we Freibergu oraz Uniwersytet Al-Farabiego w Ałmaty.
Wybrane publikacje naukowe.
Jest autorem lub współautorem następujących publikacji naukowych:

</doc>
<doc id="4706671" url="https://pl.wikipedia.org/wiki?curid=4706671" title="Barbara Ratyńska">
Barbara Ratyńska

Barbara Ratyńska (też: Ratyńska-Drzewińska; ur. 1930, zm. 26 stycznia 2020) – polska doktor habilitowana nauk historycznych, specjalizująca się w historii najnowszej i gospodarczej. Pracowała na stanowisku docenta (kwatera 54C-1-30).

</doc>
<doc id="4706672" url="https://pl.wikipedia.org/wiki?curid=4706672" title="Litoria">
Litoria



</doc>
<doc id="4706677" url="https://pl.wikipedia.org/wiki?curid=4706677" title="Marcin Bar">
Marcin Bar

Marcin Bar (ur. 28 października 1990 w Ostrowcu Świętokrzyskim) – polski waterpolista, wychowanek KSZO Ostrowiec Świętokrzyski. Zawodnik ŁSTW Łódź oraz kadry narodowej seniorów w piłce wodnej. Akademicki Mistrz Europy w piłce wodnej z drużyną Politechniki Łódzkiej.

</doc>
<doc id="4706680" url="https://pl.wikipedia.org/wiki?curid=4706680" title="Jean Sauvagnargues">
Jean Sauvagnargues

Jean Victor Sauvagnargues (ur. 2 kwietnia 1915 w Paryżu, zm. 6 sierpnia 2002) – francuski polityk, dyplomata, minister.
Życiorys.
Jego rodzicami byli Alice Caplan i Edmond Sauvagnargues. Ukończył École normale supérieure. Był dyplomatą i politykiem. Od 1956 do 1960 był ambasadorem w Etiopii, od 1962 do 1970 w Tunezji, a astępnie do 1974 w Bonn w RFN. W okresie od 28 maja 1974 do 27 sierpnia 1976 był ministrem spraw zagranicznych w pierwszym rządzie premiera Chiraca. Od 1977 do 1981 był ambasadorem w Londynie w Wielkiej Brytanii. Od 1981 był na emeryturze.
Rodzina.
21 grudnia 1948 poślubił Lise Marie L'Evesque, z którą miał czworo dzieci: Philippe'a, François, Sylvie i Anne.

</doc>
<doc id="4706687" url="https://pl.wikipedia.org/wiki?curid=4706687" title="6 Underground">
6 Underground

6 Underground – amerykański film akcji z 2019 roku w reżyserii Michaela Baya. 
Fabuła.
Miliarder uważany za martwego (Ryan Reynolds) zbiera drużynę, by anonimowo wymierzać sprawiedliwość tam gdzie prawo zawodzi.
Odbiór.
Krytyka w mediach.
Film spotkał się z negatywną reakcją krytyków. W serwisie Rotten Tomatoes 36% ze 88 recenzji jest pozytywne, a średnia ocen wyniosła 4,58/10. Na portalu Metacritic średnia ocen z 22 recenzji wyniosła 41 punktów na 100.

</doc>
<doc id="4706690" url="https://pl.wikipedia.org/wiki?curid=4706690" title="Caianda">
Caianda

Caianda – miasto w Angoli, w prowincji Moxico.

</doc>
<doc id="4706693" url="https://pl.wikipedia.org/wiki?curid=4706693" title="Camanongue">
Camanongue

Camanongue – miasto w Angoli, w prowincji Moxico.

</doc>
<doc id="4706695" url="https://pl.wikipedia.org/wiki?curid=4706695" title="Cangombe">
Cangombe

Cangombe – miasto w Angoli, w prowincji Moxico.

</doc>
<doc id="4706696" url="https://pl.wikipedia.org/wiki?curid=4706696" title="Chiume">
Chiume

Chiume – miasto w Angoli, w prowincji Moxico.

</doc>
<doc id="4706699" url="https://pl.wikipedia.org/wiki?curid=4706699" title="Lago-Dilolo">
Lago-Dilolo

Lago-Dilolo – miasto w Angoli, w prowincji Moxico.

</doc>
<doc id="4706700" url="https://pl.wikipedia.org/wiki?curid=4706700" title="Chirurgia zeza">
Chirurgia zeza

Chirurgia zeza (również: "chirurgia mięśnia zewnątrzgałkowego, chirurgia mięśnia" "oka" lub "chirurgia wyrównywania oka") – chirurgia mięśni zewnątrzgałkowych, mająca na celu korekcję zeza, czyli niewspółosiowości oczu. Przy ilości zabiegów liczącej około 1,2 miliona rocznie, chirurgia mięśnia zewnątrzgałkowego jest trzecią pod względem częstości operacją oka w Stanach Zjednoczonych.
Najwcześniejsza udana interwencja chirurgiczna dotycząca korekcji zeza została przeprowadzona 26 października 1839 przez Johanna Friedricha Dieffenbacha na 7-letnim dziecku z zezem esotropowym; kilka wcześniejszych prób podjął w 1818 William Gibson z Baltimore, chirurg ogólny i profesor Uniwersytetu Marylandu.
Koncepcja leczenia zeza poprzez nacięcie niektórych włókien mięśnia zewnątrzgałkowego została opublikowana w amerykańskich czasopismach w 1837 przez nowojorskiego okulistę Johna Scuddera.
Rodzaje.
Operacja zeza jest zabiegiem jednodniowym. Pacjent spędza w szpitalu zaledwie kilka godzin, przy minimalnym przygotowaniu przedoperacyjnym. Średni czas trwania operacji jest zmienny. Po przeprowadzonym zabiegu pacjent powinien spodziewać się bólu i zaczerwienienia. W przypadku reoperacji należy oczekiwać większego bólu. W okresie pooperacyjnym, większy ból odnotowywany jest po resekcji mięśni niż po ich recesji. Stwierdzono również trwające dłużej zaczerwienienie oraz większe prawdopodobieństwo wymiotów we wczesnym okresie pooperacyjnym.
Chirurg dostarczy pacjentowi osłonę oczu, zapobiegającą przedostawaniu się światła. Wskazane jest jej noszenie przez pacjenta, ponieważ bodźce docierające do oka (np. światło, przewracanie oczami) powodują dyskomfort.
Rezultaty.
Wyrównanie i zmiany funkcjonalne.
Nadkorekcja i niedokorygowanie:
Interwencja chirurgiczna może zapewnić niemalże całkowite lub całkowite wyrównanie oczu () bądź może spowodować nadkorekcję lub niedokorygowanie, które będą wymagały dalszego leczenia lub ponownej interwencji chirurgicznej. Prawdopodobieństwo długotrwałego wyrównania oczu jest większe, jeżeli po operacji pacjent jest w stanie osiągnąć pewien stopień widzenia stereoskopowego. Badania przeprowadzone z udziałem pacjentów z , dotkniętych esotropią małego kąta (8 dioptrii) lub egzotropią małego kąta o tej samej wartości sześć miesięcy po zabiegu, dowodzą, że u pacjentów dotkniętych esotropią małego kąta częściej występowało wyrównane oczu pięć lat po zabiegu, niż w przypadku pacjentów z egzotropią małego kąta. Istnieją wstępne dowody na to, iż pacjenci z esotopią dziecięcą osiągają po operacji lepszy poziom widzenia stereoskopowego, jeżeli leczenie chirurgiczne zostanie wdrożone we wczesnym okresie życia.
Inne odchylenia:
Chirurgia zeza w przypadku nieprawidłowości mięśni skośnych może w konsekwencji prowadzić do niewspółosiowości oczu. Przede wszystkim może wystąpić zdysocjowane . Istnieją podstawy potwierdzające, iż nasilenie niniejszego odchylenia może być niższe, jeżeli dziecko zostanie poddane zabiegowi w bardzo młodym wieku. Ponadto, chirurgia zeza może również skutkować subiektywną i obiektywną cyklodewiacją, możliwie powodując oraz rotacyjne podwójne widzenie (cyklodiplopia), jeżeli układ wzrokowy nie jest w stanie jej zrekompensować.
W przypadku chirurgii mięśnia prostego poziomego wiadomo, że odchylenia pionowe, zespoły A i V oraz cyklotropię można przewidzieć lub ich uniknąć, stosując określone chirurgiczne środki zapobiegawcze.
Rozważania funkcjonalne:
Częstym rezultatem chirurgii zeza jest wynikająca z niej mikrotropia (znana również jako zespół monofiksacji).
Usprawnienia funkcjonalne i pozostałe korzyści:
Przez długi czas uważano, że u dorosłych pacjentów z długotrwałym zezem możliwe jest osiągnięcie poprawy wyłącznie z kosmetycznego punktu widzenia; w ostatnich latach zdarzały się przypadki, w których u tego typu pacjentów dochodziło również do fuzji sensorycznej, pod warunkiem bardzo dużego wyrównania ruchowego. W przypadku przedoperacyjnego zeza wewnętrznego, korekcja rozszerza obuoczne pole widzenia pacjenta, poprawiając widzenie peryferyjne. Ponadto, przywrócenie wyrównania oczu może przynieść pacjentowi korzyści psychospołeczne i ekonomiczne.
Powikłania.
Diplopia występuje dość często w pierwszych tygodniach po operacji.
Do powikłań pooperacyjnych występujących rzadko lub bardzo rzadko należą: infekcja oka, krwotok w przypadku perforacji twardówki, zsunięcie lub oderwanie mięśnia, a nawet utrata widzenia.
Chirurgia mięśnia oka powoduje powstawanie blizn (); jeżeli blizny są rozległe, mogą być postrzegane jako podniesiona i czerwona tkanka na białku oka. Zwłóknienia można zmniejszyć stosując podczas operacji mitomycynę C.
Stosunkowo nową metodą, opracowaną przede wszystkim przez szwajcarskiego okulistę Daniela Mojona, jest minimalnie inwazyjna chirurgia zeza (MISS), która umożliwia potencjalne zmniejszenie ryzyka powikłań oraz szybszą rehabilitację wzroku i gojenie ran. Wykonane z wykorzystaniem mikroskopu operacyjnego nacięcia w spojówce są znacznie mniejsze niż w przypadku konwencjonalnej chirurgii zeza. W badaniu opublikowanym w 2017 udokumentowano mniejszą liczbę powikłań dotyczących obrzęku spojówek i powiek w bezpośrednim okresie pooperacyjnym po zabiegu MISS, przy czym wyniki długoterminowe były podobne w obu grupach. Technika MISS może być stosowana do wykonywania wszystkich rodzajów operacji zeza, a mianowicie recesji mięśnia prostego, resekcji, transpozycji i zwinięcia, nawet przy ograniczonej ruchliwości.
Bardzo rzadko podczas chirurgii zeza mogą wystąpić powikłania potencjalnie zagrażające życiu z powodu odruchu Aschnera.

</doc>
<doc id="4706702" url="https://pl.wikipedia.org/wiki?curid=4706702" title="Léua">
Léua

Léua – miasto w Angoli, w prowincji Moxico.

</doc>
<doc id="4706705" url="https://pl.wikipedia.org/wiki?curid=4706705" title="Agosta (1934)">
Agosta (1934)

Agosta (Q178) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 30 kwietnia 1934 roku w stoczni Arsenal de Cherbourg w Cherbourgu, a do służby w Marine nationale wszedł 1 lutego 1937 roku. Podczas wojny jednostka pełniła służbę na Atlantyku. 18 czerwca 1940 roku „Agosta” został samozatopiony w Breście, by nie dostał się w ręce Niemców.
Projekt i budowa.
„Agosta” zamówiony został na podstawie programu rozbudowy floty francuskiej z 1930 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Okręty typu "Redoutable" miały duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętów był inż. Jean-Jacques Roquebert. „Agosta” należał do 3. serii jednostek, które otrzymały silniki Diesla o większej mocy, dzięki czemu osiągały one na powierzchni prędkość 20 węzłów.
„Agosta” zbudowany został w stoczni Arsenal de Cherbourg w Cherbourgu (numer stoczniowy Q53). Stępkę okrętu położono 2 lutego 1931 roku, a zwodowany został 30 kwietnia 1934 roku.
Dane taktyczno–techniczne.
„Agosta” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 8000 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 20 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 4 oficerów oraz 57 podoficerów i marynarzy.
Służba.
„Agosta” został przyjęty do służby w Marine nationale 1 lutego 1937 roku. Jednostka otrzymała numer burtowy Q178. W momencie wybuchu II wojny światowej okręt pełnił służbę na Atlantyku, będąc jednostką flagową 8. dywizjonu 4. eskadry okrętów podwodnych w Breście (w skład której wchodziły ponadto siostrzane okręty „Bévéziers”, „Ouessant” i „Sidi Ferruch”). Dowódcą okrętu był w tym okresie kmdr ppor. A.E. Beaussant. Od 14 do 22 września „Agosta” (wraz z siostrzanymi jednostkami „Poncelet”, „Persée” i „Ouessant”) patrolowały obszar wokół Azorów w poszukiwaniu niemieckich łamaczy blokady. Po patrolu „Agosta” wraz z „Ouessant” udały się na Martynikę, gdzie dotarły 29 września. W październiku jednostka nadal przebywała w rejonie Antyli, wychodząc na patrole i uczestnicząc w eskorcie konwojów. 7 stycznia 1940 roku nieopodal Saint-Martin przez sektor patrolowany przez „Agostę” przedarł się niemiecki parowiec „Consul Horn” (8384 BRT), który wyszedł z Aruby i dotarł do Hamburga 19 lutego.
W czerwcu 1940 roku „Agosta” znajdował się w Breście, będąc nadal jednostką flagową 8. dywizjonu 4. eskadry okrętów podwodnych, a jego dowódcą był nadal kmdr ppor. A.E. Beaussant (okręt przechodził remont). 18 czerwca 1940 roku znajdująca się w stoczni w Breście jednostka została samozatopiona, by uniknąć zdobycia przez zajmujących port Niemców.

</doc>
<doc id="4706706" url="https://pl.wikipedia.org/wiki?curid=4706706" title="Luacano">
Luacano

Luacano – miasto w Angoli, w prowincji Moxico.

</doc>
<doc id="4706708" url="https://pl.wikipedia.org/wiki?curid=4706708" title="Ryt lyoński">
Ryt lyoński

Ryt lyoński – katolicki ryt Mszy Świętej, używany przez archidiecezję lyońską aż do wydania nowego Mszału Rzymskiego w 1969 roku.
Mszał Lyonu zawierał zwyczaje gallikańskie starsze niż wprowadzenie rytu rzymskiego w Galii przez Karolingów (np. pontyfikalne błogosławieństwa po "Pater Noster"). Były w nim również zwyczaje z liturgii rzymskiej zarzucone przez sam Rzym. Po ujednoliceniu liturgii przez sobór trydencki, papież bullą "Quo primum" pozwolił arcybiskupstwu lyońskiemu na zachowanie własnego obrządku. W XIX wieku jego użycie stopniowo zanikało (tak jak w wypadku innych mszałów używanych wówczas we Francji) na rzecz rytu rzymskiego. Na początku XX wieku Lyon wrócił do swojego rytu, by w 1969 roku przyjąć mszał Pawła VI.

</doc>
<doc id="4706709" url="https://pl.wikipedia.org/wiki?curid=4706709" title="Luau">
Luau

Luau – miasto w Angoli, w prowincji Moxico.

</doc>
<doc id="4706710" url="https://pl.wikipedia.org/wiki?curid=4706710" title="Bitwa o Monte Grappa">
Bitwa o Monte Grappa

Bitwy o Monte Grappa były serią trzech bitew, które toczyły się podczas I wojny światowej pomiędzy armiami Austro-Węgier a Królestwem Włoch o kontrolę nad masywem Monte Grappa.
Pierwsza z trzech bitew była najsławniejsza, ponieważ zatrzymała ofensywę Austrii podczas austriackiej letniej ofensywy w 1917 roku. Szef włoskiego sztabu generalnego – Luigi Cadorna – nakazał zbudować fortyfikacje na szczycie Monte Grappa, aby z góry zrobić twierdzę, która byłaby nie do zdobycia. Kiedy austriacka letnia ofensywa w 1917 rozgromiła Włochów, przewidywanie Cadorna uratowała Włochy od totalnej klęski, ponieważ Austriacy z pomocą niemieckiej armii Deutsches Alpenkorps nie zdołali zdobyć szczytu góry podczas pierwszej bitwy o Monte Grappa od 11 listopada 1917 roku do 23 grudnia tego samego roku. W ten sposób front włoski wzdłuż rzeki Piawa ustabilizował się i chociaż Austriacy widzieli Wenecję ze swoich pozycji, nigdy jej nie zdobyli
Druga bitwa o Monte Grappa była uzupełnieniem szerszej ofensywy austriackiej w 1918 roku, która była ostatnią operacją ofensywną armii Austro-Węgierskiej w I wojnie światowej.
Trzecia bitwa o Monte Grappa rozpoczęła się 24 października 1918 roku w ramach ostatniej włoskiej ofensywy, kiedy to dziewięć dywizji włoskich zaatakowało austriackie pozycje na Monte Grappa. Austriacy natychmiast zwiększyli swoje siły na górze od dziewięciu do piętnastu dywizji, tym samym angażując wszystkie pozostałe rezerwy, ale zniszczona armia austriacka rozpoczęła odwrót 28 października, kiedy Czechosłowacja ogłosiła niepodległość od Austro-Węgier.

</doc>
<doc id="4706711" url="https://pl.wikipedia.org/wiki?curid=4706711" title="Luchazes">
Luchazes

Luchazes – miasto w Angoli, w prowincji Moxico.

</doc>
<doc id="4706712" url="https://pl.wikipedia.org/wiki?curid=4706712" title="Roman Zaleski">
Roman Zaleski

Roman Zaleski (ur. 27 maja 1892 w Krakowie, zm. 4 listopada 1968 w Katowicach) – porucznik pilot Wojska Polskiego. Kawaler Orderu Virtuti Militari.
Życiorys.
Syn Józefa i Jadwigi. Ukończył szkołę realną w Kijowie. Początkowo studiował na Politechnice Ryskiej, a następnie na Wydziale Budowy Maszyn Politechniki Warszawskiej. Od 1915 pracował w Straży Obywatelskiej oraz w Komitecie Obywatelskim stołecznego miasta Warszawy.
W odrodzonym Wojsku Polskim rozpoczął służbę w listopadzie 1918. Brał udział w opanowaniu warszawskiego lotniska, na którym był później mechanikiem płatowców. Od czerwca 1919 uczeń Krakowskiej Szkoły Pilotów, a po jej ukończeniu skierowany początkowo do 11 eskadry wywiadowczej, a później przeniesiony do 1 eskadry wywiadowczej. W tej ostatniej walczył na frontach wojny polsko-bolszewickiej. Od lipca do sierpnia 1920 w niewoli u bolszewików, z której udało mu się uciec. 25 czerwca 1920 awansowany na stopień plutonowego pilota. Jako ochotnik poleciał samolotem rozpoznać Lidę. Udało mu się wykonać zadanie pomimo straty swojego obserwatora i trudnych warunków atmosferycznych, jakie panowały podczas lotu. Uhonorowany za wykonane zadanie Krzyżem Srebrnym Orderu Virtuti Militari.
W grudniu 1920 otrzymał urlop akademicki na dokończenie studiów. Po ich ukończeniu pracował w Urzędzie Patentowym jako radca prawny. W 1927 był na Śląsku pracownikiem Zakładów Hohenlohego Spółka Akcyjna. We wrześniu 1939 nie był zmobilizowany, ponieważ potrzebny był dla przemysłu. Zmarł w Katowicach, a jego prochy spoczęły na cmentarzu w Lipinach Śląskich.
Żonaty z Romaną z Serwińskich. Mieli córkę Dorotę oraz syna Tomasza.

</doc>
<doc id="4706714" url="https://pl.wikipedia.org/wiki?curid=4706714" title="Macondo (Angola)">
Macondo (Angola)

Macondo – miasto w Angoli, w prowincji Moxico.

</doc>
<doc id="4706715" url="https://pl.wikipedia.org/wiki?curid=4706715" title="Muié">
Muié

Muié – miasto w Angoli, w prowincji Moxico.

</doc>
<doc id="4706716" url="https://pl.wikipedia.org/wiki?curid=4706716" title="Michał Wróblewski">
Michał Wróblewski



</doc>
<doc id="4706718" url="https://pl.wikipedia.org/wiki?curid=4706718" title="Armand Lunel">
Armand Lunel

Armand Lunel (ur. 9 czerwca 1892 w Aix-en-Provence, zm. 3 listopada 1977 w Monako) – francuski pisarz, był ostatnią znaną osobą posługującą się językiem szuadit. W 1926 r. za swoją powieść "Nicolo-Peccavi ou l’affaire Dreyfus à Carpentras" otrzymał Nagrodę Renaudot.
Życiorys.
Lunel urodził się w 1892 r. w żydowskiej rodzinie. Uczęszczał do lokalnego liceum, gdzie zaprzyjaźnił się z kompozytorem Dariusem Milhaud oraz poetą Léo Latilem. Studiował w Paryżu, ukończył studia z zakresu filozofii. W czasie wojny służył w wojsku, następnie został nauczycielem w szkole średniej w Monako.
W 1924 r. opublikował swoją pierwszą powieść – "L’Imagiere du cordier", a w 1926 r. otrzymał Nagrodę Renaudot za powieść "Nicolo-Peccavi ou l’affaire Dreyfus à Carpentras". Przez okres tych dwóch lat Lunel napisał wiele innych utworów, m.in. "Noire et Grise", "Le Balai de sorcière" czy "Jerusalem à Carpentas". We współpracy z Dariusem Milhaudem i Henrim Sauguetem stworzył operę libretto pt. "Esther de Carpentas".
Po II wojnie światowej napisał m.in. "Par d’éntranges chemins", "Les Amandes d’Aix" czy "La Belle à la fontaine".
Zmarł w listopadzie 1977 r. w Monako.

</doc>
<doc id="4706719" url="https://pl.wikipedia.org/wiki?curid=4706719" title="Mussuma">
Mussuma

Mussuma – miasto w Angoli, w prowincji Moxico.

</doc>
<doc id="4706722" url="https://pl.wikipedia.org/wiki?curid=4706722" title="Tempué">
Tempué

Tempué – miasto w Angoli, w prowincji Moxico.

</doc>
<doc id="4706723" url="https://pl.wikipedia.org/wiki?curid=4706723" title="Michał Mączewski">
Michał Mączewski

Michał Maria Mączewski (ur. 22 kwietnia 1972) – polski lekarz, naukowiec, nauczyciel akademicki, doktor habilitowany nauk medycznych, profesor Centrum Medycznego Kształcenia Podyplomowego.
Życiorys.
W 1997 ukończył studia w Wydziale Lekarskim Akademii Medycznej w Warszawie. Specjalista w zakresie chorób wewnętrznych (2004).
Stopień doktora nauk medycznych uzyskał w 2002 w Centrum Medycznym Kształcenia Podyplomowego na podstawie rozprawy pt. "Rola endoteliny, kinazy białkowej C i wolnych rodników tlenowych w mechanizmie powstawania dysfunkcji śródbłonkowej naczyń wieńcowych w reperfundowanym sercu świnki morskiej". W 2011 w tej samej uczelni uzyskał stopień doktora habilitowanego na podstawie pracy pt. "Pozawałowa niewydolność serca u szczura jako wynik współzawodnictwa między przerostem a rozstrzenią lewej komory". W 2019 otrzymał stanowisko profesora nadzwyczajnego w Centrum Medycznym Kształcenia Podyplomowego.
Zawodowo związany z Centrum Medycznym Kształcenia Podyplomowego. Dziekan Szkoły Nauk Medycznych CMKP oraz Kierownik Zakładu Fizjologii Klinicznej CMKP.
Członek Zarządu Sekcji Kardiologii Eksperymentalnej Polskiego Towarzystwa Kardiologicznego.
Publikacje.
Autor lub współautor blisko 150 publikacji na temat m.in. fizjologii i patofizjologii układu sercowo-naczyniowego, niewydolności serca, oraz zawału mięśnia sercowego.

</doc>
<doc id="4706724" url="https://pl.wikipedia.org/wiki?curid=4706724" title="Gałąź osierdziowa aorty">
Gałąź osierdziowa aorty



</doc>
<doc id="4706726" url="https://pl.wikipedia.org/wiki?curid=4706726" title="Louis de Guiringaud">
Louis de Guiringaud

Louis de Guiringaud (ur. 12 października 1911 w Limoges, zm. 15 kwietnia 1982 w Paryżu) – francuski polityk, dyplomata, minister.
Działalność polityczna.
Był dyplomatą i politykiem. Od 1966 do 1972 był ambasadorem w Japonii, a od 1972 do 1976 stałym przedstawicielem Francji przy ONZ. W okresie od 27 sierpnia 1976 do 29 listopada 1978 był ministrem spraw zagranicznych w trzech rządach premiera Barre'a. Zmarł śmiercią samobójczą.

</doc>
<doc id="4706727" url="https://pl.wikipedia.org/wiki?curid=4706727" title="Wilhelm Gołyszny">
Wilhelm Gołyszny

Wilhelm Gołyszny (ur. 30 marca 1917, zm. 11 maja 1990 w Gdyni) – polski kpt. ż.w. i manager żeglugowy.
Życiorys.
Syn Wilhelma. Absolwent Szkoły Morskiej. Pełnił funkcję dyrektora naczelnego Polskich Linii Oceanicznych (1953-1955). 
W 1970 uczestniczył w przeprowadzonym przez re­dakcję „Wieczoru Wybrzeża” plebiscycie pn. „Wybieramy gdańszczanina 25-lecia”.
Pochowany w nowej Alei Zasłużonych na cmentarzu w Gdyni-Witominie (kwatera 26-41-13).

</doc>
<doc id="4706728" url="https://pl.wikipedia.org/wiki?curid=4706728" title="Bibala">
Bibala

Bibala – miasto w Angoli, w prowincji Namibe.

</doc>
<doc id="4706729" url="https://pl.wikipedia.org/wiki?curid=4706729" title="Caitou">
Caitou

Caitou – miasto w Angoli, w prowincji Namibe.

</doc>
<doc id="4706730" url="https://pl.wikipedia.org/wiki?curid=4706730" title="Lucira">
Lucira

Lucira – miasto w Angoli, w prowincji Namibe.

</doc>
<doc id="4706731" url="https://pl.wikipedia.org/wiki?curid=4706731" title="Mamué">
Mamué

Mamué – miasto w Angoli, w prowincji Namibe.

</doc>
<doc id="4706733" url="https://pl.wikipedia.org/wiki?curid=4706733" title="Virei">
Virei

Virei – miasto w Angoli, w prowincji Namibe.

</doc>
<doc id="4706734" url="https://pl.wikipedia.org/wiki?curid=4706734" title="Minimalnie inwazyjna chirurgia zeza">
Minimalnie inwazyjna chirurgia zeza

Minimalnie inwazyjna chirurgia zeza (MISS) – technika chirurgii zeza wykorzystująca nacięcia mniejsze niż w przypadku klasycznego działania chirurgicznego w celu skorygowania wady, minimalizując w ten sposób uszkodzenie tkanki. Technikę tę zasadniczo wprowadził w 2007 szwajcarski okulista Daniel Mojon, po uprzednim opisaniu niniejszej idei w 1994 przez belgijskiego okulistę Marca Gobina w podręczniku w języku francuskim.
Wskazania.
MISS jest techniką, którą można stosować we wszystkich zasadniczych rodzajach chirurgii zeza, takich jak recesje mięśnia prostego, resekcje, zwinięcia, reoperacje, transpozycje, recesje mięśnia skośnego lub zwinięcia oraz szwy regulowane, nawet przy ograniczonej ruchliwości. Wykonanie mniejszych otworów i ograniczona inwazyjność zabiegu zasadniczo umożliwia szybszą rehabilitację pooperacyjną oraz powoduje mniejszy obrzęk i dyskomfort odczuwany przez pacjenta bezpośrednio po zabiegu. Przypuszcza się, iż niniejsza technika może być stosowana jako interwencja ambulatoryjna u wielu pacjentów (głównie dorosłych), którzy w innym przypadku wymagaliby hospitalizacji. W badaniu opublikowanym w 2017 udokumentowano mniejszą liczbę powikłań w obrębie spojówek i obrzęków powiek w bezpośrednim okresie pooperacyjnym po zabiegu MISS, w porównaniu do konwencjonalnej chirurgii zeza, a wyniki długoterminowe były podobne w obu grupach. Kolejną zaletą jest to, że technika MISS może zmniejszać ryzyko niedokrwienia przedniego odcinka u niektórych pacjentów, w szczególności tych cierpiących na oftalmopatię Gravesa.
Zasada.
W MISS chirurg zamiast lupy wykorzystuje mikroskop operacyjny. Zamiast jednego dużego otwarcia spojówki, jak to ma miejsce w przypadku konwencjonalnej chirurgii zeza, wykonywanych jest kilka małych nacięć, w których muszą zostać wykonane główne działania chirurgiczne, obejmujące zazwyczaj szycie. Otwory są wykonywane w miejscu możliwie jak najbardziej oddalonym od rąbka rogówki, w celu zminimalizowania dyskomfortu pooperacyjnego. Pomiędzy dwoma z niniejszych nacięć, czyli otworami wykonywanymi w technice tzw. dziurki od klucza, znajduje się „tunel” wykorzystywany przez chirurga do wprowadzenia narzędzia stosowanego podczas zabiegu na mięśniu gałki ocznej. Po zakończeniu operacji, otwory wykonane w technice dziurki od klucza są zamykane za pomocą szwów wchłanialnych. Te niewielkie nacięcia są po operacji zakrywane powieką. Otwory MISS znacznie zmniejszają częstotliwość i nasilenie powikłań rogówkowych, takich jak na przykład zespół suchego oka i miejscowe ścieńczenie rogówki (dellen) oraz umożliwią wcześniejsze noszenie soczewek kontaktowych. Długoterminowe zalety obejmują uniknięcie nasilonego zaczerwienienia widocznej spojówki oraz zmniejszenie bliznowacenia tkanki okołomięśniowej, ułatwiając tym samym ewentualne konieczne reoperacje.
Wyniki kliniczne.
Wyniki uzyskane po zastosowaniu MISS, dotyczące pooperacyjnego wyrównania oka, zostały szeroko opisane w jak dotąd ograniczonej literaturze na temat techniki, która w przybliżeniu umożliwia uzyskanie rezultatów takich samych jak w przypadku klasycznej chirurgii zeza. Udokumentowano to na przykład na podstawie porównania 40 dzieci; w grupie, która została poddana minimalnie inwazyjnej procedurze odnotowano jednakże mniejszy obrzęk spojówki i powiek po zabiegu. Za główne zalety techniki MISS powszechnie uznano mniejszy procent powikłań oraz szybszą rekonwalescencję. Skuteczność niniejszej techniki wykazano w przypadku chirurgii mięśni odbytnicy, a także w przypadku chirurgii mięśni skośnych. Grupa z Indii przekazała informacje dotyczące pomyślnego wykonania zabiegu MISS u pacjentów z orbitopatią Gravesa.
Wady i potencjalne komplikacje.
MISS jest techniką bardziej czasochłonną w porównaniu do chirurgii konwencjonalnej. Operacja mięśni poprzez tunel wymaga większego zaangażowania ze strony chirurga. U starszych pacjentów, nacięcia w technice dziurki od klucza mogą ulec rozerwaniu. W przypadku gdy niniejsze rozerwanie obejmuje torebkę Tenona, może to spowodować powstanie widocznej blizny. Nadmierne krwawienie, którego nie można zatrzymać, powoduje powiększenie nacięć, niezbędne do kauteryzacji naczynia krwionośnego. Zazwyczaj można uniknąć konwersji do otworu kończynowego, tak jak w przypadku klasycznej chirurgii zeza. Istnieje jednakże niewielka ilość informacji na temat powikłań charakterystycznych dla techniki MISS.

</doc>
<doc id="4706738" url="https://pl.wikipedia.org/wiki?curid=4706738" title="Niezależni (Liechtenstein)">
Niezależni (Liechtenstein)

Niezależni (niem. "Die Unabhängigen", DU) – prawicowopopulistyczna i eurosceptyczna partia z Liechtensteinu, założona w 2013 roku przez Harry'ego Quaderera. W latach 2013-2018 partia była trzecią siłą w Landtagu, jednak po wewnętrznych konfliktach i rozłamie w 2018, a potem przegranych wyborach w 2021 roku, partia straciła na znaczeniu.
Historia.
W wyborach parlamentarnych w 2013 roku swoją listę zgłosił komitet Niezależni ("Die Unabhängigen") z byłym członkiem Unii Patriotycznej - Harrym Quadererem na czele. Komitet Niezależni nie był w tamtym momencie partią, a stanowił związek wyborców niezależnych, jednak krótko po wyborach ugrupowanie zostało sformalizowane. Kandydaci prezentujący poglądy prawicowopopulistyczne i eurosceptyczne osiągnęli duży sukces w wyborach i zdobyli aż 15,3% głosów, co przełożyło się na 4 mandatów i był to najwyższy wynik w historii osiągnięty przez komitet inny niż FBP i VU. Po tak dużym sukcesie nowej partii spekulowano, że w najbliższych latach może zostać przełamany system dwupartyjny funkcjonujący od początku istnienia partii w Liechtensteinie. W następnych wyborach (w 2017 roku) Niezależni jeszcze poprawili swój wynik zdobywając aż 18,4% głosów i 5 mandatów w Landtagu.
Rozpad.
Mimo że komitet składał się z polityków o podobnych poglądach, szybko pojawiły się konflikty. Największy konflikt zaistniał w 2018 roku kiedy to z partii został wydalony jeden z pięciu posłów z partii Niezależnych - Erich Hasler. W wyniku tego konfliktu w późniejszych dniach ugrupowanie opuściło jeszcze dwóch posłów - Herbert Elkuch i Thomas Rehak; a także wielu innych działaczy partii. Trzej posłowie, którzy opuścili DU założyli niedługo później nową partię Demokraci Liechtenstein (niem. "Demokraten pro Liechtenstein", DPL). W wyborach w 2021 roku komitet Niezależnych nie przekroczył progu wyborczego zdobywając zaledwie 4,2% głosów, a jego przyszłość stoi pod znakiem zapytania.

</doc>
<doc id="4706748" url="https://pl.wikipedia.org/wiki?curid=4706748" title="Brzeziny Wielkie">
Brzeziny Wielkie

Brzeziny Wielkie – część miasta Częstochowy należąca do dzielnicy Błeszno. Położona nad Brzezinką.
Od 1969 roku w Brzezinach Wielkich funkcjonuje rzymskokatolicka parafia Wniebowstąpienia Pańskiego.
W latach 1954–1961 miejscowość była siedzibą gromady Brzeziny Wielkie. Później należała do gminy Poczesna. Do Częstochowy została włączona 1 stycznia 1977 roku.

</doc>
<doc id="4706749" url="https://pl.wikipedia.org/wiki?curid=4706749" title="Ouessant (1936)">
Ouessant (1936)

Ouessant (Q180) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 30 listopada 1936 roku w stoczni Arsenal de Cherbourg w Cherbourgu, a do służby w Marine nationale wszedł 1 stycznia 1939 roku. Podczas wojny jednostka pełniła służbę na Atlantyku. 18 czerwca 1940 roku „Ouessant” został samozatopiony w Breście, by uniknąć dostania się w ręce Niemców. Był najkrócej pozostającym w służbie okrętem typu "Redoutable".
Projekt i budowa.
„Ouessant” zamówiony został na podstawie programu rozbudowy floty francuskiej z 1930 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Okręty typu "Redoutable" miały duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętów był inż. Jean-Jacques Roquebert. „Ouessant” należał do 3. serii jednostek, które otrzymały silniki Diesla o większej mocy, dzięki czemu osiągały one na powierzchni prędkość 20 węzłów.
„Ouessant” zbudowany został w stoczni Arsenal de Cherbourg w Cherbourgu (numer stoczniowy Q56). Stępkę okrętu położono 30 stycznia 1932 roku, a zwodowany został 30 listopada 1936 roku.
Dane taktyczno–techniczne.
„Ouessant” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 8000 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 20 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 4 oficerów oraz 57 podoficerów i marynarzy.
Służba.
„Ouessant” został przyjęty do służby w Marine nationale 1 stycznia 1939 roku. Jednostka otrzymała numer burtowy Q180. W momencie wybuchu II wojny światowej okręt pełnił służbę na Atlantyku, wchodząc w skład 8. dywizjonu 4. eskadry okrętów podwodnych w Breście (wraz z siostrzanymi okrętami „Agosta”, „Bévéziers” i „Sidi Ferruch”). Dowódcą okrętu był w tym okresie kmdr ppor. C. Lecreux. Od 14 do 22 września „Ouessant” (wraz z siostrzanymi jednostkami „Poncelet”, „Persée” i „Agosta”) patrolował obszar wokół Azorów w poszukiwaniu niemieckich łamaczy blokady. Po patrolu „Ouessant” wraz z „Agostą” udały się na Martynikę, gdzie dotarły 29 września. W październiku jednostka nadal przebywała w rejonie Antyli, wychodząc na patrole i uczestnicząc w eskorcie konwojów. 15 grudnia w cieśninie Mona przez sektor patrolowany przez „Ouessant” przedarł się niemiecki parowiec „Nordmeer” (5671 BRT), który 9 grudnia wyszedł z Curaçao i dotarł do Vigo 5 stycznia 1940 roku.
W czerwcu 1940 roku „Ouessant” znajdował się w Breście, będąc w składzie 8. dywizjonu 4. eskadry okrętów podwodnych, a jego dowódcą był nadal kmdr ppor. C. Lecreux (okręt przechodził remont). 18 czerwca 1940 roku znajdująca się w stoczni w Breście jednostka została samozatopiona, by uniknąć zdobycia przez zajmujących port Niemców. „Ouessant” służył najkrócej ze wszystkich okrętów typu "Redoutable", bo niespełna 1,5 roku.

</doc>
<doc id="4706755" url="https://pl.wikipedia.org/wiki?curid=4706755" title="Louis Gomis">
Louis Gomis

Louis Gomis (ur. 3 grudnia 1974 w Dakarze) – senegalski piłkarz występujący na pozycji napastnika.
Kariera klubowa.
Gomis rozpoczynał karierę w senegalskim zespole ASC Yeggo, z którego przeszedł w 1996 roku do tunezyjskiego CS Sfaxien (Division Nationale). W 1998 roku zdobył z nim Puchar CAF. W tym samym roku odszedł do także pierwszoligowego Étoile du Sahel, w którym spędził sezon 1998/1999.
Następnie został zawodnikiem belgijskiego KFC Lommel. W Division 1 zadebiutował 7 sierpnia 1999 w wygranym 1:0 meczu z KSC Lokeren. W sezonie 1999/2000 zajął z klubem ostatnie, 18. miejsce w lidze i spadł z nim do Division 2. Wówczas jednak odszedł z klubu i przeniósł się do niemieckiego 1. FC Nürnberg, grającego w 2. Bundeslidze. W sezonie 2000/2001 zwyciężył z nim rozgrywkach ligowych i awansował do Bundesligi. Swój pierwszy mecz rozegrał w niej 28 lipca 2001 przeciwko Borussii Dortmund (0:2), zaś 5 sierpnia 2001 w wygranym 2:0 spotkaniu z SC Freiburg strzelił swojego pierwszego gola w Bundeslidze.
W 2002 roku przeszedł do drugoligowego MSV Duisburg i spędził tam sezon 2002/2003. Następnie grał w belgijskim RAEC Mons (Division 1), cypryjskim Apollonie Limassol (Protathlima A’ Kategorias), francuskim Angers SCO (Ligue 2), tunezyjskich drużynach CS Sfaxien oraz CS Hammam-Lif (obie z CLP-1), a także w niemieckim klubie Berliner AK 07, grającym w Oberlidze.
W 2008 roku zakończył karierę.
Kariera reprezentacyjna.
W latach 1995–1997 Gomis rozegrał 14 spotkań i zdobył 2 bramki w reprezentacji Senegalu.

</doc>
<doc id="4706756" url="https://pl.wikipedia.org/wiki?curid=4706756" title="Katastrofa lotu Atlas Air 3591">
Katastrofa lotu Atlas Air 3591

Katastrofa lotu Atlas Air 3591 – wypadek samolotu towarowego typu Boeing 767-300BCF amerykańskiego przewoźnika Atlas Air, lecącego z Miami do Houston, który 23 lutego 2019 o godzinie 18:45 UTC (12:45 CST) rozbił się w pobliżu miasta Anahuac podczas podejścia do lądowania.
Samolot i załoga.
Boeing 767-300BCF o numerze seryjnym 25865/430, zbudowany w 1992, zarejestrowany jako N1217A i wyposażony w dwa silniki General Electric CF6-80. Oryginalnie zamówiony przez Canadian Airlines, jednak jego pierwszym użytkownikiem były China Southern Airlines. Od 1997 roku stanowił część floty LAN Airlines. W 2017 przebudowany z wersji pasażerskiej na towarową i zakupiony przez Atlas Air. W dniu wypadku samolot miał prawie 27 lat i wylatał łącznie 91 tysięcy godzin.
Załogę maszyny stanowili kapitan Ricky Blakely oraz pierwszy oficer Conrad Jules Aska. Dodatkowo na pokładzie znajdował się Sean Archuleta – kapitan zatrudniony w Mesa Airlines, który podróżował służbowo na składanym siedzeniu w kokpicie.
Przebieg zdarzenia.
Samolot znajdował się na podejściu do lotniska w Houston, gdy z niewyjaśnionych przyczyn wykonał ostry zakręt na południe, a następnie skierował się pionowo w dół. Świadkowie zdarzenia opisywali, że widzieli samolot w locie nurkowym.
O godzinie 12:36 CST utracono kontakt radarowy. Tuż przed 12:45 CST lot 3591 uderzył z dużą prędkością w wody zatoki Trinity, około 60 km od miejsca docelowego. Zginęli wszyscy znajdujący się na pokładzie.
W okolice miejsca katastrofy natychmiast wysłano śmigłowiec amerykańskiej Straży Wybrzeża oraz kilka łodzi. Największy znaleziony fragment samolotu miał niecałe 15 metrów długości.
Śledztwo.
Na miejsce wypadku wysłano śledczych z FAA, FBI oraz NTSB.
Dzięki pomocy nurków, z wody udało się wydobyć rejestrator parametrów lotu oraz rejestrator rozmów w kokpicie.
W ustaleniu przyczyn katastrofy pomaga również Boeing, General Electric, Atlas Air, Stowarzyszenie Kontrolerów Ruchu Lotniczego oraz związki zawodowe.
Po odsłuchaniu nagrań z rejestratora rozmów, NTSB ustaliło, że piloci stracili kontrolę nad samolotem 18 sekund przed końcem nagrania.
12 marca 2019 NTSB opublikowało dokument, w którym stwierdzono, że "samolot na 18 sekund przed uderzeniem pochylił nos do około 49 stopni w odpowiedzi na ruch kolumny sterowej". Tego samego dnia oświadczenie zostało zmienione na "... w odpowiedzi na odchylenie steru wysokości w dół".
W dniu 19 grudnia 2019 został opublikowany ponad 3000-stronicowy dokument zawierający informacje zebrane podczas dochodzenia. Obejmuje on między innymi dokładny przebieg zdarzenia, transkrypcję rozmów w kokpicie oraz dane zapisane przez rejestrator parametrów lotu.
14 lipca 2020 NTSB opublikowało animacje, w której ukazana jest sekwencja wydarzeń, które doprowadziły do katastrofy. Jako przyczyny wymienia się przypadkową aktywację trybu odejścia na drugi krąg przez pierwszego oficera, jego dezorientację przestrzenną spowodowaną najprawdopodobniej złudzeniu somatograwitacyjnemu, a w konsekwencji skierowanie przez niego samolotu w dół w celu wyprowadzenia go z odczuwanego przez niego przeciągnięcia, które w rzeczywistości nie wystąpiło.

</doc>
<doc id="4706759" url="https://pl.wikipedia.org/wiki?curid=4706759" title="PARLACEN">
PARLACEN



</doc>
<doc id="4706763" url="https://pl.wikipedia.org/wiki?curid=4706763" title="New Zealand Women’s Sevens 2020">
New Zealand Women’s Sevens 2020

New Zealand Women’s Sevens 2020 – pierwsza edycja wchodzącego w skład World Rugby Women’s Sevens Series turnieju New Zealand Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 25–26 stycznia 2020 roku na FMG Stadium Waikato w Hamilton będąc czwartym turniejem sezonu 2019/2020.
Informacje ogólne.
Rozegrane wraz z turniejem męskim na FMG Stadium Waikato zawody były czwartym turniejem sezonu 2019/2020 World Rugby Women’s Sevens Series i wzięło w nich udział dwanaście reprezentacji – jedenastu stałych uczestników cyklu oraz zaproszona reprezentacja Chin. Podział na grupy oraz rozkład gier zostały opublikowane przez World Rugby w grudniu 2019 roku. Z uwagi na konieczność rozegrania obu turniejów w ciągu dwóch dni system rozgrywek został zmieniony poprzez usunięcie meczów ćwierćfinałowych – drużyny rywalizowały zatem w pierwszej fazie systemem kołowym podzielone na trzy czterozespołowe grupy, po czym cztery najlepsze awansowały do półfinałów, a pozostałe osiem walczyło o poszczególne miejsca. Składy i charakterystyki zespołów oraz sędziowie zawodów.
W pierwszym dniu dwa zwycięstwa odniosły Nowa Zelandia, Kanada, Australia, Stany Zjednoczone i Francja, dwie pierwsze spotkały się następnie w finale. Podobnie jak w sześciu poprzednich pojedynkach na tym etapie rozgrywek górą okazały się Nowozelandki wygrywając tym samym trzeci turniej z rzędu w tym sezonie. Najwięcej punktów i przyłożeń zdobyły przedstawicielki triumfatorek, Michaela Blyde i Stacey Fluhler, pierwsza z nich otrzymała dodatkowo wyróżnienie "DHL Impact Player", zaś druga została uznana najlepszą zawodniczką finału.
Ceny dwudniowych wejściówek kształtowały się w zakresie od 20 (dziecięce) do 107 NZD, a na stadionie zjawiło się osiemnaście tysięcy widzów w sobotę i blisko dwadzieścia tysięcy w niedzielę.

</doc>
<doc id="4706772" url="https://pl.wikipedia.org/wiki?curid=4706772" title="Trojak (góra)">
Trojak (góra)



</doc>
<doc id="4706776" url="https://pl.wikipedia.org/wiki?curid=4706776" title="Cezary Kochalski">
Cezary Kochalski

Cezary Kochalski (ur. 26 września 1967 w Iławie) – polski ekonomista i nauczyciel akademicki, doktor habilitowany nauk ekonomicznych, profesor uczelni na Uniwersytecie Ekonomicznym w Poznaniu, od 2012 do 2016 prorektor tej uczelni, członek Rady Polityki Pieniężnej w kadencji 2020–2026.
Życiorys.
W 1991 ukończył na Akademii Ekonomicznej w Poznaniu studia z zakresu ekonomiki i organizacji produkcji. W tym samym roku został też absolwentem studiów podyplomowych z rachunkowości i finansów na University of Stirling. Na macierzystej uczelni uzyskiwał kolejne stopnie naukowe w zakresie nauk ekonomicznych: w 1999 doktora na podstawie pracy pt. "Analiza strategiczna kosztów w zarządzaniu przedsiębiorstwem", a w 2007 doktora habilitowanego w oparciu o rozprawę zatytułowaną "Koszty w przedsiębiorstwie zarządzanym przez wartość. Ujęcie modelowe".
Zawodowo jako nauczyciel akademicki związany z Akademią Ekonomiczną w Poznaniu, przekształconą następnie w Uniwersytet Ekonomiczny w Poznaniu. W 2009 objął stanowisko profesora nadzwyczajnego tej uczelni. Został też kierownikiem Katedry Controllingu, Analizy Finansowej i Wyceny. W kadencji 2012–2016 pełnił funkcję prorektora uniwersytetu do spraw strategii i rozwoju. W pracy naukowej zajął się takimi zagadnieniami jak analiza finansowa i analiza sytuacji majątkowej, analiza kosztów, controlling oraz projektowanie i wdrażanie strategii. Autor ponad 100 publikacji naukowych z tej tematyki. Był także analitykiem finansowym w Wielkopolskim Banku Kredytowym, doradcą prezesa Narodowego Banku Polskiego i doradcą prezydenta Poznania do spraw strategii.
W styczniu 2017 został doradcą prezydenta RP Andrzeja Dudy, a w grudniu 2018 jego przedstawicielem w Komisji Nadzoru Finansowego. 21 grudnia 2019 prezydent Andrzej Duda powołał go na członka Rady Polityki Pieniężnej na okres sześcioletniej kadencji.
Wyróżniony Medalem Komisji Edukacji Narodowej (2010).

</doc>
<doc id="4706778" url="https://pl.wikipedia.org/wiki?curid=4706778" title="Globba">
Globba

Globba, truchlin ("Globba" L.) – rodzaj bylin z rodziny imbirowatych ("Zingiberaceae"). Obejmuje ok. 100–102 gatunki. Występują one w południowo-wschodniej Azji – od Indii po Chiny i Archipelag Malajski, poza tym na Nowej Gwinei i jeden gatunek także w północno-wschodniej Australii (prawdopodobnie jeden gatunek w ogóle rośnie na wschód od linii Wallace’a – "Globba marantina". W odróżnieniu od większości przedstawicieli rodziny rośliny te są dość niskie, a ich nibyłodygi cienkie i wiotkie. Rosną na stanowiskach cienistych i półcienistych na żyznych glebach, niektóre także na skałach.
Rośliny te uprawiane są w tropikalnych ogrodach jako ozdobne. Są wrażliwe na mróz i w klimacie umiarkowanym uprawiane mogą być tylko w szklarniach i ogrodach zimowych. Niektóre gatunki wykorzystywane są lokalnie jako lecznicze. "Globba marantina" uprawiana i wykorzystywana jest jako roślina przyprawowa – przyprawą są jej bulwki używane podobnie jak kardamon, pobudzające apetyt.
Systematyka.
Rodzaj należy do plemienia "Globbeae" z podrodziny "Zingiberoideae" z rodziny imbirowatych "Zingiberaceae". Rodzaj jest bardzo zróżnicowany, w jego obrębie występują także poliploidy i aneuploidy. Jest najbardziej zróżnicowanym rodzajem w obrębie plemienia, do którego poza nim należą dwa rodzaje: "Gagnepainia" i "Hemiorchis", każdy z trzema gatunkami. Do rodzaju włączane są, dawniej wyodrębniane, gatunki z rodzaju "Mantisia" .

</doc>
<doc id="4706779" url="https://pl.wikipedia.org/wiki?curid=4706779" title="Witalij Bojko">
Witalij Bojko

Witalij Bojko (ur. 1937, zm. 30 stycznia 2020) – ukraiński sędzia i dyplomata, minister sprawiedliwości (1990–1992), przewodniczący Sądu Najwyższego (1994–2002).
Życiorys.
Karierę sędziowską rozpoczął w 1963. Jako sędzia kierował między innymi sądem rejonowym w Dniepropietrowsku. W latach 1990–1992 piastował urząd ministra sprawiedliwości. Następnie w latach 1992–1994 był ambasadorem Ukrainy w Mołdawii. W 1994 został wybrany przewodniczącym Sądu Najwyższego, którym kierował do przejścia na emeryturę w 2002. Od 24 marca 1998 do 24 października 2002 był członkiem Najwyższej Rady Sprawiedliwości. 

</doc>
<doc id="4706780" url="https://pl.wikipedia.org/wiki?curid=4706780" title="SL Benfica Lizbona">
SL Benfica Lizbona



</doc>
<doc id="4706788" url="https://pl.wikipedia.org/wiki?curid=4706788" title="Jerzy Śliwczyński">
Jerzy Śliwczyński

Jerzy Piotr Śliwczyński (ur. , zm. ) – polski „Sprawiedliwy wśród Narodów Świata”.
Życiorys.
Jerzy Śliwczyński był synem Tadeusza i Amelii z Grzybowskich. Rodzina pochodziła z Mławy. Od 1 lutego 1940 Jerzy pracował w Sądzie Grodzkim na ulicy Leszno w kancelarii komisarza sądowego Jana Rzymowskiego jako goniec. Z racji zawodu miał przepustkę do getta. Pozwalało mu to przenosić tam korespondencję, dokumenty, lekarstwa i inne rzeczy potrzebne Żydom. W 1941 Śliwczyński pomógł opuścić getto doktorowi Józefowi Makowskiemu i jego rodzinie. Śliwczyński dodatkowo przez około półtora roku ukrywał w swoim mieszkaniu przy ul. Chałubińskiego 11/7 Ellę Perkiel (Elżbietę Zakrzewską), a przez ok. rok Celina Czech. Wyratował Ellę także z obozu przejściowego na ul. Skaryszewskiej, do którego trafiła po aresztowaniu. Śliwczyński pomagał także farmaceucie Jakubowi Kleniecowi z żoną i córką Rutą oraz Izie Bieżuńskiej. Jerzy działał w Armii Krajowej. W 1944 został aresztowany i wywieziony na roboty przymusowe do Niemiec. Wtedy Ellą zaczął się opiekować ojciec Jerzego – Tadeusz. Po wojnie Ella wyjechała do Stanów Zjednoczonych. Zmarła w 2000.
Śliwczyński po wojnie ukończył studia wyższe. Od 1991 do 2008 był prezesem Zarządu Polskiego Towarzystwa Sprawiedliwych wśród Narodów Świata. Był także wśród założycieli Komitetu dla Upamiętnienia Polaków Ratujących Żydów.
W 1981 razem z ojcem został odznaczony medalem Sprawiedliwych wśród Narodów Świata. W 2007 otrzymał Krzyż Komandorski Orderu Odrodzenia Polski. Miał córkę. Został pochowany na cmentarzu Powązkowskim w Warszawie (kwatera 132-1-24).

</doc>
<doc id="4706789" url="https://pl.wikipedia.org/wiki?curid=4706789" title="Portret Mariana Goi (1827)">
Portret Mariana Goi (1827)

Portret Mariana Goi (hiszp. "Retrato de Mariano Goya, nieto del pintor") – obraz olejny hiszpańskiego malarza Francisca Goi. Portret przedstawia Mariana Goyę, wnuka malarza i należy do zbiorów Meadows Museum w Dallas. 
Okoliczności powstania.
Francisco Goya i jego żona Josefa Bayeu mieli sześcioro dzieci, ale oprócz syna Javiera wszystkie zmarły we wczesnym dzieciństwie. W 1804 roku Javier Goya ożenił się z Gumersindą Goicoecheą, z którą miał jedynego syna Mariana, nazywanego zdrobniale „Marianito”. Zarówno syn, jak i wnuk byli dla malarza niezwykle ważni, dawał im liczne dowody przywiązania i dbał o ich sytuację materialną. Rodzice Mariana mieszkali z malarzem do 1806 roku, kiedy przeprowadzili się do domu, który im podarował. Dzięki posagowi Gumersindy i wsparciu Goi nie pracowali i prowadzili wygodne życie ze skłonnościami do luksusu. Goya sportretował swojego wnuka trzykrotnie: w wieku 3–4 lat z zabawką, w wieku około 7–9 lat przy partyturze i jako młodego mężczyznę w 1827 roku. Na ostatnim portrecie zaciera się ślad po delikatnych i niewinnych rysach chłopca.
W 1824 roku Goya wyemigrował do Francji, obawiając się represji ze strony obozu króla Ferdynanda VII. We wrześniu 1823 tuż przed wyjazdem z kraju przepisał Marianowi swoją posiadłość nazywaną "Domem Głuchego", w której namalował "czarne obrazy". W Bordeaux odłożył dużą część swoich dochodów na utrzymanie Mariana. W lipcu 1827 roku 81-letni i słabego zdrowia malarz odbył ciężką podróż z Bordeaux do Madrytu. Motyw podróży nie jest znany, prawdopodobnie chciał uregulować sprawy finansowe związane z pensją nadwornego malarza. W czasie tej ostatniej wizyty w ojczyźnie namalował portret swojego wnuka Mariana. W 1828 roku na wieść o chorobie dziadka Mariano przyjechał do Bordeaux i towarzyszył mu w ostatnich chwilach. 
Mariano de Goya y Goicoechea urodził się 11 czerwca 1806 roku w Madrycie. W 1831 roku poślubił Concepción Mariátegui, córkę Francisca Javiera, inżyniera wojskowego i członka Akademii Sztuk Pięknych św. Ferdynanda. Prawdopodobnie mieli córkę Purificación. Mariano zajmował się ryzykownymi spekulacjami w branży wydobywczej oraz kupnem dóbr i terenów skonfiskowanych gospodarstw. W 1854 roku sprzedał otrzymany od dziadka "Dom Głuchego". W 1859 owdowiał. Stracił majątek, spekulując na giełdzie, a w konsekwencji wyprzedał posiadane obrazy, rysunki i płytki grawerskie dziadka przyczyniając się do rozproszenia rodzinnej kolekcji. Niekiedy korzystał z pomocy członków rodziny Madrazo jako pośredników sprzedaży. Poważnie zadłużony, chronił się w mniejszych miejscowościach w okolicy Madrytu: Fuencarral, Bustarviejo i La Cabrera, gdzie do jego majątku należał stary klasztor San Antonio. W 1846 roku próbował nabyć tytuł markiza del Espinar, ale choć prawa sprzedawcy do tytułu okazały się złudne, do końca życia tytułował się markizem. Początkowo identyfikował się jako liberał, a pod wpływem życiowych niepowodzeń jego poglądy zradykalizowały się i uważał się za republikanina. Ożenił się z Baskijką Franciscą Vildósola, z którą miał córki Luisę i Franciscę, a ich potomkowie noszą współcześnie nazwisko Sáez de Goya. Zmarł w La Cabrera 7 stycznia 1874 roku w wieku 68 lat.
Opis obrazu.
Jest to trzeci portret Mariana namalowany przez jego dziadka. Dzieło jest wyrazem głębokiej miłości Goi do wnuka i świadectwem jego transformacji jako artysty w ostatnich latach życia. Mariano został przedstawiony w popiersiu, ma na sobie ciemny kaftan, białą kamizelkę i koszulę oraz ciemny krawat zawiązany wysoko pod szyją. Patrzy na widza żywym, nieco wyniosłym spojrzeniem. Goya przedstawia przystojnego młodego mężczyznę o przyjaznych rysach twarzy oraz młodzieńczej radości i sympatii. Ma duże oczy i różową cerę, a kręcone brązowe włosy wyglądają jak aureola wokół jego głowy. Uwagę zwraca znamię na lewym policzku. Enrique Lafuente Ferrari rozmawiał z mieszkańcami miejscowości, w której zmarł Mariano. Z ich opisu wynika, że jego ciało było pełne blizn powstałych w wyniku licznych starć, do których prowadził jego temperament. 
Artysta często podpisywał i dedykował swoje ostatnie prace, a także z pewną dumą odnotowywał swój wiek. Inskrypcja "Goya á su / nieto en. 1827, / á / los 81 de su / edad" (Goya swojemu wnukowi w 1827 w wieku 81 lat) widnieje na odwrocie obrazu. Według Xaviera Braya nie jest autorska.
Technika.
Goya malował głównie szybkimi i zdecydowanymi pociągnięciami pędzla, chociaż gdzieniegdzie są miękkie i dopracowane. W niektórych miejscach farba jest nałożona cienko, a w innych impulsywnie – jedno pociągnięcie pędzla z szaroniebieskim kolorem koryguje zarys ucha Mariana. Paleta barw jest ograniczona do odcieni czerni, bieli i koloru cielistego, co jest typowe dla późnych portretów Goi. Malując twarz Goya użył oliwkowej i ziemistej farby, a rysy zaznaczył szerokimi pociągnięciami pędzla z cielistą i różową farbą, pozostawiając miejscami widoczny podkład. Malarz koncentrował się głównie na twarzy, a strój został oddany w szybki, szkicowy sposób. Na fałdzie białej tkaniny pod krawatem widać trzy małe kropki przypominające guziki, jeden zdaje się zakrywać czerwoną, rubinową szpilkę do krawata. Być może Goya uznał, że nie pasuje do stonowanych barw kompozycji. 
Format portretu jest zbliżony do namalowanych w latach 1826–1827 dzieł: "Portretu Jacques’a Galosa", litografii "Portret rytownika Gaulona", a także portretu "Joaquína Maríi Ferrera" z 1824 roku.
Proweniencja.
Obraz należał do portretowanego, a następnie do różnych kolekcji prywatnych: Eduarda Cano w Madrycie, Manuela Ussela (lub Wssela) (1833–1907) w Sewilli, a później w Kartaginie, Manuela de Urzaiz w Sewilli (do 1887) i prawdopodobnie D. Zubina w Sewilli, do 1902 roku. Następnie trafił do galerii M. Knoedler &amp; Co. w Nowym Jorku, gdzie w 1954 roku nabył go grecki kolekcjoner George Embiricos. W styczniu 2013 roku został wystawiony na aukcji w Sotheby’s, ale nie znalazł kupca. W tym samym roku został nabyty przez Meadows Foundation z pomocą donacji filantropa Eugene’a McDermotta, z okazji 50-lecia Meadows Museum.

</doc>
<doc id="4706810" url="https://pl.wikipedia.org/wiki?curid=4706810" title="Konstantyn (Farantatos)">
Konstantyn (Farantatos)

Konstantyn (Farantatos) (ur. 2 maja 1929, zm. 23 stycznia 2020) – grecki duchowny prawosławny, biskup, metropolita Nea Ionia i Filadelfii.
Urodził się na jednej z wysp jońskich Kefalinia. Studiował filologię i literaturę oraz teologię w Atenach. Na święceniach otrzymał imię Konstantyn. Od maja 1974 był duchownym metropolii Nea Ionia i Filadelfii w Azji Mniejszej Ekumenicznego Patriarchatu Konstantynopolitańskiego w latach 1994–2004 pełniąc funkcję hierarchicznego władcy metropolii. Z urzędu zrezygnował 2 września 2014 ze względów zdrowotnych. 

</doc>
<doc id="4706819" url="https://pl.wikipedia.org/wiki?curid=4706819" title="Benito Molas">
Benito Molas

Benito Molas (ur. 21 stycznia 1885 w Yela kolo Albacete, zm. 15 września 1928) – hiszpański oficer, pilot, obserwator, baloniarz.
Historia.
W 1902 roku po ukończeniu szkoły średniej w Burgos wstąpił do Academia de Artillería de Segovia, którą ukończył w 1907 roku. W 1918 roku został wykładowcą na kursie obserwatorów w tworzonej Aerostation w Guadalajarze. Gdy w 1922 powstała tam Szkoła Obserwatorów zaproponowano mu stanowisko nauczyciela. W październiku 1922 roku otrzymał tytuł obserwatora balonu. Dwukrotnie reprezentował Hiszpanię w zawodach o Puchar Gordona Bennetta, w 1926 i 1927 roku. W 1928 roku awansowany do stopnia majora.
Zginął 15 września 1928 roku podczas lotu z Madrytu. Jego ciało odnaleziono w gondoli balonu obok Caravaca. Barograf umieszczony w balonie wskazał, że dwukrotnie pokonał wysokość 11 000 metrów, prawdopodobnie stracił przytomność z braku tlenu.

</doc>
<doc id="4706826" url="https://pl.wikipedia.org/wiki?curid=4706826" title="Andrea Antico">
Andrea Antico

Andrea Antico, także Antiquus, Anticho, Antigo, De Antiquis (ur. około 1470–1480 w Montonie, zm. po 1539) – włoski drzeworytnik, drukarz, wydawca i kompozytor.
Życiorys.
Początkowo przebywał w Wenecji, następnie około 1509 roku przeniósł się do Rzymu, gdzie działał jako wydawca. Drukował z przygotowanych przez siebie drzeworytów i metalorytów wydawnictwa muzyczne u Marcello Silbera, następnie prowadził własną drukarnię. Od 1517 roku drukował także z wykorzystaniem ruchomej czcionki. 27 stycznia 1516 roku otrzymał od papieża Leona X przywilej na drukowanie muzyki wielogłosowej, a 27 grudnia tegoż roku papieskie brewe, na mocy którego przejął niewykorzystany przez Ottaviano Petrucciego przywilej na druk tabulatur organowych. W Rzymie wydał m.in. "Liber quindecimus missarum electarum" (1516), zawierający m.in. 3 msze Josquina des Prés, 2 msze Pierre’a de la Rue i 3 msze Brumela, a w 1517 roku pierwszą włoską tabulaturę organową pt. "Frottole intabulate da sonare organi libro primo".
Po odstąpieniu swojej rzymskiej drukarni przeniósł się do Wenecji, gdzie w latach 1520–1521 we współpracy z Antonio Giuntą i Antonio Torresano wydawał zbiory pieśni, frottoli, motetów i mszy. W latach 30. XVI wieku nawiązał współpracę z Ottaviano Scotto, który między 1533 a 1539 rokiem wydał za pomocą sporządzanych przez Antico drzeworytów m.in. zbiory madrygałów Philippe’a Verdelota i Jakoba Arcadelta, a także motety Adriana Willaerta.
Skomponował kilka frottoli, które ukazały się w zbiorach Petrucciego, a później w jego własnych wydawnictwach "Canzoni nove" (Rzym 1510) i "Frottole" (Rzym 1517).

</doc>
<doc id="4706835" url="https://pl.wikipedia.org/wiki?curid=4706835" title="Godet">
Godet

Godet to dodatkowa wstawka w odzieży z tkaniny w kształcie wycinka koła, zwykle stosowana w sukniach i spódnicach. Dodanie godetów powoduje rozszerzenie się ubioru – zwiększona jest w ten sposób szerokość i objętość. Godety najczęściej wszywa się w halkach. Dodanie godetów do ubrania daje również osobie je noszącej większy zakres ruchów.

</doc>
<doc id="4706846" url="https://pl.wikipedia.org/wiki?curid=4706846" title="Gwiazdy Oriona">
Gwiazdy Oriona

Gwiazdy Oriona – polska powieść kryminalna Aleksandra Sowy wydana w 2019 roku przez wydawnictwo LIRA. Książka jest chronologicznie pierwszym tomem z serii astronomicznej z Emilem Stomporem i trzecim w kolejności powstania tomem tej serii: wcześniejsze "Era Wodnika" (rok 2010) i "Punkt Barana" (rok 2017) zostały wydane własnym nakładem autora. 
Fabuła.
Czas akcji książki przypada na okres transformacji ustrojowej w Polsce. Książka opowiada o młodym policjancie, Emilu Stomporze, który zostaje przydzielony z powodu posiadanych umiejętności do zespołu operacyjnego „Pająk”, którego zadaniem jest rozpracowanie seryjnego mordercy działającego na Śląsku oraz Zagłębiu. Zadaniem Stompora jest stworzenie porteru psychologicznego mordercy. Język i styl tekstu jest bardzo prosty w odbiorze, odzwierciedla język ulicy. Nie brak tu wulgaryzmów. We fragmentach książka pisana jest gwarą śląską. 
Inspiracje.
Jak wszystkie powieści kryminalne tego autora powieść jest kryminałem inspirowanym rzeczywistymi wydarzeniami przy czym autor konsekwentnie zaznacza, że jego służba w policji nie jest dla niego inspiracją. Autor układając fabułę sięgnął po postacie tzw. Wampira z Zagłębia oraz jego naśladowcę, Wampira z Bytomia. W książce pojawiają się także odniesienia do filmu Anna i wampir oraz Jestem mordercą Macieja Pieprzycy jak również Psy Władysława Pasikowskiego. 
Odbiór.
Niespełna dwa miesiące po premierze, w plebiscycie portalu literackiego Granice.pl spośród 70 nowości wydawniczych książka została nagrodzona przez internautów tytułami: "Najlepsza książka na lato 2019 w kategorii kryminał i sensacja" oraz "Najlepsza książka na lato 2019""." Pół roku później internauci w plebiscycie tego samego portalu wybrali "Gwiazdy Oriona Książką Roku 2019" w kategorii kryminał, sensacja.

</doc>
<doc id="4706865" url="https://pl.wikipedia.org/wiki?curid=4706865" title="G code">
G code



</doc>
<doc id="4706888" url="https://pl.wikipedia.org/wiki?curid=4706888" title="Nalot na Tokio (1942)">
Nalot na Tokio (1942)



</doc>
<doc id="4706892" url="https://pl.wikipedia.org/wiki?curid=4706892" title="Polski Kontyngent Wojskowy w Saharze Zachodniej">
Polski Kontyngent Wojskowy w Saharze Zachodniej

Polski Kontyngent Wojskowy w Misji Organizacji Narodów Zjednoczonych na rzecz referendum w Saharze Zachodniej – wydzielony komponent Sił Zbrojnych RP, przeznaczony do zabezpieczenia logistycznego ONZ-owskich sił pokojowych w Saharze Zachodniej w latach 1991–1992. Odwołany przed przetransportowaniem w rejon misji i przeformowany w Polski Kontyngent Wojskowy w Kambodży.
Historia.
W 1985 Sekretarz generalny Organizacji Narodów Zjednoczonych Javier Pérez de Cuéllar oraz Organizacja Jedności Afrykańskiej rozpoczęli misję dobrych usług, mającą na celu zakończenie toczącej się już od dekady wojny w Saharze Zachodniej, w której walki prowadziły Front Polisario i Maroko. Po trzech latach negocjacji osiągnięto porozumienie (nie kończyło ono jednak konfliktu), na podstawie którego w 1991 Rada Bezpieczeństwa Organizacji Narodów Zjednoczonych wydały rezolucję powołującą "Misję Organizacji Narodów Zjednoczonych na rzecz referendum w Saharze Zachodniej" (MINURSO).
Na straży przeprowadzenia referendum miał stać kontyngent wojskowy i policyjny, liczący łącznie ok. 2000 osób. Jednym z państw-kontrybutorów MINURSO miała być Polska – ze względu na bogate doświadczenia w sferze zabezpieczenia logistycznego sił pokojowych ONZ (w latach 1973-1979 POLLOG UNEF II w Egipcie, 1964-1993 POLLOG UNDOF w Syrii i 1989-1990 POLLOG UNTAG w Namibii) polski kontyngent wojskowy stanowiły: batalion logistyczny i Centralna Składnica Zaopatrzenia, łącznie ok. 350 żołnierzy, pod względem struktury, liczebności i zadań bardzo zbliżony do batalionu w ramach sił UNTAG. Zadania te miały obejmować:
Transport morski ze sprzętem batalionu wypłynął w morze 1 września 1991 roku, jednak został on zawrócony. Sytuacja w Saharze Zachodniej pogorszyła się wskutek ofensywy marokańskiej i przewidziane na 6 września 1991 rozpoczęcie okresu przejściowego prowadzącego do przeprowadzenia referendum było niewykonalne – w tej sytuacji wysłanie kontyngentów wojskowych było zbyt ryzykowne i Rada Bezpieczeństwa zaproponowała zastąpienie ich obserwatorami wojskowymi. Jednocześnie od października 1991 trwały przygotowania do wdrożenia "Tymczasowej Administracji ONZ w Kambodży" (UNTAC), w skład której weszły też wojska międzynarodowe. Polski rząd zaaprobował propozycję ONZ dotyczącą skierowania batalionu logistycznego do Kambodży. Ze względu na odmienność warunków i poszerzenie zakresu działań (z logistycznych na logistyczno-inżynieryjne) oraz znaczące zwiększenie stanu osobowego (z ok. 350 do ok. 700 żołnierzy) nastąpiło jego ponownie formowanie.
Polskie zaangażowanie w MINURSO ostatecznie objęło tylko obserwatorów wojskowych. 

</doc>
<doc id="4706893" url="https://pl.wikipedia.org/wiki?curid=4706893" title="Urmas Haamer">
Urmas Haamer

Urmas Haamer – radziecki kierowca wyścigowy.
Biografia.
W 1984 roku zadebiutował Estonią 20 w Estońskiej Formule 3. Zdobył wówczas tytuł mistrzowski, podobnie jak w Bałtyckiej Formule 3. Ponadto w tym samym roku zadebiutował w mistrzostwach ZSRR, zajmując szóste miejsce na koniec sezonu. Rok później obronił tytuł w Estońskiej i Bałtyckiej Formule 3, a w edycji sowieckiej był siódmy. W 1986 roku zmienił pojazd na Estonię 21M. Zdobył wówczas wicemistrzostwo Estonii, a w Sowieckiej Formule 3 zajął dziewiąte miejsce. Rok później ponownie był drugi w Estońskiej Formule 3, a w Sowieckiej zajął jedenaste miejsce. W 1988 roku zadebiutował w Formule Mondial, w której startował do sezonu 1989.

</doc>
<doc id="4706898" url="https://pl.wikipedia.org/wiki?curid=4706898" title="Sana (rzeka)">
Sana (rzeka)

Sana (cyr. ) – rzeka w północno-zachodniej części Bośni i Hercegowiny Jest dopływem rzeki Uny, z którą łączy się w pobliżu Novi Gradu. Jej długość wynosi 142 km i przepływa m.in. przez miejscowość Sanski Most. Nie jest rzeką spławną.

</doc>
<doc id="4706900" url="https://pl.wikipedia.org/wiki?curid=4706900" title="Władysław Szymkowiak">
Władysław Szymkowiak

Władysław Szymkowiak (ur. 9 czerwca 1899 w Essen, zm. 16 stycznia 1951 w Poznaniu) – polski działacz śpiewaczy, księgowy.
Życiorys.
Był synem kowala Michała i Stanisławy z domu Musielskiej – rodzina wyemigrowała z leszczyńskiego za pracą, ale kładła duży nacisk na polskie wychowanie patriotyczne. W młodości wstąpił do Sodalicji Mariańskiej w Essen, a także miejscowego polskiego Koła Śpiewu "Dzwon". W 1920 przeprowadził się do Poznania, gdzie zamieszkał przy ul. Patrona Jackowskiego na Jeżycach i gdzie w 1922 ściągnął resztę rodziny.
Początkowo pracował jako fryzjer, a potem został księgowym w poznańskim Okręgowym Związku Kas Chorych. Kierował przez wiele lat chórem świetlicowym Ubezpieczalni Społecznej. Śpiewał też w Kole Śpiewaczym im. Stanisława Moniuszki, założonym przez reemigrantów z Westfalii. Brał udział w najważniejszych występach, zawodach i popisach śpiewaczych w Poznaniu. Występował też w Warszawie (1922), Pradze (1928) oraz w radiowych audycjach chóralnych. Od 1933 pełnił funkcję skarbnika zarządu głównego Wielkopolskiego Związku Śpiewaczego (w 1946 ponownie wybrano go na to stanowisko). 
Podczas okupacji niemieckiej przechował dużą część mienia Koła Śpiewaczego im. Moniuszki: fortepian, nuty, akta, protokoły, sztandar i pieczęć. Pozostawił po sobie m.in. cenną z historycznego punktu widzenia "Księgę sprawozdań rocznych Koła Śpiewaczego im. Moniuszki w Poznaniu 1920-1951". W kole tym pełnił m.in. rolę wiceprezesa (1930, 1936-1937). Członkiem zarządu koła pozostawał do 25 czerwca 1950. Zmarł tragicznie.
Odznaczenia.
Otrzymał m.in.:
W 1945 został członkiem honorowym Koła Śpiewaczego im. Stanisława Moniuszki.
Rodzina.
Miał rodzeństwo: siostrę Stanisławę i braci – Jana oraz Sylwestra. Ożenił się (jeszcze w Niemczech) z Anną z domu Kaźmierczak i miał z nią syna Włodzimierza.

</doc>
<doc id="4706903" url="https://pl.wikipedia.org/wiki?curid=4706903" title="Clara Ponsatí">
Clara Ponsatí

Clara Ponsatí i Obiols (ur. 19 marca 1957 w Barcelonie) – hiszpańska i katalońska ekonomistka, wykładowczyni akademicka oraz polityk, w 2017 minister edukacji w Generalitat de Catalunya, posłanka do Parlamentu Europejskiego IX kadencji.
Życiorys.
W 1980 ukończyła ekonomię na Uniwersytecie Barcelońskim. W 1982 uzyskała w tej dziedzinie magisterium na Uniwersytecie Autonomicznym w Barcelonie, a w 1988 doktoryzowała się na Uniwersytecie Minnesoty. W pracy badawczej zajęła się zagadnieniami z zakresu teorii gier, negocjacji i rozwiązywania konfliktów. Pracowała jako nauczyciel akademicki m.in. na Uniwersytecie Autonomicznym w Barcelonie. Była zatrudniona w Consejo Superior de Investigaciones Científicas, hiszpańskiej wyższej radzie badań naukowych. W jej ramach w latach 2006–2012 kierowała instytutem analiz ekonomicznych, objęła stanowisko profesora tego instytutu. Wykładała też jako profesor wizytujący m.in. na Uniwersytecie w Toronto i Uniwersytecie Georgetown. W 2013 jej etat na drugiej z tych uczelni nie został odnowiony, Clara Ponsatí oceniła to jako cenzurę z uwagi na jej poglądy polityczne. Została później profesorem na University of St Andrews, gdzie w 2016 objęła funkcję dyrektora School of Economics and Finance. Powróciła też do pracy na UAB.
Związała się z ugrupowaniem Junts per Catalunya. W 2016 dołączyła do sekretariatu krajowego Assemblea Nacional Catalana, organizacji skupiającej katalońskie środowiska niepodległościowe. W lipcu 2017 została członkiem regionalnego rządu Carlesa Puigdemonta, w którym odpowiadała za sprawy edukacji. Gabinet ten został odwołany w październiku 2017 decyzją hiszpańskiego premiera po nieuznawanej przez władze centralne katalońskiej deklaracji niepodległości. Clara Ponsatí znalazła się w grupie pięciu członków rządu, którzy uniknęli tymczasowego aresztowania, wyjeżdżając z Hiszpanii do Belgii. W grudniu 2017, pozostając poza Hiszpanią, uzyskała mandat posłanki do katalońskiego parlamentu, z którego jednak zrezygnowała na początku kadencji w styczniu 2018. W Hiszpanii podjęto próby jej zatrzymania na podstawie kolejnych europejskich nakazów aresztowania. W międzyczasie powróciła do Szkocji, gdzie ponownie została profesorem na University of St Andrews.
W wyborach w 2019 z ramienia katalońskiego ugrupowania Lliures per Europa kandydowała na deputowaną do PE IX kadencji. Uzyskała mandat poselski, jednak jego objęcie zostało zawieszone do czasu brexitu. W Europarlamencie ostatecznie zasiadła w lutym 2020. W marcu 2023 powróciła do Hiszpanii, została wówczas zatrzymana na kilka godzin i wezwana na przesłuchanie.

</doc>
<doc id="4706906" url="https://pl.wikipedia.org/wiki?curid=4706906" title="Francisco Daniel Rivera Sánchez">
Francisco Daniel Rivera Sánchez

Francisco Daniel Rivera Sánchez MSpS (ur. 15 października 1955 w Guadalajarze, zm. 18 stycznia 2021 w Meksyku) – meksykański duchowny katolicki, biskup pomocniczy Miasta Meksyk w latach 2020–2021.
Życiorys.
Prezbiterat.
Święcenia kapłańskie otrzymał 12 sierpnia 1988 w zgromadzeniu Misjonarzy Ducha Świętego. Po studiach w Hiszpanii został skierowany do Włoch i pracował m.in. jako przełożony domu wolontariackiego w Mombello. Po powrocie do kraju objął funkcję radnego i ekonoma prowincji, w 2010 jej przełożonego, a w 2016 generała zakonu.
Episkopat.
25 stycznia 2020 papież Franciszek mianował go biskupem pomocniczym archidiecezji meksykańskiej, ze stolicą tytularną "Aradi". Sakry udzielił mu 19 marca 2020 kardynał Carlos Aguiar Retes.
Zmarł 18 stycznia 2021 na COVID-19.

</doc>
<doc id="4706913" url="https://pl.wikipedia.org/wiki?curid=4706913" title="Prisoner (album Cher)">
Prisoner (album Cher)

Prisoner − szesnasty solowy album amerykańskiej piosenkarki Cher. Został wydany 22 października 1979 roku nakładem wytwórni Casablanca. Pierwszym singlem promującym album został utwór „Hell On Wheels”, który osiągnął umiarkowany sukces plasując się na miejscu 59 notowania Billboard Hot 100. Sam album nie odniósł sukcesu na listach przebojów.
Tło wydania.
Prisoner to drugi album Cher z 1979 roku, a także jej drugie wydawnictwo wydane przez Casablanca Records. Jest to ostatni album wyprodukowany przez Boba Estyego. W porównaniu do stylu disco z poprzedniego albumu "Prisoner" ma stosunkowo dużo brzmień z nurtu new wave. Album był reklamowany przez artystkę jako pierwszy album zawierający utwory napisane wyłącznie dla niej.
Na okładce albumu Cher wydaje się być zupełnie naga, z długimi włosami owiniętymi wokół piersi. Jest zakuta w łańcuchy a nadgarstki i kostki są mocno spętane szerokimi metalowymi opaskami. Okładka wzbudziła kontrowersje wśród niektórych grup obrońców praw kobiet za jej potencjalnie postrzegany wizerunek jako „seksualnej niewolnicy”.

</doc>
<doc id="4706916" url="https://pl.wikipedia.org/wiki?curid=4706916" title="Jan Dawidowski (zm. 1512)">
Jan Dawidowski (zm. 1512)

Jan Dawidowski herbu Prus III (zm. w 1512 roku) – sędzia lwowski w latach 1509-1512, podsędek lwowski w latach 1502-1509.
Poseł na sejm piotrkowski 1504 roku z województwa ruskiego.

</doc>
<doc id="4706920" url="https://pl.wikipedia.org/wiki?curid=4706920" title="Ludwig Cyranek">
Ludwig Cyranek

Ludwig Cyranek (ur. 1 września 1907 w Herten, zm. 4 czerwca 1941 w Dreźnie) – działacz Świadków Jehowy w Niemczech podczas II wojny światowej, misjonarz, nadzorca produkcji i dystrybucji publikacji biblijnych w okresie zakazu działalności i prześladowań Świadków Jehowy, więzień i ofiara hitleryzmu.
Życiorys.
Ludwig Cyranek był synem Johanna Cyranka z Westfalii i jego żony Kathariny. Około roku 1924, gdy ukończył szkołę zawodową, dołączył do grupy religijnej Międzynarodowego Stowarzyszenia Badaczy Pisma Świętego, znanej później jako Świadkowie Jehowy.
5 maja 1927 roku został pełnoetatowym wolontariuszem Towarzystwa Strażnica w Biurze Oddziału w Magdeburgu. W październiku 1931 roku opuścił Niemcy. Przez następne cztery lata usługiwał jako misjonarz we Francji, Jugosławii, Austrii i Szwajcarii. W Austrii z narażeniem życia zajmował się powielaniem i rozprowadzaniem publikacji biblijnych, które przemycano z Czechosłowacji, Szwajcarii oraz z Włoch.
Na przełomie lat 1934/1935 powrócił do Niemiec, w których już od roku 1933 władze hitlerowskie prześladowały Świadków Jehowy, a w roku 1935 oficjalnie zakazały ich działalności. Po raz pierwszy został aresztowany 17 kwietnia 1935 roku, ale po otrzymaniu surowego ostrzeżenia został zwolniony. Ponownie został aresztowany 11 września tego samego roku. Sędzia zaplanował proces na 20 września 1935 roku, a do czasu rozprawy Cyranek został zwolniony. Korzystając z okazji, ukrył się i rozpoczął działalność konspiracyjną. 20 listopada 1935 roku wydano nakaz aresztowania Cyranka oraz rozpoczęto jego poszukiwania.
5 listopada 1936 roku został sługą strefy Świadków Jehowy na terenie Badenii, Hesji i Regionu Ren-Men (Main). Na następnej rozprawie, która odbyła się 9 kwietnia 1937 roku, został skazany na 18 miesięcy więzienia. W czasie gdy był poszukiwany i więziony, rodzice oraz rodzeństwo Ludwiga zmienili polsko brzmiące nazwisko Cyranek (jako źle odbierane przez nazistów) na Emter.
Po uwolnieniu 9 października 1938 roku po raz pierwszy wyjechał do Holandii, gdzie przygotowywał się do prowadzenia działalności konspiracyjnej na terenie III Rzeszy. W tym celu spotykał się z Robertem Arthurem Winklerem koordynującym działalność Świadków Jehowy w Niemczech.
Pod koniec lipca 1939 roku, posługując się fałszywym paszportem, powrócił do Niemiec. Tam na nowo zorganizował działalność Świadków Jehowy, która po falach masowych aresztowań z lat 1937–1938 została prawie całkowicie zlikwidowana przez nazistów.
Na początku 1940 roku opracował wydaną nielegalnie broszurę pt. "Nie bój się!", zawierającą listy od Świadków Jehowy skazanych za sprzeciw sumienia. Broszura ta była potajemnie rozprowadzana w społeczności Świadków Jehowy. Cyranek pisał do kobiet będących Świadkami Jehowy listy, zawierające tajne wiadomości pisane sokiem cytrynowym, czytelne dopiero po odprasowaniu listu. Informacje te dotyczyły metod dystrybucji „Strażnic” w warunkach konspiracyjnych. Od czasu do czasu Cyranek odwiedzał Marię Hombach w Stuttgarcie, która współpracowała z nim w charakterze sekretarki. Dyktował jej sprawozdania opisujące działalność w Niemczech, które potem wysyłał do Arthura Winklera w Holandii nadzorującego działalność w Niemczech i Austrii. By informacje nie trafiły w niepowołane ręce, Hombach także zapisywała je sokiem cytrynowym.
W lutym 1940 roku szczęśliwie uniknął aresztowania podczas nalotu policji na dom, w którym spędził noc. Zdołał uciec i ostrzec współwyznawców w rejonie Magdeburga o podjętych przez policję krokach mających na celu kolejne aresztowania. Następnie wyjechał do Drezna, gdzie 6 lutego został aresztowany. Miejsce jego pobytu ujawnił tajnej policji prawdopodobnie Hans Müller z Drezna, który podjął współpracę z Gestapo jako V-Mann.
Po przesłuchaniu został oskarżony jako główny organizator antynazistowskiej działalności Świadków Jehowy na terytorium III Rzeszy (zarzuty: sabotowanie wysiłku obronnego armii niemieckiej i działalność w zakazanej organizacji IMDB [Międzynarodowe Stowarzyszenie Badaczy Pisma Świętego]). 20 marca 1941 roku został uznany za winnego i skazany na śmierć. Wyrok został wykonany 3 czerwca 1941 roku w Dreźnie. Pięciu innych Świadków Jehowy skazanych razem z nim otrzymało wieloletnie wyroki więzienia. Nazistowska prasa opublikowała informację o wykonaniu wyroku, który miał zniechęcać innych do podejmowania podobnej działalności, przedstawiając wyrok jako karę dla „bibelforszerów” (Badaczy Pisma Świętego), jak w III Rzeszy nazywano Świadków Jehowy.
Oficjalny organ prasowy NSDAP Völkischer Beobachter w wydaniu z 21 marca 1941 roku skomentował wyrok na Cyranka tymi słowami:
„Zakazane stowarzyszenie nie tylko uderza w służbę wojskową, ale również podjęło się sabotowania działań podejmowanych przez RLB (Reichsluftschutzbundes), co zagraża bezpieczeństwu i życiu niemieckich towarzyszy. Dlatego właśnie jego główny przywódca został skazany na śmierć, co w pełni odpowiada odczuciu ludzi, którzy muszą być przed takimi aktami chronieni.”
Po aresztowaniu i egzekucji Cyranka jego zadania przejął w dużym stopniu Julius Engelhardt.
Upamiętnienie.
Przy Elisabethstraße 19 w Herten umieszczono poświęconą jemu tablicę pamiątkową o treści: "1933–1945. Ludwig Cyranek widersetzte sich aus religiösen Gründen den Nazis. Am 3. Juli 1941 wurde er in Dresden hingerichtet. Nie wieder Faschismus!".

</doc>
<doc id="4706926" url="https://pl.wikipedia.org/wiki?curid=4706926" title="Polskie lotnictwo wojskowe w wojnie polsko-bolszewickiej">
Polskie lotnictwo wojskowe w wojnie polsko-bolszewickiej

Polskie lotnictwo wojskowe w wojnie polsko-bolszewickiej – organizacja i działania lotnictwa polskiego w okresie wojny polsko-bolszewickiej.
Polskie lotnictwo wojskowe w wojnie polsko-bolszewickiej odgrywało w zasadzie rolę pomocniczą. Loty zwiadowcze stanowiły część działań rozpoznania operacyjnego wykonywanego na korzyść armii lub grup operacyjnych. Także naloty bombowe na pozycje wroga nie mogły przynieść większych rezultatów ze względu na niewielki udźwig samolotów i brak skutecznych urządzeń celowniczych.
Jednak niektóre działania dywizjonów i eskadr lotniczych wywarły pozytywny wpływ na morale własnego wojska, a i ich skutki operacyjne były znaczące.
Były to między innymi walki 5 dywizjonu lotniczego na przeprawach przez Dniepr w rejonie Kijowa, ataki samolotów 3 dywizjonu na pociągi pancerne w rejonie Wapniarki i Krzyżopola, działania lotnictwa w obronie Lwowa, akcje przeciwko bolszewickiej 15 Armii podczas przeciwuderzenia wojsk gen. Sikorskiego, czy też prowadzone rozpoznanie przed bitwą niemeńską.
Struktura i zmiany organizacyjne polskiego lotnictwa wojskowego w okresie wojny.
Naczelne władze lotnicze.
9 marca 1919 utworzony został podległy Ministrowi Spraw Wojskowych Inspektorat Wojsk Lotniczych. Do jego zadań należał nadzór nad grupami lotniczymi i szkolnictwem lotniczym, rozwiązywanie zadań organizacyjnych oraz nadzór nad sprawami uzupełnień jednostek lotniczych.
20 maja Inspektoratowi podporządkowano Sekcję Żeglugi Napowietrznej. Od tego momentu kompetencje Inspektoratu sprowadzały się do: inspekcji i inicjatyw w sprawach wyszkolenia lotnictwa, opracowania regulaminów i instrukcji, nadzoru nad szkołami lotniczymi, ćwiczeń z gotowości bojowej, spraw personalnych, zaopatrzenia technicznego i kierowania formacjami logistycznymi.
Etat przewidywał: 8 oficerów, 17 urzędników i 15 szeregowych.
W celu usprawnienia dowodzenia lotnictwem na froncie, z dniem 29 kwietnia 1919 utworzono Szefostwo Lotnictwa. Było ono częścią Naczelnego Dowództwa. Szefostwu Lotnictwa podporządkowano wszystkie walczące eskadry, a personalnie wszystkich oficerów lotnictwa na froncie. Szefem nowo powstałego organu mianowano kpt. Juliana Słoniewskiego. Do pracy w Szefostwie Lotnictwa wyznaczono także: por. obs. Kazimierza Kubalę, por. obs. Zdzisława Finika, por. obs. Henryka Tokarczyka, por. obs. Zygmunta Tebinkę, por. Stanisława Ujejskiego oraz ppor. Aleksandra Króla.
11 maja, nastąpiła reorganizacja Sztabu Generalnego Wojska Polskiego, a w tym i Szefostwa Lotnictwa. Weszło ono w skład Oddziału III Naczelnego Dowództwa WP. W czerwcu tymczasowym Szefem Oddziału IIIB został francuski oficer ppłk pil. Francois de Vergnette. W sierpniu szefem Oddziału mianowano Polaka płk. pil. Adama Zaleskiego
W związku z przygotowaniami do kampanii 1920 przeprowadzona została reorganizacja naczelnych władz lotniczych. Niedookreślenie rozgraniczenia kompetencji Inspektora Wojsk Lotniczych oraz szefa Oddziału III B sprzyjało ciągłym starciom między nimi. Dlatego 11 grudnia 1919 Oddział III B (Lotnictwo) wyłączono ze struktury Sztabu Generalnego i przemianowano na Szefostwo Lotnictwa Naczelnego Dowództwa Wojska Polskiego. Do 1 stycznia 1920 Szefostwo Lotnictwa Polowego zostało zreorganizowane i wzmocnione kadrowo. Dotychczasowego szefa, płk. pil. Adama Zaleskiego, czasowo zastąpił mjr pil. Sergiusz Abżółtowski. 25 lutego 1920 na stanowisko Szefa Lotnictwa Naczelnego Dowództwa WP wyznaczono mjr. pil. Aleksandra Serednickiego. W Ministerstwie Spraw Wojskowych utworzono Departament III Żeglugi Powietrznej. Powstał on z połączenia Inspektoratu Wojsk Lotniczych z Sekcją Żeglugi Napowietrznej. Szefem departamentu został gen. Gustaw Macewicz. Departament składał się z: Sekcji I Organizacji, wydziałów: ogólnoorganizacyjny i wyszkolenia, budżetowego i zaopatrzenia, gospodarczego i technicznego.
Jednostki lotnicze formowane na terenie byłego Królestwa Polskiego i Małopolski.
20 grudnia 1918 dowódca Wojsk Lotniczych ppłk Hipolit Łossowski nakazał organizowanie 6-samolotowych eskadr wywiadowczych.
Już wtedy zorganizowane były dwie eskadry we Lwowie, jedna w Krakowie i zalążek eskadry w Lublinie. Rozkazem z 21 grudnia powołano 2 eskadrę w Lublinie i 1 eskadrę w Warszawie. Eskadry małopolskie otrzymały numery: 5 eskadra w Krakowie, 6. i 7 eskadra we Lwowie. Jeszcze przed końcem roku sformowano 3 eskadrę w Warszawie, a z początkiem stycznia 1919 9 eskadrę w Krakowie i 4 eskadrę w Warszawie. Pod koniec miesiąca zorganizowano 11 eskadrę wywiadowczą i 1 eskadrą łącznikową w Warszawie oraz 12 eskadrę w Krakowie.
Szybki rozwój organizacyjny nie szedł w parze z wyposażeniem w samoloty. Do etatu brakowało również personelu latającego. Brakowało też uzupełnień dla eskadr walczących na froncie polsko-ukraińskim.
Równolegle powstały też trzy dowództwa grup lotniczych. W końcu czerwca przybyła do kraju eskadra 4 Dywizji Strzelców gen. Żeligowskiego. Otrzymała ona numer 10. Eskadra została przebazowana do Poznania celem uzupełnienia.
W tym czasie 7 eskadra lotnicza została przemianowana na eskadrę myśliwską i powiększono etat do 10 samolotów oraz wyposażona została w maszyny myśliwskie pochodzące z zakupów we Francji.
W maju 1919 polskie lotnictwo wojskowe dysponowało: dwoma batalionami uzupełnień lotniczych, trzema szkołami pilotów w Krakowie i w Warszawie, jedną szkołą obserwatorów i jedną mechaników w Warszawie, czterema grupami lotniczymi (ogółem z 10 eskadr), trzema ruchomymi parkami lotniczymi. Były już też zorganizowane warsztaty lotnicze, stacje meteorologiczne, sekcje aerofotograficzne.
W końcu 1918 powołano lotnicze jednostki uzupełnień. Były to I lotniczy batalion uzupełnień w Warszawie i II lotniczy batalion uzupełnień w Krakowie. Na terenie Wielkopolski funkcję tę spełniała Stacja Lotnicza „Ławica”.
Po wprowadzeniu w siłach zbrojnych systemu poborowego wszystkie te placówki stały się także ośrodkami szkolenia podstawowego i specjalistycznego szeregowych.
W lutym 1919 jednostki uzupełnień zostały usamodzielnione i przemianowane na:
Jednostki lotnicze sformowane w Wielkopolsce.
Bazą organizacyjną wielkopolskich eskadr lotniczych była stacja Lotnicza „Ławica”. 11 lutego 1919 posiadała do dyspozycji: 3 oficerów, 105 podoficerów, 639 szeregowych i 172 pracowników cywilnych. Wśród personelu latającego było tylko 21 pilotów i 1 obserwator.
Jeszcze w lutym sformowano 1. i 2 wielkopolską eskadrę lotniczą. 3 wielkopolska eskadra lotnicza powstała 6 marca. Eskadry wyposażono w poniemieckie samoloty liniowe. W czerwcu została sformowana 4 wielkopolska eskadra „bojowa”, którą z pełnym etatowym personelem skierowano do Warszawy i tam otrzymała francuskie samoloty myśliwskie typu Spad.
W tym czasie utworzono też Dowództwo I Wielkopolskiej Grupy Lotniczej. Na jej czele stanął ppłk pil. Tadeusz Grochowalski, a później płk pil. Marian Krzyczkowski.
Jednostki lotnicze Błękitnej Armii.
Od maja 1919 zaczęły przybywać do Polski transporty Armii Polskiej we Francji dowodzone przez gen. Józefa Hallera. Na czele jej lotnictwa znajdowało się Szefostwo Lotnictwa z szefem mjr Chapeletem i jego zastępcą mjr pil. Sergiuszem Abżołtowskim.
Siedem eskadr nosiło pierwotnie francuski system identyfikacji. Składał się on z pierwszych liter używanych samolotów (SPA – Spad-y, BR – Breguety, SAL – Salmsony) oraz kolejnego francuskiego numeru. Z czasem pozostały tylko numery, a litery zamieniono słowem „eskadra”.
Z jednostek lotniczych przybyły:
Ponadto każda eskadra dysponowała trzema samolotami zapasowymi.
W sierpniu eskadry: 39, 59 i 580 utworzyły Grupę Lotniczą przy dowództwie Armii gen. Hallera w Krakowie.
Jako że francuski personel nie mógł być użyty w walce na wschodzie, Inspektorat Lotnictwa przystąpił do „spolonizowania” eskadr.
Dowodzenie wszystkimi eskadrami przejęli Polacy, natomiast dotychczasowi francuscy dowódcy pozostali w eskadrach w charakterze doradców.
Po reorganizacji całkowicie polski personel miały: 39 eskadra Breguetów, 59 eskadra Breguetów, 162 eskadra Spadów i 580 eskadra Salmsonów.
Natomiast 581 eskadrę Salmsonów uzupełniono personelem francuskim wszystkich innych eskadr i przydzielono jako eskadrę szkolną do Oficerskiej Szkoły Obserwatorów Lotniczych. Eskadry: 66 i 282 całkowicie rozwiązano, a ich samoloty przekazano innym eskadrom.
Zjednoczenie lotnictwa polskiego.
Do września 1919 jednostki lotnictwa polskiego składały się z trzech różnych formacji:
Należy zaznaczyć, że cztery eskadry wielkopolskie dysponowały większą ilością samolotów niż jedenaście eskadr lotnictwa krajowego, a z lotnictwa Armii gen. Hallera szczególnie cenne były trzy eskadry Breguetów 14.
Po podpisaniu przez Niemcy traktatu pokojowego w Wersalu już nic nie stało na przeszkodzie, aby wojska wielkopolskie oficjalnie stały się integralną częścią ogólnokrajowych sił zbrojnych.
15 sierpnia ukazał się dekret Naczelnej Rady Ludowej w Poznaniu o całkowitym przekazaniu: "siły zbrojnej Wielkopolskiej pod rozkazy Naczelnego Dowództwa WP". 20 sierpnia Józef Piłsudski podpisał dekret w sprawie podporządkowania sobie sił zbrojnych byłego zaboru pruskiego. Rozkaz nr 350/III B Naczelnego Dowództwa WP z 22 września 1919 podporządkował lotnictwo wielkopolskie odpowiednim organom Wojska Polskiego.
24 września odwołano ppłk. Hipolita Łossowskiego z pełnionych przez niego funkcji Inspektora Wojsk Lotniczych i szefa Sekcji Żeglugi Napowietrznej, a rozkazem Naczelnego Dowództwa WP nr 54 na stanowisko Inspektora Wojsk Lotniczych w Warszawie powołało dotychczasowego dowódcę lotnictwa wielkopolskiego gen. pil. Gustawa Macewicza.
25 września gen. Macewicz zarządził połączenie lotnictwa powstałego w centralnej Polsce i Galicji z lotnictwem wielkopolskim i lotnictwem Armii gen. Hallera.
10 grudnia ukazał się rozkaz Ministra Spraw Wojskowych w sprawie przeprowadzenia procesu ujednolicenia numerów i nazw jednostek wojsk wielkopolskich z całymi siłami zbrojnymi. Postanowiono, że 1, 2. i 3. wielkopolskie eskadry polne otrzymają numery: 12., 13., 14., i nową nazwę – eskadra wywiadowcza, a 4 wielkopolska eskadra bojowa przemianowana zostanie na 15 eskadrę myśliwską.
W chwili jednoczenia Armia Wielkopolska dysponowała następującymi siłami i środkami lotniczymi: Inspektoratem Lotnictwa i Dowództwem 1 Wielkopolskiej Grupy Lotniczej, 1, 2, 3, 4 Wielkopolskimi eskadrami lotniczymi, stacją lotniczą na Ławicy i pododdziałami technicznymi. Ogółem stanowiło to około 1500 żołnierzy, podoficerów i oficerów. Na wyposażeniu eskadr znajdowało się 70 samolotów (wcześniej przekazano 30 samolotów).
Znacznie trudniejsza była sprawa z włączeniem „Błękitnej Armii” w skład odradzającego się Wojska Polskiego. 28 czerwca Rada Najwyższa Konferencji Pokojowej w Paryżu zezwoliła na użycie tej armii w walkach w Galicji Wschodniej, ale nie było to jednoznaczne z uznaniem jej za część polskich sił zbrojnych. Co prawda Józef Piłsudski, na początku lipca 1919, wydał rozkaz o podporządkowaniu sobie Armii gen. Hallera, ale rząd francuski ostro zaprotestował i wykonanie powyższego rozkazu zostało zawieszone. Armia ta nadal formalnie stanowiła część francuskich sił zbrojnych.
Dopiero 11 września, rozkazem Francuskiej Misji Wojskowej w Polsce nr 2138, eskadry lotnicze Armii gen. Hallera weszły w podporządkowanie dowództwa polskiego.
25 września gen. Macewicz nakazał połączenie lotnictwa krajowego z lotnictwem Błękitnej Armii. Zdecydowano się też jak najszybciej dokonać reorganizacji.
We francuskich eskadrach „polonizowano” personel. Po wstępnej ocenie możliwości pozostawiono tymczasowo 66 eskadrę Breguetów i 581 eskadrę Salmsonów z personelem francuskim, a do uzupełnienia personelem polskim przeznaczono pozostałe eskadry.
W tym czasie funkcjonowały utworzone wcześniej grupy lotnicze:
Walki lotnictwa na froncie polsko-bolszewickim.
Działania lotnictwa w 1919.
Groźba wybuchu konfliktu zbrojnego pomiędzy Polską a bolszewicką Rosją zarysowała się wkrótce po powstaniu niepodległego państwa polskiego. Do końca stycznia 1919 bolszewicy, posuwający się w ślad za odchodzącymi Niemcami, opanowali całą zachodnią Litwę i Białoruś. W tym czasie wojska polskie były zaangażowane w walki z Ukraińcami, a przejściowo także z Czechami o Cieszyn.
Walki I Grupy Lotniczej w operacji wileńskiej.
Lotnictwo polskie zostało użyte w szerszym zakresie po raz pierwszy w kwietniu 1919 podczas wyprawy na Wilno i Lidę. Do dyspozycji dowódcy Frontu Litewsko-Białoruskiego skierowano I Grupę Lotniczą.
Stacjonująca w Warszawie Grupa dysponowała trzema eskadrami. Były to: 1., 4. i 11 eskadry lotnicze. Dowódcą Grupy był mjr Aleksander Serednicki. W związku z zamierzonymi działaniami wojsk polskich na kierunku wileńskim, 20 marca 1919 1 eskadra lotnicza przebazowana została z Warszawy do Dojlid i tam podporządkowana dowódcy Dywizji Litewsko-Białoruskiej gen. Stanisławowi Szeptyckiemu. W pierwszym locie bojowym eskadra zbombardowała koszary w Baranowiczach. Na początku kwietnia, podczas awaryjnego lądowania, rozbito Albatrosa C.III. W wyniku wypadków i fatalnego stanu technicznego, eskadra została pozbawiona możliwości dalszego działania. Jej dwa samoloty zostały rozbite, a dwa przebywały w remoncie.
Na początku kwietnia na lotnisko Dojlidy przybyły 4. i 11 eskadra lotnicza. 4 eskadra lotnicza z czterema samolotami i dwoma załogami została przydzielona do 1 Dywizji Piechoty Legionów, a 11 eskadra przekazała swoje samoloty pozostałym eskadrom I Grupy Lotniczej. 17 kwietnia 4 eskadra przeprowadziła swoje pierwsze loty bojowe. Podczas jednego z nich zginął ppor. pil. Stefan Brygiewicz, a pchor. Bohdan Błysk-Wilski został ciężko ranny. Następnego dnia załogi wykonały loty wywiadowcze na trasie Lida – Mołodeczno. 28 kwietnia pierwszy lot nad Wilnem wykonał ppor. Stanisław Krajewski.
Sukcesy wojsk lądowych pozwoliły na przebazowanie I Grupy na lotnisko Porubanek. W tym czasie cała grupa (trzy eskadry) dysponowała jedynie trzema samolotami. Podczas przeszukiwania zdobycznych transportów kolejowych, żołnierze 1 eskadry lotniczej znaleźli samolot produkcji rosyjskiej Anatra Anasal.
Działania lotnictwa na Polesiu.
Po zajęciu Wilna, samoloty I Grupy startując z Porubanka rozpoznawały obszary na północ i północny wschód od miasta. Atakowano także wykryte cele naziemne. 16 maja załoga 1 eskadry zmusiła do zaprzestania prowadzenia ognia baterię bolszewickiej artylerii. 19 maja załoga por. Jurkiewicz i mjr Serednicki zaatakowała operującą na linii kolejowej Wilno–Mińsk drezynę pancerną i zmusiła ją do wycofania się.
W tym czasie załogi 4 eskadry działały nadal na korzyść 1 Dywizji Piechoty Legionów.
24 maja dowództwo I Grupy wraz z 4 eskadrą zostało przeniesione do Lidy. Także w maju swoją działalność bojową rozpoczęła 8. eskadra lotnicza. W tym czasie dysponowała ona czterema samolotami i oddana została do dyspozycji Grupy Poleskiej gen. Antoniego Listowskiego. W swoim pierwszym locie bojowym załoga por. Jesionowski i por. Szandorowski zaatakowała bombami bolszewicki okręt na Pinie.
W czerwcu 1919 na Froncie Litewsko-Białoruskim intensywnie działały trzy eskadry: 4. i 8. eskadra lotnicza oraz, częściowo „spolonizowana”, 528 eskadra Salmsonów.
4 eskadra bombardowała między innymi Mołodeczno i Wilejkę, a 21 czerwca dwie załogi zbombardowały stację kolejową w Mińsku. W czasie działań załoga por. pil. Romuald Wermiński i ppor. obs. Włodzimierz Rice wprowadziła samolot w korkociąg i maszyna runęła na ziemię. Obaj lotnicy zginęli.W tym czasie 8 eskadra przebazowała się z Brześciu do Brodnicy pod Pińskiem i tym samym zwiększył się efektywny czas działania samolotów w powietrzu.
582 eskadra Salmsonów stacjonowała na lotnisku w Porubanku. 12 czerwca została zestrzelona i dostała się do niewoli sowieckiej załoga por. pil. Fore i por. pil. Wiktor Wolski. Francuz po krótkim pobycie w niewoli został przez bolszewików zwolniony, natomiast por. Wolskiego rozstrzelano w smoleńskim więzieniu.
11 eskadra lotnicza nadal stacjonowała w Dojlidach i nie brała udziału w walkach, a 1 eskadra wykonała tylko kilka lotów bojowych.
24 czerwca transportem kolejowym z Warszawy do Wołkowyska przyjechał I Ruchomy Park Lotniczy i podporządkowany został dowódcy I Grupy Lotniczej. Odtąd był on organem remontowym i zaopatrującym dla wszystkich eskadr wchodzących w skład Frontu Litewsko-Białoruskiego.
W lipcu działania rozpoznawcze rozpoczęła 4 eskadra lotnicza. 2 i 3 lipca wykonała z Lidy pięć lotów bojowych. W czasie jednego z nich sierż. Choiński unieruchomił sowiecką drezynę pancerną. Bezpośrednio dla sztabu gen. Szeptyckiego prowadzili rozpoznanie piloci: por. Jurkiewicz, sierż. Kamionkowski, sierż. Cagasek oraz obserwatorzy: por. Kryński, por. August Menczak i ppor. Kuczyński.
5 lipca 8 eskadra lotnicza zbombardowała nieprzyjacielski sztab stacjonujący w Łunińcu oraz miejscową parowozownię. Zrzucono około 350 kg bomb. W następnych dniach eskadra bombardowała stację kolejową Sienkiewicze.
1 eskadra lotnicza dysponowała w tym okresie trzema samolotami i wykonała na nich 16 lotów bojowych. Brakowało obserwatorów, a ich zadania często wykonywali członkowie personelu naziemnego.
W końcu lipca 11 eskadra lotnicza została przebazowana koleją do Słonimia na lotnisko Dereniańczyce, wyłączona ze składu I Grupy Lotniczej i przydzielona do dyspozycji 1 Dywizji Litewsko-Białoruskiej gen. Adama Mokrzeckiego. W czasie przelotu na kolejne lotnisko, dowódca eskadry rtm. Antoni Buckiewicz poważne uszkodził samolot. Zaradzono temu przez przełożenie silnika. W ten sposób, dysponując tylko jednym samolotem, eskadra osiągnęła gotowość do działań. Rozpoznawała na kierunkach: Baranowicze – Stołpce i Baranowicze – Łuniniec.
Pod koniec pierwszego tygodnia sierpnia eskadra otrzymała drugi samolot, a 5 sierpnia miała miejsce nieudana próba współpracy z własną kawalerią. Oczekujący na ułanów w rejonie spotkania samolot został ostrzelany przez oddział nieprzyjaciela i z uszkodzonym silnikiem zmuszony do awaryjnego lądowania. Samolot został rozbity, a obaj lotnicy ranni. 8 sierpnia załoga rtm. Antoni Buckiewicz i ppor. Stefan Sznuk wykonała lot wywiadowczy w kierunku na Kojdanów. W Stołpcach zaatakowano i rozproszono grupę saperów przygotowujących się do wysadzenia mostu na Niemnie. Po zajęciu Mińska eskadra urządziła wysunięte lotnisko w Słucku. Tam otrzymała też uzupełnienie i dysponowała już 3 samolotami: 2 DFW C.V i AEG C.IV. Wkrótce potem 11 eskadra została wycofana do Białegostoku i wraz z 3 eskadrą weszła w skład IV Grupy Lotniczej, która to przewidziana była na wzmocnienie Frontu Mazowieckiego.582 eskadra Salmsonów nadal bazowała na lotnisku Porubanek i prowadziła działania rozpoznawcze na pograniczu Litwy i Łotwy w rejonach Dyneburga, Dukszt i Jezioros. W drugiej połowie sierpnia eskadra przeniosła się na lotnisko w Mołodecznie. W tym czasie 4 i 8 eskadra borykały się z niemal całkowitym zużyciem sprzętu.
W sierpniu na Front Litewsko-Białoruski przybyła kolejna eskadra, która organizacyjnie weszła w skład I Grupy Lotniczej. 4 sierpnia 2 eskadra polna wielkopolska opuściła Poznań, a już 6 sierpnia jej pięć samolotów zbombardowało stację kolejową w Mińsku, niszcząc dwa parowozy, uszkadzając pociąg pancerny i przerywając w kilku miejscach tory kolejowe. Po sukcesach wojsk lądowych, eskadra przeniosła się na lotnisko Ślepianka pod Mińskiem i stąd działała na kierunku bobrujskim. Końcowe dni sierpnia to okres przebazowań eskadr I Grupy Lotniczej na lotniska położone bliżej frontu. Dowództwo grupy, 4 eskadra i 2 eskadra wielkopolska stacjonowały na lotnisku Ślepianka pod Mińskiem, a 8 eskadra na lotnisku Kazanogródek koło Łunińca.
We wrześniu 4 eskadra lotnicza działała dla 2 DPLeg, 8 eskadra lotnicza przeznaczona była dla 9 DP, 2 eskadra wielkopolska rozpoznawała dla dowództwa Frontu Litewsko-Białoruskiego. 582 eskadra Salmsonów została wydzielona z I Grupy Lotniczej do dyspozycji grupy gen. Rydza-Śmigłego, a 1 eskadra przeszła do odwodu Naczelnego Dowództwa Wojska Polskiego.
Ze względu na widoczne osłabienie lotnictwa na froncie północno-wschodnim, zdecydowano się na wzmocnienie tego kierunku operacyjnego nowymi eskadrami.
Jako pierwsza na Białoruś przetransportowana została 1 eskadra wielkopolska. W połowie września, wraz z 1 Dywizją Strzelców Wielkopolskich, eskadra dotarła do Bobrujska. Z Poznania w rejon walk została przerzucona 66 eskadra Breguetów i rozlokowała się na lotnisku polowym w rejonie Dokszyc. W tym czasie także 582 eskadra Salmsonów zmieniła miejsce pobytu i zajęła lotnisko w Święcianach.
W drugiej połowie września przerzucono w pobliże frontu, na lotnisko w Porubanku, nie posiadającą samolotów 8 eskadrę lotniczą.
W końcu września 582 eskadra Salmsonów została włączona do 1 eskadry lotniczej wraz z pozostałymi jej pięcioma samolotami.
Na zapleczu Frontu Litewsko-Białoruskiego znajdowała się jeszcze 66 eskadra Breguetów. Jednostka ta miała personel całkowicie francuski i nie brała udziału w walkach.
Działania bojowe lotnictwa jesienią i zimą 1919/1920.
Jesienią 1919 nastąpiła stabilizacja działań na froncie polsko-bolszewickim. Jedynie eskadry wielkopolskie cechował duży stopień intensywności działań. 21 października na lotnisko Żodzin przyleciała 3 eskadra wielkopolska.
Celem usprawnienia kierowania działaniami lotniczymi, 14 listopada utworzono Szefostwo Lotnictwa Frontu Litewsko-Białoruskiego w składzie: I Grupy Lotniczej mjr. Waldemara Narkiewicza i I Grupy Wielkopolskiej ppłk. pil. Marka Krzyczkowskiego.
Eskadry mjr. Narkiewicza zajęły lotniska w strefie tyłowej frontu, a główny ciężar walk przejęły na siebie eskadry wielkopolskie.
W październiku 1 eskadra wielkopolska wykonała ponad 50 lotów bojowych, zrzucając na pozycje sowieckie 2000 kg bomb, a 2 eskadra wielkopolska przeprowadziła w tym czasie 14 lotów rozpoznawczych. Eskadry działały z lotniska Kisielewicze pod Bobrujskiem. Wyposażony w samoloty 66 eskadry Breguetów personel 4 eskadry wykonał w październiku dwanaście lotów bojowych.
Listopad i grudzień były dla wszystkich eskadr okresem wytchnienia. Wykonywano jedynie sporadyczne loty zwiadowcze.
W styczniu 1920 intensywność lotów wzrosła. 24 stycznia załoga 1 eskadry wywiadowczej atakowała pozycje wojsk litewskich w rejonie Hożej i w okolicach Grodna. W czasie lotów ranny został obserwator Belg – ppor. Robert Vanderauwera. 8 eskadra prowadziła rozpoznanie na korzyść grupy gen. Gustawa Zygadłowicza.
W nowym 1920 roku 1 eskadra wielkopolska rozpoczęła bombardowanie obiektów wojskowych w Żłobinie i Rohaczewie. Łącznie zrzuciła około 6000 kg bomb.
Pozostałe eskadry wykonywały przede wszystkim loty zwiadowcze. W lutym poniosły dość duże straty w ludziach i sprzęcie.
Luty był miesiącem tzw. unifikacji sprzętu w poszczególnych eskadrach. Na Froncie Litewsko-Białoruskim wymiana sprzętu polegała przede wszystkim na jego uzupełnianiu. W końcu lutego jednostki I Grupy meldowały, że posiadają razem 9 samolotów i do pełnego stanu etatowego brakuje im aż 18 maszyn.
W marcu intensywność lotów wyraźnie wzrosła. 1 i 3 eskadra wielkopolska wykonały w tym miesiącu ponad 60 lotów bojowych. 1 eskadra, startując z lotniska Kisielewicze, działała na korzyść 14 Wielkopolskiej Dywizji Piechoty, a trzecia dla 2 Dywizji Piechoty Legionów. Pozostałe eskadry Frontu Litewsko-Białoruskiego (1, 4 i 8) posiadały znaczne braki personelu latającego, a zwłaszcza obserwatorów. Brakowało także samolotów.
W tym czasie, znajdujące się na Podolu nad Zbruczem eskadry III Grupy przechodziły reorganizację. Na froncie panował względny spokój.
Działająca dla dowództwa Frontu Podolskiego 6 eskadra lotnicza w październiku 1919 wykonała 18 lotów rozpoznawczych, a działająca na korzyść 7 DS 5 eskadra – cztery loty.
Listopad przyniósł dalsze uspokojenie na froncie. W grudniu pogorszył się znacznie stan techniczny eskadr III Grupy Lotniczej. Poza faworyzowaną 7 eskadrą myśliwską, pozostałe dwie eskadry nie dysponowały nawet połową etatowej liczby maszyn.
Dopiero w lutym 1920 zainicjowano większe akcje lotnicze. Podczas lotu wywiadowczego zginął dowódca 6 eskadry por. pil. Kazimierz Swoszowski oraz jego obserwator ppor. Feliks Błaszkiewicz. W tym miesiącu 6 eskadra wykonała 43 zadania bojowe, zrzucając na pozycje wojsk sowieckich 330 kg bomb. Nie próżnowała też w lutym 5 eskadra. W tym miesiącu przeprowadziła kilkakrotne loty grupowe. 13 lutego 5 samolotów pod dowództwem rtm. Stanisława Jasińskiego zrzuciło na pozycje nieprzyjaciela 410 kg bomb. Ogółem w lutym 5 eskadra wykonała 47 lotów.
W marcu poszczególne jednostki lotnicze wchodzące w skład Frontu Podolskiego (6 Armii) zostały przydzielone do dyspozycji jednostek lądowych. 5 eskadra otrzymała przydział do 12 Dywizji Piechoty, 6 eskadra miała działać na korzyść 5 Dywizji Piechoty, a 7 eskadra myśliwska została wydzielona do dyspozycji dowództwa frontu.
Tymczasem na Froncie Wołyńskim od października 1919 działała II Grupa Lotnicza – 2 eskadra i 9 eskadra lotnicza. 2 eskadra na pięć samolotów miała tylko jeden sprawny, a 9. – dwa zdatne do lotów.
W listopadzie i grudniu załogi grupy wykonały kilkanaście lotów bojowych, zrzucając na pozycje przeciwnika około 150 kg bomb.
W styczniu 1920 załogi II Grupy wykonały 17 lotów; w lutym eskadry wymieniały sprzęt, a na początku marca nastąpiła zmiana przydziałów operacyjnych. Od tej pory 2 eskadra prowadziła rozpoznanie lotnicze dla 13 Kresowej Dywizji Piechoty, a 9 eskadra dla dowództwa frontu (2 Armii).
Zaplecze techniczne obu eskadr stanowił II Ruchomy Park Lotniczy w Łucku. Dowództwo II Grupy Lotniczej jeszcze pod koniec lutego opuściło Łuck i przeniosło się do Równego.
Działania polskiego lotnictwa wiosną i latem 1920.
Walki lotnictwa na Ukrainie.
Przed ofensywą na Ukrainie Naczelne Dowództwo WP zadecydowało się zreorganizować siły. W miejsce frontów utworzono armie. Na południowym kierunku operacyjnym sformowano 6 Armię gen.por. Wacława Iwaszkiewicza, 2 Armię gen. ppor. Antoniego Listowskiego i 3 Armię Józefa Piłsudskiego.
Lotnictwem na odcinku 2. i 3 Armii dowodził kpt. pil. Camillo Perini, który bezpośrednio pod swoimi rozkazami miał własny II dywizjon lotniczy i podporządkowany mu V dywizjon mjr.pil. Jerzego Kossowskiego.
W kwietniu zakończyły się przygotowania do ofensywy wiosennej Wojska Polskiego. Początkowo w pasie działań 2 i 6 Armii znajdowały się dwa dywizjony lotnicze:
II dywizjon w składzie 2. i 9 eskadra wywiadowcza oraz III dywizjon rozlokowany w Tarnopolu w składzie 5., 6. i 7 eskadra. W kwietniu przybyły nowe eskadry. Były to: 3., 16. i 17 eskadra wywiadowcza, 21 eskadra niszczycielska i 15 eskadra myśliwska.
Eskadry V dywizjonu zajęły lotniska w rejonie Starokonstantynowa, 21 eskadra przebazowała się na lotnisko w miejscowości Rachny Lasowe, a 15 eskadrę przesunięto aż do Wapniarki.
Każda z zaangażowanych w ofensywie armii dysponowała własnym lotnictwem złożonym z pięciu eskadr. W składzie 2 Armii znalazły się II dywizjon z 2 i 9 eskadrą wywiadowczą oraz V dywizjon z 3 i 16 eskadrą i dołączoną 7 eskadrę myśliwską, dotychczas stacjonującą we Lwowie. Tę ostatnią po reorganizacji przeniesiono do Połonnego. W Płonnem znajdowała się także 9 eskadra, a 2 eskadra przeniesiona została do Koziatynia.
W końcu pierwszej dekady kwietnia eskadry rozpoczęły intensywne loty wywiadowcze. 9 kwietnia, w jednym z pierwszych lotów bojowych w rejonie Nowa Uszyca – Michałów, została zestrzelona załoga sierż. pil. Solski i ppor. obs. Tadeusz Jarina.
Od 10 kwietnia działania rozpoznawcze rozpoczęły załogi 7 eskadry myśliwskiej.
25 kwietnia ruszyła ofensywa lądowa i rozpoczęły się boje o Żytomierz. 7 eskadra atakowała oddziały sowieckie wycofujące się z miasta. Następnego dnia piloci zaatakowali piechotę w okolicach dworca kolejowego w Berdyczowie.
Pozostałe eskadry II dywizjonu również uczestniczyły w walkach o Berdyczów.
W końcu kwietnia aktywność swoją zwiększyła 2 eskadra wywiadowcza wykonując 14 lotów rozpoznawczych. Zrzuciła przy tym 180 kg bomb i wykonała 41 zdjęć.
Walczyły też eskadry III i V dywizjonu. Stacjonująca w Tarnopolu, a posiadająca wysunięte lotnisko w Płoskirowie, 17 eskadra prowadziła prawie wyłącznie dalekie rozpoznanie w kierunku Humania, Birzuły i Olwiopola.
Wraz z postępami wojsk lądowych, eskadrę przeniesiono na lotnisko Rachny Lasowe.
W tym czasie 6 eskadra w została przeniesiona ze Lwowa do Płoskirowa i wykonała 25 zadań wywiadowczych. Zużycie maszyn w tej eskadrze było tak duże, że wszystkie samoloty odesłano z powrotem do Lwowa do III ruchomego parku lotniczego.
Dowództwo V dywizjonu wraz z 3 eskadrą wywiadowczą rozlokowało się na lotnisku w Starokonstantynowie. Swoją działalność eskadry dywizjonu rozpoczęły jeszcze przed rozpoczęciem ofensywy. 19 kwietnia zbombardowano cele w Kijowie, Berdyczowie i na dworcu w Koziatyniu. Po rozpoczęciu działań lądowych prowadzono rozpoznanie na kierunku Koziatynia i Berdyczowa.
W końcu kwietnia 3 eskadra wydzieliła ze swego składu oddział bojowy (3 samoloty z obsługą naziemną) i przeniosła go do Zwiahla.
16 eskadra wywiadowcza rozlokowała się na lotnisku Kremeńczuk pod Starokonstantynowem. Prowadziła rozpoznanie na korzyść 13 Kresowej Dywizji Piechoty. Wzięła też udział w walkach o Berdyczów. W kolejnych dniach walczyła pod Cudnowem, Chmielnikiem, Żytomierzem, Berdyczowem, Koziatyniem i Białą Cerkwią.
Na początku maja dowództwo II dywizjonu z 2. i 9. eskadrą stacjonowało w Koziatyniu, a jego 7 eskadra w Berdyczowie, a następnie przeszła do Białej Cerkwi.Dowództwo III dywizjonu wraz z 5. i 17. eskadrą stacjonowało w miejscowości Rachny Lasowe, a 6 eskadra w Płoskirowie i tam oczekiwała na samoloty,Dowództwo V dywizjonu z 3 eskadrą bazowało początkowo w Żytomierzu, a potem przeniosło się do Stawiszcza. W tym czasie jego 16 eskadra działała z lotniska Mecherzyńce Wołoskie pod Koziatyniem.
W połowie maja przybyły na front 15. i 21. eskadra i zostały podporządkowane dowódcy III dywizjonu lotniczego. 21 eskadra niszczycielska zajęła lotnisko w miejscowości Rachny Lasowe, a 15 eskadra myśliwska lotnisko w Wapniarce.
Obie nowo przybyłe eskadry działały w pasie 12 Dywizji Piechoty.
Na przełomie maja i czerwca III dywizjon zniszczył bombami i ogniem karabinów maszynowych stanowiska sowieckiej baterii artylerii w Zielonce. 27 i 28 maja wykonał atak siłami trzech eskadr (5, 15. i 21.) na stację kolejową Malewannaja i na stojące na niej pociągi pancerne i transporty wojskowe nieprzyjaciela.
W tym czasie II dywizjon nadal działał w pasie 2 Armii i wykonywał loty na korzyść 13 Kresowej Dywizji Piechoty.
Już 10 maja pilot 7 eskadry myśliwskiej kpt. George Crawford podczas lotu zwiadowczego napotkał w rejonie Czerkas grupę 7 okrętów nieprzyjacielskich, zaatakował je i jeden z nich zapalił. W kolejnych dniach piloci 7 eskadry atakowali oddziały piechoty w rejonie Korsunia i w rejonie wsi Taraszcze i Olszanica, a w rejonie na wschód od Białej Cerkwi zaatakowali oddział kawalerii sowieckiej. Łącznie lotnicy 7 eskadry od 1 maja do 6 czerwca wykonali ponad 150 zadań bojowych, zrzucając 180 kg bomb. W czasie walk czterech pilotów zostało rannych.
28 maja eskadry 7. i 9. musiały opuścić Białą Cerkiew i przyniosły się do Koziatynia.
6 czerwca, gdy jazda Budionnego przerwała front, obie eskadry w trybie nagłym ewakuowano do Żytomierza. Działania 9 eskadry w tym okresie cechowała duża skuteczność. Jednak intensywne loty doprowadziły do tego, że na początku drugiej dekady czerwca eskadra dysponowała tylko jedną załogą i jednym samolotem. Również 2 eskadra wywiadowcza, po intensywnych działaniach w rejonie Koziatynia, straciła prawie wszystkie samoloty i została wycofana do Równego.
W tym czasie bardzo intensywne działania lotnicze prowadził V dywizjon. 3 eskadra zwalczała sowieckie statki w rejonie Rzyszczowa. 7 maja eskadry dywizjonu przebazowane zostały do Stawiszcz i stąd atakowały przeciwnika na lewym brzegu Dniepru w Browarach i Demirkach.
8 maja dowództwo dywizjonu i część 3 eskadry przeniosły się do Kijowa na lotnisko Post Wołyński.
W ciągu kilku następnych dni oddział zwalczał nieprzyjaciela w rejonie miasta.
19 maja eskadra zbombardowała Demirki wraz ze stojącymi na stacji kolejowej transportami wojska. Na atakowane obiekty zrzucono 160 kg bomb. W kolejnym dniu uszkodzono pociąg pancerny „Lenin”.
26 maja na lotnisko Post Wołyński przybyła 16 eskadra wywiadowcza i rozpoczęła działania na korzyść sztabu 3 Armii.
28 i 30 maja V dywizjon całością sił zwalczał żeglugę sowiecką na Dnieprze. Zatopiono jeden okręt, a trzy dalsze uszkodzono.
Na przełomie maja i czerwca 16 eskadra zbombardowała pociągi pancerne na stacji w Boryspolu oraz stanowiska artylerii i jednostki kawalerii. Wzięła też udział w atakach bombowych na okręty w rejonie Kaniowa.
W czerwcu 3. i 16. eskadry działały w rejonie Okuninowa. Od 3 do 6 czerwca załogi V dywizjonu przeprowadziły w rejonie przeprawy 23 loty szturmowe, zrzucając podczas nich 1500 kg bomb. Dochodziło też do walk powietrznych.
Łącznie podczas działań na Ukrainie od 1 maja do 6 czerwca załogi V dywizjonu wykonały ponad 100 lotów bojowych i zrzuciły na pozycje sowieckie ponad 3500 kg bomb.
Już w końcu maja w strefie frontowej, w marszu z Sokołówki i Krystjanówki na Monastyriszcze i Lipowiec, lotnicy zaobserwowali ok. 8-10 tysięczną grupę jezdnych. Jako pierwszy kawalerię zauważył ppor. obs. Tomasz Turbiak z 5 eskadry wywiadowczej. Sztab 6 Armii zbagatelizował wówczas zarówno tę informację, jak i późniejszy meldunek i meldunek por. Crawforda. Dopiero kolejne loty uwiarygodniły dane z rozpoznania.
25 maja nastąpiła reorganizacja sił polskich na ukraińskim teatrze działań wojennych. Rozwiązano 2 Armię, a 3. i 6 Armia utworzyły Front Ukraiński gen. por. Antoniego Listowskiego. Szefem lotnictwa frontu został dowódca II dywizjonu lotniczego kpt. pil. Camillo Perini.
26 maja Armia Czerwona na Ukrainie przeszła do kontrofensywy.
III dywizjon lotniczy w składzie 5., 6., 15., 17. i 21. eskadry wspierał nadal jednostki lądowe 6 Armii. Ze względu na odwrotowy charakter działań, zmuszany był do ustawicznej zmiany lotnisk. Również Armia Konna Budionnego znacznie udoskonaliła metody walki z lotnictwem i stała się jego bardzo groźnym przeciwnikiem.
Działania eskadr polegały na ciągłych atakach na jazdę nieprzyjacielską i gwałtownych odskokach na nowe lotniska. W połowie czerwca stacjonująca w Płoskirowie 5 eskadra musiała się wycofać do Berezowicy pod Tarnopolem. Tam otrzymała kilka nowych samolotów typu De Havilland DH.9.
Eskadra szczególnie aktywnie operowała w rejonie Koziatynia i podczas walk z sowieckimi pociągami pancernymi w rejonie Baru i Żmerynki. W czasie walk eskadra ściśle współdziałała z 21 eskadrą niszczycielską wyposażoną w ciężkie dwusilnikowe bombowce typu Gotha G.IV i Friedrichshafen G.III.
16 lipca 5 eskadra przegrupowała się do majątku Kurażewo, a 18 lipca dalej do Lwowa. Tu pozostał jej rzut bojowy, a część logistyczna przeszła do Przemyśla. Startując ze Lwowa, w lipcu i sierpniu rzut bojowy skutecznie zwalczał kawalerię sowiecką.
Nieco mniejsze efekty bojowe odnotowała 6 eskadra wywiadowcza. Pod naciskiem jazdy Budionnego wycofała się do Tarnopola i tu otrzymała trzy samoloty typu Airco DH.9. Dysponowała wtedy 12 samolotami. W wyniku prowadzonych walk, samoloty jednak ulegały wykruszeniu. W drugiej połowie lipca jednostka wykonała tylko 9 lotów bojowych. W sierpniu, uzupełniona wyremontowanymi samolotami, włączyła się do walki o Lwów.15 eskadra myśliwska w czerwcu odpoczywała w Płoskirowie. Pod koniec miesiąca przebazowała się na lotnisko w Derażni, skąd rozpoczęła loty bojowe w kierunkach na Latyczów, Zmerynkę oraz Starą Sieniawę. Sytuacja na froncie zmusiła eskadrę do powrotu do Płoskirowa, a stąd na lotnisko Berezowica. 14 lipca eskadra przybyła do Lwowa, gdzie uzupełniła samoloty. Podobnie jak inne eskadry, swój tabor logistyczny odesłała do Przemyśla, a następnie do Munina. Rzut bojowy wykonywał loty zwiadowcze.
21 eskadra niszczycielska na początku czerwca przebazowana została z miejscowości Rachny Lasowe do Płoskirowa. W dniach 18–22 czerwca bombardowała pociągi pancerne w rejonie Baru i Żmerynki. Cztery dni później, już na samolotach AEG C.IV, zwalczała kawalerię i artylerię nieprzyjaciela w rejonie Starej Sielawy. Lotniska w Płoskirowie eskadra opuściła 3 lipca i przeniosła się na lotnisko Hołoby koło Kowla. Braki w personelu latającym eskadry niwelowano w specyficzny sposób. „Wypożyczano” bowiem amerykańskich lotników z 7 eskadry myśliwskiej. Podczas jednego z takich lotów wywiadowczych polsko-amerykańska załoga ppor. ppor. pil. Stanisław Skarżyński i kpt. obs. Arthur H. Kelly została zestrzelona i zginęła na ziemi w walce z oddziałem jazdy sowieckiej.
W końcu lipca 7. l 21. eskadra prowadziły działania w rejonie Młynową, Demidówki i Beresteczka. 27 lipca obie jednostki opuściły Hołoby i przegrupowały się na lotnisko do Uściługa, a potem do Korczowa koło Sokala. W walce 21 eskadra straciła wszystkie samoloty i została podporządkowana dowódcy II dywizjonu, a niedługo potem skierowano ją do odwodu Naczelnego Dowództwa WP do Dęblina.
Pozostałe eskadry II dywizjonu w czerwcu i lipcu działały z mniejszym natężeniem. 2 eskadra wywiadowcza dysponowała tylko trzema samolotami, a na dodatek 28 czerwca straciła kolejną załogę.
9 eskadra w połowie czerwca dysponowała tylko jednym samolotem. W końcu lipca część personelu 9 eskadry wcielono do 2 eskadry.
W czerwcu zakończyła się także działalność V dywizjonu lotniczego ze składu 3 Armii. Po odwrocie z Kijowa jego 3. i 16. eskadry przeszły na lotnisko w Zwiahlu. Tu 16 eskadra przekazała ostatni swój samolot 3 eskadrze wywiadowczej, a sama, jako eskadra spieszona, przegrupowała się najpierw do Łucka i dalej do Lublina, Brześcia i do Warszawy. Nigdzie nie otrzymała obiecanych samolotów. Tu, na początku sierpnia, rozpoczęła walki na wypożyczonych samolotach.
W tym czasie pozostawiona w Zwiahlu 3 eskadra wywiadowcza prowadziła ciężkie walki z jazdą Budionnego w rejonie Fastowa, Koziatynia i Chodorkowa. Rozpoznawała też w kierunku Czarnobyla i Malina. 13 czerwca część eskadry opuściła lotniska w Zwiahlu i przeniosła się do Szepietówki. Na lotnisku w Zwiahlu pozostały dwa niesprawne Breguety.
W drugiej połowie czerwca 3 eskadra została wycofana z frontu. Dopiero pod koniec miesiąca w Lublinie otrzymała uzupełnienie i powtórnie włączyła się do walki.
Prowadziła rozpoznanie kierunków na Włodzimierz Wołyński, Hrubieszów i Lwów. Na początku drugiej dekady lipca eskadra rozpoczęła przegrupowanie do Kowla, lecz pogarszająca się sytuacja operacyjna wymusiła zawrócenie jej do Czułczyc. Z początkiem sierpnia 3 eskadra przeniosła się do Konopnicy. Ogółem w okresie od 10 czerwca do 10 sierpnia załogi eskadry wykonały ponad 20 lotów rozpoznawczych i kilkanaście lotów łącznościowych.
Walki lotnictwa na północnym odcinku frontu.
Na litewsko-białoruskim teatrze działań wojennych front przebiegał wzdłuż Dźwiny i Berezyny. Na Polesiu wyszedł nad Dniepr, a w maju sięgał po Rzeczycę.
W myśl rozkazu ND z 1 kwietnia nastąpiła reorganizacja struktur Wojska Polskiego. Zlikwidowano Front Litewsko-Białoruski, a na jego bazie utworzono trzy armie bezpośrednio podległe Naczelnemu Wodzowi. 1 Armia gen. Stefana Majewskiego była rozwinięta od Dźwiny po Borysów, 4 Armia gen. Stanisława Szeptyckiego – wzdłuż Berezyny po Polesie, a 7 Armia gen. Gustawa Zygadłowicza osłaniała od strony Litwy.
Po stronie przeciwnej operowały wojska Frontu Zachodniego Michaiła Tuchaczewskiego.
Na początku kwietnia na północnym odcinku frontu stacjonowały dwa dywizjony lotnicze. Był to I dywizjon lotniczy mjr pil. Waldemara Narkiewicza w składzie 1., 4. i 8. eskadra wywiadowcza oraz VII dywizjon lotniczy rtm. Antoniego Buckiewicza w składzie 12. i 14. eskadry wywiadowcze oraz 13 eskadra myśliwska. Jeszcze w kwietniu w rejon działań przybył też IV dywizjon lotniczy w składzie 11. i 18. eskadry. Na początku maja przybyły kolejne eskadry: 10. i 19.
Dokonano też podziału lotnictwa pomiędzy poszczególne armie. 4 Armii przydzielono pięć eskadr VII dywizjonu, 1 Armii – trzy eskadry IV dywizjonu, a 7 Armia otrzymała tylko jedną eskadrę I dywizjonu lotniczego.
Rozpoczęte w kwietniu walki na froncie wzmogły intensywność działań lotnictwa. W dniach od 6 do 15 kwietnia 12 eskadra wywiadowcza wykonała 31 lotów bojowych i zrzuciła na pozycje przeciwnika około 3000 kg bomb. Wykonywała też dalekie loty zwiadowcze w rejon Rzeczycy.
14 kwietnia 14 eskadra wywiadowcza zbombardowała lotnisko Sławnoje. Nad lotniskiem doszło do walk powietrznych. Dwa sowieckie Nieuporty zaatakowały samoloty polskie. Podczas walki zestrzelono jeden samolot sowiecki, a polskie samoloty bez strat powróciły na własne lotnisko.
18 kwietnia cztery załogi eskadry z powodzeniem atakowały pociąg pancerny na stacji Krupki. 30 kwietnia stoczono kolejną, tym razem nierozstrzygniętą, walkę z sowieckim Nieuportem.
13 eskadra myśliwska od 31 kwietnia do 5 maja działała z lotniska w Żodzinie. Mimo wielokrotnych startów na przechwycenie, nie doszło w tym czasie do walk powietrznych.
W kwietniu zmalała nieco aktywność 12 eskadry wywiadowczej. Wykonała ona około 20 lotów bojowych.
W tym czasie lotnictwo 1 Armii nie było zbyt aktywne. Stacjonujące w Zahaciu dowództwo IV dywizjonu dysponowało trzema eskadrami dyslokowanymi na lotnisku Orzechowo. W tym czasie sprzęt i personel 11 eskadry rozdzielono do innych eskadr. Po kilkanaście lotów wykonały jedynie 4. i 18. eskadry wywiadowcze, a 1 eskadra wykonała w tym miesiącu jedynie kilka lotów.
Przydzielony do 7 Armii I dywizjon (w rzeczywistości 8 eskadra wywiadowcza) stacjonował na lotnisku w Porubanku i osłaniał pogranicze polsko-niemieckie i polsko-litewskie.
Koniec kwietnia przyniósł nasilenie walk lotniczych. W rejonie Borysowa przeciwnik zgrupował siedem eskadr lotniczych. Cztery z nich należały do dywizjonu Kożewnikowa, a trzy do Szyrinkina. Dawało to w sumie około 40 myśliwców typu Nieuport 21 i 23, 6 Sopwithów, 3 Farmany F.30, 3 Spady, 1 Bregueta 14 oraz 1 eskadrę ciężkich bombowców typu Ilja Muromiec. Na tym kierunku 4 Armia dysponowała tylko 14 eskadrą wywiadowczą i 19 myśliwską.
Na początku maja dowódca 4 Armii odwołał wszystkie poprzednie podległości taktyczne eskadr, podporządkowując je bezpośrednio sobie, a rejon działania armii podzielono na strefy odpowiedzialności lotniczej.
1 maja załoga 14 eskadry została zaatakowana przez trzy Nieuporty nieprzyjaciela. Polska maszyna została poważnie uszkodzona i odesłana do remontu. Do 5 maja eskadra była bez samolotów.
Tego samego dnia przeleciał do Żodzina jeden z pilotów grupy Szyrinkina, Polak – Abakanowicz, który uciekł z „czerwonego” lotnictwa. 5 maja wykonano trzema wyremontowanymi samolotami nalot na stację w Prijamnie.
7 maja do działań weszła 19 eskadra myśliwska. Jej trzy samoloty startowały na przechwycenie samolotów sowieckich, jednakże do walk powietrznych dochodziło tylko sporadycznie.
8 maja załogi 14 eskadry wykonały dwa loty bojowe. Do 13 maja trwały wzajemne i nieskuteczne starty polskich i sowieckich myśliwców na przechwycenie samolotów wywiadowczych przeciwnika.
14 maja ruszyła ofensywa sowieckiego Frontu Zachodniego. Grupa Północna i 15 Armia Augusta Korka uderzyły polską 1 Armię. Początkowo wojska sowieckie odniosły znaczne sukcesy i odrzuciły polskie wojska na linię Koziany–Postawy–Krzywicze–Okołowo–jez. Pelik. Wykonująca uderzenie pomocnicze, sowiecka 16 Armia Nikołaja Sołłoguba uderzyła w rejonie Borysowa.
14 maja zintensyfikowana została też działalność lotnicza. Podporucznik Pawlikowski z 19 eskadry walczył z powodzeniem ze Spadem z dywizjonu Szyrinkina, uszkadzając sowiecki samolot.
Około południa obrzeża lotniska w Żodzinie zbombardowały trzy sowieckie samoloty, a po południu z Żodzina wystartowały trzy polskie samoloty z 14 eskadry, z zadaniem zbombardowania sowieckiego lotniska w Prijamnie. Nad sowieckim lotniskiej wywiązała się walka. W czasie walki pilotowany przez Szyrinkina myśliwiec sowiecki zestrzelił maszynę 14 eskadry. Obaj lotnicy zginęli. Lotnicy z dywizjonu Szyrinkina zgotowali poległym Polakom uroczysty pogrzeb z honorami wojskowymi, orkiestrą i mową pogrzebową. Być może zachowanie sowieckich lotników świadczy o tym, że zachowali oni przynajmniej część rycerskich zwyczajów lotniczych. Zdjęcia z tej uroczystości zrzucono potem w Żodzinie.
17 maja sytuacja na północnym skrzydle 4 Armii była wręcz katastrofalna. Wojska 1 Armii podporządkowano dowódcy 4 Armii, tworząc w ten sposób front gen. Szeptyckiego.
Tego dnia lotnictwo prowadziło wytężone działania lotnicze w rejonie Borysowa. Jedna z załóg 14 eskadry, podczas lotu wywiadowczego w rejonie rzek Mańczy i Bobru, stwierdziła sowieckie przygotowania do przeprawy przez Berezynę.
Bagatelizując ten fakt, nie liczono się jeszcze z uderzeniem oddziałów sowieckich na Borysów. Dopiero 19 maja meldunek z 13 eskadry wywołał zaniepokojenie w sztabie 4 Armii. Lot dowódcy VII dywizjonu rtm. Antoniego Buckiewicza z por. Stefanem Sznukiem potwierdził wcześniejsze ustalenia. W tym dniu bolszewickie 17 i 8 Dywizje Piechoty oraz 3 Brygada Kawalerii przeprawiły się po czterech mostach.
Dopiero 20 maja polskie lotnictwo wojskowe zaczęło zwalczać oddziały sowieckie w rejonie przepraw przez Berezynę. Samoloty 12 i 14 eskadry sfotografowały rejon przeprawy i rozpoznały kierunki posuwania się wojsk. 21 maja lotnisko w Żodzinie było po raz kolejny bombardowane przez samoloty przeciwnika.
Wobec bezpośredniego zagrożenia Żodzina, 29 maja przeniesiono obie eskadry do Mińska. Kilka dni wcześniej dywizjon otrzymał uzupełnienie w ludziach.
6 czerwca 1920 14 i 19 eskadra wykonały ostatnie loty w rejonie Borysowa.
Działalność lotnicza pozostałych eskadr VII dywizjonu lotniczego przebiegała przy znacznie mniejszym przeciwdziałaniu sowieckiego lotnictwa. 12 eskadra wywiadowcza stacjonowała w Kisielewiczach koło Bobrujska. 10 maja przeprowadzono nalot bombowy na lotnisko nieprzyjaciela. Spotkało się to z ripstą stacjonujących na lotniska Sławnoje myśliwców sowieckich z grupy Sapożnikowa. W wyniku walki powietrznej został zestrzelony samolot dowódcy 12 eskadry. Lotnicy dostali się do niewoli. W tym czasie por. Franciszek Jach na samolocie Oeffag D-3 zestrzelił w rejonie lotniska Sołtanowka sowieckiego Nieuporta. Jako że natężenie walk w rejonie Bobrujska było znacznie mniejsze, zdecydowano się na przerzucenie dwóch samolotów 12 eskadry do Mińska. Po zlikwidowaniu wyłomu w pasie obrony 4 Armii powróciły one do Bobrujska.
13 eskadra dopiero w trzeciej dekadzie maja podjęła bardziej zdecydowane działania. W tym czasie wykonała 12 lotów wywiadowczych.
10 eskadra wywiadowcza stacjonowała w tym czasie na lotnisku Kozienki pod Mozyrzem i prowadziła działania na korzyść 9 Dywizji Piechoty. Rozpoznawano w rejonie Jakimowskaja Słoboda – Wasilewicze – Chojniki i ostrzelano transporty wojska na stacji w Wasilewiczach. 7 i 8 maja eskadra wykonała kilkanaście lotów bombowych w rejonie: Talinkowicze, Wasilewicze, Słoboda Romeńska i Chabno, a w dniach 7 i 12 maja pod Rzeczycą, Zerwaldem i Zajewem. 20 maja sześć samolotów 10 eskadry zaatakowało sowieckie transporty wojskowe i pociągi pancerne na stacji kolejowej w Żłobinie.
W czasie sowieckiej ofensywy eskadra przebazowała się początkowo do Rzeczycy, a 25 maja do wsi Pereświet-Słoboda. W końcu maja eskadra latała aż po Homel i atakowała okręty flotylli rzecznej nieprzyjaciela na Sożu.
Eskadry IV dywizjonu lotniczego por. Artura Jurkiewicza działały w pasie odpowiedzialności 1 Armii. Z tych trzech eskadr jedynie 18 eskadra miała pełne stany. Pozostałe jednostki były częściowo zdekompletowane. Z tego względu działania lotnicze tych eskadr nie zawsze były zbyt efektywne.
Już 1 maja załoga 18 eskadry zaatakowała i zestrzeliła balon obserwujący w rejonie Połocka. 14 maja załoga tej eskadry w walce powietrznej pokonała i zmusiła do lądowania załogę sowieckiego Farmana F-30.
Aktywne działania eskadr IV dywizjonu zakłóciło sowieckie uderzenie na pozycje 1 Armii i konieczność licznych przebazowań. Było to przyczyną osłabienia akcji lotniczej, a także znacznych strat w sprzęcie.
Podobnie rzecz się miała z jednoeskadrowym I dywizjonem lotniczym rtm. Piotra Niżewskiego, który miał za zadanie wspierać działania 7 Armii. W maju 8 eskadra, działając nadal z lotniska w Porubanku, prowadziła rozpoznanie w kierunku Dźwiny i wykonała w tym miesiącu 20 lotów wywiadowczych. W ostatnich dniach maja eskadra oddała swoje dwa samoloty do użytku 14 eskadry.
1 czerwca rozpoczęła się polska kontrofensywa. Grupy uderzeniowe uzyskały powodzenie, a przeciwnik rozpoczął odwrót. Odzyskano rubież górnej Berezyny i Auty. Tu polskie oddziały zostały zatrzymane. Konieczność przerwania pościgu wynikała z niepowodzeń polskich wojsk na Ukrainie.
W walkach na przełomie maja i czerwca została zniszczona większość samolotów I i IV dywizjonu. Natomiast w strefie działania VII dywizjonu aż do 28 czerwca eskadry używane były prawie wyłącznie do rutynowych lotów wywiadowczych. Wyjątkiem była 10 eskadra wywiadowcza. Działając z wysuniętego lotniska Pereświet Słoboda, prowadziła intensywne walki. Od 7 do 16 czerwca eskadra wykonała ponad 20 lotów, zrzucając na pozycje wojsk sowieckich ponad 1000 kg bomb.
W połowie czerwca sytuacja operacyjna zmusiła ją do opuszczenia tego lotniska i odwrotu do Kozienek. Stąd wykonała jedynie kilka lotów bojowych. W końcu czerwca eskadra przeniosła się na lotnisko pod Kazangródkiem i w dalszym ciągu działała na rzecz Grupy Poleskiej gen. Władysława Sikorskiego.
W następnych dniach eskadra przekroczyła Bug, zainstalowała się początkowo na lotnisku Woroniec, ale już 11 lipca przegrupowała się do Brześcia. Stąd wspierała akcje ofensywną na Pińsk.
Po nieudanej próbie powstrzymania wojsk sowieckich, wspólnie z resztkami 16 eskadry wywiadowczej, wycofała się przez Białą Podlaską i Łuków do Warszawy.
Tu nieomal natychmiast otrzymała uzupełnienie w postaci samolotów typu Bristol Fighter F2B i startując z lotniska mokotowskiego, już 6 sierpnia przystąpiła do działań wywiadowczych w kierunku Ostrów Mazowiecka – Pułtusk.
11 sierpnia działała cała eskadra wykonując łącznie pięć lotów bojowych.
Dla pozostałych eskadr VII dywizjonu czerwiec był okresem zaskakująco spokojnym. Na linii Berezyny aż do 28 czerwca panowała zupełna cisza. W tym rejonie stacjonowały: zachowujące dużą wartość bojową 12 i 13 eskadry w Kisielewiczach oraz osłabione walkami z lotnictwem dywizjonu Szyrinkina 14 i 19 eskadry w Żodzinie. Zatem w czerwcu zasadnicza cześć działań w pasie 4 Armii przypadała na 12 i 13 eskadry, które do końca czerwca przeprowadziły prawie 30 lotów bojowych.
W końcu czerwca nastąpiło natarcie oddziałów sowieckich na linii Berezyny. Jeszcze 29 czerwca załogi 12 i 13 eskadry prowadziły loty wywiadowcze i szturmowe w rejonie przyczółków i przepraw nieprzyjaciela.
Postępy wojsk sowieckich zmusiły eskadry VII dywizjonu do wycofania się. 14 eskadra wywiadowcza i 19 eskadra myśliwska przeniosły się na lotnisko Serebrianka pod Mińskiem, a stąd po kilku dniach zostały przesunięte do Baranowicz. Ze względu na braki w wyposażeniu, 14 eskadra została wycofana i odesłana na uzupełnienie do Poznania. W połowie lipca 19 eskadra przeszła do Brześcia i tam otrzymała nowe samoloty typu Sopwith Dolphin.
Następnie 19 eskadra myśliwska została przeniesiona do Warszawy i przeznaczona do obrony powietrznej stolicy, a jej dowódca kpt. Antoni Mroczkowski został wyznaczony komendantem Obrony Powietrznej Warszawy.
W tym czasie załogi eskadry latały między innymi na rozpoznanie w rejon Ostrowi Mazowieckiej.
12 eskadra wywiadowcza na początku lipca opuściła lotnisko Serebrianka i razem z 14 Wielkopolską Dywizją Piechoty ruszyła do Baranowicz. Z eskadry wydzielono trzysamolotową czołówkę lotniczą.
W tym czasie 13 eskadra myśliwska posiadała dwa samoloty. 16 lipca obie eskadry dywizjonu opuściły Baranowicze i wycofały się do Hajnówki. Tam 12 eskadra wykonała kilka lotów bojowych, po czym wyruszyła do Warszawy na lotnisko siekierkowskie. Tam została podporządkowana nowo utworzonej 5 Armii gen. Władysława Sikorskiego.
W tym czasie 13 eskadra z Hajnówki przez Siemiatycze dotarła do Siedlec. Stąd kilkakrotnie latała w rejony Brześcia i przepraw nieprzyjaciela przez Bug. Następnie dołączyła do 12 eskadry w Siekierkach i również działała na korzyść 5 Armii. Rozpoznawała w rejonie Pułtusk – Nasielsk – Ciechanów. 12 eskadra prowadziła w tym czasie działania lotnicze w rejonie Mławy i Działdowa.
Mniej intensywnie w tym czasie działały eskadry z I i IV dywizjonu lotniczego. Loty bojowe wykonywały trzy eskadry: 8. i 11. i 18. eskadra wywiadowczą. I dywizjon mjr. Narkiewicza nadal podlegał dowództwu 7 Armii i stacjonował na lotnisku Porubanek, a eskadry IV dywizjonu por. Jurkiewicza podlegały 1 Armii i bazowały na lotnisku w Mołodecznie. Ponadto działała też 1 eskadra wywiadowcza, stacjonująca na lotnisku w Nowych Święcianach.
W czasie czerwcowego przeciwuderzenia polskiego eskadry podejmowały wiele śmiałych ataków na ważne obiekty nieprzyjaciela. Atakowały między innymi mosty i przeprawy wojsk sowieckich w rejonie Połocka, wykonywały rozpoznanie w rejonie jeziora Szo i linii kolejowej Ziabki–Połock.
Działania czerwcowe większości eskadr zdominowane zostały ciągłymi zmianami lotnisk. 1 eskadra w ciągu miesiąca zmieniała lotniska aż siedmiokrotnie. Były to: Zahacie, Dokszyce, Mołodeczno, Duniłowicze i Wilno, a potem ponownie przez Mołodeczno do Parafianowa. W czasie przebazowań eskadra straciła większość samolotów i została zmuszona do zredukowania działalności bojowej.
18 eskadra wywiadowcza prowadziła w czerwcu przede wszystkim loty rozpoznawcze. Jednostka, zmieniając kolejno lotniska: Mołodeczno, Duniłowicze, Królewszczyznę, Parafinowo i Dokszyce, dotarła do Lidy, dysponując już tylko jednym samolotem.
Wraz z 18 eskadrą wycofywały się resztki 11 eskadry wywiadowczej.
8 eskadra wywiadowcza w czerwcu i lipcu 1920 przez cały ten okres działała w oparciu o stałe lotnisko w Porubanku. Zadanie eskadry polegało na rozpoznawaniu kierunków przesuwania się jednostek sowieckich i bombardowanie ich. Działała w rejonach: jeziora Narocz, Swięcian i Kobylanki, a na przełomie czerwca i lipca w okolicach Bogdanowa i Wołożyna. W tym czasie na Porubanek dotarły resztki 1. 11. i 18 eskadry, z których już na miejscu utworzono tzw. oddział lotny IV dywizjonu.
Sytuacja na froncie zmusiła obie jednostki do przeniesienia się z Wilna do Lidy, a następnie do Wołkowyska. Ze względu na straty sprzętowe rozwiązano 11. i 18. eskadry, a ich sprzęt posłużył do uzupełnienia 1 eskadry. Tę ostatnią przebazowano do Małkini, a w sierpniu do Warszawy.
8 eskadra skierowana została do Szepietowa. Po stracie wszystkich samolotów, przez Białystok i Małkinię została wycofana do Warszawy.
Walki lotnictwa w decydujących bitwach.
Działania lotnictwa w operacji warszawskiej.
W ramach przygotowań do operacji warszawskiej, Naczelne Dowództwo Wojska Polskiego zarządziło koncentrację lotnictwa w dwóch rejonach: lotnictwo 1. i 5. Armii na Mokotowie i Siekierkach, a lotnictwa 2., 3. i 4. Armii w Radomiu, Dęblinie, Puławach i Lublinie. Poszczególne eskadry przydzielono następująco: 5 Armia – 1., 12. i 13 eskadra, 1 Armia – 8. i 9. eskadra, 2 Armia – 17 eskadra, 4 Armia gen. Skierskiego – 3, 10 i 15 eskadra (planowany, ale niezrealizowany), 3 Armia – 2, 14 i 21 eskadra, 6 Armia – 5, 6 i 7 eskadra. Dodatkowo do 2 Armii przydzielono eskadrę toruńską. Natomiast 16. i 19. eskadry pozostawały w odwodzie Naczelnego Dowództwa Wojska Polskiego.
W chwili rozpoczynania operacji warszawskiej polskie eskadry były na etapie uzupełniania stanów bojowych. Na dzień 13 sierpnia 12 eskadra wywiadowcza posiadała na stanie 6 maszyn konstrukcji niemieckiej, 13 eskadra myśliwska dysponowała 6-7 poniemieckimi samolotami myśliwskimi, 8 eskadra wywiadowcza posiadała tylko 2 niemieckie samoloty pola walki, 19 eskadra myśliwska miała na stanie 4 brytyjskie Sopwith 5F.1 Dolphin, 17 eskadra wywiadowcza mogła wystawić 6 samolotów, toruńskwa eskadra wywiadowcza dysponowała zbieraniną 5 maszyn różnych typów, 2 eskadra wywiadowcza posiadała na stanie 6 maszyn różnych typów. 1 eskadra wywiadowcza była w trakcie przejmowania 10 montowanych samolotów Bristol F.2B Fighter, 9 eskadra wywiadowczas również montowała 10 sztuk tych maszyn. Gotowości bojowej nie zdążyła osiągnąć 21 eskadra niszczycielska, na pole walki nie dotarła również 14 eskadra wywiadowcza.
Działająca na rzecz 1 Armii 10 eskadra wywiadowcza już od 6 sierpnia zwalczała oddziały sowieckie w rejonie Ostrów Mazowiecka–Wyszków–Pułtusk, a 12 eskadra z 5 Armii operowała w rejonie między Mławą i Działdowem. 15 sierpnia 10 eskadra została przeniesiona do Klikawy, do dyspozycji 4 Armii.W pierwszych dniach sierpnia na korzyść 2 Armii rozpoznanie prowadziła działająca w rejonie na wschód od Chełma i Włodzimierza Wołyńskiego 17 eskadra wywiadowcza. Od 11 sierpnia rozpoznawała w stronę Brześcia i Ostrowa Lubelskiego.
W czasie walk na przedmościu warszawskim samoloty eskadry wspierały walki oddziałów polskich pod Radzyminem.
W dniu wyprowadzenia ofensywy znad Wieprza rozpoznaniem objęto rejon Żelechowa, Stoczka Łukowskiego, Siedlec i Radzynia Podlaskiego, a następnego dnia załogi eskadry działały między Kałuszynem i Węgrowem zwalczając wycofujące się oddziały sowieckiej 15 Armii.
19 sierpnia nastąpiło przegrupowanie jednostek lotniczych. W jego ramach 17 eskadrę wywiadowczą podporządkowano dowództwu 4 Armii oraz przeniesiono na lotnisko w rejonie Pułtuska. Stąd prowadziła loty zwiadowcze wzdłuż granicy z Prusami Wschodnimi. Jej załoga stwierdziła, że "wojska sowieckie przekraczają granicę niemiecką, ale po drugiej stronie załadowują się do transportów kolejowych i odjeżdżają w kierunku wschodnim".
W końcu sierpnia 17 eskadra została ponownie skierowana do Warszawy celem uzupełnienia w sprzęt.
11 sierpnia zwalczanie sowieckich wojsk na przeprawach na Narwi rozpoczęła 12 eskadra wywiadowcza.
16 sierpnia wspólnie z 1 eskadrą wywiadowczą i 13 eskadrą myśliwską zwalczały nieprzyjaciela pod Pułtuskiem. W następnych dniach 12 eskadra prowadziła działania szturmowe w rejonach Działdowa, Sierpca oraz Mławy i Bielska.12 sierpnia włączyła się do akcji 16 eskadra wywiadowcza. Atakowała pozycje sowieckiej 27 Dywizji Strzelców. W związku ze stratami bojowymi, a także z powodu wysłania do Gdańska dwóch lotników po karabiny maszynowe do samolotów, działania eskadry w następnych dniach zostały ograniczone.Również 12 sierpnia rozpoczęła działania 8 eskadra wywiadowcza. Prowadziła rozpoznanie w pasie 5 Armii. Jej załogi latały przede wszystkim w rejon Wyszkowa i Pułtuska. Latały też w rejon Działdowa i Mławy.
13 sierpnia Szefostwo Lotnictwa Naczelnego Dowództwa WP uruchomiło swój odwód – 19 eskadrę myśliwską. Eskadra rozpoznawała rejon Ostrowi Mazowieckiej. 15 sierpnia wspierała natarcie 10 Dywizji Piechoty w rejonie Radzymina.
15 sierpnia na kierunek pułtuski wprowadzono do działań 1., 9. i 13. eskadrę operujące z Mokotowa i Siekierek. Eskadry prowadziły rozpoznanie w rejonie Ciechanowa i atakowały kawalerię 3 korpusu Gaja.W tym dniu 1 eskadra wywiadowcza działała pod Radzyminem. 20 i 21 sierpnia w rejonie Ciechanowa wspierała jeszcze oddziały 5 Armii. W następnym dniu została podporządkowana dowództwu 2 Armii.9 eskadra wywiadowcza prowadziła aktywne działania szturmowe pod Pułtuskiem przeciwko sowieckiej 3 Armii i w rejonie Ostrowi Mazowieckiej przeciw 15 Armii.
W walkach pod Radzyminem aktywnie współpracowała z 19 eskadrą myśliwską.13 eskadra myśliwska wykonywała loty bojowe w rejonie Nasielska. Wspierała też wojska lądowe w walce z oddziałami sowieckiej 3 Armii przy zdobywaniu Pułtuska. Potem uczestniczyła w walkach o Ciechanów. Zwalczała też jednostki korpusu kawalerii Gaja w rejonie Płocka.Pod koniec drugiej dekady sierpnia powtórnie włączyła się do akcji, uzupełniona w samoloty i pilotów, 16 eskadra wywiadowcza. Działała w rejonach Siedlec, Sokołowa, Małkini, Wyszkowa, Płońska i Sierpca. Do końca sierpnia działała z lotniska mokotowskiego, a z chwilą zakończenia działań pościgowych, wraz z innymi eskadrami otrzymała przydział do lotnictwa 2 Armii i przebazowała się na lotnisko Dojlidy.
W połowie sierpnia na łuku Wieprza trwały przygotowania do polskiej kontrofensywy. Początkowe plany przewidywały przydział do grupy uderzeniowej sześciu eskadr lotniczych. Praktycznie do dyspozycji Frontu Środkowego gen. Rydza-Śmigłego wydzielono jedynie cztery eskadry. 2 eskadra ześrodkowała się w Lublinie, 3 eskadra początkowo w Konopnicy, a następnie w Klikawie. Tam też ulokowała się 10 eskadra wywiadowcza. 21 eskadra niszczycielska działała początkowo z lotniska w Motyczu, a następnie w Konopnicy. „Eskadra toruńska” zajęła lotnisko Falęcice.
W dniach od 10 do 12 sierpnia działała jedynie 2 eskadra wywiadowcza. Rozpoznawała ona przeciwnika i wspierała ogniem wojska lądowe. Załogi 21 eskadry niszczycielskiej wykonały jedynie kilka lotów bojowych.
Od 12 sierpnia większość zadań rozpoznawczych wzięła na siebie „eskadra toruńska”. Prowadziła ona intensywne loty rozpoznawcze w rejonie Parczewa, Radzynia Podlaskiego, Łukowa, Siedlec, Kałuszyna i Mińska Mazowieckiego. W dniach 13 i 14 sierpnia eskadra zbombardowała pontony i inne środki przeprawowe przygotowane przez sowieckich saperów w okolicach Góry Kalwarii. 16 sierpnia samoloty eskadry toruńskiej prowadziły zwiad lotniczy na kierunkach uderzeń oddziałów grupy uderzeniowej.
W kolejnych dniach eskadra rozpoznawała obszary położone bardziej na wschód i północ, przede wszystkim na kierunku Brześcia, Drohiczyna i Sokołowa. Intensywność działania eskadry spowodowała całkowite zużycie samolotów. Z uwagi na ich brak, została ona wycofana do Poznania na przezbrojenie.Na skutek braku benzyny dopiero 17 sierpnia weszły do działań 3. i 10. eskadry wywiadowcze. 3 eskadra działała bezpośrednio na korzyść Kwatery Głównej Naczelnego Wodza. Wspólnie z 10 wywiadowczą prowadziła rozpoznanie obszarów: Maciejowice – Garwolin – Żelechów oraz Stoczek Łukowski – Międzyrzec – Siedlce – Łuków, a także Węgrów – Sokołów – Drohiczyn. 19 sierpnia obie eskadry przebazowały się na lotnisko pod Mińskiem Mazowieckim. Stąd działały zaledwie kilka dni. Po rozbiciu ostatnich dwóch samolotów, 3 eskadra została wycofana do Warszawy na uzupełnienie, a 10 eskadra przeniosła się bliżej frontu i od 25 sierpnia operowała z lotniska Biel.
25 sierpnia zakończyły się działania pościgowe wojsk polskich za rozbitymi oddziałami sowieckimi. Nastąpiła stabilizacja linii frontu, a jednostki lotnicze przeszły kolejną reorganizację. Wycofano z frontu 2., 8. i 21. eskadry. W strefie tyłowej przebywały jeszcze eskadry: 3., 11., 14., 17. i 18. oraz „eskadra toruńska”. Wojsko Polskie przygotowywało się do kolejnych operacji.
Lotnictwo w obronie Lwowa i w walkach na Wołyniu z Armią Konną Budionnego.
Na początku sierpnia na lotnisku Lewandówka stacjonowały eskadry III dywizjonu lotniczego mjr. Faunt le Roya. Były to 5. i 6. eskadry wywiadowcze, 7. i 15. eskadry myśliwskie. W składzie dywizjonu znajdował się też III ruchomy park lotniczy.
10 sierpnia 1 Armia Konna Siemiona Budionnego skierowana została w kierunku Lwowa. Do 15 sierpnia eskadry rozpoznawały kierunki uderzeń sowieckich kawalerzystów.
Na prawym skrzydle broniącej kierunku lwowskiego polskiej 6 Armii działały 12. i 13. Dywizje Piechoty, wiążąc oddziały sowieckie na linii rzek Strypy i górnego Bugu, aż do Buska. Lewe skrzydło stanowiła 5 Dywizja Piechoty, usiłująca utrzymać front między Sokalem a Kamionka Strumiłową, a centrum bronić miała 6 Dywizja Piechoty. Ta ostatnia nie zdążyła obsadzić frontu od Buska do Kamionki i musiała rozpocząć powolny odwrót.
15 sierpnia armia Budionnego jedną z dywizji osiągnęła Bug między Buskiem a Kamionką Strumiłową, a drugą doszła pod Chołojów.
15 eskadra myśliwska zaatakowała sowieckie oddziały w rejonie Wierzblany–Adamy–Jabłonówka–Sokole.
W kolejnym dniu rozpoznanie lotnicze przyniosło informację, że nieprzyjaciel sforsował Bug, a czołowe jego oddziały posuwają się szybko w kierunku zachodnim.We froncie powstała 25 kilometrowa wyrwa, w którą wtargnęły masy kawalerii bolszewickiej. Dla zamknięcia tej luki dowództwo 6 Armii nie miało już żadnych odwodów prócz tych kilkunastu samolotów we Lwowie.
16 sierpnia wszystkie samoloty III dywizjonu były w powietrzu. Ataki przeprowadzane były systemem pojedynczych samolotów. Maszyny przechodziły do ataku bombami z wysokości 700 – 800 metrów, a następnie ostrzeliwały kolumny nieprzyjaciela z lotu koszącego. Tego dnia dywizjon przeprowadziło 49 lotów szturmowych bez strat własnych.
Rankiem 17 sierpnia wystartowało 19 samolotów. Zadaniem III dywizjonu było wsparcie wojsk własnych w rejonie Busk–Krasne, a także powstrzymywanie kolumn jazdy sowieckiej w marszu na Lwów. Tego dnia działania lotnicze cechowała ogromna determinacja pilotów, a kawaleria Budionnego poniosła bardzo dotkliwe straty. Natarcie sowieckiej 6 Dywizji Kawalerii zostało odparte wyłącznie przy pomocy polskiego lotnictwa.
Łącznie w tym dniu wykonało ono 69 lotów szturmowych.
18 sierpnia pogorszyły się warunki atmosferyczne. Do dyspozycji dowódców eskadr pozostało już tylko 14 samolotów. Pierwsze ataki skierowano na lasy otaczające Zadwórze. Po południu cel ataków lotniczych został przesunięty w okolice Żółtańca, by w tym rejonie przygotować przeciwuderzenie własnej kawalerii.
Był to dzień największego wysiłku bojowego lotników w czasie obrony Lwowa. Przeprowadzono 72 loty bojowe.
O tym, że szarże lotnicze były skuteczne, świadczy przejęta przez polski radiowywiad depesza Budionnego z 18 sierpnia:
Z powodu zagrożenia lotniska w Lewandówce, wieczorem wszystkie eskadry dywizjonu przeleciały na lotniska pod Przemyślem. Odległość od linii frontu spowodowała, że w następnych dniach znacznie ograniczony został udział lotnictwa w walkach. W czasie od 19 do 26 sierpnia załogi dywizjonu wykonały jeszcze 23 loty bojowe.
Ponowne nasilenie walk z jednostkami 1 Armii Konnej nastąpiło na przełomie sierpnia i września podczas bitwy pod Komarowem.
W tym czasie III dywizjon lotniczy dysponował 13 samolotami gotowymi do działań, 16 maszyn było remontowanych, a 5 dalszych znajdowało się w trakcie montażu.
31 sierpnia piloci 15 eskadry wywiadowczej zwalczali oddziały kawalerii sowieckiej w rejonie Cześniki i w okolicach Niewichrowa. Z uwagi na dużą odległość od linii frontu, eskadra urządziła pod Korczowem lotnisko wysunięte. Pozostałe eskadry w dalszym ciągu działały z Lewandówki.
Na początku września 5 eskadrę wywiadowczą wycofano do odwodu Naczelnego Dowództwa i przeniesiono do Przemyśla. Eskadry 6. 7. i 15. zwalczały kawalerię sowiecką w rejonie Hrubieszowa i Uściługa.
We wrześniu dość aktywnie działała 15 eskadra myśliwska. W październiku miała przejść do Rudni, ale ze względu na nieodpowiednie warunki, 8 października eskadra przeniosła się na lotnisko w Zdołbunowie. W październiku wykonała jeszcze 12 lotów bojowych.
7 eskadra myśliwska swoje ostatnie zadanie bojowe podczas wojny polsko-sowieckiej wykonała 23 września, a 6 eskadra wywiadowcza 1 października.
Od północy wojska Budionnego spychała także 3 Armia gen. Władysława Sikorskiego. Sytuacja operacyjna sprawiła, że wchodzący w jej skład, a stacjonujący na lotniskach w rejonie Lublina i Chełma II dywizjon lotniczy z eskadrami: 8., 9. i 14. zaczął współdziałać taktycznie z dywizjonem III.
Już 3 września do Lublina przybyła 8 eskadra wywiadowcza i wykonała loty rozpoznawcze na korzyść grupy gen. Krajowskiego. Następnie przebazowała się do Chełma i zwalczała kawalerię Budionnego w rejonie Zamościa i Uściługa.
Także 9. i 14. eskadry wywiadowcze skutecznie włączyły się do działań. Walki charakteryzowały się dużą manewrowością, a z uwagi na sukcesy wojsk lądowych coraz dłuższym promieniem działania eskadr.
Kolejna intensyfikacji działań lotniczych nastąpiła 22 września. Załogi 14 eskadry wywiadowczej atakowały tabory nieprzyjaciela w Zwiahlu i utrzymywały łączność z pomiędzy sztabami oddziałów wojsk lądowych.
W tym czasie eskadry II dywizjonu przeniosły się na lotnisko w Łucku.
W październiku 8. i 9. eskadry wywiadowcze oraz 21 eskadra niszczycielska współpracowały z oddziałami rajdowymi kawalerii polskiej. Dwie pierwsze zapewniały wsparcie lotnicze Korpusowi Kawalerii płk. Rómmla. Obie zostały przesunięte na lotnisko w Korcu i od 5 października rozpoznały obszar przyszłych działań, a zwłaszcza strefę Olewsk–Korosteń–Żytomierz–Berdyczów–Miropol.
8 października korpus płk. Rómmla ruszył na Korosteń. Trzy samoloty 8 eskadry zmusiły, blokujący działania polskich kawalerzystów, sowiecki pociąg pancerny do wycofania się w kierunku południowo-wschodnim.
Następnego dnia rozpoznawano rejony: Zwiahel–Korosteń i Zytomierz–Berdyczów. W tym też dniu utracono łączność z działającym na dużych przestrzeniach korpusem jazdy.
Poszukiwania kawalerzystów trwały kilka dni. Dopiero 12 października skutecznie doręczono rozkazy powstrzymujące ich działania. Tego dnia obie eskadry wzięły udział w zwalczaniu oddziałów nieprzyjaciela blokujących polskiej jeździe drogę powrotu za Słucz. Na tym zakończyły się działania bojowe 8. i 9 eskadry wywiadowczej.
Najdłużej, bo do ostatniego dnia wojny polsko-bolszewickiej, czyli 18 października 1920, działała 21 eskadra niszczycielska. Wspierała ona działania rajdowe 1 Brygady Jazdy prowadzącej zagon kawaleryjski na Nowokonstantynów i Letyczew.
Działania eskadr w bitwie nad Niemnem.
Zwycięstwa nad Wisłą, Wkrą i Wieprzem, i prowadzone działania pościgowe doprowadziły 2. i 4 Armię nad granicę z Prusami Wschodnimi. Naczelne Dowództwo WP postanowiło zmienić dotychczasowy kierunek natarcia obu związków operacyjnych z północnego na wschodni. 27 sierpnia rozpoczęto przegrupowanie. 2 Armia gen. Edward Rydza- Śmigłego otrzymała rozkaz zajęcia pozycji w rejonie Białegostoku, z odpowiedzialnością za teren na północ od Hajnówki, 4 Armia gen. Leonarda Skierskiego przejścia spod Łomży do rejonu Brześcia nad Bugiem i przejęcia odpowiedzialności za odcinek frontu od Hajnówki do Włodawy.
29 sierpnia podjęto intensywne przygotowania operacji zaczepnej przeciwko wojskom Frontu Zachodniego.
Plan przeprowadzenia operacji zakładał skupienie głównego wysiłku na lewym skrzydle 2 Armii i uderzenie przez Niemen w kierunku na Lidę. 4 armia miała wykonać uderzenie pomocnicze z Polesia w kierunku na Baranowicze.
Do głównych zadań polskiego lotnictwa w przededniu bitwy należało: zlokalizowanie miejsc postoju odwodów Armii Czerwonej oraz liczby i stanu przepraw przez Niemen.
Na stanowisko Szefa Lotnictwa 2 Armii został wyznaczony rtm. pil. Antoni Buckiewicz, a 4 Armii mjr pil. Jerzy Kossowski.
Po reorganizacji, w skład lotnictwa 2 Armii wchodziły: 1., 12. i 16. eskadry wywiadowcze i 13 eskadra myśliwska. Eskadry 1. i 13. rozlokowana została w Dojlidach, a eskadry 12. i 16. w Markowszczyznie.
Na początku września lotnictwo 4 Armii składało się tylko eskadr: 10. i 17. wywiadowczych. 17 eskadra w rejon przyszłych działań dotarła dopiero w połowie miesiąca. 17 września do Białegostoku przybyła też 3 eskadra wywiadowcza, która została przekazana do dyspozycji 4 Armii. Ta ostatnia w czasie przelotu w rejon działania straciła aż trzy samoloty. Dopiero 22 września na front dotarła przeznaczona dla 14 Wielkopolskiej Dywizji Piechoty 19 eskadra myśliwska. Rozlokowana została na lotnisku w Tewli, a działania rozpoczęła już w trakcie bitwy nad Niemnem.
Lotnictwo 2 Armii już od 5 września prowadziło rozpoznanie ugrupowania bojowego nieprzyjaciela. 16 eskadra wywiadowcza prowadziła dalekie rozpoznanie, 13 eskadra myśliwska przede wszystkim wspierała własną piechotę w czasie lokalnych walk nad Świsłoczą i pod Odelskiem, a pozostałe eskadry prowadziły rozpoznanie taktyczne.
Załogi 12 eskadry meldowały o ruchach odwodów i grupowaniu znacznych sił na odcinku Lipsk – Kuźnica – Odelsk. Wykryto sześć sowieckich baterii artylerii. 15 września zlokalizowano lotnisko przeciwnika pod Jaświerzą. Stwierdzono także ruchy wojsk litewskich w rejonie na północny wschód od Lepli i duże zgrupowanie wojsk sowieckich między Odelskiem a Indurą.
W tym czasie na korzyść dowództwa 4 Armii działała tylko 10 eskadra wywiadowcza. W ciągu 10 lotnych dni jednostka wykonała ponad 30 zadań wywiadowczych.
W drugiej połowie września 1. i 12 eskadra rozpoznawała przeprawy sowieckie przez Niemen i Świsłocz. Załogi 16 eskadry rozpoznały stan sowieckich przepraw mostowych na odcinku od Grodna do Mroczy.
21 września rozpoczęła się bitwa nad Niemnem, a dowodzenie operacyjne nad 2. i 4 Armią objął marsz. Józef Piłsudski. Szefem Lotnictwa grupy armii już od 17 września był ppłk pil. Aleksander Serednicki.
Tego dnia eskadry 2 Armii wykonały 21 lotów bojowych, a lotnictwo 4 Armii prowadziło obserwację szos Wołkowysk–Słonim, Prużana–Słonim i Kobryń–Pińsk oraz zwalczało podążające w stronę frontu posiłki wojsk sowieckich. W następnych dniach obszar działania eskadr przenosił się stopniowo na wschód. 24 września załoga 10 eskadry dostarczyła pilne rozkazy na stanowisko dowodzenia Grupy gen. Franciszka Krajowskiego rozlokowane Pniewach koło Janowa. Tego samego dnia szef lotnictwa Kwatery Głównej Naczelnego Wodza ppłk Aleksander Serednicki wykonał lot wywiadowczy na trasie Białystok–Wołkowysk–Moczulino–Wiechotnice–Warejki– Wołkowysk–Wojtkiewicze–Mścigowo–Białystok. Stwierdzono, że oddziały sowieckie, broniące dotychczas Wołkowyska, wycofują się z miasta.
22 września do działań weszła 3 eskadra wywiadowcza. Mimo przydziału do 4 Armii, początkowo wykonała kilka lotów wywiadowczych w pasie działania 2 Armii.
25 września lotnictwo 2 Armii atakowało umocnienia wokół Grodna i wykonywało loty wywiadowcze w trójkącie Słonim–Baranowicze–Grodno.
Następnego dnia oddziały sowieckie rozpoczęły wycofanie z zajmowanych stanowisk nad Niemnem i Świsłoczą. Eskadry wzbraniały bolszewickim saperom palenia i niszczenia mostów na tych rzekach. W kolejnych dniach 13 eskadra zwalczała nieprzyjaciela na przeprawach przez Świsłocz, a 16 eskadra wywiadowcza niszczyła grupy przeprawiające się przez Niemen.
Również lotnictwo 4 Armii wspierało w tym czasie działania pościgowe wojsk lądowych. 25 września do działań weszła stacjonująca w Tewie 19 eskadra myśliwska. Przy próbie nawiązania łączności z 18 pułkiem ułanów w rejonie Izabelina, zestrzelony został ppor. Eugeniusz Guttmejer.
W rejonie Lidy działała 3 eskadra, a załogi 10 eskadry wykonywały loty łącznikowe. W okolicy Wołkowyska nawiązano kontakt z 15 Wielkopolską Dywizją Piechoty i powtórnie z grupą jazdy gen. Krajowskiego. W tym czasie 10 eskadra wywiadowcza operowała już z lotniska Lipowo, a w pierwszych dniach października przebazowała się do Słonimia, a następnie do Baranowicz.
1 października załoga 16 eskadry por. Dziama i ppor. Romanowski została zaatakowana przez 3 sowieckie myśliwce. Jeden z sowieckich samolotów został trafiony, a polski samolot uniknął zestrzelenia i powrócił na lotnisko. W tym też dniu załoga por. Halewski i por. Makowiecki wykonywała typowy lot rozpoznawczy na trasie Grodno – Lida – Mołodeczno – Dokszyce. W rejonie między Lidą a Mołodecznem zaatakowała bombami pociąg pancerny. Pozbawiona bomb, wracała na lotnisko. W rejonie dworca kolejowego w Mołodecznie, lotnicy rozpoznali pociąg dowództwa Frontu Zachodniego. Atak bombowy był już jednak niemożliwy.
2 października większość eskadr 2 Armii przeniosła się na lotnisko w Lidzie, a wszystkie eskadry 4 Armii z Brześcia, Prużany i Lipowa przebazowały się na lotnisko Piaski pod Słonimiem.
W końcu września na lotnisko w Baranowiczach przybyła eskadra toruńska (nowa 4 eskadra wywiadowcza) i rozpoczęła działania w pasie 4 Armii. Do Baranowicz z lotniska Miedziejski pod Wołkowyskiem przegrupowała się także 3 eskadra wywiadowcza.
W październiku większość eskadr znacząco zmniejszyła swoją aktywność. Jedynie 4 eskadra przeprowadziła w tym miesiącu ponad 30 lotów wywiadowczych i łącznościowych.
13 października zakończyła swój udział w wojnie 19 eskadra myśliwska. Jej trzy samoloty przeleciały nad zdobytym przez jednostki polskie Mińskiem Litewskim. 15 października swe ostatnie loty bojowe wykonały: 3, 12 i 10 eskadry wywiadowcze. 10 eskadra tego dnia wykonała dwa loty łącznościowe.
18 października o 24.00 weszło w życie zawieszenia broni i wszystkie eskadry zakończyły definitywnie działalność bojową na froncie wojny polsko-bolszewickiej.
Dowódca 2 Armii, gen. Edward Rydz-Śmigły w swoim rozkazie napisał: "„Szefowi lotnictwa, rotmistrzowi Buckiewiczowi dziękuję za doskonałą, pełną poświęcenia i brawurową pracę eskadr lotniczych: 1., 12., 13. i 16.”".

</doc>
<doc id="4706931" url="https://pl.wikipedia.org/wiki?curid=4706931" title="Zdzisław Kośmicki">
Zdzisław Kośmicki

Zdzisław Kośmicki (ur. 29 czerwca 1935 w Szamotułach, zm. 19 sierpnia 2018 w Poznaniu) – polski inżynier mechanik, specjalista w zakresie maszyn rolniczych. 
Życiorys.
W 1953 ukończył Liceum Ogólnokształcące im. ks. Piotra Skargi w Szamotułach i rozpoczął studia na Wydziale Mechanizacji Rolnictwa Szkoły Inżynierskiej w Poznaniu. Studia odbył w systemie dwustopniowym, w 1959 uzyskał tytuł magistra inżyniera mechanika w zakresie maszyn rolniczych. Od 1958 był zastępcą asystenta w Katedrze Maszyn Rolniczych, po ukończeniu studiów został asystentem a od 1961 starszym asystentem. W 1967 na Wydziale Budowy Maszyn Politechniki Poznańskiej przedstawił i obronił doktorat uzyskując stopień doktora nauk technicznych i został adiunktem. W 1971 habilitował się i do 1982 zajmował stanowisko docenta, a następnie uzyskał tytuł profesora nadzwyczajnego nauk technicznych. W 1991 Minister Edukacji Narodowej powołał Zdzisława Kośmickiego na stanowisko profesora zwyczajnego w Politechnice Poznańskiej, które zajmował do przejścia na emeryturę w 2001. Od 1977 do 1996 równocześnie pracował w Fabryce Maszyn Rolniczych "Rofama" w Rogoźnie, od 1985 do 1995 dodatkowo pracował w Instytucie Inżynierii Rolniczej na Wydziale Rolniczym Akademii Rolniczej w Szczecinie. Od 1995 był profesorem w Przemysłowym Instytucie Maszyn Rolniczych w Poznaniu. Był doktorem honoris causa Akademii Rolniczej w Szczecinie. Został pochowany na Cmentarzu Junikowo (pole 9-3-10-14).

</doc>
<doc id="4706932" url="https://pl.wikipedia.org/wiki?curid=4706932" title="Cerkiew św. Onufrego w Gródku">
Cerkiew św. Onufrego w Gródku

Cerkiew pod wezwaniem św. Onufrego Wielkiego – prawosławna cerkiew parafialna w Gródku, w obwodzie chmielnickim. Należy do dekanatu gródeckiego eparchii kamieniecko-podolskiej Ukraińskiego Kościoła Prawosławnego Patriarchatu Moskiewskiego.
Historia.
Cerkiew została zbudowana w latach 1989–1991. Konsekracji świątyni dokonał 30 listopada 1991 r. biskup chmielnicki i kamieniecko-podolski Nifont, ku czci św. Onufrego Wielkiego (uważana za cudowną ikona tego świętego znajdowała się w cerkwi św. Aleksandra Newskiego w Gródku, zburzonej przez władze stalinowskie w 1934 r.). W latach 1993–1998 obok cerkwi wzniesiono budynek prawosławnej szkoły podstawowej. Budowę dzwonnicy bramnej ukończono w 2002 r.
Architektura.
Budowla wzniesiona na planie krzyża, murowana, o pięciu kopułach.

</doc>
<doc id="4706936" url="https://pl.wikipedia.org/wiki?curid=4706936" title="Adam Siciński (oficer)">
Adam Siciński (oficer)

Adam Julian Siciński (ur. 25 grudnia 1895 w Górach, zm. 3 sierpnia 1975 w Poznaniu) – żołnierz armii niemieckiej, armii wielkopolskiej, rotmistrz kawalerii Wojska Polskiego. Uczestnik I wojny światowej, wojny polsko–bolszewickiej i kampanii wrześniowej, kawaler Orderu Virtuti Militari.
Życiorys.
Urodził się w folwarku Góry, w ówczesnym powiecie wrzesińskim Prowincji Poznańskiej, w rodzinie Macieja i Teodory z d. Echaust. Brat Sabiny. Absolwent gimnazjum w Poznaniu, w 1914 zdał maturę. W 1915 wcielony do armii niemieckiej.
W pierwszych dniach stycznia 1919, w czasie powstania wielkopolskiego wstąpił jako ochotnik do tworzącego się oddziału konnego w Śremie. Około 10 stycznia 1919 wyruszył na odcinek frontowy pod Zbąszyniem wraz z oddziałem piechoty i konnym pod dowództwem mjr. Stefana Chostowskiego i z bronią w ręku walczył przeciwko Heimat i Grenzschutzowi. 2 lutego razem ze swoim oddziałem został wcielony do 1 Pułku Ułanów Wielkopolskich, późniejszego 15 Pułku Ułanów Poznańskich. W szeregach tego pułku walczył na wojnie z bolszewikami. Szczególnie odznaczył się w walce w sierpniu 1920 nad Bugiem „zadając nplowi ciężkie straty i umożliwiając grupie płk. Ładosia i 15 p.uł. Wkpl. rozproszyć dywizję bolszewicką”. Za to został odznaczony Orderem Virtuti Militari.
Po zakończeniu wojny awansowany do stopnia porucznika jako dowódca pułkowej szkoły podoficerskiej. W 1923 przeniesiony do rezerwy. Pracował później m.in. w branży rolniczej w Lesznie i w Poznaniu. 29 stycznia 1932 został mianowany rotmistrzem ze starszeństwem z 2 stycznia 1932 i 9. lokatą w korpusie oficerów rezerwowych kawalerii.
W czasie kampanii wrześniowej walczył na stanowisku komendanta Kwatery Głównej Wielkopolskiej Brygady Kawalerii. Po zakończeniu walk do 1945 jeniec oflagu Woldenberg. Po wojnie pracował w zakładach zbożowych.
Zmarł w 1975 w Poznaniu i tam też został pochowany na cmentarzu górczyńskim (kwatera VPf-15-21).
Życie prywatne.
Dwukrotnie żonaty: z Zofią Buttler i Władysławą Kirchner. Syn Wojciech.

</doc>
<doc id="4706939" url="https://pl.wikipedia.org/wiki?curid=4706939" title="Konsulat Generalny Rzeczypospolitej Polskiej w Strasburgu">
Konsulat Generalny Rzeczypospolitej Polskiej w Strasburgu

Konsulat Generalny Rzeczypospolitej Polskiej w Strasburgu (fr. "Consulat Général de la République Pologne à Strasbourg") – polska misja konsularna w Republice Francuskiej istniejąca w latach 1920–1939, 1969–1981 i do 2008.
Od 1992 pod tym samym adresem funkcjonuje Stałe Przedstawicielstwo Rzeczypospolitej Polskiej przy Radzie Europy.

</doc>
<doc id="4706940" url="https://pl.wikipedia.org/wiki?curid=4706940" title="Kaplica pw. Najświętszego Serca Pana Jezusa w Elblągu">
Kaplica pw. Najświętszego Serca Pana Jezusa w Elblągu

Kaplica pw. Najświętszego Serca Pana Jezusa – kaplica rzymskokatolicka w Elblągu w województwie warmińsko-mazurskim.
Chociaż Elbląg położony był w niewielkiej odległości od Braniewa, siostry katarzynki z domu generalnego w Braniewie dotarły tu z posługą dopiero po 300 latach. Pierwszą fundację i przedszkole utworzyły w podelbląskiej wsi Pangritz (obecnie Zawada) w 1887 roku. Od 1893 roku rozpoczęły działalność w samym Elblągu. Na początku ich siedziba znajdowała się w domu parafialnym przy ulicy Rybackiej 10 ("Fischerstraße"), gdzie otrzymały 4 pokoiki. W 1900 (lub 1901) roku przeniosły się do nowej lokalizacji przy ul. Zamkowej 17 ("Burgstraße"). Tu wybudowano Dom Świętego Józefa ("St. Josefsheim"), mieszczący m.in. lazaret na 30 łóżek. Kierownictwo nad ośrodkiem sprawowała siostra przełożona Arcadia Schmalenbach (późniejsza matka generalna zgromadzenia). Dom Świętego Józefa połączony został z kaplicą zakonu. Kaplica zgromadzenia zakonnego pw. Najświętszego Serca Pana Jezusa wybudowana została w latach 1910–1912 i poświęcona uroczyście 7 października 1912 roku. Pierwszych pensjonariuszy katarzynki zaczęły przyjmować w 1913 roku. W 1931 katarzynki zakupiły sąsiedni budynek przy ul. Zamkowej 18, w którym na parterze urządzono dom dziennego pobytu dla osób bezrobotnych.
Kaplica pw. Najświętszego Serca Pana Jezusa jest jedyną świątynia w Elblągu, która przetrwała czasy II wojny światowej bez żadnych zniszczeń. Po zdobyciu Elbląga przez Armię Czerwoną siostry katarzynki zostały wypędzone do Pasłęka. Nie wiadomo, jaki los w tym czasie spotkał pensjonariuszy domu starców. Katarzynki, którym udało się przeżyć, mogły tu powrócić dopiero w maju 1945. Zastały splądrowany klasztor i zniszczone paramenty liturgiczne. Władze miasta przeznaczyły obiekty sióstr katarzynek na dom dla sierot. Siostry podjęły starania o wyjazd dzieci do Niemiec. Transport z dziećmi doszedł do skutku 1 grudnia 1946. Transportem kolejowym (wagony towarowe zaopatrzone w piecyki) wyjechało 126 dzieci wraz z obsługą sierocińca. Nie wszystkie jednak siostry opuściły placówkę. Dzięki nim obiekt zakonny został ocalony od rabunków i zniszczenia. Siostry katarzynki prowadziły w nim m.in. internat dla dziewcząt ze szkół średnich.
Obiekt kaplicy jest niewielką budowlą, w stylu neoromańskim, o licowanych cegłą elewacjach (z wyjątkiem elewacji południowej), jednonawową, z półkolistą absydą od strony wschodniej. Kaplica nakryta jest dachem dwuspadowym z sygnaturką we wschodniej części kalenicy. Od 1974 roku kaplica była na okres 10 lat udostępniona do odprawiania mszy św. w obrządku greckokatolickim (do momentu uzyskania na własność przez grekokatolików innej kaplicy przy ul. Traugutta). 16 listopada 2006 roku wpisana została do rejestru zabytków pod nr. A-4349.
Współcześnie budynek przy ul. Zamkowej 17 wraz z kaplicą stanowi własność Caritasu w Elblągu. Działa tu m.in. jadłodajnia dla bezdomnych Caritasu Diecezji Elbląskiej, poradnia rodzinna oraz centrum wolontariatu.

</doc>
<doc id="4706941" url="https://pl.wikipedia.org/wiki?curid=4706941" title="Agenda homoseksualna">
Agenda homoseksualna

 () – termin wprowadzony przez środowiska chrześcijańskiej prawicy (głównie w Stanach Zjednoczonych) jako dyskredytujące określenie na promowanie akceptacji i normalizacji nieheteroseksualnych orientacji i związków. Termin dotyczy działań mających na celu zmianę regulacji prawnych i polityki rządowej w kwestiach związanych z prawami osób LGBT, takich jak małżeństwa osób tej samej płci i cywilne związki partnerskie, adopcja dzieci przez osoby LGBT, uznanie orientacji seksualnej za kategorię chronioną prawami obywatelskimi, udział osób LGBT w wojsku, włączanie historii i tematów LGBT do edukacji publicznej, wprowadzenie przepisów przeciwdziałających prześladowaniu w celu ochrony nieletnich osób LGBT. Ponadto określenie to jest używane przez konserwatystów i inne środowiska na oznaczenie rzekomych celów aktywistów na rzecz praw osób LGBT, takich jak werbowanie heteroseksualistów do tego, co konserwatyści nazywają „homoseksualnym stylem życia”. Domniemana „agenda homoseksualna” bywa określana jako forma spisku przeciwko społeczeństwu.
Nazewnictwo.
Pochodzenie i stosowanie określenia w USA.
Esej zatytułowany "The Overhauling of Straight America" z 1987 roku, autorstwa Marshalla Kirka i Huntera Madsena, przedstawia sześciopunktowy plan kampanii, który został po raz pierwszy opublikowany w magazynie "Guide".
Para autorów rozwinęła swoją argumentację w książce "After the Ball: How America Will Conquer Its Fear and Hatred of Gays in the '90s" z 1989 roku. W książce tej nakreślono strategię public relations dla ruchu LGBT. Argumentuje ona, że po fazie wyzwolenia gejów w latach 70. i 80. grupy działające na rzecz praw gejów powinny przyjąć bardziej profesjonalne techniki PR, aby przekazać swoje przesłanie. Książka ta jest często opisywana negatywnie przez konserwatystów jako ważna dla sukcesu Ruchu LGBT w latach 90. i jako część rzekomej "agendy homoseksualnej".
W Stanach Zjednoczonych określenie zostało spopularyzowane przez serię nagrań wideo wyprodukowanych przez ewangelicką grupę religijną "Springs of Life Ministries" w Kalifornii i rozpowszechnionych przez wiele organizacji chrześcijańskiej prawicy, z których pierwszy został nazwany "The Gay Agenda" i został wydany w 1992 roku. Paul Cameron pojawił się w tym filmie, w którym stwierdził, że 75 procent gejów regularnie spożywa kał oraz że 70–78 procent z nich miało chorobę przenoszoną drogą płciową. Wkrótce potem ukazały się trzy inne publikacje wideo: The Gay Agenda in Public Education (1993), The Gay Agenda: March on Washington (1993) i następnie Stonewall: 25 Years of Deception (1994). Filmy zawierały wywiady z przeciwnikami praw LGBT, a seria została udostępniona za pośrednictwem prawicowych organizacji chrześcijańskich.
Reakcje.
The Gay &amp; Lesbian Alliance Against Defamation (GLAAD) opisuje to określenie jako „retoryczny wynalazek antygejowskich ekstremistów dążących do stworzenia klimatu strachu poprzez przedstawienie pogoni za prawami obywatelskimi dla osób LGBT jako złowieszczego”, a komentatorzy zwrócili uwagę na całkowity brak realizmu i wiarygodności idei agendy homoseksualnej jako takiej. Takie kampanie oparte na domniemanej „agendzie gejowskiej” zostały opisane przez badaczy i krytyków jako propaganda antygejowska. GLAAD opisuje łączenie homoseksualizmu z pedofilią lub wykorzystywaniem dzieci jako próbę „insynuacji, że lesbijki i geje stanowią zagrożenie dla społeczeństwa, dla rodzin, a w szczególności dla dzieci”. GLAAD uważa wypowiedzi łączące pedofilię i homoseksualizm za zniesławiające, szkodliwe i całkowicie nieprawdziwe. Niektórzy autorzy ujmują określenie „gejowska agenda” jako pejoratywne.
Na konferencji prasowej w dniu 22 grudnia 2010 r. reprezentant USA Barney Frank powiedział, że „agenda gejowska” polega na tym:by być chronionym przed brutalnymi przestępstwami napędzanymi przez bigoterię, by móc wziąć ślub, by móc dostać pracę i by móc walczyć o swój własny kraj. Dla tych, którzy martwią się o radykalny program homoseksualny, pozwólcie, że zwrócę im uwagę. Dwa z głowy, dwa przed nami.

</doc>
<doc id="4706942" url="https://pl.wikipedia.org/wiki?curid=4706942" title="André Giraud">
André Giraud

André Giraud (ur. 3 kwietnia 1925 w Bordeaux, zm. 27 lipca 1997) – francuski polityk, inżynier i urzędnik państwowy, propagator rozwoju we Francji sektora energetyki jądrowej, minister przemysłu (1978–1981) oraz obrony (1986–1988).
Życiorys.
Absolwent École polytechnique, kształcił się także w École nationale supérieure des mines oraz w École nationale supérieure du pétrole et des moteurs. Do połowy lat 60. był zawodowo związany z Institut français du pétrole (francuskim instytutem badawczym zajmującym się ropą naftową), pełnił w nim m.in. funkcję zastępcy dyrektora wykonawczego. W drugiej połowie tej dekady zajmował kierownicze stanowisko w przedsiębiorstwie Régie Nationale des Usines Renault. W latach 1970–1978 był administratorem generalnym Commissariat á l'energie atomique, francuskiego komitetu do spraw energetyki jądrowej.
Należał do Partii Republikańskiej, współtworzącej Unię na rzecz Demokracji Francuskiej. Od 6 kwietnia 1978 do 13 maja 1981 sprawował urząd ministra przemysłu w trzecim rządzie, którym kierował Raymond Barre. W 1981, po dojściu do władzy socjalistów, zajął się działalnością akademicką jako profesor na Université Paris-Dauphine. Od 21 marca 1986 do 10 maja 1988 pełnił funkcję ministra obrony w drugim gabinecie premiera Jacques’a Chiraca. Potem udzielał się jako konsultant, prowadził też własną firmę doradczą.

</doc>
<doc id="4706943" url="https://pl.wikipedia.org/wiki?curid=4706943" title="Kościół Najświętszego Imienia Maryi w Rzymie">
Kościół Najświętszego Imienia Maryi w Rzymie



</doc>
<doc id="4706954" url="https://pl.wikipedia.org/wiki?curid=4706954" title="Mikołaj Lorens">
Mikołaj Lorens

Mikołaj Lorens (ur. 30 stycznia 2002) – polski tenisista, finalista Australian Open 2020 w grze podwójnej chłopców, medalista mistrzostw Polski juniorów.
Kariera tenisowa.
Kariera juniorska.
W 2017 roku zdobył brązowy medal na olimpijskim festiwalu młodzieży Europy w grze podwójnej. W tym samym roku został finalistą mistrzostw Polski juniorów w konkurencji gry podwójnej, natomiast rok później zdobył tytuł juniorskiego mistrza kraju w grze mieszanej.
W 2019 roku w parze z Wojciechem Markiem zajęli drugie miejsce w grze podwójnej podczas mistrzostw Europy juniorów. W tym samym roku Lorens został mistrzem Polski w grze pojedynczej juniorów, a w grze podwójnej zajął miejsce 3–4. W grudniu zwyciężył w deblu podczas Orange Bowl, nieoficjalnych mistrzostw świata juniorów.
W 2020 roku awansował do finału rozgrywek deblowych podczas wielkoszlemowego Australian Open. Razem z partnerującym mu Kārlisem Ozoliņšem w meczu mistrzowskim przegrali z deblem Nicholas David Ionel–Leandro Riedi wynikiem 7:6(8), 5:7, 4–10. W tym samym turnieju odpadł w pierwszej rundzie zawodów singlowych.
Najwyżej sklasyfikowany w juniorskim rankingu ITF był na 28. pozycji (3 lutego 2020).
Kariera zawodowa.
W rankingu ATP Tour w grze pojedynczej Lorens najwyżej sklasyfikowany był na 1579. miejscu (9 grudnia 2019).

</doc>
<doc id="4706958" url="https://pl.wikipedia.org/wiki?curid=4706958" title="John Maguire">
John Maguire

John Maguire (ur. 19 maja 1983 w Peterborough) – angielski zawodnik mieszanych sztuk walki (MMA) wagi półśredniej, średniej i lekkiej. Były mistrz , OMMAC oraz M4TC w wadze półśredniej. Walczył także dla: Cage Rage, UFC, BAMMA, ACB czy KSW.
Kariera MMA.
Wczesna kariera.
Zadebiutował zawodowo w MMA w kwietniu 2006 roku. W ciągu dwóch lat wygrał wszystkie osiem swoich pierwszych pojedynków przed czasem, walcząc wówczas w wadze średniej.
7 sierpnia 2010 podczas gali "OMMAC 6" zdobył pas mistrzowski federacji Olympian MMA Championships (OMMAC) w wadze półśredniej, pokonując decyzją niejednogłośną po zaciętej walce Wayne'a Murrie.
18 września 2010 na gali "UCMMA 15: Showdown" zdobył drugi pas w wadze półśredniej, tym razem większej, brytyjskiej organizacji, (UCMMA), wygrywając z Brazylijczykiem, Henrique Santaną przez TKO w drugiej rundzie. Następnie Maguire obronił tytuł mistrzowski trzy razy, po czym podpisał kontrakt z największą organizacją na świecie – UFC.
UFC.
Maguire początkowo miał zadebiutować w Ultimate Fighting Championship przeciwko Jamesowi Headowi podczas gali "UFC 138", jednak Head został zmuszony do wycofania się z pojedynku z powodu kontuzji. Nowym rywalem Maguire'a został inny Amerykanin, Justin Edwards. Maguire zwyciężył tą walkę po trzech rundach jednogłośnie na punkty.
14 kwietnia 2012 zawalczył z finalistą turnieju "The Ultimate Fighter: United States vs. United Kingdom", DaMarquesem Johnsonem, zwyciężając walkę poprzez poddanie rywala dźwignią prostą na staw łokciowy. Występ został nagrodzony bonusem finansowym za najlepsze "Poddanie wieczoru".
29 września 2012 podczas gali "UFC w Fuel TV: Struve vs. Miocić" przegrał jednogłośną decyzją sędziowską z Johnem Hathawayem.
17 listopada 2012 na wydarzeniu "UFC 154" zmierzył się z Mattem Riddle, zastępując kontuzjowanego Syryjczyka, Besama Yousefa. Walkę przegrał ponownie po trzech rundach decyzją jednogłośną.
15 czerwca 2013 roku na gali "UFC 161" przegrał po raz trzeci z rzędu walkę w tym samym stylu. Po tej porażce został zwolniony przez amerykańską organizację.
Cage Warriors.
31 października 2013 podpisał kontrakt z angielską federacją Cage Warriors. Jeszcze tego roku w grudniu udanie zadebiutował przeciwko Irlandczykowi, Philipowi Mulpeterowi na "Cage Warriors 63".
Następnie 1 marca 2014 roku zmierzył się ze swoim krajanem, Saulem Rogerem podczas "Cage Warriors 65". Przegrał pojedynek po decyzji jednogłośnej.
Jeszcze w tym samym miesiącu na kolejnej gali z numerkiem 66 został znokautowany przez Bośniaka, Damira Hadžovicia.
KSW.
3 grudnia 2016 zadebiutował dla najlepszej polskiej federacji – Konfrontacji Sztuk Walki. Stoczył tam jeden pojedynek o pas mistrzowski w wadze półśredniej z mistrzem Borysem Mańkowskim podczas gali "KSW 37: Circus of Pain". Walkę jednogłośnie na punkty przegrał.

</doc>
<doc id="4706959" url="https://pl.wikipedia.org/wiki?curid=4706959" title="Mistrzostwa Świata w Piłce Nożnej 2022 (eliminacje strefy AFC)/Grupa 5">
Mistrzostwa Świata w Piłce Nożnej 2022 (eliminacje strefy AFC)/Grupa 5

Grupa 5.
Ponieważ eliminacje do MŚ 2022 strefy AFC są połączone z eliminacjami do Pucharu Azji 2023, reprezentacja Kataru, która jest gospodarzem MŚ nie może brać udziału w dalszej walce o Mistrzostwa.

</doc>
<doc id="4706960" url="https://pl.wikipedia.org/wiki?curid=4706960" title="Robert Zimmermann (budowniczy)">
Robert Zimmermann (budowniczy)

Robert Zimmermann (ur. 30 maja 1844 w Groszowicach (dziś część Opola), zm. 5 października 1910 w Katowicach) – niemiecki z wyboru przedsiębiorca budowlany polskiego pochodzenia.
Życiorys.
Urodził się jako Robert Czieslik. Gdy miał kilka lat, zmarli jego rodzice i trafił do sierocińca. Nie są znane jego losy z lat młodości, jedna z wersji mówi, że z sierocińca zabrał go mistrz budowlany z Katowic, który nauczył go fachu.
W 1866 r. we wsi Kamieniec wziął ślub z Marią Haydą. Krótko po tym na świat przyszedł jego pierwszy syn Anton, a w 1868 r. już w Katowicach, gdzie przeprowadził się z rodziną w 1867, urodził się Georg. W Katowicach urodził się też jego trzeci syn Karl, którego losy nie są bliżej znane. W tym czasie Robert był już właścicielem działki z domem i warsztatem pomiędzy obecną ulicą Kościuszki (wówczas "Beatestraße)" a Krzywą.
Wykupywał od rolników ziemię na tak zwanym rolnym przedmieściu ("Ackervorstadt"), w okolicach dzisiejszych ulic Krzywej, Kościuszki i Placu Miarki, gdzie budował kolejne domy. W 1884 r. zbudował pierwszą swoją kamienicę przy ulicy Kościuszki pod numerem 17, w której zamieszkał. Dziesięć lat później przeprowadził się do postawionej również przez siebie kamienicy pod numerem 19, gdzie mieszkał do śmierci. W tym budynku znajdowało się również biuro administracji jego nieruchomości. W odróżnieniu od innych budowniczych tamtej doby, nie sprzedawał budynków, tylko urządzał w nich mieszkania na wynajem. Zbudował na "Beatestraße" osiem kamienic (numery 8, 10, 12, 17, 18, 19, 20 i 41), trzy kolejne (14, 15, 36) przebudował. Stawiał też kamienice przy dzisiejszych: Warszawskiej, 3 Maja, Gliwickiej, św. Jana, Batorego i Kochanowskiego. Był jednym z najbogatszych przedsiębiorców w Katowicach. W 1914 roku rodzina była właścicielem około osiemdziesięciu katowickich nieruchomości.
W 1896 r. zmienił wyznanie z katolickiego na ewangelickie, a nazwisko na Zimmermann, co jest tłumaczeniem słowa "cieśla" na niemiecki. Pracował przy rozbudowie ewangelickiego kościoła Zmartwychwstania Pańskiego, wraz z rodziną ufundował w nim trzy witraże boczne, założone przez firmę Müllera z Quedlinburga. Pod koniec życia założył fundację swojego imienia, która wspierała m.in. miejską kuchnię dla ubogich przy "Holteistraße" 20 (dziś ulica Wojewódzka). Z czasem rodzinne interesy zaczęli prowadzić synowie Anton i Georg, sam Robert mieszkał częściej z córką Klarą i żoną Marią w Berlinie, podróżowali też po świecie.
Pochowany jest w bogatym grobowcu rodzinnym na cmentarzu ewangelickim w Katowicach (kwatera 7-A-3). W czasach PRL grobowiec zachowano, ale skuto nazwy miesięcy po niemiecku. W latach dziesiątych XXI wieku grobowiec odrestaurowano.

</doc>
<doc id="4706962" url="https://pl.wikipedia.org/wiki?curid=4706962" title="Reinier Jesus Carvalho">
Reinier Jesus Carvalho

Reinier Jesus Carvalho znany jako po prostu Reinier (ur. 19 stycznia 2002 w Brasílii) – brazylijski piłkarz występujący na pozycji pomocnika w hiszpańskim klubie Girona FC, do którego jest wypożyczony z Realu Madryt oraz w reprezentacji Brazylii do lat 23.
Kariera klubowa.
Flamengo.
Reinier zadebiutował w drużynie seniorów Flamengo dnia 31 lipca 2019 r. w meczu rewanżowym w 1/16 Copa Libertadores 2019 przeciwko Emelec, Flamengo wygrało wówczas ten mecz 2:0 i po rzutach karnych awansowali do ćwierćfinału. Natomiast w lidze brazylijskiej zadebiutował 4 sierpnia przeciwko EC Bahia.
W dniu 19 listopada 2019 r. Reiner przedłużył kontrakt z Flamengo do dnia 31 października 2024 o klauzuli 35 milionów euro.
Real Madryt.
20 stycznia 2020 r. Real Madryt ogłosił, że klub osiągnął porozumienie z Flamengo w sprawie transferu Reiniera, który podpisał umowę do czerwca 2026 r., Reinier do końca sezonu 2019/20 grał w klubie Real Madryt Castilla. Opłata wynosiła około 35 milionów euro. 19 sierpnia 2020 r. został wypożyczony na okres dwóch sezonów do Borussii Dortmund.
Kariera reprezentacyjna.
Reiner został powołany na Mistrzostwa Ameryki Południowej U-15 w 2017 r. Pierwsze mecze zagrał przeciwko Ekwadorowi i Wenezueli, w obu tych meczach zdobył bramkę.
7 marca 2018 r. trener reprezentacji Brazylii U-17 powołał Reinera do turnieju Montaigu we Francji. Jako kapitan na Mistrzostwach Ameryki Południowej U-17 w 2019 roku w Peru, rozpoczął od wszystkich czterech meczów w fazie grupowej, strzelając łącznie 3 gole.

</doc>
<doc id="4706963" url="https://pl.wikipedia.org/wiki?curid=4706963" title="Czernichów (Łagów)">
Czernichów (Łagów)

Czernichów (niem. "Hartte Vorwerk") – przysiółek wsi Łagów w Polsce, położony w województwie lubuskim, w powiecie świebodzińskim, w gminie Łagów, nad jeziorem Czarnym. Do 1945 roku był to niemiecki folwark.
W latach 1975–1998 przysiółek należała administracyjnie do województwa zielonogórskiego.

</doc>
<doc id="4706964" url="https://pl.wikipedia.org/wiki?curid=4706964" title="Czartów (powiat świebodziński)">
Czartów (powiat świebodziński)



</doc>
<doc id="4706965" url="https://pl.wikipedia.org/wiki?curid=4706965" title="Czyste (województwo lubuskie)">
Czyste (województwo lubuskie)



</doc>
<doc id="4706967" url="https://pl.wikipedia.org/wiki?curid=4706967" title="Czartów (ujednoznacznienie)">
Czartów (ujednoznacznienie)



</doc>
<doc id="4706968" url="https://pl.wikipedia.org/wiki?curid=4706968" title="Babia Dolina">
Babia Dolina

Babia Dolina (, , ) – górna część Doliny za Tokarnią na północnej stronie słowackich Tatr Bielskich. Położona jest na wysokości powyżej około 1000 m n.p.m. Dnem doliny spływa Babi Potok ("Babí potok").
Pochodzenie nazwy nie jest znane. Witold Henryk Paryski pisze, że nazwę doliny niektórzy wywodzili od tego, że mieszkały w niej baby (czarownice), które na okolicę zsyłały burze. Jest to jednak tylko przypuszczenie i brak jego potwierdzenia w opowieściach miejscowej ludności. W polskiej tatrologii istnieje zresztą zamieszanie w nazewnictwie tej doliny. Słowacy dla całej doliny stosują nazwę "Babia dolina", tymczasem w nazewnictwie polskim ma ona aż 3 nazwy. Najwyższa część to Kurza Dolina, środkowa to Babia Dolina, a dolna to Dolina za Tokarnią, W.H. Paryski zaś podaje nazwę Babia Dolina dla całej górnej części, nie opisując pozostałych. 
W ujęciu według W.H. Paryskiego Babia Dolina opada spod szczytu Bujaczego Wierchu (1947 m) w kierunku północnym, do wysokości około 1000 m, czyli miejsca, w którym dolina zmienia kierunek na wschodni. Dnem doliny biegnie droga leśna (tylko dla pojazdów uprawnionych) i znajduje się na nim Babia Polanka. Z prawej strony opada do doliny jedyne jej boczne odgałęzienie Kardoliński Żleb.
Babią Dolinę porasta las, ale są w niej liczne skały. Największa to Babia Turnia znajdująca się w zboczu poniżej Gołego Wierchu. Oprócz niej w zboczu tym są inne skały. Szczupła, wyrastająca z lasu turniczka znajduje się także na zboczu wschodnim. Dolina znajduje się na obszarze ochrony ścisłej TANAP-u i nie prowadzi przez nią żaden szlak turystyczny. Władysław Cywiński podaje, że jest zamknięta dla turystów, za to intensywnie dokonuje się w niej wyrębu i zwózki drzewa, w dolinie działają też myśliwi. 

</doc>
<doc id="4706969" url="https://pl.wikipedia.org/wiki?curid=4706969" title="Kurza Dolinka">
Kurza Dolinka

Kurza Dolinka () – najwyższa część Doliny za Tokarnią na północnej stronie słowackich Tatr Bielskich.
W polskiej tatrologii istnieje zamieszanie w nazewnictwie tej doliny. Słowacy dla całej doliny stosują nazwę "Babia dolina", tymczasem w nazewnictwie polskim ma ona aż 3 nazwy. Najwyższa część to Kurza Dolinka, środkowa to Babia Dolina, a dolna to Dolina za Tokarnią, W.H. Paryski zaś podaje nazwę Babia Dolina dla całej górnej części, nie opisując pozostałych. Nieznane są źródła takiego nazewnictwa, brak też ustaleń, w którym miejscu Dolinka Kurza zamienia się w Babią Dolinę.
Kurza Dolinka opada spod szczytu Bujaczego Wierchu (1947 m) w kierunku północnym. Jej zachodnie zbocza tworzy północny grzbiet Bujaczego Wierchu, wschodnie grzbiet Margica. W dolinie jest dobrze zachowana i bujna roślinność. Z powodu stromości zboczy dla pasterstwa była bezużyteczna i nie wyrządziło jej tutaj krzywdy. Władysław Cywiński pisze, że brak w niej śladów działalności ludzi i jest to jedna z najdzikszych dolin całych Tatr, Porastają ją gąszcza kosodrzewiny poprzecinane korytami żlebków. Brak ścieżek, najrozsądniejsze przejście prowadzi środkowym, największym żlebem. Są w nim niewysokie progi skalne, ich obejście wymaga przedzierania się przez kosodrzewinę.
Dolina znajduje się na obszarze ochrony ścisłej TANAP-u i nie prowadzi przez nią żaden szlak turystyczny. 

</doc>
<doc id="4706970" url="https://pl.wikipedia.org/wiki?curid=4706970" title="Kurza Dolina">
Kurza Dolina



</doc>
<doc id="4706972" url="https://pl.wikipedia.org/wiki?curid=4706972" title="Czartowo (województwo zachodniopomorskie)">
Czartowo (województwo zachodniopomorskie)



</doc>
<doc id="4706973" url="https://pl.wikipedia.org/wiki?curid=4706973" title="Babia Polanka">
Babia Polanka

Babia Polanka () – polana w dolnej części Babiej Doliny () na północnej stronie słowackich Tatr Bielskich.
Polana znajduje się zaraz za zakrętem Doliny za Tokarnią, w dolnej części orograficznie lewych zboczy Babiej Doliny, na wysokości około 920–970 m n.p.m. Do jej dolnego końca dochodzi droga od wylotu Doliny za Tokarnią. Jest jedną z czterech polan tej doliny; trzy pozostałe znajdują się przed zakrętem, w części doliny wznoszącej się ze wschodu na zachód.
Polana znajduje się na obszarze ochrony ścisłej TANAP-u i nie prowadzi przez nią żaden szlak turystyczny. Z tego względu jest praktycznie nieznana i na mapach nie posiada nazwy. Jej nazwa jest autorstwa W. Cywińskiego.

</doc>
<doc id="4706974" url="https://pl.wikipedia.org/wiki?curid=4706974" title="Oćwieka (województwo zachodniopomorskie)">
Oćwieka (województwo zachodniopomorskie)



</doc>
<doc id="4706976" url="https://pl.wikipedia.org/wiki?curid=4706976" title="Anastazja Seul">
Anastazja Seul

Anastazja Beata Seul (ur. 1961) – polska literaturoznawczyni, teolog, dr hab. nauk humanistycznych, profesor Uniwersytetu Zielonogórskiego.
Życiorys.
31 maja 2000 obroniła pracę doktorską "Roman Brandstaetter jako powieściopisarz i komentator Biblii" w zakresie nauk humanistycznych, 8 marca 2004 uzyskała stopień doktora nauk teologicznych za pracę pt. "Biblijno-literacki obraz Jana Chrzciciela w tetralogii powieściowej Romana Brandstaettera "Jezus z Nazarethu"". 15 kwietnia 2015 habilitowała się na podstawie pracy. Otrzymała nominację profesorską.
Została zatrudniona na stanowisku adiunkta w Instytucie Filologii Polskiej na Wydziale Humanistycznym Uniwersytetu Zielonogórskiego.
Objęła funkcję profesora na Uniwersytecie Zielonogórskim.

</doc>
<doc id="4706978" url="https://pl.wikipedia.org/wiki?curid=4706978" title="Radlice (powiat pyrzycki)">
Radlice (powiat pyrzycki)



</doc>
<doc id="4706979" url="https://pl.wikipedia.org/wiki?curid=4706979" title="Polonozercon tatrensis">
Polonozercon tatrensis

Polonozercon tatrensis – gatunek roztocza z grupy żukowców i rodziny Zerconidae. Jedyny z monotypowego rodzaju Polonozercon. Występuje w polskiej i słowackiej części Tatr.
Taksonomia.
Gatunek ten opisany został w 1974 roku przez Czesława Błaszaka pod nazwą "Zercon tatrensis". 10 okazów wykorzystanych przy jego opisie odłowionych zostało we wrześniu 1973 roku przez Hieronima Dastycha na Rysach, na rzędnych 2474 i 2485 m n.p.m. W 1978 Czesław Błaszak wprowadził dla tego gatunku osobny, monotypowy rodzaj "Polonozercon" bazując na morfologii tarczek perytremalnych i liczbie szczecin brzeżnych tarczki opistonotalnej. W 2004 Peter Mašán i Peter Fenďa proponowali synonimizację "Polonozercon" z rodzajem "Zercon", jednak autorzy późniejszych prac i list systematycznych pozostają przy monotypowym rodzaju "Polonozercon".
Morfologia.
Forma dorosła.
Samice osiągają od 510 do 540 μm długości i od 355 do 375 μm szerokości ciała. Jedyny znany samiec ma zaś 420 μm długości i 290 μm szerokości. Kształt ich jest grzbietobrzusznie spłaszczony, ząbkowany na brzegach, a barwa żółtawobrązowa. Ciało podzielone jest na dwie pseudotagmy: gnatosomę i idiosomę.
Gnatosomę nakrywa od góry dachowate tektum o ząbkowanej krawędzi przedniej. Zaopatrzona jest w otwór gębowy, szczypcowate szczękoczułki i nogogłaszczki. Palec nieruchomy szczypców szczękoczułków ma 5 zakrzywionych zębów, przeźroczysty wyrostek, jedną szczecinę dorsalną i 2 narządy szczelinowate, zaś ich palec ruchomy ma 4 ostre zęby z końcowym włącznie. Nogogłaszczki składają się z 5 członów mających kolejno: 0, 4, 5, 12, 15 szczecin. Na spodzie gnatosomy leży rowek hypostomalny z charakterystycznymi dla całej rodziny liniami podłużnymi.
Idiosoma podzielona jest w widoku od góry bruzdą na dwie tarczki grzbietowe: przednią tarczkę podonotalną (podonotum) i tylną tarczkę opistonotalną (opistonotum). Podonotum pokrywa rzeźba w formie dachówkowatych łuseczek, a porastające je szczecinki są krótkie (u samicy 12 μm) i gładkie. Jedynym wyjątkiem jest pierwsza para szczecinek rzędów wewnętrznych (i1), która to jest delikatnie omszona i długa (u samicy ma 35 μm długości). Na powierzchni podonotum występują, jak u wszystkich Zerconidae, trzy pary okrągłych porów.
Opistonotum jest na większej powierzchni gładkie; rzeźba w postaci zachodzących na siebie płyteczek występuje tylko w częściach przednio-bocznych sięgając do trzeciej pary szczecinek rzędów bocznych (S3). Cztery rogalikowate wgłębienia w tyle opistonotum są silnie zesklerotyzowane. Chetotaksja opistonotum składa się wyłącznie ze szczecinek gładkich i krótkich (u samicy długości od 8 do 14 μm, a u samca od 8 do 13 μm). Szczecinki piątej pary rzędów wewnętrznych (I5) umieszczone są pomiędzy rogalikowatymi zagłębieniami wewnętrznej i zewnętrznej pary. Odległość pomiędzy szczecinkami I5 jest u samicy jest wyraźnie większa niż pomiędzy szczecinkami drugiej pary rzędów wewnętrznych (I2), podczas gdy u samca odległości między szczecinkami I5 oraz między szczecinkami I2 są podobne. Pierwsza para porów opistonotalnych (Po1) leży między pośrednim (Z) a wewnętrznym (I) rzędem szczecin, tuż za brzegiem podonotum. Druga para tychże porów (Po2) leży pomiędzy wyobrażonymi liniami łączącymi szczecinki Z2 i Z3, a wyobrażonymi liniami łączącymi szczecinki S2 a S3. U samicy pory trzeciej pary (Po3) leżą w odległościach dwóch swoich średnic od szczecinek czwartej pary rzędów pośrednich (Z4), w kierunkach szczecinek trzeciej pary rzędów wewnętrznych (I3). U samca pory trzeciej pary (Po3) leżą w odległościach jednej swojej średnicy od szczecinek czwartej pary rzędów pośrednich (Z4), w kierunkach zewnętrznej pary wgłębień rogalikowatych. Rzędy krawędziowe opistonotum tworzy 7 par krótkich i gładkich szczecinek, podczas gdy u pokrewnego "Mixozercon" jest ich 8 par.
Na spodniej stronie idiosomy tarczka brzuszna i analna zlane są w dużą, pokrywającą większość brzusznej strony ciała tarczkę wentro-analną. U "Polonozercon" ma ona cztery szczecinki na przedniej krawędzi i jest całobrzega, pozbawiona wycięcia. Przetchlinki ulokowane są na parze małych tarczek perytremalnych. Każda z nich ma dwie szczecinki: bardzo krótką (8 μm długości) i gładką szczecinkę p1 oraz dłuższą (24 μm długości) i włochatą szczecinkę p2. Tarczki perytremalne są wolne (nieprzyrośnięte) a ich końcowe części za biodrami odnóży krocznych czwartej pary ścięte. Pomiędzy tarczkami perytremalnymi a brzegami podonotum występuje szerokie pasmo słabo zesklerotyzowanego oskórka. Podobnie jak u rodzaju "Mixozercon" brak jest tarczek adgenitalnych, natomiast w przeciwieństwie do niego brak również wspólnego otworu drugiej pary gruczołów wentralnych (gv2). U samca otwór płciowy leży na wysokości drugiej pary odnóży krocznych, na tarczce sternogenitalnej, powstałej przez zlanie się tarczek: sternalnej, metasternalnej i genitalnej.
Stadia rozwojowe.
Zerconidae mają trzy stadia niedorosłe: larwę, protonimfę i deutonimfę. W przypadku tego gatunku znane są tylko dwa ostatnie.
Protonimfa osiąga od 305 do 336 μm długości i od 165 do 220 μm szerokości ciała. Tarczka podonotalna ma szczecinki krótkie i gładkie z wyjątkiem dwóch dłuższych i bardzo delikatnie omszonych par: pierwszej pary rzędów wewnętrznych (i1; długości 32 μm) oraz trzeciej pary rzędów krawędziowych (r3; długości 25 μm). Spośród szczecinek na tarczce opistonotalnej dwie pary są długie i bardzo delikatnie omszone: szósta para rzędów wewnętrznych (I6; długości 58 μm) oraz czwarta para rzędów bocznych (S4; długości 40 μm). Ponadto delikatne omszenie cechuje szczecinki drugiej i trzeciej pary rzędów bocznych (S2 i S3). W rzędach pośrednich dwie początkowe pary szczecinek (Z1 i Z2) są gładkie i krótkie, a trzecia para (Z3) około dwukrotnie od nich dłuższa. Pierwszy człon nogogłaszczka ma jedną szczecinkę. Liczba szczecinek na pozostałych członach nogogłaszczków jest taka jak u formy dorosłej.
Deutonimfa osiąga od 370 do 445 μm długości i od 230 do 280 μm szerokości ciała. Tarczka podonotalna ma szczecinki pierwszej pary rzędów wewnętrznych (i1) długości 30 μm i o bardzo delikatnie omszonej powierzchni. Pozostałe szczecinki podonotum są krótkie i gładkie. Szczecinki na tarczce opistonotalnej są gładkie; spośród nich dwukrotnie większą długość od pozostałych osiągają: szczecinki szóstej pary rzędów wewnętrznych (I6), czwartej pary rzędów pośrednich (Z4) oraz czwartej pary rzędów bocznych (S4). Podobnie jak u dorosłych szczecinki piątej pary rzędów wewnętrznych (I5) umieszczone są pomiędzy rogalikowatymi zagłębieniami wewnętrznej i zewnętrznej pary. Liczba szczecinek na poszczególnych członach nogogłaszczków jest taka jak u formy dorosłej.
Ekologia i występowanie.
Pajęczak w Polsce znany jest tylko z lokalizacji typowej w polskim Tatrzańskim Parku Narodowym, w Tatrach Wysokich. Stanowisko obejmuje dwa miejsca w masywie Rysów. Jedno znajduje się na wysokości 2485 m n.p.m. i ma ekspozycję północną, zaś drugie leży na wysokości 2474 m n.p.m. i ma ekspozycję zachodnią. Okazy znaleziono we mchach porastających granitowe skały. W publikacji z 2004 gatunek ten po raz pierwszy wykazano również ze słowackiej strony Tatr.
Brak jest danych o preferencjach pokarmowych tego gatunku. Ogólnie Zerconidae są roztoczami drapieżnymi, a ich ofiarami padają larwy innych roztoczy, nicienie oraz jaja różnych bezkręgowców.

</doc>
<doc id="4706982" url="https://pl.wikipedia.org/wiki?curid=4706982" title="Polonozercon">
Polonozercon



</doc>
<doc id="4706983" url="https://pl.wikipedia.org/wiki?curid=4706983" title="Kardolińska Polana">
Kardolińska Polana

Kardolińska Polana () – polana w Dolinie za Tokarnią () na północnej stronie słowackich Tatr Bielskich.
Polana znajduje się w dolnej części tej doliny, w której dolina od Kotlin wznosi się w kierunku zachodnim. Położona jest na dnie doliny, w orograficznie prawych jej zboczach i po południowej stronie spływającego dnem Doliny Potoku za Tokarnią, na wysokości około 850-880 m n.p.m. Znajduje się u wylotu Kardolińskiego Żlebu, w odległości około 50 m od drogi biegnącej dnem doliny. Jest jedną z czterech polan w Dolinie za Tokarnią. Dwie z nich znajdują się w odległości kilkuset metrów, czwarta w dolnej części Babiej Doliny (górna część Doliny za Tokarnią, za jej zakrętem).
Polana znajduje się na obszarze ochrony ścisłej TANAP-u i nie prowadzi przez nią żaden szlak turystyczny. Z tego względu jest praktycznie nieznana i na mapach nie posiada nazwy. Jej nazwa jest autorstwa W. Cywińskiego. Obok Kardolińskiej Polany prowadzi na Kardolińską Przełęcz stroma droga leśna, wyżej zamieniająca się w ścieżkę.

</doc>
<doc id="4706984" url="https://pl.wikipedia.org/wiki?curid=4706984" title="Stok (województwo lubuskie)">
Stok (województwo lubuskie)



</doc>
<doc id="4706986" url="https://pl.wikipedia.org/wiki?curid=4706986" title="Troszki (województwo lubuskie)">
Troszki (województwo lubuskie)



</doc>
<doc id="4706988" url="https://pl.wikipedia.org/wiki?curid=4706988" title="Polana pod Ozielcem">
Polana pod Ozielcem

Polana pod Ozielcem () – polana w Dolinie za Tokarnią () na północnej stronie słowackich Tatr Bielskich.
Polana znajduje się na wysokości około 940 m n.p.m., w miejscu, w którym droga jezdna prowadząca doliną zaczyna stromo wznosić się na Ozielec. W lewo odgałęzia się od niej droga prowadząca dalej dnem doliny do jej górnej części (Babiej Doliny). W odległości około 200 m (w dól doliny) znajduje się Kardolińska Polana, a w odległości kilkuset metrów w górę doliny – Babia Polanka.
Polana znajduje się na obszarze ochrony ścisłej TANAP-u i nie prowadzi przez nią żaden szlak turystyczny. Z tego względu jest praktycznie nieznana i na mapach nie posiada nazwy. Jej nazwa jest autorstwa W. Cywińskiego. Obok Kardolińskiej Polany prowadzi na Kardolińską Przełęcz stroma droga leśna, wyżej zamieniająca się w ścieżkę.

</doc>
<doc id="4706989" url="https://pl.wikipedia.org/wiki?curid=4706989" title="Rhodinicola similis">
Rhodinicola similis

Rhodinicola similis – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4706991" url="https://pl.wikipedia.org/wiki?curid=4706991" title="Rhodinicola tenuis">
Rhodinicola tenuis

Rhodinicola tenuis – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4706992" url="https://pl.wikipedia.org/wiki?curid=4706992" title="Kijewo (województwo lubuskie)">
Kijewo (województwo lubuskie)



</doc>
<doc id="4706993" url="https://pl.wikipedia.org/wiki?curid=4706993" title="Rhodinicola thomassini">
Rhodinicola thomassini

Rhodinicola thomassini – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1970 roku przez francuskiego zoologa Luciena Laubiera.

</doc>
<doc id="4706994" url="https://pl.wikipedia.org/wiki?curid=4706994" title="Kosobudki (województwo lubuskie)">
Kosobudki (województwo lubuskie)



</doc>
<doc id="4706996" url="https://pl.wikipedia.org/wiki?curid=4706996" title="Sapphirinella mediterranea">
Sapphirinella mediterranea

Sapphirinella mediterranea – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1863 roku przez niemieckiego zoologa Carla Clausa.

</doc>
<doc id="4706997" url="https://pl.wikipedia.org/wiki?curid=4706997" title="Veronica Jones-Perry">
Veronica Jones-Perry

Veronica Jones-Perry (ur. 20 stycznia 1997 w West Jordan) – amerykańska siatkarka, grająca na pozycji przyjmującej oraz atakującej. 
Sukcesy klubowe.
Mistrzostwa NCAA:
Superpuchar Polski:
Liga polska:
Sukcesy reprezentacyjne.
Puchar Panamerykański:

</doc>
<doc id="4707000" url="https://pl.wikipedia.org/wiki?curid=4707000" title="Sapphirinella pellucida">
Sapphirinella pellucida

Sapphirinella pellucida – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1866 roku przez niemieckiego zoologa Carla Clausa.

</doc>
<doc id="4707001" url="https://pl.wikipedia.org/wiki?curid=4707001" title="Sapphirinella stylifera">
Sapphirinella stylifera

Sapphirinella stylifera – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1856 roku przez angielskiego antropologa i zoologa sir Johna Lubbocka.

</doc>
<doc id="4707002" url="https://pl.wikipedia.org/wiki?curid=4707002" title="Sapphirinella vitrea">
Sapphirinella vitrea

Sapphirinella vitrea – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 1866 roku przez niemieckiego zoologa Carla Clausa.

</doc>
<doc id="4707003" url="https://pl.wikipedia.org/wiki?curid=4707003" title="Sheaderia">
Sheaderia

Sheaderia – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4707004" url="https://pl.wikipedia.org/wiki?curid=4707004" title="Dąbrówka (powiat lubaczowski)">
Dąbrówka (powiat lubaczowski)



</doc>
<doc id="4707005" url="https://pl.wikipedia.org/wiki?curid=4707005" title="Sheaderia bifida">
Sheaderia bifida

Sheaderia bifida – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4707007" url="https://pl.wikipedia.org/wiki?curid=4707007" title="Kosobudy (województwo podkarpackie)">
Kosobudy (województwo podkarpackie)



</doc>
<doc id="4707013" url="https://pl.wikipedia.org/wiki?curid=4707013" title="Wacław Machnicki (1898–1978)">
Wacław Machnicki (1898–1978)

Wacław Machnicki (ur. 24 lipca 1898 w Gałęzewie, zm. 15 maja 1978 w Poznaniu) – sierżant Wojska Polskiego, kawaler Orderu Virtuti Militari, powstaniec wielkopolski.
Życiorys.
Urodził się w rodzinie Stanisława, rolnika i Anny z Zarembów. Uczył się fachu ślusarza w szkole zawodowej w Chodzieży.
6 stycznia 1919 przystąpił do walczących w powstaniu wielkopolskim i otrzymał przydział do kompanii margonińskiej, a następnie do 1 kompanii poznańskiej (przemianowanej w późniejszym okresie na 11 kompanię 4 pułku Strzelców Wielkopolskich). Do końca lipca 1919 r. uczestniczył w walkach o wyzwolenie terenów Wielkopolski. Od sierpnia 1919 roku brał udział w wojnie polsko-bolszewickiej, podczas której wyróżnił się odwagą w dniu 16 sierpnia 1920 r. przy akcji zdobywania radzieckiego pociągu pancernego w trakcie walk na odcinku Garwolin – Mińsk Mazowiecki. Za wykazane w tej akcji męstwo został odznaczony Krzyżem Srebrnym Orderu Virtuti Militari.
W Wojsku Polskim służył do roku 1927 awansując do stopnia sierżanta. W stan spoczynku przeszedł jako inwalida wojenny. Następnie pracował w poznańskich wojskowych zakładach samochodowych. We wrześniu 1939 roku wziął udział w walkach pod Kutnem i Łowiczem jako żołnierz kolumny samochodowej Oddziału II Sztabu. Następnie został zagarnięty do sowieckiej niewoli, z której udało mu się zbiec i w listopadzie tegoż roku powrócić do Poznania. Po zakończeniu II wojny światowej prowadził własną firmę przewozową. Zmarł w Poznaniu i pochowany został na tamtejszym cmentarzu w Junikowie (pole: 9, kwatera: 5, rząd: G, miejsce: 41).
Pierwszą żoną Wacława Machnickiego była Anna z domu Wrzeszcz (1898–1924). W 1924 ożenił się ze Stefanią z Kuczmów, z którą miał córki Krystynę i Janinę oraz syna Zdzisława.

</doc>
<doc id="4707015" url="https://pl.wikipedia.org/wiki?curid=4707015" title="Potok za Tokarnią">
Potok za Tokarnią

Potok za Tokarnią () – potok płynący Doliną za Tokarnią w słowackich Tatrach Bielskich. Dla jego górnej części Witold Henryk Paryski podaje nazwę Babi Potok, Słowacy dla całego potoku podają nazwę Babí potok (dawniej także "Babilovsky potok").
Potok wypływa w Kurzej Dolince na północnych stokach Bujaczego Wierchu. Spływa początkowo w kierunku północnym, w środkowej części Doliny za Tokarnią (poniżej Babiej Polanki) zmienia kierunek na wschodni. W Kotlinach uchodzi do Bielskiego Potoku jako jego prawy dopływ. Następuje to na wysokości około 790 m, w odległości około 300 m na północ od leśniczówki Kardolina przy Drodze Wolności.
Nazwa potoku pochodzi od wznoszącego się w jego orograficznie lewych zboczach szczytu Tokarnia. 

</doc>
<doc id="4707018" url="https://pl.wikipedia.org/wiki?curid=4707018" title="44 koty">
44 koty

44 koty (org. "44 Gatti") – włoski serial animowany dla dzieci emitowany po raz pierwszy w latach 2018-2021. 
Serial jest emitowany we Włoszech przez Rai Yoyo, a na całym świecie na kanałach Nickelodeon należących do ViacomCBS.
Serial opowiada o przygodach czterech kociąt, które tworzą grupę muzyczną o nazwie Buffycats. Tytuł serialu nawiązuje do piosenki z konkursu Zecchino d'Oro z 1968 roku zatytułowanej „Quarantaquattro gatti”. Liczne piosenki z festiwalu są wykorzystywane w poszczególnych jego odcinkach.

</doc>
<doc id="4707019" url="https://pl.wikipedia.org/wiki?curid=4707019" title="Joseph Smallwood">
Joseph Smallwood



</doc>
<doc id="4707022" url="https://pl.wikipedia.org/wiki?curid=4707022" title="Spionicola">
Spionicola

Spionicola – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 2009 roku przez zoologów Tagea K. S. Björnberga; Vasilya I. Radashevsky'ego.

</doc>
<doc id="4707024" url="https://pl.wikipedia.org/wiki?curid=4707024" title="Władysław Zaremba (1902–1972)">
Władysław Zaremba (1902–1972)

Władysław Zaremba (ur. 30 lipca 1902 w Orzechówce, zm. 25 sierpnia 1972 w Boguchwałowie) – polski polityk, działacz ruchu ludowego, w latach 1943–1945 wiceprzewodniczący Rady Narodowej RP na uchodźstwie, w latach 1946–1947 poseł do KRN.
Życiorys.
Ukończył zaledwie dwie klasy szkoły powszechnej, zaś wszelkie braki w wykształceniu nadrabiał otwartością i ogólną ciekawością świata.
Uczestnik wojny polsko-bolszewicką w szeregach 38. Pułku Piechoty Strzelców Lwowskich. Następnie zakupił niewielkie gospodarstwo we wsi koło powiatu Podhajce w województwie tarnopolskim. Był pionierem nowinek w rolnictwie w swoim regionie, zachęcając do modernizacji innych chłopów. Propagował czytelnictwo prasy ludowej, uświadamiał politycznie chłopów, a także wskazywał na konieczność stosowania nowych technik uprawy i nowych narzędzi celem podniesienia efektywności roli. Obok pracy na roli aktywnie działał w ruchu ludowym, m.in. jako prezes Zarządu Powiatowego SL w Podhajcach. W 1922 r. członek rady gminy Halicz, a od 1934 r. wójt gminy Halicz.
Po przewrocie majowym w 1926 r. prześladowany przez władze sanacyjne jako działacz ludowy i zdecydowany krytyk rządów Józefa Piłsudskiego.
Wielokrotnie aresztowany, osadzony także w więzieniu u Brygidek we Lwowie. Od 1931 r. wiceprezes Zarządu Wojewódzkiego SL we Lwowie, od 1937 r. członek Rady Naczelnej SL. Osobiście kierował przygotowaniami do strajku chłopskiego w 1937 w powiecie podhajeckim. Zatrzymany 25 sierpnia 1937 r. przebywał w areszcie do rozprawy sądowej, która odbyła się 18 stycznia 1938 r. Skazany na 9 miesięcy więzienia.
Uczestnik kampanii wrześniowej 1939. Deportowany wraz z rodziną 10 lutego 1940 r. do przysiółka Zimowoja Teja nad rzeką Jenisej, a następnie do Taszkientu. W 1942 r. nawiązał kontakt z ambasadorem RP w Moskwie Stanisławem Kotem, dzięki któremu rodzina Zarembów wydostała się z ZSRR. W marcu 1942 r. Władysław Zaremba dotarł do Londynu. W grudniu 1943 r. został wiceprzewodniczącym Rady Narodowej RP na uchodźstwie.
W lipcu 1945 r. Władysław Zaremba przyjechał do Polski, gdzie w powiecie głubczyckim przejął 44 ha poniemieckie gospodarstwo. Od 1946 poseł do Krajowej Rady Narodowej. Członek Rady Naczelnej, a następnie Naczelnego Komitetu Wykonawczego Polskiego Stronnictwa Ludowego. Współorganizował struktury PSL na Śląsku i Opolszczyźnie. W latach 1945–1948 prezes Zarządu Powiatowego PSL w Głubczycach, wiceprezes Zarządu Wojewódzkiego PSL w Katowicach.
Aresztowany przez funkcjonariuszy PUBP w Głubczycach 25 października 1947 jako podejrzany o współudział w ucieczce Stanisława Mikołajczyka. Od 30 października 1947 do 3 czerwca 1948 przebywał w więzieniu MBP przy ul. Koszykowej w Warszawie. Po zwolnieniu z więzienia był inwigilowany przez funkcjonariuszy UB. Pod koniec grudnia 1948 uciekł ze Szczecina do Niemiec, a następnie osiadł w USA.
Wszedł w skład Naczelnego Komitetu Wykonawczego PSL na emigracji, był wiceprezesem Związku Przyjaciół Wsi Polskiej w USA. W 1954 r. w trakcie rozłamu w szeregach emigracyjnego PSL opowiedział się przeciwko Stanisławowi Mikołajczykowi i współtworzył PSL-NKW, był redaktorem i wydawcą „Biuletynu Informacyjnego PSL-NKW”.
W listopadzie 1967 na pokładzie MS „Romer” powrócił do Polski i zamieszkał w Boguchwałowie. Pochowany na cmentarzu w Głubczycach.

</doc>
<doc id="4707025" url="https://pl.wikipedia.org/wiki?curid=4707025" title="Spionicola mystaceus">
Spionicola mystaceus

Spionicola mystaceus – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2009 roku przez zoologów Tagea K. S. Björnberga; Vasilya I. Radashevsky'ego

</doc>
<doc id="4707029" url="https://pl.wikipedia.org/wiki?curid=4707029" title="Vivgottoia">
Vivgottoia

Vivgottoia – rodzaj widłonogów z rodziny Clausiidae. Nazwa naukowa tego rodzaju skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4707031" url="https://pl.wikipedia.org/wiki?curid=4707031" title="Vivgottoia garwoodi">
Vivgottoia garwoodi

Vivgottoia garwoodi – gatunek widłonogów z rodziny Clausiidae. Nazwa naukowa tego gatunku skorupiaków została opublikowana w 2013 roku przez zespół biologów: Il-Hoi Kim, Andreya Sikorskiego, Mylesa O'Reilly &amp; Geoffa A. Boxhalla.

</doc>
<doc id="4707032" url="https://pl.wikipedia.org/wiki?curid=4707032" title="Margica">
Margica

Margica () – górna część północno-wschodniej grani Bujaczego Wierchu w słowackich Tatrach Bielskich. Jest to jedna z siedmiu grani tego szczytu. Zwornikowy punkt Margicy znajduje się na wysokości około 1850 m. Margica oddziela Kurzą Dolinkę (najwyższa część Doliny za Tokarnią) od najwyższej części Suchej Doliny Bielskiej. Opada w kierunku północno-wschodnim (a dokładniej NNE) i na wysokości około 1600 m rozgałęzia się na dwa ramiona: Kardoliński Grzbiet i Długi Wierch.
Margica to mało stromy grzbiet. Znajduje się w nim kilka niewybitnych kopek, najwyższa (1718 m) wznosi się powyżej Kurzej Przełęczy. Grzbiet Margicy na obydwie dolinki opada stromymi, kruchymi i poszatkowanymi urwiskami. W najbardziej stromej ich ścianie wschodniej (nad Suchą Doliną) widoczne są dwie duże nyże. Poniżej nich i nieco na północ znajdują się dwie jaskinie: Jaskinia Alabastrowa i Lodowa Piwnica.
Większą część Margicy porasta kosodrzewina, tylko szczytowe partie są trawiaste. Grzbietem Margicy od punktu, w którym rozgałęzia się na Kardoliński Grzbiet i Długi Wierch do Kurzej Przełęczy prowadzi wyraźna ścieżka wśród kosodrzewiny (tylko na jednym krótkim odcinku jest zarośnięta). Powyżej Kurzej Przełęczy prowadzi dobrze wydeptana ścieżka dawnej Magistrali Tatrzańskiej (obecnie ten odcinek jest zamknięty dla turystów).

</doc>
<doc id="4707034" url="https://pl.wikipedia.org/wiki?curid=4707034" title="Urszula Mackiewicz">
Urszula Mackiewicz

Urszula Mackiewicz (ur. 6 czerwca 1969) – polski naukowiec, nauczyciel akademicki, doktor habilitowany nauk medycznych, profesor Centrum Medycznego Kształcenia Podyplomowego.
Życiorys.
W 1992 ukończyła studia magisterskie na kierunku inżynieria biomedyczna w Politechnice Warszawskiej. Stopień doktora nauk medycznych z wyróżnieniem uzyskała w 2000 w Centrum Medycznym Kształcenia Podyplomowego w Warszawie na podstawie rozprawy pt. "Zależny od potencjału błony komórkowej mechanizm wyzwalania wapnia z siateczki sarkoplazmatycznej w miocytach serca świnki morskiej", której promotorem był Bohdan Lewartowski. W 2011 w tej samej uczelni uzyskała stopień doktora habilitowanego na podstawie pracy pt. "Czynność transporterów wapniowych w kardiomiocytach podczas pozawałowej przebudowy serca szczura". W 2017 otrzymała stanowisko profesora nadzwyczajnego w Centrum Medycznym Kształcenia Podyplomowego.
W latach 1994-1997 zawodowo związana z Zakładem Biochemii Instytutu Biologii Doświadczalnej im. Marcelego Nenckiego PAN. Od 1997 związana z Centrum Medycznym Kształcenia Podyplomowego. Profesor w Zakładzie Fizjologii Klinicznej CMKP oraz Dyrektor i Dziekan Szkoły Kształcenia Doktorantów CMKP.
Od 2011 Kierownik Studiów Doktoranckich w CMKP, a od 2019 Kierownik Szkoły Doktorskiej Medycyny Translacyjnej prowadzonej wspólnie przez CMKP, Instytut Medycyny Doświadczalnej i Klinicznej im. Mirosława Mossakowskiego PAN, Instytut Biochemii i Biofizyki PAN, Instytut Biocybernetyki i Inżynierii Biomedycznej im. Macieja Nałęcza PAN oraz Instytut Hematologii i Transfuzjologii.
Publikacje.
Autorka lub współautorka ponad 100 publikacji z zakresu kardiologii eksperymentalnej.
Odznaczenia.
W 2018 na wniosek Ministra Zdrowia za zasługi w działalności na rzecz rozwoju medycyny otrzymała Srebrny Krzyż Zasługi. W 2021 odznaczona Krzyżem Kawalerskim Orderu Odrodzenia Polski za wybitne zasługi w działalności na rzecz ochrony zdrowia i za osiągnięcia w dziedzinie nauk medycznych.

</doc>
<doc id="4707038" url="https://pl.wikipedia.org/wiki?curid=4707038" title="Milkowce">
Milkowce

Milkowce (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Dawniej wieś i uroczysko. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Tereszki.

</doc>
<doc id="4707040" url="https://pl.wikipedia.org/wiki?curid=4707040" title="Litoria avocalis">
Litoria avocalis



</doc>
<doc id="4707041" url="https://pl.wikipedia.org/wiki?curid=4707041" title="Nyctimystes infrafrenatus">
Nyctimystes infrafrenatus



</doc>
<doc id="4707049" url="https://pl.wikipedia.org/wiki?curid=4707049" title="Twierdzenie Mongego">
Twierdzenie Mongego



</doc>
<doc id="4707052" url="https://pl.wikipedia.org/wiki?curid=4707052" title="97 Pułk Piechoty Austro-Węgier">
97 Pułk Piechoty Austro-Węgier



</doc>
<doc id="4707060" url="https://pl.wikipedia.org/wiki?curid=4707060" title="Myśluki">
Myśluki

Myśluki (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Tereszki.

</doc>
<doc id="4707062" url="https://pl.wikipedia.org/wiki?curid=4707062" title="Wkłucie centralne">
Wkłucie centralne



</doc>
<doc id="4707065" url="https://pl.wikipedia.org/wiki?curid=4707065" title="Bernard Nabonne">
Bernard Nabonne

Bernard Nabonne (ur. w 1897 r. w Madiran, zm. w 1951 r. w Paryżu) – francuski pisarz, laureat Nagrody Renaudot w 1927 r. za powieść "Maïtena". Miał korzenie béarnaskie, pisał powieści oraz biografie historyczne. Jego inne dzieła to m.in. "À l'abandon" (1932), "À la Gasconne" (1935) czy "Joseph Bonaparte" (1950). 

</doc>
<doc id="4707066" url="https://pl.wikipedia.org/wiki?curid=4707066" title="Nicolas Szerszen">
Nicolas Szerszen



</doc>
<doc id="4707067" url="https://pl.wikipedia.org/wiki?curid=4707067" title="Bolszewski">
Bolszewski

Bolszewski (Bolschow, Bolssewski, Bawola Głowa odmienny) – pomorski herb szlachecki, herb własny rodziny Bolszewskich. odmiana herbu Bawola Głowa.
Opis herbu.
Opis zgodnie z klasycznymi regułami blazonowania:
"W polu głowa bawola. Klejnot: nad hełmem w koronie trzy pióra strusie. Labry. Barwy nieznane."
Najwcześniejsze wzmianki.
Pieczęć Krzysztofa Bolszewskiego, ławnika puckiego, przyłożona do kilku dokumentów z 1611 roku, przechowywanych w Archiwum Państwowym w Gdańsku.
Herbowni.
Bolszewski (Bolczeffszky, Boleschaw, Bolischoffszky, Bolschau, Bolschow, Bolsscheffszky, Bolssewski, Bolyschaw, Bulichoffszken, Bulschowsski).
Według Piotra Nałęcz-Małachowskiego ("Zbiór nazwisk szlachty", 1805), rodzina ta posługiwała się herbem Biberstein, co zaowocowało przypisywaniem jej tego herbu w późniejszych publikacjach. Ponieważ herb Rogala nosił także oboczną nazwę Biberstein, również Rogala bywała przypisywana Bolszewskim. Jest to pomyłka wynikająca z utożsamienia Bolszewskich z Bojszowskimi z Bojszów koło Pszczyny, z rodu Bibersteinów.
Podobieństwo herbów wskazuje na pokrewieństwo Bolszewskich z Janowskimi. Ponadto, przedstawiciele rodziny Janowskich (Jannewitz) nabyli na początku XVII wieku Bolszewo i zaczęli używać podwójnego nazwiska Janowic-Bolszewski albo tylko Bolszewski.

</doc>
<doc id="4707068" url="https://pl.wikipedia.org/wiki?curid=4707068" title="Guy Boulanger">
Guy Boulanger

Joseph Ferdinand Guy Boulanger (ur. 6 czerwca 1963 w Whitton) – kanadyjski duchowny katolicki, biskup Rouyn-Noranda od 2020.
Życiorys.
Prezbiterat.
Święcenia kapłańskie przyjął 26 października 1991 i został inkardynowany do archidiecezji Sherbrooke. Przez kilka lat pracował jako duszpasterz parafialny. W 2000 mianowany notariuszem sądu biskupiego oraz obrońcą węzła małżeńskiego (pełnił także funkcje m.in. dyrektora kurialnego wydziału ds. powołań oraz wikariusza biskupiego ds. ekonomicznych). W 2012 został wikariuszem generalnym archidiecezji.
Episkopat.
31 stycznia 2020 roku został mianowany przez papieża Franciszka biskupem diecezji Rouyn-Noranda. Sakry biskupiej udzielił mu 28 sierpnia 2020 roku arcybiskup Paul-André Durocher, metropolita Gatineau.

</doc>
<doc id="4707070" url="https://pl.wikipedia.org/wiki?curid=4707070" title="Alin Stoica">
Alin Stoica

Alin Tudor Adi Stoica (ur. 10 grudnia 1979 w Bukareszcie) – rumuński piłkarz występujący na pozycji pomocnika. Syn innego piłkarza, Tudorela Stoicy.
Kariera klubowa.
Stoica rozpoczynał karierę w 1995 roku w barwach Steauy Bukareszt, z którą w debiutanckim sezonie 1995/1996 zdobył mistrzostwo oraz Puchar Rumunii. W 1996 roku przeszedł do belgijskiego Anderlechtu. W Division 1 zadebiutował 2 kwietnia 1997 w wygranym 2:1 meczu ze Standardem Liège, zaś 4 października 1997 w wygranym 5:0 spotkaniu z KSC Lokeren strzelił swoje dwa pierwsze gole w tych rozgrywkach. W sezonach 1999/2000 oraz 2000/2001 wywalczył z Anderlechtem mistrzostwo Belgii.
W 2002 roku odszedł do także pierwszoligowego Club Brugge. W sezonie 2002/2003 zdobył z nim mistrzostwo Belgii, a w następnym – Puchar Belgii. W styczniu 2005 przeszedł do włoskiej Sieny. W jej barwach nie rozegrał jednak żadnego spotkania w Serie A i w kwietniu 2005 odszedł do rumuńskiego Nationalu Bukareszt, grającego w pierwszej lidze. Po sezonie 2004/2005 został zawodnikiem ligowego rywala, Politehniki Timișoara. 18 marca 2006 w wygranym 2:0 pojedynku z FCM Bacău zdobył swoją jedyną bramkę w lidze rumuńskiej.
W 2006 roku wrócił do Belgii, gdzie grał w pierwszoligowych drużynach KAA Gent oraz Excelsior Mouscron. Następnie był graczem rumuńskiego FC Brașov, a także serbskiej Vojvodiny, z której odszedł wraz z końcem sezonu 2009/2010. Kolejny kontrakt podpisał w kwietniu 2013 z drużyną ACS Poli Timișoara, jednak nie zagrał tam w żadnym meczu. Potem reprezentował barwy czwartoligowego belgijskiego klubu Standaard Wetteren, a w styczniu 2015 wrócił do ligi rumuńskiej, zostając graczem Concordii Chiajna. Również w jej barwach nie rozegrał żadnego spotkania i po sezonie 2014/2015 zakończył karierę.
Kariera reprezentacyjna.
W reprezentacji Rumunii Stoica zadebiutował 18 marca 1998 w przegranym 0:1 towarzyskim meczu z Izraelem. W latach 1998–2003 w drużynie narodowej rozegrał 12 spotkań.

</doc>
<doc id="4707081" url="https://pl.wikipedia.org/wiki?curid=4707081" title="Kardoliński Grzbiet">
Kardoliński Grzbiet

Kardoliński Grzbiet () – grzbiet będący przedłużeniem grzbietu Margicy w słowackich Tatrach Bielskich. Na wysokości około 1600 m Margica rozgałęzia się na dwa grzbiety; Kardoliński Grzbiet (orograficznie lewy) i Długi Wierch (prawy). Kardoliński Grzbiet tworzy dolną część prawych zboczy Doliny za Tokarnią i oddziela ją od Doliny Czarnej. 
Kardoliński Grzbiet opada początkowo w kierunku północno-wschodnim, a potem wschodnim. Kolejno od południa na północ znajdują się w nim: Kardolińska Przełęcz Wyżnia (ok. 1100 m), Kardoliński Wierch (ok. 1127 m), Kardolińska Przełęcz (ok. 970 m) i Czarny Wierch (1054 m). Na wysokości około 1500 m grzbiet rozgałęzia się na dwa ramiona:
Kardoliński Grzbiet tylko w najwyższej swojej części jest porośnięty kosodrzewiną, resztę zboczy porasta las, w nielicznych tylko jego miejscach znajdują się niewielkie skały. Północne zbocza trawersują dwie ścieżki. 
Nazwa grzbietu jest autorstwa Władysława Cywińskiego. 

</doc>
<doc id="4707083" url="https://pl.wikipedia.org/wiki?curid=4707083" title="Czarny Wierch">
Czarny Wierch



</doc>
<doc id="4707085" url="https://pl.wikipedia.org/wiki?curid=4707085" title="Józef Sieczkowski (pilot)">
Józef Sieczkowski (pilot)

Józef Sieczkowski (ur. 5 stycznia 1899 w Warszawie, zm. 3 sierpnia 1923 w Grudziądzu) – porucznik obserwator Wojska Polskiego, kawaler Orderu Virtuti Militari.
Życiorys.
Urodził się 5 stycznia 1899 w Warszawie, w rodzinie Józefa i Zuzanny z d. Gąsińska. Absolwent Szkoły Głównej Handlowej. W 1915 wstąpił do POW w Petersburgu. W styczniu 1916 został zmobilizowany do armii rosyjskiej i przydzielony do Pawłowskiej Szkoły Wojskowej. Służył w 199 pułku piechoty na froncie niemieckim.
Następnie od 15 kwietnia 1919 jako żołnierz odrodzonego Wojska Polskiego w 4 Dywizji Strzelców. Został przydzielony do 18 pułku piechoty. 16 kwietnia 1920 przydzielony do Oficerskiej Szkoły Obserwatorów Lotniczych. Od lipca 1920 walczył w składzie 3 eskadry wywiadowczej na froncie wojny polsko-bolszewickiej. Szczególnie odznaczył się w walkach „w czasie ofensywy w okresie od 22 IX do 13 X 1920 i wykonaniu kilkunastu lotów bojowych, podczas których bombardował i atakował z karabinów maszynowych przeciwnika”. Za tę postawę został odznaczony Orderem Virtuti Militari.
1 czerwca 1921 roku nadal pełnił służbę w 3 eskadry lotniczej, a jego oddziałem macierzystym był 1 pułk lotniczy w Warszawie. 3 maja 1922 został zweryfikowany w stopniu porucznika ze starszeństwem z 1 czerwca 1919 roku i 43. lokatą w korpusie oficerów aeronautycznych. W tym samym roku pełnił służbę w 2 pułku lotniczym w Krakowie na stanowisku obserwatora 8, a następnie 14 eskadry. Od 4 maja 1923 w Wyższej Szkole Pilotów. Podczas wypadku w locie ćwiczebnym na samolocie SPAD został ciężko poparzony. Zmarł w wyniku powikłań w szpitalu w Grudziądzu. Pochowany na cmentarzu Powązkowskim (kwatera 234-5-13). Był kawalerem.

</doc>
<doc id="4707095" url="https://pl.wikipedia.org/wiki?curid=4707095" title="Jujutsu">
Jujutsu



</doc>
<doc id="4707096" url="https://pl.wikipedia.org/wiki?curid=4707096" title="Ranoidea">
Ranoidea

Ranoidea – rodzaj płaza bezogonowego z podrodziny Pelodryadinae w rodzinie Pelodryadidae. 
Zasięg występowania.
Rodzaj obejmuje gatunki występujące w Australii, na Nowej Gwinei, Molukach i Luizjadach.
Systematyka.
Podział systematyczny.
Do rodzaju należą następujące gatunki:

</doc>
<doc id="4707098" url="https://pl.wikipedia.org/wiki?curid=4707098" title="Tacit Investment">
Tacit Investment

Tacit Investment – spółka inwestycyjna operująca na rynku nieruchomości luksusowych w sektorze apartamentowym, hotelowym oraz użyteczności publicznej. Wśród jej realizacji znajdują się Cosmopolitan Twarda 2/4, Nobu Hotel Warsaw, hotel The Bridge we Wrocławiu, niepubliczne liceum Akademeia High School, klub sportowy Sinnet House of Sports.
Tacit Investment wchodzi w skład grupy kapitałowej kontrolowanej przez Gregory'ego Jankilevitscha i Wiaczesława Smołokowskiego. W latach 2012–2015 prezesem zarządu spółki był Michał Borowski.

</doc>
<doc id="4707100" url="https://pl.wikipedia.org/wiki?curid=4707100" title="Darliston (Anglia)">
Darliston (Anglia)

Darliston – osada w Anglii, w hrabstwie Shropshire, w dystrykcie (unitary authority) Shropshire. Leży 23 km od miasta Shrewsbury. W 1870-72 osada liczyła 278 mieszkańców.

</doc>
<doc id="4707101" url="https://pl.wikipedia.org/wiki?curid=4707101" title="Ryt karmelitański">
Ryt karmelitański

Ryt karmelitański – katolicki ryt Mszy Świętej, właściwy zakonowi karmelitów. Przez zakonników trzewiczkowych używany aż do wydania nowego Mszału Rzymskiego w 1969 roku.
Zakon karmelitów (podczas swojego istnienia na górze Karmel) przyjął liturgię z Ziemi Świętej, wariant obrządku rzymsko-paryskiego. Po przybyciu do Europy zachowali swój obrządek, pozostawili go również po 1570 roku (po soborze Trydenckim). Karmelici bosi – ci, którzy powstali dzięki reformie świętej Teresy od Jezusa i świętego Jana od Krzyża – przyjęli ryt rzymski. Karmelici trzewiczkowi używali swego rytu aż do przyjęcia mszału Pawła VI w 1969 roku.

</doc>
<doc id="4707104" url="https://pl.wikipedia.org/wiki?curid=4707104" title="Glenn Verbauwhede">
Glenn Verbauwhede

Glenn Verbauwhede (ur. 19 maja 1985 w Kortrijk) – belgijski piłkarz występujący na pozycji bramkarza.
Kariera klubowa.
Verbauwhede jako junior grał w zespołach KSV Waregem oraz Club Brugge. Następnie został włączony do pierwszej drużyny Brugge, w której barwach zadebiutował 24 sierpnia 2006 w wygranym 5:2 meczu II rundy eliminacji Pucharu UEFA z Sūduvą Mariampol. W Eerste klasse swój pierwszy mecz rozegrał natomiast 11 lutego 2007 przeciwko Anderlechtowi (2:2). W sezonie 2006/2007 zdobył z klubem Puchar Belgii. W połowie 2008 roku przeszedł na wypożyczenie do także pierwszoligowego KV Kortrijk. Nie rozegrał tam jednak żadnego spotkania i pod koniec tego samego roku wrócił do Brugge. W połowie 2009 roku ponownie został wypożyczony do Kortrijk i grał tam do 2011 roku. Wówczas wygasł jego kontrakt z Club Brugge i odszedł na wolny transfer.
W styczniu 2012 podpisał kontrakt z pierwszoligowym KVC Westerlo, którego barwy reprezentował do końca sezonu 2011/2012. Następnie pozostawał bez klubu do kwietnia 2013, kiedy to został zawodnikiem południowoafrykańskiego Mamelodi Sundowns FC z Premier Soccer League. W jego barwach nie zagrał jednak w żadnym meczu. W sierpniu 2014 został wypożyczony do ligowego rywala, zespołu Free State Stars FC. W Premier Soccer League zadebiutował 18 października 2014 w przegranym 0:1 spotkaniu z Orlando Pirates. Po sezonie 2014/2015 wróciło do Mamelodi, a w listopadzie 2015 odszedł z tego klubu.
W styczniu 2016 dołączył do klubu Maritzburg United FC (Premier Soccer League). W połowie tego samego roku zakończył karierę.
Kariera reprezentacyjna.
Verbauwhede reprezentował Belgię na szczeblach U-16, U-17, U-18, U-19 oraz U-21. Jako zawodnik kadry U-19 rozegrał dwa spotkania na Mistrzostwach Europy 2004, zakończonych przez Belgię na fazie grupowej.
W 2005 roku został powołany do pierwszej reprezentacji Belgii na mecz el. do MŚ 2006 z Litwą, ale nie zagrał w nim.

</doc>
<doc id="4707108" url="https://pl.wikipedia.org/wiki?curid=4707108" title="Borzyszkowski IV">
Borzyszkowski IV

Borzyszkowski IV – pomorski herb szlachecki, herb własny rodziny Borzyszkowskich.
Opis herbu.
Opis zgodnie z klasycznymi regułami blazonowania:
"W polu strzała, nad którą i po bokach po gwieździe. Brak klejnotu, hełmu i korony. Brak labrów. Barwy nieznane."
Najwcześniejsze wzmianki.
Lakoniczny opis herbu pomorskiej rodziny Borzyszkowskich w "Herbarzu polskim" Adama Bonieckiego. Opis ten mógł powstać na potrzeby wywodu szlachectwa przeprowadzonego w 1636 roku przez Macieja i Walentego Borzyszkowskich. Opis mówi o strzale i trzech gwiazdach, których ułożenia nie sprecyzowano. Możliwy jest też wariant z jedną gwiazdą pod strzałą.
Herbowni.
Borzyszkowski (Borczyskowski, Borischkowski, Boryszkowski, Borzeskowski, Borzeszkowski, Borziskowski, Borzyskowski, Borzykowski). 
Rodzina ta znana była głównie z herbem Borzyszkowski (Sas odmienny), którego zniekształceniem może być herb tutaj opisywany.

</doc>
<doc id="4707109" url="https://pl.wikipedia.org/wiki?curid=4707109" title="Kardoliński Żleb">
Kardoliński Żleb

Kardoliński Żleb () – żleb na północnych zboczach słowackich Tatr Bielskich. Jest największym odgałęzieniem Doliny za Tokarnią. Opada z orograficznie lewych jej zboczy w kierunku północnym i ma wylot nieco poniżej Kardolińskiej Polany (znajduje się ona po jego zachodniej stronie). Żleb jest głęboko wcięty i zawalony próchniejącymi drzewami. Dolną część żlebu porasta las bukowy, górną las świerkowy. Dolną częścią żlebu spływa niewielki potok uchodzący do Potoku za Tokarnią. 
Nazwa żlebu jest autorstwa Władysława Cywińskiego. 

</doc>
<doc id="4707114" url="https://pl.wikipedia.org/wiki?curid=4707114" title="Kolejarze (serial dokumentalny)">
Kolejarze (serial dokumentalny)



</doc>
<doc id="4707125" url="https://pl.wikipedia.org/wiki?curid=4707125" title="Joseph Ferdinand Guy Boulanger">
Joseph Ferdinand Guy Boulanger



</doc>
<doc id="4707127" url="https://pl.wikipedia.org/wiki?curid=4707127" title="Litoria andiirrmalin">
Litoria andiirrmalin



</doc>
<doc id="4707132" url="https://pl.wikipedia.org/wiki?curid=4707132" title="Litoria aruensis">
Litoria aruensis



</doc>
<doc id="4707135" url="https://pl.wikipedia.org/wiki?curid=4707135" title="Mirosław Księżopolski">
Mirosław Księżopolski

Mirosław Andrzej Księżopolski (ur. 1952) – polski politolog, profesor doktor habilitowany Uniwersytetu Warszawskiego.
Życiorys.
Doktoryzował się w 1980 na podstawie pracy "Ewolucja polityki społecznej w Szwecji w latach 1932–1976", a habilitował w 1988 na podstawie pracy "Systemy zabezpieczenia społecznego w krajach nordyckich".
Od 1991 do 1996 był dyrektorem Instytutu Polityki Społecznej Uniwersytetu Warszawskiego, a następnie przewodniczącym rady naukowej tego instytutu. W lipcu 2019 został kierownikiem Katedry Polityki Społecznej i Ubezpieczeń Wydziału Nauk Politycznych i Studiów Międzynarodowych Uniwersytetu Warszawskiego.
Wśród wypromowanych przez niego doktorów znaleźli się: Bartosz Pieliński, Aleksandra Zubrzycka-Czarnecka.
W 2010 odznaczony Złotym Krzyżem Zasługi.
Zainteresowania naukowe.
Do jego głównych zainteresowań naukowych należą: porównawcza polityka społeczna, zabezpieczenie społeczne, specyfika polskiej polityki społecznej w okresie transformacji systemowej i procesy, które ją wówczas kształtowały, modele polityki społecznej w krajach rozwiniętych, w tym w Polsce oraz analiza rozwiązywania najważniejszych kwestii społecznych. Od 1991 jest członkiem Komitetu Nauk o Pracy i Polityce Społecznej Polskiej Akademii Nauk. Od 1991 do 2003 był członkiem rady redakcyjnej czasopisma "Journal of European Social Policy". Jest przewodniczącym rady fundacji "Norden Centrum", która jest ośrodkiem badawczo-edukacyjnym wspierającym modernizację społeczną i dialog regionalny w Europie Środkowej i Północnej.

</doc>
<doc id="4707140" url="https://pl.wikipedia.org/wiki?curid=4707140" title="Litoria auae">
Litoria auae



</doc>
<doc id="4707141" url="https://pl.wikipedia.org/wiki?curid=4707141" title="Twardoszek (przystanek kolejowy)">
Twardoszek (przystanek kolejowy)



</doc>
<doc id="4707143" url="https://pl.wikipedia.org/wiki?curid=4707143" title="Litoria barringtonensis">
Litoria barringtonensis



</doc>
<doc id="4707148" url="https://pl.wikipedia.org/wiki?curid=4707148" title="Litoria becki">
Litoria becki



</doc>
<doc id="4707149" url="https://pl.wikipedia.org/wiki?curid=4707149" title="Litoria booroolongensis">
Litoria booroolongensis



</doc>
<doc id="4707151" url="https://pl.wikipedia.org/wiki?curid=4707151" title="Stanisław Batko">
Stanisław Batko



</doc>
<doc id="4707152" url="https://pl.wikipedia.org/wiki?curid=4707152" title="Litoria brevipalmata">
Litoria brevipalmata



</doc>
<doc id="4707154" url="https://pl.wikipedia.org/wiki?curid=4707154" title="Litoria brongersmai">
Litoria brongersmai



</doc>
<doc id="4707155" url="https://pl.wikipedia.org/wiki?curid=4707155" title="Litoria bulmeri">
Litoria bulmeri



</doc>
<doc id="4707160" url="https://pl.wikipedia.org/wiki?curid=4707160" title="Szymon Krawczykiewicz">
Szymon Krawczykiewicz

Szymon Krawczykiewicz (ur. w 1804 we Lwowie, zm. 23 marca 1881 we Lwowie) krypt. S. K. – oficer armii Królestwa Polskiego, powstaniec listopadowy, nauczyciel i urzędnik, działacz gospodarczy
Życiorys.
Wcześnie osierocony, był uczniem szkoły wojskowej w Kaliszu (1816-1820) a następnie szkoły aplikacyjnej w Warszawie (1820-1823) którą ukończył w stopniu podporucznika. Od 12 września 1823 służył w 1 kompanii, od 31 marca 1831 s 2 kompanii artylerii pieszej. Wziął udział w powstaniu listopadowym oraz wojnie polsko-rosyjskiej 1831 roku, w marcu tego roku awansował na porucznika a następnie kapitana. W lutym 1832 przedostał się do Lwowa. Przez kilka lat pracował jako guwerner i nauczyciel prywatny. W latach 1841-1847 członek redakcji i współwydawca "Gazety Lwowskiej'. Był także znanym autorem podręczników szkolnych z zakresu arytmetyki (zob. niżej)
Aktywny politycznie w okresie Wiosny Ludów. Był instruktorem Legii Akademickiej we Lwowie (kompania studentów szkoły technicznej). Zamieszczał także artykuły dot. kwestii konstytucyjnych i gwardii narodowej w "Gazecie Narodowej" podpisując je "S. K. były oficer wojsk polskich".
Następnie w latach 1848-1873 pracował w Galicyjskiej Kasie Oszczędności, ostatecznie jako jej dyrektor. Członek i działacz Galicyjskiego Towarzystwa Gospodarskiego, członek jego Komitetu (18 czerwca 1854 – 6 lutego 1860). Uczestniczył w różnych formach aktywności społecznej m.in. w Komitecie Medalu Aleksandra Fredry we Lwowie (1865) oraz komitecie jubileuszu 50-lecia powstania listopadowego (1881).
Pochowany na Cmentarzu Łyczakowskim we Lwowie.
Prace Szymona Krawczykiewicza:
Rodzina.
Żonaty z Katarzyną z Siemiradzkich
Odznaczony.
7 czerwca 1831 odznaczony Złotym Krzyżem Virtuti Militari.

</doc>
<doc id="4707162" url="https://pl.wikipedia.org/wiki?curid=4707162" title="Mateusz Owczarek">
Mateusz Owczarek

Mateusz Owczarek (ur. 13 marca 1996 r. w Radomiu) – polski niepełnosprawny lekkoatleta specjalizujący się w biegach sprinterskich i skoku w dal, srebrny medalista mistrzostw Europy. Występuje w klasyfikacji T37.
Życiorys.
W 2018 roku został wicemistrzem Europy w skoku w dal (T37) podczas mistrzostw Europy w Berlinie, ustanawiając swój nowy rekord życiowy – 6,23 m. O dwa centymetry przegrał jedynie z Ukraińcem Wladisławem Zahrebelnym.

</doc>
<doc id="4707165" url="https://pl.wikipedia.org/wiki?curid=4707165" title="Marcel Adamczyk">
Marcel Adamczyk

Marcel Adamczyk (ur. 5 stycznia 1935 w Giraumont, zm. 10 lutego 2023) – francuski piłkarz pochodzenia polskiego występujący na pozycji obrońcy lub pomocnika.
Kariera klubowa.
Adamczyk rozpoczynał karierę w sezonie 1953/1954 w czwartoligowym zespole AS Giraumont. W 1954 roku przeszedł do pierwszoligowego FC Metz i spędził sezon 1954/1955. Następnie wrócił do AS Giraumont, które w międzyczasie awansowało do trzeciej ligi i grał tam do 1957 roku. Następnie ponownie został zawodnikiem FC Metz, którego barwy reprezentował w sezonie 1957/1958.
Kolejnym klubem Adamczyka był pierwszoligowy FC Nancy, w którym występował w latach 1960–1963. Potem odszedł do drugoligowego Lille OSC. W sezonie 1963/1964 awansował z nim do pierwszej ligi. Graczem Lille był do końca kariery w 1968 roku.
W pierwszej lidze francuskiej rozegrał 246 spotkań.
Kariera reprezentacyjna.
Adamczyk wystąpił jeden raz w reprezentacji Francji, 29 września 1963 w przegranym 0:1 meczu el. do ME 1964 z Bułgarią.

</doc>
<doc id="4707168" url="https://pl.wikipedia.org/wiki?curid=4707168" title="Wojciech Penczek">
Wojciech Penczek

Wojciech Penczek – polski inżynier, profesor nauk technicznych. Specjalizuje się w zagadnieniach z zakresu informatyki, w tym informatyki teoretycznej, logiki temporalnej i epistemicznej, metod i technik programowania, systemów rozproszonych oraz weryfikacji systemów współbieżnych. 
Życiorys.
Absolwent studiów informatycznych na Politechnice Warszawskiej (rocznik 1984). Doktoryzował się w IPI PAN w 1989 roku. Habilitację uzyskał w 1996 roku w tym samym Instytucie na podstawie pracy zatytułowanej "Rozdziały: 2, 3, 5, 6 i 8 pracy Traces and logic". Tytuł profesora nauk technicznych nadano mu w 2007 roku.
Wykładowca i profesor zwyczajny w Instytucie Podstaw Informatyki PAN oraz Instytucie Informatyki na Wydziale Nauk Ścisłych i Przyrodniczych Uniwersytetu Przyrodniczo-Humanistycznego w Siedlcach.
Dyrektor IPI PAN. Członek Komitetu Informatyki Polskiej Akademii Nauk oraz korespondent Wydziału Nauk Technicznych tej instytucji od 2019 roku.
Był nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie.
Wybrane prace naukowe.
Autor lub współautor następujących publikacji naukowych:

</doc>
<doc id="4707174" url="https://pl.wikipedia.org/wiki?curid=4707174" title="Stanisław Batko (podoficer)">
Stanisław Batko (podoficer)

Stanisław Batko (21 kwietnia 1891 w Igołomi, zm. 15 maja 1928 w Borku) – żołnierz Legionów Polskich, armii austriackiej, kawaler Orderu Virtuti Militari.
Życiorys.
Urodził się w rodzinie Madeja i Marianny z Dzierzów.
W młodości uczył się kowalstwa, należał do Związku Strzeleckiego oraz do Polskiej Partii Socjalistycznej.
W 1914 wstąpił do Legionów Polskich i w szeregach 2 kompanii 4 pułku piechoty walczył na szlaku bojowym formacji legionowych.
"Podczas walk na Wołyniu, z własnej inicjatywy, na czele kilku żołnierzy przyszedł z odsieczą okrążonemu patrolowi ze swojej kompanii, biorąc do niewoli 6 żołnierzy rosyjskich oraz zdobywając broń".
Za bohaterstwo w walce odznaczony został Krzyżem Srebrnym Orderu Virtuti Militari.
Po kryzysie przysięgowym, wcielony do armii austriackiej. W 1918, przeniesiony do rezerwy.
Zamieszkał w Borku Fałęckim i pracował w tamtejszej fabryce kabli. Zginął w wypadku samochodowym w Borku Fałęckim i tam jest pochowany.
Był żonaty, córka Zuzanna (ur. 1920).

</doc>
<doc id="4707182" url="https://pl.wikipedia.org/wiki?curid=4707182" title="Rizi">
Rizi



</doc>
<doc id="4707186" url="https://pl.wikipedia.org/wiki?curid=4707186" title="Grzegorz Kondrat">
Grzegorz Kondrat

Grzegorz Krzysztof Kondrat – polski fizyk, dr hab. nauk fizycznych, adiunkt Instytutu Fizyki Teoretycznej Wydziału Fizyki i Astronomii Uniwersytetu Wrocławskiego.
Życiorys.
18 czerwca 1997 obronił pracę doktorską "Niestacjonarne procesy losowe w zewnętrznie zaburzanych układach klasycznych i kwantowych", 8 maja 2012 habilitował się na podstawie pracy zatytułowanej "Perkolacja i zablokowanie w procesach adsorpcji obiektów rozciągłych na płaszczyźnie". Pracował w Wyższej Szkole Informatyki i Zarządzania „Copernicus” we Wrocławiu.
Objął funkcję adiunkta w Instytucie Fizyki Teoretycznej na Wydziale Fizyki i Astronomii Uniwersytetu Wrocławskiego.

</doc>
<doc id="4707187" url="https://pl.wikipedia.org/wiki?curid=4707187" title="Teplianka">
Teplianka

Teplianka – duży potok w północnej Słowacji, w dorzeczu Wagu. Długość 12,5 km. Cały tok w granicach powiatu Rużomberk w regionie Liptów.
Teplianka jest prawobrzeżnym dopływem Wagu. Nosi nazwę, podobnie jak wieś, w której wpada do Wagu, związaną z ciepłymi źródłami w jej środkowym biegu, we wsi Lúčky. Jej górny tok, aż do ujścia do niej Kalamenianki, nosi również nazwy "Lúčanka", "Ráztočné" lub "Ráztočná".
Bieg.
Źródła na wysokości ok. 905 m n.p.m. w Górach Choczańskich, w grupie Sielnickich Wierchów, na północnych stokach przełęczy rozdzielającej szczyty Havrania (1130 m n.p.m., na wschodzie) oraz Magura (1171 m n.p.m., na zachodzie). Płynie początkowo w kierunku północno-zachodnim, po czym u południowych podnóży przełęczy Vrchvarta skręca szerokim łukiem ku zachodowi, a następnie ku południu. Płynie teraz Doliną Luczańską, która stanowi granicę między grupą Wielkiego Chocza na zachodzie od Sielnickich Wierchów na wschodzie. Po przyjęciu niewielkiego prawobrzeżnego dopływu z Jastrabiej Doliny skręca na południowy wschód. W miejscowości Lúčky przepływa przez trawertynowe tarasy, tworząc znany Wodospad Luczański.
W Lúčkach opuszcza góry, wpływając na teren Kotliny Liptowskiej. Poniżej wsi przyjmuje swój największy dopływ, lewobrzeżną Kalameniankę. Tu skręca znów na południe i we wsi Liptovská Teplá, na wysokości ok. 500 m n.p.m. uchodzi do Wagu.

</doc>
<doc id="4707189" url="https://pl.wikipedia.org/wiki?curid=4707189" title="Risi">
Risi

 
Osoby:
Inne:

</doc>
<doc id="4707195" url="https://pl.wikipedia.org/wiki?curid=4707195" title="Jerzy Bauza">
Jerzy Bauza

Jerzy Bauza (25 października 1885 w Jastrzębiu, zm. 5 czerwca 1919 w Inowrocławiu) – żołnierz armii niemieckiej, powstaniec wielkopolski, podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Jana i Stefanii z Lipińskich.
W 1914 wcielony do armii niemieckiej i w jej szeregach walczył w I wojnie światowej.
W 1918 wstąpił do wielkopolskich oddziałów powstańczych i w stopniu sierżanta wziął udział w walkach o wyzwolenie Kujaw.
Jako dowódca drużyny w III batalionie 5 pułku Strzelców Wielkopolskich, "w trakcie napadu Niemców na placówkę powstańczą w Palczynie na odcinku północnym Frontu Wielkopolskiego został ciężko ranny. Po amputacji nogi zmarł w szpitalu inowrocławskim".
Za bohaterstwo w walce pośmiertnie odznaczony został Krzyżem Srebrnym Orderu Virtuti Militari.
W opinii płk. Stanisława Taczaka – "„odznaczył się osobistą odwagą i męstwem na polu walki. Był wzorem żołnierza dla swoich podwładnych”".
Pochowany został na cmentarzu w Mogilnie. 

</doc>
<doc id="4707199" url="https://pl.wikipedia.org/wiki?curid=4707199" title="Katarzyna Sznajd-Weron">
Katarzyna Sznajd-Weron

Katarzyna Beata Sznajd-Weron – polska fizyk, profesor nauk fizycznych, profesor Katedry Fizyki Teoretycznej Wydziału Podstawowych Problemów Techniki Politechniki Wrocławskiej.
Życiorys.
W 1995 ukończyła studia fizyczne na Uniwersytecie Wrocławskim, 18 grudnia 1998 obroniła pracę doktorską "Modelowanie procesów ewolucji biologicznej metodami fizyki statystycznej", 16 grudnia 2006 habilitowała się na podstawie pracy zatytułowanej "Nowa lokalna dynamika w układzie spinów Isingowskich". 2 grudnia 2016 nadano jej tytuł naukowy profesora w zakresie nauk fizycznych.
W 2006 r. objęła funkcję profesora nadzwyczajnego w Katedrze Fizyki Teoretycznej na Wydziale Podstawowych Problemów Techniki Politechniki Wrocławskiej, a także w Instytucie Fizyki Teoretycznej na Wydziale Fizyki i Astronomii Uniwersytetu Wrocławskiego. W 2016 objęła funkcję profesora na Wydziale Podstawowych Problemów Techniki Politechniki Wrocławskiej.

</doc>
<doc id="4707205" url="https://pl.wikipedia.org/wiki?curid=4707205" title="Simon Feindouno">
Simon Feindouno

Simon Pierre Feindouno (ur. 15 sierpnia 1985 w Konakry) – gwinejski piłkarz występujący na pozycji pomocnika. Brat innego piłkarza, Pascala Feindouno.
Kariera klubowa.
Feindouno rozpoczynał karierę w sezonie 2001/2002 w czwartoligowych rezerwach OGC Nice. Następnie był graczem drugoligowego AS Beauvais Oise, a w styczniu 2003 dołączył do rezerw zespołu RC Lens, grających w czwartej lidze. W sezonie 2005/2006 wystąpił w barwach pierwszej drużyny Lens, 23 lutego 2006 w wygranym 1:0 meczu III rundy Pucharu UEFA z Udinese Calcio. W styczniu 2007 został wypożyczony do drugoligowego FC Istres, w którym grał do końca sezonu 2006/2007. Następnie wrócił do Lens, w którego barwach 2 września 2007 przeciwko OGC Nice (0:1), rozegrał swoje jedyne spotkanie w Ligue 1.
Na początku 2008 roku odszedł do FC Istres, grającego już w trzeciej lidze i spędził tam 1,5 roku. Następnie wyjechał do Zjednoczonych Emiratów Arabskich, gdzie został graczem drugoligowego klubu Al-Ittihad Kalba SC. W sezonie 2009/2010 awansował z nim do pierwszej ligi. W kolejnych latach grał w także pierwszoligowych drużynach Dubai CSC oraz Ajman Club, a w 2015 roku wrócił do Al-Ittihad Kalba SC, ponownie występującego w drugiej lidze.
Kolejnymi klubami Feindouno były również drugoligowe zespoły Al-Arabi i Masafi SC, a także omański Sohar SC, grający w tamtejszej ekstraklasie.
Kariera reprezentacyjna.
W reprezentacji Gwinei Feindouno zagrał dwa razy. Zadebiutował w niej 18 listopada 2008 w zremisowanym 3:3 towarzyskim meczu z Gabonem, natomiast po raz drugi w kadrze wystąpił 6 czerwca 2017 w przegranym 1:2 towarzyskim spotkaniu z Algierią.

</doc>
<doc id="4707206" url="https://pl.wikipedia.org/wiki?curid=4707206" title="Vladislavs Soloveičiks">
Vladislavs Soloveičiks

Vladislavs Soloveičiks (ur. 25 maja 1999 w Rydze) – łotewski piłkarz, grający na pozycji pomocnika.
Kariera piłkarska.
Kariera klubowa.
Wychowanek Skonto FC, w barwach którego w 2016 rozpoczął karierę piłkarską. W 2017 przeszedł do RTU FC. 30 sierpnia 2017 został piłkarzem Zenitu Petersburg. 1 marca 2019 przeniósł się do FK Valmiera. 14 stycznia 2020 zasilił skład Kołosu Kowaliwka.
Kariera reprezentacyjna.
W 2015 występował w juniorskiej reprezentacji Łotwy.
Potem bronił barw U-19 oraz młodzieżowej reprezentacjach Łotwy.

</doc>
<doc id="4707210" url="https://pl.wikipedia.org/wiki?curid=4707210" title="Adam Makowski">
Adam Makowski

Adam Piotr Makowski – polski historyk, profesor nauk humanistycznych.
Życiorys.
7 grudnia 1994 obronił pracę doktorską "Formowanie komunistycznego monopolu władzy politycznej na Pomorzu Zachodnim w latach 1945–1948", 11 października 2007 habilitował się na podstawie pracy zatytułowanej "Pomorze Zachodnie w polityce gospodarczej Polski w latach 1950–1960". W 2020 otrzymał nominację profesorską. 
Został zatrudniony na stanowisku profesora nadzwyczajnego. Był dyrektorem Instytutu Historycznego Uniwersytetu Szczecińskiego.
W 2021 odznaczony Złotym Krzyżem Zasługi.

</doc>
<doc id="4707212" url="https://pl.wikipedia.org/wiki?curid=4707212" title="N-iX">
N-iX

N-iX (en-iks) – ukraińska firma IT z siedzibą główną we Lwowie, partner technologiczny dużych przedsiębiorstw oraz innowacyjnych firm z USA, Kanady, Australii, Wielkiej Brytanii, Szwecji oraz innych krajów Europy. N-iX ma ponad 1000 programistów, pracujących nad projektami z dziedziny telekomunikacji, finansów, mediów, energetyki, lotnictwa, rolnictwa, przemysłu, handlu, edukacji oraz medycyny.
W okresie 2016-2019, firma wzrosła o 331% (dochód, obroty, wartość firmy, zyski liczba pracowników, liczba klientów), dzięki czemu trafiła na listy rankingowe Inc. 5000 Europe oraz Software 500. Już od kilku lat N-iX zalicza się do setki najlepszych outsourcingowych firm świata według IAOP.
Historia.
Andrew Pavliv wraz z partnerami Dmytrom Kosarewym i Wernerem Richardem Krajnerem założyli przedsiębiorstwo we Lwowie w sierpniu 2002 roku jako start-up o nazwie NovelliX (kombinacja słów Novell i Linux).
Firma zajmowała się rozpracowywaniem produktów Novell pod Linux. W rezultacie w 2003 roku amerykańska IT firma Novell nabył produkt opracowany przez NovelliX, stając się tym samym pierwszym partnerem firmy NovelliX, która dokonała rebrandingu i zmieniła się ze start-upa w dostawcę usług oprogramowania N-iX.
Na polecenie Novell, w 2005 roku, StreamServe (szwedzka firma, która opracowywała rozwiązania do automatyzacji dokumentów) rozpoczęła współpracę z N-iX, która później przeszła w długoterminowe partnerstwo. Co więcej, kiedy w 2010 roku kanadyjska firma OpenText, największy kanadyjski producent oprogramowania do zarządzania procesami oraz informacjami, przejęła StreamServe, współpraca była kontynuowana, a N-iX stała się strategicznym partnerem OpenText. Dlatego od ponad dekady N-iX prowadzi konsultacje dla produktów OpenText. W 2015 roku owocna współpraca została oficjalnie potwierdzona – N-iX została autoryzowanym partnerem firmy OpenText i kontynuuje współpracę w nowym formacie.
W 2012 roku firma założyła N-iX Game &amp; VR Studio, jednostkę w firmie, projektującej gry oraz aplikacje do rzeczywistości wirtualnej i rozszerzonej. Wśród klientów N-iX Game &amp; VR Studio znajdują się takie firmy jak Wargaming, Paradox Development Studio, MindArk, Silicon Studio, Adverty, SportsVTS.
W 2014 r. N-iX inwestuje w rozwój biznesu i zaczyna szybko rosnąć. Już w 2016 roku firma nawiązała współpracę z 500 programistami. Według Inc. 5000 Europe, wzrost N-iX wyniósł ponad 331% między 2014 a 2017 rokiem.
W 2017 roku N-iX stała się pierwszą ukraińską firmą, która znalazła się na liście Software 500 – rankingu najlepszych światowych firm programistycznych.
N-iX współpracuje z klientami z ponad 25 krajów: USA, Kanady, Wielkiej Brytanii, Niemiec, Szwecji, Norwegii, Szwajcarii, Japonii, Australii i innych.
W 2018 roku firma przekroczyła granicę 850 specjalistów. N-iX uczestniczyła w pierwszym w historii „Ukraińskim Domu” w Davos w ramach Światowego Forum Ekonomicznego i wraz z innymi firmami technologicznymi reprezentowała Ukrainę podczas Tygodnia Ukrainy w Londynie.
W 2019 r. Liczba inżynierów w N-iX osiągnęła tysiące. Firma przeprowadziła także analizę rynku i zebrała w badaniu interesujące fakty dotyczące ukraińskiego sektora IT – „Ukraine: The Country That Codes”.
Biura i lokalizacje.
Pierwsze biuro N-iX powstało we Lwowie. Jednak wraz z szybkim rozwojem firmy, zaczęły powstawać biura w innych miastach i krajach. W 2009 r. zostało otwarte biuro w Malmö w Szwecji.
W 2015 roku firma uruchomiła centrum rozwoju w Kijowie.
W 2016 r. Zostały otwarte dwa kolejne biura: centrum deweloperskie w Krakowie w Polsce oraz biuro w USA na Florydzie. W latach 2018–2019 N-iX otwiera nowe biura w Mińsku na Białorusi, Sofii, Bułgarii i Valletcie na Malcie, a także znacznie rozszerza swoje centra rozwojowe we Lwowie i Kijowie.
Partnerstwa i członkostwa.
N-iX jest certyfikowanym partnerem tak znanych zagranicznych firm technologicznych, jak OpenText, SAP i Microsoft. Ze związków ukraińskich – N-iX jest członkiem założycielem Lwowskiego Klastra IT i członkiem Stowarzyszenia National Union of IT Ukraine. N-iX jest członkiem wielu komercyjnych oraz dyplomatycznych organizacji i związków: Amerykańskiej Izby Handlowej na Ukrainie, Europejskiego Stowarzyszenia Biznesu, Brytyjsko-Ukraińskiej Izby Handlowej, Norwesko-Ukraińskiej Izby Handlowej oraz Kanadyjskiej Izby Handlowej.
N-iX posiada certyfikat ISO – w kategoriach 9001:2015 (systemy zarządzania jakością) i 27001:2013 (systemy zarządzania bezpieczeństwem informacji). Firma uzyskała również certyfikat zgodności PCI DSS, który potwierdza bezpieczeństwo transakcji bankowych w ramach N-iX oraz projektów, nad którymi firma pracuje.
Klienci.
Inżynierowie N-iX pracują nad projektami z różnych dziedzin, a klienci są liderami swoich branży. Wśród najważniejszych:
Społeczna odpowiedzialność biznesu.
Przez ostatnie 9 lat N-iX aktywnie uczestniczyła w rozwoju lokalnej branży IT i pracuje nad poprawą edukacji informatycznej młodych ludzi. Projekty społeczne N-iX mają na celu podniesienie poziomu nauki o technologii komputerowej w szkołach i na uniwersytetach, zapewnienie szkolenia zawodowego pracownikom oraz zwiększenie liczby działań promujących rozwój IT.
N-iX wspiera inicjatywy edukacyjne mające na celu szkolenie młodego pokolenia profesjonalistów. Od kilku lat pracownicy N-iX dołączają do wydarzenia Hour of Code, które promuje programowanie wśród uczniów. W 2019 roku N-iX zebrał fundusze i zakupił książki do nauki Javascript i Python dla lwowskich szkół.
N-iX bierze również udział w otwarciu i modernizacji innowacyjnych laboratoriów na uniwersytetach lwowskich. W ciągu ostatnich kilku lat uruchomiono szereg programów szkoleń technicznych przy wsparciu lwowskiego klastra IT i wiodących firm lwowskich.
W 2019 r. N-iX zebrała fundusze na pokrycie kosztów studiów na EIT na UCU, jednym z wiodących uniwersytetów na Ukrainie, dla zdolnych studentów, nie mogących sobie na to pozwolić. Firma zapewnia również stypendia utalentowanym studentom na studia na UCU w programie informatycznym i przez dwa lata z rzędu, wraz z inną firmą technologiczną, finansuje wycieczkę studentów UCU Master of Science w Data Science na Queen's International Innovation Challenge.
Ponadto N-iX inwestuje w szkolenia i rozwój zawodowy swoich pracowników. Firma przeznacza środki na szkolenia zewnętrzne dla pracowników, zachęca do międzynarodowej certyfikacji i oferuje programy mentorskie.
N-iX bierze udział w wielu edukacyjnych, charytatywnych i biznesowych wydarzeniach promujących rozwój branży: JS Fest, .Net Fest, Games Gathering, Engineering Job Fair, EduHack, UCU Job Fair, SQLSaturday Lviv, BEST Hackathon i inne. N-iX jest także współorganizatorem i partnerem IT Arena, największej konferencji technologicznej w Europie Wschodniej, gdzie corocznie prezentuje swoje nowe projekty.
Od kilku lat firma organizuje wszelkiego rodzaju hackatony: Garage 48, których zwycięzcy otrzymują nagrodę pieniężną, Empowering Women Hackathon, którego celem jest zainspirowanie kobiet do pracy w IT i Game Jam, hackathonie wewnętrznym organizowanym przez N-iX Game &amp; VR Studio, który zachęca uczniów do testowania gier.
W 2017-2019 r. N-iX została uhonorowana przez IOAP gwiazdą wyróżniającą za osiągnięcia w programach CSR.
Nagrody i wyróżnienia.
Firma została uhonorowana kilkoma nagrodami i znalazła się w prestiżowych światowych rankingach. Lista (od 2017 r.):

</doc>
<doc id="4707214" url="https://pl.wikipedia.org/wiki?curid=4707214" title="(594913) ꞌAylóꞌchaxnim">
(594913) ꞌAylóꞌchaxnim

(594913) ꞌAylóꞌchaxnim – planetoida z grupy Atiry, okrążająca Słońce w czasie około 151 dni, w średniej odległości 0,555 au. Jest pierwszą znaną planetoidą, której orbita zawiera się całkowicie wewnątrz orbity planety Wenus.
Odkrycie.
Planetoida została odkryta w styczniu 2020 w ramach przeglądu nieba Zwicky Transient Facility (ZTF) prowadzonego w Obserwatorium Palomar. W momencie odkrycia była obiektem o aphelium położonym najbliżej Słońca ze wszystkich odkrytych do tego czasu planetoid.
Ze względu na wielkość gwiazdową tego obiektu ocenia się, że ma on średnicę powyżej 1 km, być może nawet 3 km.
Nazwa.
Planetoida pierwotnie nosiła tylko oznaczenie 2020 AV2, odnoszące się do czasu odkrycia (zgodnie z systemem oznaczania planetoid). W 2021 roku nadano jej nazwę ꞌAylóꞌchaxnim pochodzącą z języka luiseño, którym posługują się rdzenni mieszkańcy południowej Kalifornii; tłumaczy się ją jako „dziewczyna Wenus”.
Orbita.
Planetoida należy do grupy planetoidy Atira, obiektów, których orbita zawiera się w całości wewnątrz orbity Ziemi. Przewidywano, że może istnieć podgrupa tej grupy, planetoidy o orbitach ciaśniejszych niż orbita Wenus – określa się je nieformalnym terminem „Watira”, zbitką wyrazową pochodzącą od nazw Wenus i Atira. ꞌAylóꞌchaxnim jest pierwszym odkrytym obiektem z tej grupy. Ich obserwacje są bardzo utrudnione przez bliskość Słońca, jako że nigdy nie osiągają one elongacji większej niż 40°. Teoretycznie możliwe jest istnienie obiektów o nawet ciaśniejszych orbitach, w tym zawartych całkowicie wewnątrz orbity Merkurego, tzw. wulkanoidów.

</doc>
<doc id="4707216" url="https://pl.wikipedia.org/wiki?curid=4707216" title="Order Luksemburskiego Czerwonego Krzyża">
Order Luksemburskiego Czerwonego Krzyża



</doc>
<doc id="4707226" url="https://pl.wikipedia.org/wiki?curid=4707226" title="Stefan Mróz (fizyk)">
Stefan Mróz (fizyk)

Stefan Mróz (ur. 18 sierpnia 1938 roku w Rzeplinie, zm. 31 grudnia 2022) – polski fizyk, dr hab., dziekan Wydziału Fizyki i Astronomii Uniwersytetu Wrocławskiego.
Życiorys.
W 1960 ukończył studia fizyczne na Uniwersytecie Wrocławskim. Następnie rozpoczął pracę na macierzystej uczelni, w Instytucie Fizyki Doświadczalnej. W 1969 obronił pracę doktorską "Badanie dyfrakcji powolnych elektronów na monokrysztale niklu" napisaną pod kierunkiem Jana Nikliborca, w 1976 uzyskał stopień doktora habilitowanego na podstawie pracy "Właściwości powierzchni monokryształu niklu". W 1986 nadano mu tytuł profesora w zakresie nauk fizycznych. W latach 1978-1987 był zastępcą dyrektora, w latach 1987-1991 dyrektorem Instytutu Fizyki Doświadczalnej, w latach 1996-2002 dziekanem Wydziału Fizyki i Astronomii Uniwersytetu UWr..
Zajmował się fizyką powierzchni ciała stałego.
Był członkiem Komitetu Fizyki Polskiej Akademii Nauk.

</doc>
<doc id="4707227" url="https://pl.wikipedia.org/wiki?curid=4707227" title="Jej Wysokość Pani Brown">
Jej Wysokość Pani Brown



</doc>
<doc id="4707229" url="https://pl.wikipedia.org/wiki?curid=4707229" title="Rizzi">
Rizzi



</doc>
<doc id="4707233" url="https://pl.wikipedia.org/wiki?curid=4707233" title="Clara Ponsatí i Obiols">
Clara Ponsatí i Obiols



</doc>
<doc id="4707235" url="https://pl.wikipedia.org/wiki?curid=4707235" title="Luty 2020">
Luty 2020



</doc>
<doc id="4707239" url="https://pl.wikipedia.org/wiki?curid=4707239" title="Copyhold tenure">
Copyhold tenure

Copyhold tenure (pol. dzierżawa dziedziczna) – forma własności ziemie w Anglii. Ziemia była własnością właściciela ziemskiego, a dzierżawca winny był właścicielowi rentę, która była zapisywana w rejestrze dworskim, a dzierżawca otrzymywał kopię wpisu do akt dworu (ang.copy). Prawa związane z tą formą własności różniły się, a różnice zależały od miejsca zawarcia umowy. Począwszy od XVI wieku copyhold stopniowo przekształcano w dzierżawę krótko lub długoterminową (na mocy porozumienia między panem dworu a dzierżawcą), a w 1922 wprowadziła znaczące zmiany, a reforma 1925 zniosła całkowicie copyhold.

</doc>
<doc id="4707244" url="https://pl.wikipedia.org/wiki?curid=4707244" title="Palcze (przystanek kolejowy)">
Palcze (przystanek kolejowy)

Palcze (; ) – przystanek kolejowy w pobliżu miejscowości Palcze, w rejonie kiwereckim, w obwodzie wołyńskim, na Ukrainie. Leży na linii Zdołbunów – Kowel. Położony jest na pasie zieleni rozdzielającym jezdnie drogi krajowej .

</doc>
<doc id="4707246" url="https://pl.wikipedia.org/wiki?curid=4707246" title="Prisoner">
Prisoner



</doc>
<doc id="4707250" url="https://pl.wikipedia.org/wiki?curid=4707250" title="Alto-Zaza">
Alto-Zaza

Alto-Zaza – miasto w Angoli, w prowincji Uíge.

</doc>
<doc id="4707251" url="https://pl.wikipedia.org/wiki?curid=4707251" title="Pan i Pani Bridge">
Pan i Pani Bridge



</doc>
<doc id="4707253" url="https://pl.wikipedia.org/wiki?curid=4707253" title="Ambuila">
Ambuila

Ambuila – miasto w Angoli, w prowincji Uíge.

</doc>
<doc id="4707254" url="https://pl.wikipedia.org/wiki?curid=4707254" title="Ołyka (stacja kolejowa)">
Ołyka (stacja kolejowa)

Ołyka (; ) – stacja kolejowa w miejscowości Derno, w rejonie kiwereckim, w obwodzie wołyńskim, na Ukrainie. Leży na linii Zdołbunów – Kowel. 
Stacja powstała w XIX w. Jej nazwa została zaczerpnięta od pobliskiego miasta i siedziby Radziwiłłów Ołyki (obecnie osiedla typu miejskiego).

</doc>
<doc id="4707255" url="https://pl.wikipedia.org/wiki?curid=4707255" title="Bembe">
Bembe

Bembe – miasto w Angoli, w prowincji Uíge.

</doc>
<doc id="4707257" url="https://pl.wikipedia.org/wiki?curid=4707257" title="Bungo (Angola)">
Bungo (Angola)

Bungo – miasto w Angoli, w prowincji Uíge.

</doc>
<doc id="4707259" url="https://pl.wikipedia.org/wiki?curid=4707259" title="Romaszkówka (przystanek kolejowy)">
Romaszkówka (przystanek kolejowy)

Romaszkówka () – przystanek kolejowy w miejscowości Romaszkówka, w rejonie kiwereckim, w obwodzie wołyńskim, na Ukrainie. Leży na linii Zdołbunów – Kowel.

</doc>
<doc id="4707260" url="https://pl.wikipedia.org/wiki?curid=4707260" title="Camatambo">
Camatambo

Camatambo – miasto w Angoli, w prowincji Uíge.

</doc>
<doc id="4707262" url="https://pl.wikipedia.org/wiki?curid=4707262" title="Cambamba">
Cambamba

Cambamba – miasto w Angoli, w prowincji Uíge.

</doc>
<doc id="4707263" url="https://pl.wikipedia.org/wiki?curid=4707263" title="Cuilo-Futa">
Cuilo-Futa

Cuilo-Futa – miasto w Angoli, w prowincji Uíge.

</doc>
<doc id="4707264" url="https://pl.wikipedia.org/wiki?curid=4707264" title="Cuilo Pombo">
Cuilo Pombo

Cuilo Pombo – miasto w Angoli, w prowincji Uíge.

</doc>
<doc id="4707267" url="https://pl.wikipedia.org/wiki?curid=4707267" title="Morsowanie">
Morsowanie

Morsowanie – zanurzenie lub krótkotrwała kąpiel w zimnej wodzie jeziora, morza, rzeki albo innego zbiornika wodnego. Może przyjąć formę kąpieli w przeręblu. Praktykowane jest od jesieni do wiosny i zwykle ma charakter grupowy.
Określenie "zimna woda" jest kwestią umowną związaną z reakcją fizjologiczną organizmu na zimno. Za zimną uznaje się wodę o temperaturze niższej niż 15 °C. Dla potrzeb morsowania za zimną wodę uznaje się wodę o temp. w przedziale 8-12 °C, a za lodowatą o temp. ≤ 4 °C
Regularne kąpiele w wodzie wpływają korzystnie na ciało i ducha, jednak wyjątkowe właściwości hartujące, pomagające zaadaptować się do trudnych warunków zimy, mają kąpiele w zimnej lub lodowatej wodzie. W Polsce znane jest przysłowie „zimna woda zdrowia doda”.
Historia.
Zanurzanie się i pływanie w zimnej wodzie ma tradycję sięgającą zarania dziejów. Najstarsze wzmianki związane ze zanurzeniem w wodzie w celach leczniczych pochodzą z Egiptu i są datowane na 2500 lat p.n.e.
W Polsce.
Amatorzy kąpieli w zimnej wodzie w Polsce są potocznie nazywani "morsami". Najstarszą organizacją w Polsce zrzeszającą sympatyków morsowania jest założony w 1975 roku Gdański Klub Morsów.
W Polsce został pobity rekord Guinnessa w największej liczbie osób biorących jednocześnie udział w morsowaniu – 1799 uczestników podczas Międzynarodowego Zlotu Morsów w Mielnie w 2015 roku.
Na świecie.
Zanurzanie się w zimnej wodzie jest aktywnością ciesząca się sporą popularnością w krajach nordyckich (szczególnie w Finlandii), bałtyckich, Europie Wschodniej, gdzie jest związana z lokalnymi tradycjami i powszechnością łączenia tej czynności z sauną oraz banią. Liczbę regularnie kąpiących się Finów (1–2 x w tygodniu) szacowana jest na 150 000. Pierwsze zawody pływackie zostały zorganizowane w Finlandii w miejscowości Tampere w 1989 roku.
W Rosji, podobnie jak w Polsce, sympatyków zimowych kąpieli nazywa się "morsami", w Finlandii "fokami", w Stanach Zjednoczonych "niedźwiedziami polarnymi".
Zimowe Mistrzostwa Świata w pływaniu.
W 2000 roku w Helsinkach zostały zorganizowane pierwsze Zimowe Mistrzostwa Świata w pływaniu (WSWC). Od 2002 roku zimowe zawody pływackie odbywają się corocznie (mistrzostwa świata – raz na dwa lata). Konkurencje mistrzostw: 25 metrów (styl klasyczny i styl dowolny), 50 metrów styl dowolny, 450 metrów styl dowolny i 4 × 25 metrów styl klasyczny. W 2006 roku w Finlandii powstało Międzynarodowe Stowarzyszenie Pływaków Zimowych (ang. International Winter Swimming Association (IWSA)). W 2009 roku zostało powołane Międzynarodowe Stowarzyszenie Pływaków Lodowych (ang. The International Ice Swimming Association (IISA)).
Przygotowanie i zagrożenia.
Przystępując do morsowania należy być odpowiednio przygotowanym pod względem: psychicznym, kondycyjnym, zdrowotnym, jak i organizacyjnym. Należy być świadomym swoich aktualnych możliwość fizycznych i aktualnego ogólnego stanu zdrowia. Kąpiel w przeręblu to aktywność, która przede wszystkim ma walor profilaktyczny i rekreacyjny, natomiast nie leczniczy.
Aby zminimalizować ryzyko szoku termicznego do morsowania należy się przygotowywać kilka miesięcy wcześniej przez stopniowe oswajanie się z zimną wodą oraz ćwiczenia fizyczne, oddechowe i medytacyjne. Kąpiele w zimnej wodzie są dość sporym wysiłkiem, a lodowatej silnym szokiem dla organizmu, dlatego osoby wrażliwe na zimno powinny rozpocząć regularne oswajanie się z zimną wodą późnym latem lub na początku jesieni.
Regularne stosowanie technik medytacyjnych, zwłaszcza medytacji transcendentalnej, wpływa na redukcję poziomu lęku, podniesienie odporności na ból, obniżenie ciśnienia krwi oraz w dłuższym okresie może wpłynąć na zmniejszenie przypadków incydentów kardiologicznych, udaru mózgu. Głównym celem stosowanych technik medytacyjnych podczas przygotowania do kąpieli oraz w jej trakcie (medytacja w zimnej wodzie) jest wydłużenie czasu przebywania w zimnej wodzie. U osób zahartowanych do zimna występuje termogeneza bezdrżeniowa poprzedzająca (ang. anticipatory thermogenesis) po raz pierwszy zbadana u pływaka lodowego Lewis Gordon Pugh polegająca na generowaniu w sposób świadomy znacznych ilości ciepła przez brunatną i beżową tkankę tłuszczową kilka minut przed kontaktem z lodowatą wodą. Techniki medytacyjne nie wpływają na redukcję ryzyka związanego z następstwem szoku termicznego.
Przed dołączeniem do grupy morsów, należy w ramach konsultacji lekarskiej wykluczyć problemy kardiologiczne, w tym ukryte np. zespół długiego QT, choroba niedokrwienna serca, przerost mięśnia sercowego, choroby układu krążenia, nadciśnienie, epilepsję, choroby nerek, które są jednym z przeciwwskazań do morsowania.
Kąpiel w zimnej wodzie należy odbywać w asekuracji doświadczonej osoby lub w większej grupie. Dotyczy to zwłaszcza nowicjuszy nieświadomych potencjalnych zagrożeń w postaci np. szczególnie niebezpiecznych następstw szoku termicznego, nagłej utraty świadomości, hipotermii, spadku możliwości poruszania się w wodzie skaleczeń czy ryzyka odmrożeń.
Metodami wspomagającymi przygotowanie do zanurzenia w zimnej wodzie mogą być: zimne prysznice, chodzenie boso, praktykowanie technik oddechowych, m.in. Butejki, Wima Hofa, praktykowanie technik medytacyjnych, m.in. tummo, post przerywany w protokole 19/5 (5-godzinne okno żywieniowe).
Wejście do wody.
W celu uprawiania morsowania warto zaopatrzyć się w kostium kąpielowy. W przypadku nieznanego lub skalistego dna stopy można osłonić przed skaleczeniem, zakładając obuwie ochronne. Aby, dłużej wytrzymać w wodzie wrażliwe powierzchnie dłoni można osłonić rękawiczkami, a głowę czapką.
Zamierzając pływać w zimnej wodzie w danym dniu, należy być: wypoczętym, trzeźwym i na czczo (3 h przed wejściem do wody nie należy jeść). Tuż przed wejściem do wody wykonuje się min. 15-minutową rozgrzewkę organizmu. Wchodzenie do wody pod wpływem substancji wpływających na działanie układu nerwowego jest niedopuszczalne, dotyczy to też alkoholu, który zmniejsza odporność organizmu na hipotermię.
Długość kąpieli uzależniona jest od samopoczucia, doświadczenia, wieku i temperatury wody. Najniebezpieczniejszym momentem podczas morsowania, związanym z największą liczbą zgonów w wyniku utonięcia, jest szok termiczny (ang. cold shock) dotyczący każdej osoby wchodzącej do wody. Po zanurzeniu szczytowy moment szoku termicznego osiągany jest po około 30 sek., adaptacja osiągana jest po około 2–3 min. Dłuższe przebywanie &gt; 3 min w wodzie prowadzi do powolnego wychłodzenia coraz głębszych warstw organizmu, prowadząc po pewnym czasie do zaburzeń przewodnictwa nerwowego obserwowanego w postaci zaburzeń czucia, spadku siły, problemów z poruszaniem się, paraliżu obwodowego, co może wpłynąć na ryzyko utonięcia. U zdrowych osób w ciągu pierwszych 30 min hipotermia (głębokie wychłodzenie tkanek) nie powinna się pojawić.
Objawy hipotermii w zależności od temperatury ciała to:
Aklimatyzacja do zimna wynosi około 10 dni i przejawia się w większej odporności na hipotermię.
Pływacy lodowi z nadwagą i otyłością z powodu izolacyjnych właściwości podskórnej tkanki tłuszczowej zgromadzonej na tułowiu są znacznie bardziej odporni na hipotermię. Przykładem jest przypadek islandzkiego rybaka Gudlaugur Fridthorsson o BMI 33,56 kg/m², którego kuter zatonął, koledzy utonęli, a on w lodowatej wodzie morskiej o temp. 5 °C (temp. powietrza wynoszącej ok. –2 °C) ubrany w dżinsy, koszulę i sweter w ciągu 6 h zdołał, dopłynął do brzegu. Uważa się, że wysportowany pływak w wodzie o temp 0,3 °C może przebywać do max. 45 min.
Zalety.
Zdrowotne zalety regularnych kąpieli w zimnej wodzie są znane od czasów starożytnych.
W celu polepszenia efektów kąpieli w zimnej wodzie morsowanie można połączyć z wizytą w tradycyjnej bani lub saunie.

</doc>
<doc id="4707268" url="https://pl.wikipedia.org/wiki?curid=4707268" title="Mors (człowiek)">
Mors (człowiek)



</doc>
<doc id="4707269" url="https://pl.wikipedia.org/wiki?curid=4707269" title="Cumań (stacja kolejowa)">
Cumań (stacja kolejowa)

Cumań (; ) – stacja kolejowa w miejscowości Kadyszcze, w rejonie kiwereckim, w obwodzie wołyńskim, na Ukrainie. Leży na linii Zdołbunów – Kowel. Jej nazwa pochodzi od pobliskiego osiedla typu miejskiego Cumania.
Przed II wojną światową znajdował się w tym miejscu przystanek kolejowy Rudeczka.

</doc>
<doc id="4707270" url="https://pl.wikipedia.org/wiki?curid=4707270" title="Bronisław Zamiara">
Bronisław Zamiara

Bronisław Feliks Zamiara (ur. 20 maja 1896 w Poznaniu, zm. 15 lutego 1954 w Bydgoszczy) – porucznik Wojska Polskiego, kawaler Orderu Virtuti Militari.
Życiorys.
Urodził się 20 maja 1896 w Poznaniu, w rodzinie Ignacego (1861–1913) i Marianny z Woźniaków (ur. 1860). Brat Czesława (ur. 1898) i Waleriana (1902–1927). Uczeń gimnazjum, po ukończeniu którego pracował w fabryce. Podczas pracy dalej uzupełniał swoje wykształcenie. Dzięki swojemu wysiłkowi ukończył szkołę handlową. Od 14 sierpnia 1916 służył w wojsku niemieckim na froncie rosyjskim. W Poznaniu od 9 listopada 1918 współtworzył Tajny Sztab Wojskowy, a od 27 listopada brał czynny udział w walkach podczas powstania wielkopolskiego. W wojsku wielkopolskim współorganizował intendenturę, a w styczniu 1919 odkomenderowany został do sztabu Dowództwa Generalnego Wojsk Wielkopolskich frontu północnego. W dowództwie 2 Dywizji Strzelców Wielkopolskich był od lipca 1919 szefem adiutantury.
W czerwcu 1920 skierowany na front podczas wojny polsko-bolszewickiej. Brał udział w walkach pod Berezyną, podczas których, 5 lipca, doznał trwałego uszczerbku na zdrowiu. Za uczestnictwo w nich otrzymał Krzyż Srebrny Orderu Virtuti Militari. Przeniesiony do rezerwy w październiku 1921 w stopniu porucznika. Zamieszkał w Bydgoszczy, gdzie podjął pracę. Był właścicielem hurtowni olejów mineralnych (paliw). Ponadto był radcą Gdyńskiej Izby Przemysłowo-Handlowej, ławnikiem Sądu Pracy w Bydgoszczy (1938).
Podczas okupacji niemieckiej wyjechał do Warszawy, gdzie się ukrywał. Do Bydgoszczy wrócił w 1945, gdzie zmarł w 1954.
Od 1927 żonaty z Marią Nylk. Mieli synów Bogdana i Romana oraz córki Barbarę i Krystynę.

</doc>
<doc id="4707271" url="https://pl.wikipedia.org/wiki?curid=4707271" title="Macocola">
Macocola

Macocola – miasto w Angoli, w prowincji Uíge.

</doc>
<doc id="4707272" url="https://pl.wikipedia.org/wiki?curid=4707272" title="Macolo">
Macolo

Macolo – miasto w Angoli, w prowincji Uíge.

</doc>
<doc id="4707277" url="https://pl.wikipedia.org/wiki?curid=4707277" title="Árpád híd">
Árpád híd



</doc>
<doc id="4707278" url="https://pl.wikipedia.org/wiki?curid=4707278" title="Maquela do Zombo">
Maquela do Zombo

Maquela do Zombo – miasto w Angoli, w prowincji Uíge.

</doc>
<doc id="4707279" url="https://pl.wikipedia.org/wiki?curid=4707279" title="Újpest-Városkapu">
Újpest-Városkapu



</doc>
<doc id="4707280" url="https://pl.wikipedia.org/wiki?curid=4707280" title="Újpest-Központ">
Újpest-Központ



</doc>
<doc id="4707281" url="https://pl.wikipedia.org/wiki?curid=4707281" title="Klinikák">
Klinikák



</doc>
<doc id="4707282" url="https://pl.wikipedia.org/wiki?curid=4707282" title="Massau">
Massau

Massau – miasto w Angoli, w prowincji Uíge.

</doc>
<doc id="4707284" url="https://pl.wikipedia.org/wiki?curid=4707284" title="Negage">
Negage

Negage – miasto w Angoli, w prowincji Uíge.

</doc>
<doc id="4707286" url="https://pl.wikipedia.org/wiki?curid=4707286" title="Reprezentacja Luksemburga w Pucharze Gordona Bennetta">
Reprezentacja Luksemburga w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Luksemburga miał miejsce podczas 63. zawodów rozegranych w 2019 roku.
Wyniki.
Osiągnięcia drużyn w poszczególnych zawodach

</doc>
<doc id="4707287" url="https://pl.wikipedia.org/wiki?curid=4707287" title="Nowa Kuźnica (Częstochowa)">
Nowa Kuźnica (Częstochowa)



</doc>
<doc id="4707288" url="https://pl.wikipedia.org/wiki?curid=4707288" title="Puri (Angola)">
Puri (Angola)

Puri – miasto w Angoli, w prowincji Uíge.

</doc>
<doc id="4707290" url="https://pl.wikipedia.org/wiki?curid=4707290" title="Quibocolo">
Quibocolo

Quibocolo – miasto w Angoli, w prowincji Uíge.

</doc>
<doc id="4707292" url="https://pl.wikipedia.org/wiki?curid=4707292" title="Quimbele">
Quimbele

Quimbele – miasto w Angoli, w prowincji Uíge.

</doc>
<doc id="4707293" url="https://pl.wikipedia.org/wiki?curid=4707293" title="Arthrochordeumium appendiculosum">
Arthrochordeumium appendiculosum

Arthrochordeumium appendiculosum – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1918 roku przez brytyjskiego zoologa Thomasa Alana Stephensona.

</doc>
<doc id="4707294" url="https://pl.wikipedia.org/wiki?curid=4707294" title="Quisseque">
Quisseque

Quisseque – miasto w Angoli, w prowincji Uíge.

</doc>
<doc id="4707298" url="https://pl.wikipedia.org/wiki?curid=4707298" title="Marcos Ros Sempere">
Marcos Ros Sempere

Marcos Ros Sempere (ur. 24 marca 1974 w Murcji) – hiszpański architekt, nauczyciel akademicki i polityk, zastępca rektora Universidad Politécnica de Cartagena, poseł do Parlamentu Europejskiego IX kadencji.
Życiorys.
Ukończył studia z zakresu architektury na Universidad Politécnica de Madrid, doktoryzował się w 2005 na Uniwersytecie Complutense w Madrycie. W 2000 podjął pracę jako architekt, pracował m.in. w administracji Kartageny. Działacz Hiszpańskiej Socjalistycznej Partii Robotniczej, w latach 2003–2011 był radnym miejskim w Murcji. W 2008 zajął się też działalnością dydaktyczną jako wykładowca na Universidad Politécnica de Cartagena. W 2016 powołany na zastępcę rektora tej uczelni, odpowiadał za sprawy kampusu i zrównoważonego rozwoju.
Powrócił później do aktywności politycznej. W wyborach w 2019 kandydował z listy PSOE na deputowanego do PE IX kadencji. Mandat poselski uzyskał po rezygnacji Josepa Borrella przed rozpoczęciem kadencji z zasiadania w PE. Jego objęcie zostało jednak zawieszone do czasu brexitu. W Europarlamencie ostatecznie zasiadł w lutym 2020.

</doc>
<doc id="4707299" url="https://pl.wikipedia.org/wiki?curid=4707299" title="Quitexe">
Quitexe

Quitexe – miasto w Angoli, w prowincji Uíge.

</doc>
<doc id="4707301" url="https://pl.wikipedia.org/wiki?curid=4707301" title="Arthrochordeumium asteromorphe">
Arthrochordeumium asteromorphe

Arthrochordeumium asteromorphe – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1933 roku przez brytyjskiego zoologa Thomasa Alana Stephensona.

</doc>
<doc id="4707302" url="https://pl.wikipedia.org/wiki?curid=4707302" title="Sacandica">
Sacandica

Sacandica – miasto w Angoli, w prowincji Uíge.

</doc>
<doc id="4707304" url="https://pl.wikipedia.org/wiki?curid=4707304" title="Santa Cruz (Angola)">
Santa Cruz (Angola)

Santa Cruz – miasto w Angoli, w prowincji Uíge.

</doc>
<doc id="4707305" url="https://pl.wikipedia.org/wiki?curid=4707305" title="Sanza Pombo">
Sanza Pombo

Sanza Pombo – miasto w Angoli, w prowincji Uíge.

</doc>
<doc id="4707306" url="https://pl.wikipedia.org/wiki?curid=4707306" title="Moniuszko – Sacred Music">
Moniuszko – Sacred Music

Moniuszko - Sacred Music – album Chóru Katedry Warszawsko-Praskiej «Musica Sacra» pod batutą Pawła Łukaszewskiego, organisty Łukasza Farcinkiewicza oraz solistek Joanny Łukaszewskiej i Iwony Pańty, wykonujących utwory religijne skomponowane przez Stanisława Moniuszkę. Płytę wydała 6 grudnia 2019 oficyna DUX Recording Producers (nr kat. DUX 1648). Wydawnictwo otrzymało dwie nominacje do Fryderyków 2020 w kategoriach: Album Roku Muzyka Chóralna oraz Najwybitniejsze Nagranie Muzyki Polskiej.

</doc>
<doc id="4707307" url="https://pl.wikipedia.org/wiki?curid=4707307" title="Chordeumium obesum">
Chordeumium obesum

Chordeumium obesum – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1914 roku przez duńskiego zoologa Hectora Frederika Estrupa Jungersena.

</doc>
<doc id="4707308" url="https://pl.wikipedia.org/wiki?curid=4707308" title="Bévéziers (1935)">
Bévéziers (1935)

Bévéziers (Q179) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 14 października 1935 roku w stoczni Arsenal de Cherbourg w Cherbourgu, a do służby w Marine nationale wszedł 4 czerwca 1937 roku. Podczas wojny jednostka pełniła służbę na Atlantyku i Oceanie Indyjskim, a od zawarcia zawieszenia broni między Francją a Niemcami znajdowała się pod kontrolą rządu Vichy. 25 września 1940 roku podczas obrony Dakaru „Bévéziers” storpedował brytyjski pancernik HMS „Resolution”. 5 maja 1942 roku okręt został zatopiony w bazie Diégo Suarez przez brytyjskie samoloty z lotniskowców HMS „Illustrious” i HMS „Indomitable”.
Projekt i budowa.
„Bévéziers” zamówiony został na podstawie programu rozbudowy floty francuskiej z 1930 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Okręty typu "Redoutable" miały duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętów był inż. Jean-Jacques Roquebert. „Bévéziers” należał do 3. serii jednostek, które otrzymały silniki Diesla o większej mocy, dzięki czemu osiągały one na powierzchni prędkość 20 węzłów.
„Bévéziers” zbudowany został w stoczni Arsenal de Cherbourg w Cherbourgu (numer stoczniowy Q55). Stępkę okrętu położono 4 stycznia 1932 roku, a zwodowany został 14 października 1935 roku.
Dane taktyczno–techniczne.
„Bévéziers” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 8000 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 20 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 4 oficerów oraz 57 podoficerów i marynarzy.
Służba.
„Bévéziers” został przyjęty do służby w Marine nationale 4 czerwca 1937 roku. Jednostka otrzymała numer burtowy Q179. W momencie wybuchu II wojny światowej okręt pełnił służbę na Atlantyku, wchodząc w skład 8. dywizjonu 4. eskadry okrętów podwodnych w Breście (wraz z siostrzanymi okrętami „Agosta”, „Ouessant” i „Sidi Ferruch”). Dowódcą okrętu był w tym okresie kpt. mar. H. Nicolau, a jednostka w Cherbourgu przechodziła remont, który planowo miał trwać do 14 października. 4 października okręt przepłynął z Cherbourga do Brestu, eskortowany przez niszczyciel „Jaguar”. 5 października „Bévéziers” wraz z „Sidi Ferruch” udały się na Martynikę, gdzie dotarły 27 października. 28 lutego 1940 roku „Bévéziers” oraz „Sidi Ferruch” opuściły Antyle i dotarły w połowie marca do Halifaxu w celu eskortowania sojuszniczych konwojów (dołączając do siostrzanych okrętów „Archimède” i „Ajax”, które przybyły z Brestu). W dniach 7-15 kwietnia okręt podwodny wraz z brytyjskim krążownikiem pomocniczym HMS „Ascania” eskortował w centralnej części Atlantyku konwój HX-33, który 20 kwietnia dopłynął do Liverpoolu.
1 czerwca 1940 roku „Bévéziers” wraz z bliźniaczym „Archimède” wypłynął z Brestu do Casablanki w konwoju 47-BF w eskorcie awiza „Élan”, docierając do portu przeznaczenia 5 czerwca. Okręt formalnie nadal wchodził w skład 8. dywizjonu 4. eskadry okrętów podwodnych, a jego dowódcą był kmdr ppor. M.J. Lancelot. Po zawarciu zawieszenia broni między Francją a Niemcami okręt znalazł się pod kontrolą rządu Vichy. W momencie rozpoczęcia operacji Menace „Bévéziers” przebywał w Dakarze w doku, jednak wziął udział w obronie portu przed atakiem aliantów. 25 września 1940 roku o godzinie 9:00 okręt wykonał skuteczny atak torpedowy na brytyjski pancernik HMS „Resolution”. Z wystrzelonej salwy torped trafiła jedna, uderzając w część dziobową i powodując poważne uszkodzenia, które wyłączyły pancernik z dalszej walki.
W listopadzie 1940 roku „Bévéziers” wraz z bliźniaczym „Monge” stacjonował w Diégo Suarez na Madagaskarze. W momencie desantu Aliantów na Madagaskar okręt (pod dowództwem por. mar. stał na kotwicy w Diégo Suarez. Rankiem 5 maja 1942 roku „Bévéziers” został zatopiony podczas nalotu brytyjskiego lotnictwa pokładowego z lotniskowców HMS „Illustrious” i HMS „Indomitable” (na pozycji ). W kwietniu 1943 roku jednostka została podniesiona i poddana oględzinom, jednak stwierdzono nieopłacalność remontu. Okręt został zezłomowany 26 grudnia 1946 roku.

</doc>
<doc id="4707309" url="https://pl.wikipedia.org/wiki?curid=4707309" title="Miriam Lexmann">
Miriam Lexmann

Miriam Lexmann (ur. 2 grudnia 1972 w Bratysławie) – słowacka polityk, specjalistka w zakresie polityki międzynarodowej, dyrektor europejskiego biura International Republican Institute, posłanka do Parlamentu Europejskiego IX kadencji.
Życiorys.
W 1999 uzyskała magisterium na Uniwersytecie Komeńskiego w Bratysławie; ukończyła filozofię oraz filologię angielską. W czasach studenckich współtworzyła chadecką młodzieżówkę KDMS.
Pracowała w strukturze Rady Europy i Parlamentu Europejskiego. Była specjalnym stałym przedstawicielem słowackiej Rady Narodowej przy PE i instytucjach UE. Później została dyrektorem europejskiego biura International Republican Institute. Weszła w skład zarządu fundacji Nadácia Antona Tunegu. Doradzała projektowi akademickiemu tworzonemu przez dwa brytyjskie uniwersytety.
Dołączyła do Ruchu Chrześcijańsko-Demokratycznego, została doradczynią partii w zakresie polityki zagranicznej i europejskiej. W wyborach w 2019 kandydowała na deputowaną do PE IX kadencji. Uzyskała mandat poselski, jednak jego objęcie zostało zawieszone do czasu brexitu. W PE IX kadencji ostatecznie zasiadła w lutym 2020.
W 2020 jej mężem został polityk Milan Majerský.

</doc>
<doc id="4707310" url="https://pl.wikipedia.org/wiki?curid=4707310" title="Reprezentacja Czech w Pucharze Gordona Bennetta">
Reprezentacja Czech w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Czech miał miejsce podczas 61. zawodów rozegranych w 2017 roku.
Wyniki.
Osiągnięcia drużyn w poszczególnych zawodach

</doc>
<doc id="4707312" url="https://pl.wikipedia.org/wiki?curid=4707312" title="Antoni Oborski">
Antoni Oborski

Antoni Oborski herbu Pierzchała (ur. 26 maja 1840 we Lwowie, zm. 1910 w Husowie) – polski ziemianin, poseł do austriackiej Rady Państwa.
Życiorys.
Ukończył gimnazjum św. Anny w Krakowie, a następnie studiował prawo w Szkole Głównej Warszawskiej 1863–1964), na Uniwersytecie Jagiellońskim (1864–1865 i 1866–1867) oraz na Uniwersytecie Karola w Pradze (1865–1866). 
Ziemianin, posiadacz majątku Husów. Na miejscowym cmentarzu wybudował kaplicę rodzinną, w której pochowany był m.in. jego ojciec Maksymilian, a następnie on sam. Majątek Husów odziedziczył jego młodszy brat Wacław. Od założenia w 1900 do 1910 był prezesem zarządu Krakowskiej Spółki Tramwajowej.
Poseł do austriackiej Rady Państwa VI kadencji (1879–1885) wybrany z kurii IV (gminy wiejskie) z okręgu 9 (Łańcut – Przeworsk – Leżajsk – Nisko – Ułanów). W parlamencie należał do grupy posłów Koła Polskiego w Wiedniu.
Rodzina.
Urodził się w rodzinie ziemiańskiej. Syn malarza, uczestnika powstania listopadowego Maksymiliana Oborskiego (1809–1879) i Marii z Jawornickich. Miał brata ziemianina i właściciela dóbr Mielec Wacława (1846–1914), oraz siostry: Marię (1844–1925) i Teresę (1837–1923). Pozostał kawalerem. 

</doc>
<doc id="4707315" url="https://pl.wikipedia.org/wiki?curid=4707315" title="Portret Mariana Goi">
Portret Mariana Goi

Istnieją trzy obrazy olejne Francisca Goi przedstawiające jego wnuka Mariana Goyę:

</doc>
<doc id="4707316" url="https://pl.wikipedia.org/wiki?curid=4707316" title="Leonard Walentynowicz">
Leonard Walentynowicz

Leonard Friderick Waletynowicz (ur. 12 lipca 1932 w Buffalo, zm. 7 lipca 2005 tamże) – pełnił w Stanach Zjednoczonych funkcję Asystenta Sekretarza Stanu ds. Bezpieczeństwa i Spraw Konsularnych (1975–1977) w czasie prezydentury Geralda Forda, aktywny i zasłużony działacz na rzecz Polonii w Stanach Zjednoczonych, której Kongresu był dyrektorem wykonawczym.
Biografia.
Urodził się 12 lipca 1932 roku w Buffalo, Nowy Jork. Jego ojciec był Polakiem urodzonym na Białorusi, a matka urodziła się i dorastała w Buffalo. Dorastał we wschodniej części miasta zwanej Kaisertown, sam Walentynowicz wspomina ją jako pewnego rodzaju enklawę etniczną, w której żyli m.in. Niemcy i Polacy.
Początkowo uczył się w szkole parafialnej, lecz dość szybko przeniósł się do szkoły publicznej (Buffalo Technical High School), po ukończeniu której rozpoczął naukę na Uniwersytecie Stanowym w Buffalo – wówczas po prostu Uniwersytet Buffalo. W 1953 zdobył tytuł licencjata z księgowości, a w 1955 ten sam tytuł z prawa.
W czasie studiów podejmował próby znalezienia pracy, jednak spotykał się z odmową, często ze względu na imię. Po ukończeniu studiów otworzył własną praktykę prawniczą. Prowadził sprawy różnego charakteru, zdobywając przy tym spore doświadczenia. Coraz częściej udzielał się również politycznie, m.in. w ramach działań grup polonijnych.
Gdy zdobył spore doświadczenie i poparcie wśród społeczności, został zauważony przez Richarda Nixona, ubiegającego się o reelekcję prezydenta Stanów Zjednoczonych. Nixon dostrzegł, że aby wygrać kolejny raz, potrzebuje poparcia grup etnicznych, w tym Polaków i Kongresu Polonii Amerykańskiej. Walentynowicz, jako doświadczony prawnik tej społeczności, został nominowany na stanowisko Asystenta Sekretarza Stanu ds. Bezpieczeństwa i Spraw Konsularnych w biurze Nixona. Nominację otrzymał jeszcze w 1974 roku.
Nominacja ta wywołała sporo kontrowersji, ponieważ Walentynowicz miał zastąpić Barbarę M. Watson, która była jedyną kobietą i Afro-Amerykanką na tym stanowisku. Opór ludności czarnoskórej spowodował początkową blokadę nominacji Walentynowicza. Później udało się ją potwierdzić Geraldowi Fordowi, następcy Nixona.
Po opuszczeniu urzędu pozostał w Waszyngtonie, gdzie został nominowany na Dyrektora Wykonawczego Kongresu Polonii Amerykańskiej. W czasie zajmowania stanowiska podejmował szereg działań głównie na rzecz Polonii. Sprzeciwiał się akcji afirmatywnej, którą uważał za formę odwróconego rasizmu działającego na szkodę mniejszości etnicznych. W 1980 wydał książkę na temat dyskryminacji w miejscu pracy zatytułowaną "Zatrudnienie i Etniczność".
W późnych latach osiemdziesiątych wrócił do Buffalo, gdzie nauczał prawa w lokalnych szkołach i uniwersytetach.
Leonard F. Waletynowicz zmarł 7 lipca 2005 roku w wieku 72 lat.

</doc>
<doc id="4707333" url="https://pl.wikipedia.org/wiki?curid=4707333" title="Lernaeosaccus ophiacanthae">
Lernaeosaccus ophiacanthae

Lernaeosaccus ophiacanthae – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1951 roku przez duńskiego zoologa Poula Heegaarda.

</doc>
<doc id="4707340" url="https://pl.wikipedia.org/wiki?curid=4707340" title="Andrzej Pękalski">
Andrzej Pękalski

Andrzej Jan Pękalski – polski fizyk, dr hab., profesor zwyczajny Instytutu Fizyki Teoretycznej Wydziału Fizyki i Astronomii Uniwersytetu Wrocławskiego.
Życiorys.
W 1960 ukończył studia na Uniwersytecie Wrocławskim. Obronił pracę doktorską, następnie uzyskał stopień doktora habilitowanego. 29 listopada 1989 nadano mu tytuł profesora w zakresie nauk fizycznych. 
Piastował funkcję profesora zwyczajnego w Instytucie Fizyki Teoretycznej na Wydziale Fizyki i Astronomii Uniwersytetu Wrocławskiego oraz członka Komitetu Fizyki na III Wydziale Nauk Matematycznych, Fizycznych i Chemicznych Polskiej Akademii Nauk.

</doc>
<doc id="4707341" url="https://pl.wikipedia.org/wiki?curid=4707341" title="XII Puchar Gordona Bennetta (balonowy)">
XII Puchar Gordona Bennetta (balonowy)

XII Puchar Gordona Bennetta – zawody balonów wolnych o Puchar Gordona Bennetta zorganizowane 23 września 1923 roku w Brukseli.
Historia.
Lista zgłoszeń do zawodów została zamknięta 23 maja. Zostały zgłoszone 19 balonów. Po trzy z: Belgii, Francji, Wielkiej Brytanii, Hiszpanii i Włoch. Został również zgłoszony jeden balon z Polski, ale z powodu zarządzeń Departamentu Żeglugi Powietrznej Ministerstwa Spraw Wojskowych zespół z Polski na zawody nie pojechał. Wśród startujących załóg zabrakło również Włochów.
Przebieg zawodów.
Konkurs rozpoczął się po godzinie 16-tej. Jako pierwszy wystartował francuski balon "La Picarde," po nim "Fernandez Duro", po nim wystartował amerykański balon "US Army" pilotowany przez porucznika Olmsteada. Podczas startu zaczepił on gondolą o siatkę belgijskiego balonu Labrousse'a, rozdzierając ją i uniemożliwiając start. Przy głośnym dopingu widzów wystartował jako kolejny belgijski balon "Belgica" z Ernestem Demuyterem. Po nim wystartowała szwajcarska "Helvetia", po niej angielski "Banshee", następnie "Le Savoie" z Julesem Dubois. Przed piątą wystartował hiszpański "Polar" z Gomezem Guillamonem, a za nim amerykański "US Navy". Minutę po siedemnastej wystartował balon "Margaret", po niej francuski balon "Fernande," po nim "Esphera." Po starcie trzeciego z hiszpańskich balonów zaczął padać deszcz. Jako ostatnie wytarowały dwa balony: "Prince Leopold" i "Zurich". 
Trzeci z amerykańskich balonów "Saint Louis" nie wystartował, bo stara, piętnastoletnia powłoka nie wytrzymała siły wiatru i rozerwała się. Balon Margaret został zdyskwalifikowany po wylądowaniu w morzu. 
Wypadki.
Podczas wyścigu w 3 balony podczas burzy zostały trafione przez pioruny, a 5 zawodników zginęło. Pół godziny po starcie piorun uderzył w hiszpański balon "Polar". Po zrzuceniu części balastu balon wzniósł się na wysokość 1200 metrów i wtedy piorun uderzył Penaranda y Barca w głowę. Pilot Guillamon Gomez pociągnął za sznur wypuszczając gaz. Balon wylądował, ale Gomez podczas lądowania został ranny. Ze złamanymi nogami trafił do szpitala. Jego towarzysz zginął. Godzinę po starcie wypadek miał szwajcarski balon "Geneve". Piorun trafił go gdy zawodnicy zrzucili balast i wznieśli się na wysokość 2 500 metrów. Pilot Ch.von Grüningen zginął od uderzenia pioruna, a jego towarzysz F. Wehren podczas upadku balonu.
Amerykański balon "U.S. Army S-16" został trafiony piorunem na wysokości 600 metrów. Obaj zawodnicy zginęli.

</doc>
<doc id="4707342" url="https://pl.wikipedia.org/wiki?curid=4707342" title="SM UC-60">
SM UC-60

SM UC-60 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 8 listopada 1916 roku w stoczni Kaiserliche Werft w Gdańsku, został przyjęty do służby w Kaiserliche Marine 25 czerwca 1917 roku. W czasie służby operacyjnej w składzie Flotylli Bałtyckiej okręt odbył jedną misję bojową, podczas której zatopił jeden statek o pojemności  BRT. Od listopada 1917 roku do końca wojny jednostka pełniła funkcje szkoleniowe. SM UC-60 został poddany Brytyjczykom 23 lutego 1919 roku w wyniku podpisania rozejmu w Compiègne, a następnie złomowany w 1921 roku.
Projekt i budowa.
Sukcesy pierwszych niemieckich podwodnych stawiaczy min typu "UC I", a także niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętów podwodnych. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-60 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Kaiserliche Werft w Gdańsku jako jeden z sześciu okrętów typu "UC II" zamówionych w tej wytwórni. UC-60 otrzymał numer stoczniowy 42 ("Werk 42"). Stępkę okrętu położono 31 marca 1916 roku, a zwodowany został 8 listopada 1916 roku.
Dane taktyczno-techniczne.
SM UC-60 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,5 metra, szerokość 5,22 metra i zanurzenie 3,61 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 415 ton, a w zanurzeniu 498 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Daimler MU526 o łącznej mocy 660 KM, zaś pod wodą poruszał się dzięki dwóm silnikom elektrycznym BBC o łącznej mocy 620 KM. Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,6 węzła na powierzchni i 7,3 węzła w zanurzeniu. Zasięg wynosił 9450 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 63 tony paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
25 czerwca 1917 roku SM UC-60 został przyjęty do służby w Cesarskiej Marynarce Wojennej. Dowództwo okrętu objął por. mar. (niem. "Oberleutnant zur See") Waldemar von Fischer, dowodzący wcześniej UB-33. Po okresie szkolenia okręt został 1 września 1917 roku przydzielony do Flotylli Bałtyckiej.
W październiku 1917 roku SM UC-60 (wraz z siostrzanymi jednostkami UC-56, UC-57, UC-58, UC-59 i UC-78) w składzie flotylli „Kurlandia” wziął udział w operacji Albion, mającej na celu opanowanie Wysp Moonsundzkich. W pierwszej dekadzie października okręt wyszedł z Lipawy z zadaniem patrolowania szlaku wodnego między Väinameri a Tallinnem. 16 października pierwszą i jedyną ofiarą wojennej działalności UC-60 został zbudowany w 1912 roku rosyjski parowiec „Est” o pojemności  BRT, który został zatopiony nieopodal Ekenäs na pozycji . W dniach 17–19 października nieopodal rejonu patrolowania U-Boota przeszedł duży zespół okrętów rosyjskich ewakuujących się z Zatoki Ryskiej. Okręt powrócił do bazy między 20 a 25 października.
26 listopada 1917 roku UC-60 został przydzielony do zadań szkoleniowych, a 30 listopada por. mar. Waldemar von Fischer zdał dowództwo okrętu. W myśl postanowień rozejmu w Compiègne UC-60 został 23 lutego 1919 roku poddany Brytyjczykom. Okręt został złomowany w Rainham w 1921 roku.

</doc>
<doc id="4707343" url="https://pl.wikipedia.org/wiki?curid=4707343" title="Wzór Gell-Manna–Nishijimy">
Wzór Gell-Manna–Nishijimy



</doc>
<doc id="4707349" url="https://pl.wikipedia.org/wiki?curid=4707349" title="14 Pułk Huzarów Austro-Węgier">
14 Pułk Huzarów Austro-Węgier



</doc>
<doc id="4707350" url="https://pl.wikipedia.org/wiki?curid=4707350" title="Ewa Dębowska">
Ewa Dębowska

Ewa Alicja Dębowska – polska fizyk, dr hab. nauk fizycznych, profesor nadzwyczajny Instytutu Fizyki Doświadczalnej i prodziekan Wydziału Fizyki i Astronomii Uniwersytetu Wrocławskiego.
Życiorys.
Obroniła pracę doktorską, 22 lutego 1993 habilitowała się na podstawie pracy zatytułowanej "Badanie struktury elektronowej układów metal-wodór metodą anihilacji pozytonów". Otrzymała nominację profesorską. Objęła funkcję profesora nadzwyczajnego w Instytucie Fizyki Doświadczalnej, a także prodziekana na Wydziale Fizyki i Astronomii Uniwersytetu Wrocławskiego.

</doc>
<doc id="4707351" url="https://pl.wikipedia.org/wiki?curid=4707351" title="Sacrum Profanum (album kwartetu Adama Bałdycha)">
Sacrum Profanum (album kwartetu Adama Bałdycha)

Sacrum Profanum – album kwartetu jazzowego Adama Bałdycha wydany 29 marca 2019 przez ACT Music (nr kat. ACT 9881-2). Nominacja do Fryderyka 2020.

</doc>
<doc id="4707353" url="https://pl.wikipedia.org/wiki?curid=4707353" title="Zew (singel)">
Zew (singel)

Zew – pierwszy singel polskiej piosenkarki Lanberry z jej trzeciego albumu studyjnego, zatytułowanego "Co gryzie panią L?". Singel został wydany 18 października 2019.
Kompozycja znalazła się na 20. miejscu listy AirPlay – Top, najczęściej odtwarzanych utworów w polskich rozgłośniach radiowych.
Geneza utworu i historia wydania.
Utwór napisali i skomponowali Małgorzata Uściłowska, Patryk Kumór, Dominic Buczkowski-Wojtaszek i Oscar Bell. Piosenka powstała w kompleksie Tileyard London w Londynie. Piosenkarka o singlu:
Singel ukazał się w formacie digital download 18 października 2019 w Polsce za pośrednictwem wytwórni płytowej Universal Music Polska. Piosenka została umieszczona na trzecim albumie studyjnym Lanberry – "Co gryzie panią L?".
19 października 2019 utwór został zaprezentowany telewidzom stacji TVN w programie "Dzień dobry TVN". 24 listopada wykonała singel w magazynie śniadaniowym "Pytanie na śniadanie".
„Zew” w radiach.
Nagranie było notowane na 20. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii Dawida Ziemby, który udostępniono w dniu premiery singla za pośrednictwem serwisu YouTube Wideo zostało nagrane w lesie w okolicy Wyszkowa, pod Warszawą.

</doc>
<doc id="4707356" url="https://pl.wikipedia.org/wiki?curid=4707356" title="Henry Parker">
Henry Parker

Henry Watson Parker (ur. 1 czerwca 1808 w Lewisham, zm. 2 lutego 1881 w Richmond) – brytyjski polityk kolonialny; premier Nowej Południowej Walii w 1856-1857.
Biografia.
Wychował się w angielskim Kencie, jako czwarty syn Thomasa Watsona i Mary z d. Cornell Parkerów. Edukację odebrał w domu, jego nauczycielem był niejaki dr White. Po poprawie słabego stanu zdrowia dołączył do Brytyjskiej Kompanii Wschodnioindyjskiej. Podróżował do Indii, Chin i Kraju Przylądkowego. Kiedy odbywał podróż europejską (Francja, Belgia, Holandia) został zatrudniony przez G. Gippsa, gubernatora Nowej Południowej Walii, jako jego osobisty sekretarz (1837). Do Sydney przybył 24 lutego 1838. 21 października 1843 ożenił się z Emmeline Emily (zm. 1888), trzecią córką J. Macarthura, australijskiego potentata przemysłu sukienniczego. Dzięki temu małżeństwu H. P. związał się z konserwatywnym środowiskiem ziemian ("squatters") i przemysłowców kolonialnych. W 1846 został mianowany przez gubernatora na członka Rady Ustawodawczej. W maju t.r. został przewodniczącym jej zarządu i otrzymał dwie kolejne reelekcje, aż do powołania na stanowisko premiera w 1856.
29 marca 1856 H. P. został wybrany do pierwszego Zgromadzenia Ustawodawczego z okręgu Parramatta. Kandydował na spikera izby, jednak przegrał jednym głosem z D. Cooperem. We wrześniu 1856 J. M. Hay przeprowadził wotum nieufności wobec rządu Ch. Cowpera, który przekonał gubernatora W. Denisona, aby ten powierzył urząd premiera H. P. W wyniku tych ruchów H. P. utworzył koalicyjny rząd. Parker zaoferował stanowiska w swoim gabinecie obu poprzednim premierom: S. Donaldsonowi i Ch. Cowperowi, jednak drugi z nich zrezygnował. H. P. w swojej polityce zmierzał do liberalizacji ustroju, zastanego po swoim poprzedniku. M.in. w marcu 1857 doprowadził do uchwalenia aktu, przywracającego Radę Miejską Sydney. Kierując rządem, zmierzał do naprawienia finansów kolonii, wprowadzając podatek gruntowy dla ziemian. W wyniku kolejnych wyborów parlamentarnych H. P. nie udało się zebrać poparcia izby i 4 września 1857 podał gabinet do dymisji.
Po odwołaniu z funkcji premiera 7 września 1857 H. P. wycofał się z życia politycznego. W 1858 opuścił wybudowaną przez siebie willę w Clovelly i wrócił do Anglii, gdzie został uhonorowany t.r. Orderem św. Michała i św. Jerzego.

</doc>
<doc id="4707357" url="https://pl.wikipedia.org/wiki?curid=4707357" title="Wincenty Bąkiewicz">
Wincenty Bąkiewicz

Wincenty Adam Emil Bąkiewicz (15 kwietnia 1897 w Gieraszowicach, zm. 2 stycznia 1974 w Londynie) – żołnierz armii rosyjskiej, oficer Wojska Polskiego w II Rzeczypospolitej i Polskich Sił Zbrojnych, kawaler Orderu Virtuti Militari.
Życiorys.
Urodził się w rodzinie Stanisława i Konstancji z Rosłonowiczów. W 1917 powołany do armii rosyjskiej i skierowany do szkoły oficerskiej w Piotrogrodzie. Po jej ukończeniu mianowany dowódcą plutonu w 149 pułku piechoty. Od listopada 1918 służył w 2 pułku strzelców 5 Dywizji Strzelców Polskich. Jesienią 1919 awansowany na stopień porucznika.
Od czerwca 1920, już w kraju, walczył z bolszewikami w szeregach 2 Syberyjskiego pułku piechoty. "Pod Chmielowem zdecydowanym działaniem zapobiegł rozbiciu 2 baonu". Za bohaterstwo w walce odznaczony został Krzyżem Srebrnym Orderu Virtuti Militari.
Po wojnie pozostał w zawodowej służbie wojskowej. Do 1927 dowodził kompanią 83 pułku piechoty, a od jesieni 1927, w stopniu kapitana był referentem w Departamencie Piechoty MSWojsk. W 1929 powrócił do 83 pułku piechoty, objął stanowisko dowódcy kompanii a później adiutanta pułku. W 1930 został skierowany na studia do Wyższej Szkoły Wojennej. Po jej ukończeniu wykładał w Szkole Podchorążych dla Podoficerów w Bydgoszczy. Od 1934 był kierownikiem Samodzielnego Referat „Rosja” w Wydziale Studiów Oddziału II Sztabu Głównego. 27 czerwca 1935 został mianowany majorem ze starszeństwem z 1 stycznia 1935 roku i 27. lokatą w korpusie oficerów piechoty.
W kampanii wrześniowej był szefem Oddziału II dowództwa Armii „Prusy””. 25 września trafił do sowieckiej niewoli. Zwolniony na podstawie Układu Sikorski-Majski, został wyznaczony na stanowisko zastępcy szefa Oddziału II Polskich Sił Zbrojnych w ZSRR. W grudniu 1941 awansował na stopień podpułkownika i objął stanowisko szefa Oddziału II. Od 30 czerwca 1944 był oficerem do zleceń dowódcy 2 Korpusu Polskiego. W listopadzie tegoż roku został zastępcą dowódcy 2 Brygady Strzelców Karpackich. 1 stycznia 1945 mianowany pułkownikiem.
Po wojnie pozostał na Zachodzie. Mieszkał w Londynie i tam na cmentarzu Mortlake został pochowany.

</doc>
<doc id="4707363" url="https://pl.wikipedia.org/wiki?curid=4707363" title="Henryk Kosicki">
Henryk Kosicki

Henryk Kosicki (ur. 14 stycznia 1896 w Poznaniu, zm. 10 czerwca 1967) – major saperów Wojska Polskiego.
Życiorys.
Urodził się 14 stycznia 1896 w Poznaniu, w rodzinie Franciszka i Józefy z Koniecznych. Ukończył dziewięć klas szkoły powszechnej i rozpoczął pracę w budownictwie. 24 sierpnia 1915 ukończył Królewską Szkołę Budowlaną w Poznaniu. 1 września 1915 powołano go do pruskiej armii, gdzie w 1916 ukończył kurs aspirantów oficerskich i został dowódcą plutonu w 3. pułku piechoty Gwardii. 29 września 1916 przeszedł na stronę francuską. Pozostawał w niewoli do 13 maja 1918. Wstąpił wówczas ochotniczo do Armii Polskiej we Francji i szybko ukończył kurs aspirantów oficerów inżynierii. 15 lutego 1919 został dowódcą plutonu w 1. kompanii 1. pułku inżynieryjnego 1. Dywizji Strzelców Polskich. 20 marca 1919 został podporucznikiem. 4 sierpnia 1919, po przyjeździe do Polski, został dowódcą kompanii w 18. batalionie saperów 7. Dywizji Piechoty i wziął udział w wojnie z bolszewikami. 
Dalsza jego kariera przedstawiała się następująco:
Na stopień majora został awanowany ze starszeństwem z dniem 1 stycznia 1936 i 18. lokatą w korpusie oficerów inżynierii i saperów.
Podczas kampanii wrześniowej był dowódcą 14 batalionu saperów. Walczył w obronie Warszawy. Dostał się do niewoli niemieckiej i był więziony w niemieckich obozach jenieckich: Neunburg, Itzehoe, Sandbostel X B, Lubeka i Woldenberg II C. 
Od 15 kwietnia 1945 do 1948 pracował Urzędzie Wojewódzkim w Gdańsku, gdzie był kierownikiem Oddziału Przemysłu Budowlanego Ministerstwa Odbudowy. Od czerwca 1949 był początkowo kierownikiem, a następnie dyrektorem Wojskowego Przedsiębiorstwa Budowlanego w Bydgoszczy. Od 1951 był projektantem-konstruktorem i rzeczoznawcą w Zarządzie Budownictwa Wojskowego nr 2 w Bydgoszczy, a potem kierował Pracownią Konserwacji Zabytków w Toruniu. Zmarł 10 czerwca 1967.
24 lutego 1924 ożenił się z Martą z domu Witt, z którą miał syna Stanisława (1926–1997) i córkę Bogumiłę Szostak, lekarza medycyny (ur. 1932 w Toruniu, zm. 2009 w Krakowie).

</doc>
<doc id="4707364" url="https://pl.wikipedia.org/wiki?curid=4707364" title="Marek Mozrzymas">
Marek Mozrzymas

Marek Mozrzymas – polski fizyk, dr hab., profesor Uniwersytetu Wrocławskiego.
Życiorys.
W 1991 obronił pracę doktorską "Formalizm Racaha-Wignera dla superalgebry OSP /1/2/", następnie uzyskał stopień doktora habilitowanego. Otrzymał nominację profesorską. Został zatrudniony na stanowisku adiunkta w Instytucie Fizyki Teoretycznej na Wydziale Fizyki i Astronomii Uniwersytetu Wrocławskiego. Objął funkcję profesora na Uniwersytecie Wrocławskim.

</doc>
<doc id="4707366" url="https://pl.wikipedia.org/wiki?curid=4707366" title="Wilcze jagody (album)">
Wilcze jagody (album)

Wilcze jagody – wspólny album jazzowy wokalistki Agnieszki Wilczyńskiej i pianisty i akordeonisty Andrzeja Jagodzińskiego wydany 25 października 2019 przez Studio Realizacji Myśli Twórczych. Do 11 kompozycji Jagodzińskiego teksty napisali uznani autorzy, jak: Wiesława Sujkowska, Stanisław Tym, Andrzej Poniedzielski i Jan Wołek oraz debiutująca w roli tekściarki sama Wilczyńska. Nominacja do nagrody Fryderyka 2020.

</doc>
<doc id="4707367" url="https://pl.wikipedia.org/wiki?curid=4707367" title="Robert S. Olmstead">
Robert S. Olmstead

Robert Stanford Olmstead (ur. 28 lipca 1886 w Sheldon, zm. 23 września 1923 w Brukseli) – amerykański pilot balonowy.
Życiorys.
Olmstead uczęszczał do Tufts College. Po ukończeniu studiów inżynierskich wstąpił do szkoły pilotów balonowych w Fort Omaha w Nebrasce. Po jej ukończeniu w 1918 roku otrzymał stopień podporucznika. W 1920 roku zajął 7 miejsce podczas wyścigu w Birmingham w Alabamie. W 1923 roku wygrał krajowe eliminacje do zawodów o Puchar Gordona Bennetta. Podczas XII zawodów, które rozpoczęły się 23 września w Brukseli zginął po uderzeniu piorunem. Razem z nim zginął John W. Shoptaw. Nie był żonaty. W październiku 1923 roku jego ciało zostało przewiezione do USA na statku U.S.S. Sapelo Thursday. Został pochowany na cmentarzu w Sheldon.

</doc>
<doc id="4707369" url="https://pl.wikipedia.org/wiki?curid=4707369" title="Ophioicodes asymmetrica">
Ophioicodes asymmetrica

Ophioicodes asymmetrica – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1940 roku przez brytyjskiego zoologa Kennetha Arthura Pyefincha.

</doc>
<doc id="4707371" url="https://pl.wikipedia.org/wiki?curid=4707371" title="Michał Kanarkiewicz">
Michał Kanarkiewicz

Michał Kanarkiewicz (ur. 25 stycznia 1995 w Gdyni) – polski szachista, konsultant biznesowy i autor książek. W 2020 roku prowadził autorski program edukacyjny ABC Szachów w Telewizji Polskiej. Od listopada 2021 prowadzi autorski program publicystyczny „Królewska Gra” na Kanale Sportowym.
Życiorys.
Grę w szachy rozpoczął w wieku 10 lat. W 2019 roku był współorganizatorem turnieju Szachowe Mistrzostwa Gwiazd na PGE Narodowym - pierwszą taką imprezę w Polsce. Aktorzy, piosenkarze, tancerze, celebryci i dziennikarki spotkały się przy szachownicy w celu promocji królewskiej gry. Zagrali m.in. Jarosław Kret, Dariusz Kordek, Żora Korolyov, Marcin „Pawbeats” Pawłowski, Artur Chamski i inni. 21 sierpnia 2020 roku zremisował w partii symultanicznej z dwunastym mistrzem świata, Anatolijem Karpowem .
W 2020 roku zorganizował przyjazd i konferencję prasową w Warszawie z udziałem Anatolija Karpowa, a następnie wspólnie z BNP Paribas Bank Polska, 24 sierpnia 2020 roku był organizatorem symultany szachowej dla przedstawicieli świata biznesu i show-biznesu. Remis w tej rozgrywce uzyskał prezes BNP Paribas Bank Polska, Przemysław Gdański. Poza nim zagrali też m.in. Anna Popek, Jarosław Kret, Tadeusz Drozda, Sławomir Doliniec i Paulina Koziejowska.
W 2021 roku zasiadał w komitecie organizacyjnym Mistrzostw Świata w szachach szybkich i błyskawicznych, które odbyły się w dniach 25-31 grudnia na PGE Narodowym. Jednocześnie pełnił funkcję managera marketingu imprezy.
W 2022 roku pracował przy organizacji najsilniejszego turnieju w historii polskich szachów Grand Chess Tour, który odbył się w dniach 18-23 maja w Warszawie. Był odpowiedzialny za dział marketingu turnieju. 
Kariera biznesowa.
Michał Kanarkiewicz jest konsultantem biznesowym. Specjalizuje się w temacie strategii i uczy zespoły strategicznego myślenia. Przeszkolił ponad 60 000 liderów i menedżerów wysokiego szczebla. W gronie jego klientów są marki takie jak: Coca-Cola, PZU, KGHM, ING Bank Śląski, Volvo, EY, PwC, Siemens, L'oreal, Heineken, UBS, Alior Bank, Bank Pekao, Bank Millennium, mBank, Santander Bank, Warta, Lufthansa i Luxmed. Dzielił scenę z Kubą Wojewódzkim, Anną Lewandowską, Joanną Przetakiewicz czy z Nickiem Vujicicem przed publicznością liczącą 5000 osób. 

</doc>
<doc id="4707375" url="https://pl.wikipedia.org/wiki?curid=4707375" title="John W. Shoptaw">
John W. Shoptaw

John W. Shoptaw (ur. 28 marca 1889 w Worthinghton, zm. 23 września 1923 w Brukseli) – amerykański pilot balonowy.
Życiorys.
W 1907 roku powołany do Signals Corps. Po ukończeniu szkoły pilotów balonowych w Forcie Omaha awansowany na podporucznika. Razem z porucznikiem Olmstedem wygrał 1923 roku wygrał krajowe eliminacje do zawodów o Puchar Gordona Bennetta.Podczas XII zawodów, które rozpoczęły się 23 września w Brukseli zginął po uderzeniu piorunem. Był żonaty, miał 2 dzieci. W październiku 1923 roku jego ciało zostało przewiezione do USA na statku U.S.S. Sapelo Thursday. Został pochowany na Fort Leavenworth National Cemetery.

</doc>
<doc id="4707376" url="https://pl.wikipedia.org/wiki?curid=4707376" title="Stadion Vrapčići">
Stadion Vrapčići



</doc>
<doc id="4707381" url="https://pl.wikipedia.org/wiki?curid=4707381" title="Robert E. Olmstead">
Robert E. Olmstead



</doc>
<doc id="4707383" url="https://pl.wikipedia.org/wiki?curid=4707383" title="Ensete">
Ensete

Ensete Horan. – rodzaj tropikalnych roślin należący do rodziny bananowatych. Obejmuje w zależności od ujęcia 7 do 10 gatunków. Od blisko spokrewnionych bananów rodzaj ten różni się tym, że obejmuje rośliny monokarpiczne (nie wytwarzają rozłogów), ich liście są bardzo krótkoogonkowe, najbardziej rozpowszechnione są w Afryce, mają duże nasiona i haploidalną liczbę chromosomów wynoszącą 9. Poza tropikalną Afryką rośliny te występują w południowo-wschodniej Azji na obszarze od północno-wschodnich Indii po Chiny i Nową Gwineę. Przynajmniej w trzeciorzędzie rodzaj był znacznie bardziej rozpowszechniony, o czym świadczy znalezienie jego skamieniałych nasion sprzed 43 milionów lat temu w zachodniej części Ameryki Północnej.
"Ensete ventricosum" w spichrzowych pochwach liściowych nibyłodygi i bulwiastych kłączach gromadzi skrobię i jest główną rośliną pokarmową na niektórych obszarach Afryki (np. na wyżynach Etiopii). Prawdopodobnie gatunek był też ważną rośliną pokarmową w Starożytnym Egipcie. Jadalne są po obróbce cieplnej także kwiatostany i nasiona, te ostatnie wykorzystuje się także jako koraliki. "Ensete lasiocarpum" (="Musella lasiocarpa") ma jadalną łodygę, z której sporządza się także fermentowany napój. Z rośliny pozyskuje się włókna do sporządzania sznurów i wykorzystuje leczniczo. "Ensete livingstonianum" (="E. religiosum") uprawiana jest w tropikalnej Afryce jako roślina-fetysz.
"E. ventricosum" uprawiana jest poza Afryką jako roślina ozdobna w tropikalnych ogrodach (strefy mrozoodporności 10–12). Walorem ozdobnym są okazałe rozmiary (osiąga do 9 m wysokości) i wielkie liście (do 3,5 m długości) oraz kwiatostan osiągający 3 m długości. W strefie umiarkowanej roślina ta uprawiana jest jako doniczkowa.
Systematyka.
Rodzaj opisany został po raz pierwszy przez Pawła Fiodorowicza Gorjaninowa (Horaninowa) w 1862, ale jeszcze przez kilkadziesiąt kolejnych lat wszystkie te rośliny opisywano raczej jako przynależne do rodzaju banan "Musa". Dopiero publikacja Ernesta E. Cheesmana z 1947 spowodowała faktyczne uznanie "Ensete" za odrębny rodzaj. Badania molekularne potwierdziły odrębność rodzaju sytuując go wraz z blisko spokrewnionym lub włączanym do "Ensete" gatunkiem "Musella lasiocarpa" w pozycji siostrzanej do rodzaju banan.
W ujęciu systematycznym włączającym tu monotypowy rodzaj "Musella" (z gatunkiem "M. lasiocarpa" ) stanowi on gatunek: 

</doc>
<doc id="4707390" url="https://pl.wikipedia.org/wiki?curid=4707390" title="Termomix">
Termomix

Termomix – trzeci album jazzowego zespołu Algorhythm z Gdańska, wydany 15 marca 2019 przez Alpaka Records (nr kat. AR010). Płyta nominowana do Fryderyka 2020.
Lista utworów.
Opracowano na podstawie materiału źródłowego.

</doc>
<doc id="4707395" url="https://pl.wikipedia.org/wiki?curid=4707395" title="Par excellence">
Par excellence

 (wym. uproszczona: "parekselãs") – francuskie wyrażenie znaczące po polsku w dosłownym tłumaczeniu „przez doskonałość”. Powszechnie galicyzm ten jest używany jako zwrot określający coś jako „w całym tego słowa znaczeniu” lub „w najwyższym stopniu”.
Historia.
Dokładna historia zakorzenienia się tego wyrażenia w języku polskim nie jest znana. Można przypuszczać, że pojawiło się w Polsce w XVII w. wraz z modą na francuszczyznę przywiezioną z Francji przez królową Marię Ludwikę, żonę polskiego króla Władysława IV, która po jego śmierci poślubiła kolejnego polskiego władcę króla Jana Kazimierza. Sprowadzała ona do Polski francuskich duchownych i uczonych, a noszenie się i mówienie po francusku stało się obowiązującą modą.
Synonimy.
Według słownika synonimów:

</doc>
<doc id="4707396" url="https://pl.wikipedia.org/wiki?curid=4707396" title="30 Pułk Piechoty Austro-Węgier">
30 Pułk Piechoty Austro-Węgier



</doc>
<doc id="4707397" url="https://pl.wikipedia.org/wiki?curid=4707397" title="Lody tajskie">
Lody tajskie

Lody tajskie (taj. ไอติมผัด, i-tim-pad) – deser lodowy w kształcie charakterystycznych rulonów wywodzący się z kuchni tajskiej. 
Lody tajskie sporządzane są na oczach klienta poprzez przygotowanie bazy mlecznej na specjalnej, schłodzonej metalowej płycie i wymieszanie z wybranymi dodatkami.
Początki tego typu deserów sięgają lat 90. XX wieku, kiedy zaczęto je sprzedawać na ulicach Tajlandii. W latach 2010. upowszechniły się także w innych krajach na całym świecie dzięki popularności w mediach społecznościowych.

</doc>
<doc id="4707401" url="https://pl.wikipedia.org/wiki?curid=4707401" title="Kamienica Lejba Osmosa w Warszawie">
Kamienica Lejba Osmosa w Warszawie



</doc>
<doc id="4707408" url="https://pl.wikipedia.org/wiki?curid=4707408" title="Aston Martin F1">
Aston Martin F1

Aston Martin – brytyjski konstruktor Formuły 1, dostarczający samochody dla zespołu David Brown Corporation w latach 1959–1960. W 2021 Aston Martin powrócił do Formuły 1 w charakterze konstruktora, a także zadebiutował jako zespół.
Historia.
Grand Prix.
Aston Martin powstał w 1913 roku, kiedy to Robert Bamford i Lionel Martin zbudowali własny samochód poprzez umieszczenie silnika Coventry Simplex w nadwoziu Isotta Fraschini. Rok później patronem firmy został brytyjski hrabia Louis Zborowski. Dzięki wsparciu Zborowskiego Aston Martin mógł rozpocząć rywalizację w sportach motorowych. W 1922 roku firma wystawiła samochód dla Bertiego Kensingtona-Moira na wyścig International 1500 Trophy, a miesiąc później Zborowski i Clive Gallop wystartowali w Grand Prix Francji. W sierpniu Kensington-Moir prowadził w wyścigu Junior Car Club 200, zanim awaria nie zmusiła go do wycofania się z wyścigu. Pod koniec sezonu Zborowski i Douglas Hawkes wzięli udział w Grand Prix Penya Rhin. Zborowski objął prowadzenie w zawodach, ale przebił oponę i zakończył zawody na drugiej pozycji.
W 1923 roku Gallop wystartował Astonem Martinem w Grand Prix San Sebastián. W tym samym sezonie George Eyston był czwarty w Junior Car Club 200, natomiast Zborowski zajął drugie miejsce w Grand Prix Penya Rhin i trzecie w Grand Prix Hiszpanii. W 1924 roku firma wystawiła samochody w wielu wyścigach w klasie voiturette, nie odnosząc jednak żadnego zwycięstwa. Ponadto podczas Grand Prix Włoch po uderzeniu Mercedesem w drzewo zginął Zborowski. Nowym patronem marki został Augustus Bertelli. W 1926 roku George Eyston wystartował Astonem Martinem w Grand Prix Wielkiej Brytanii, zaś Basil Eyston wystartował w Grand Prix Boulogne i Junior Car Club 200. Następnie brytyjska marka znacznie zmniejszyła zaangażowanie w wyścigi samochodów jednomiejscowych. W 1932 roku właścicielem firmy został R.G. Sutherland, pod wodzą którego Aston Martin kontynuował program w wyścigach samochodów sportowych. Po II wojnie światowej Aston Martin połączył się z Lagondą, tworząc przedsiębiorstwo Aston Martin Lagonda Ltd. pod wodzą Davida Browna. Firma wygrała wyścig 24h Spa w 1948 roku, a w sezonie 1949 wystartowała w wyścigu 24h Le Mans.
Formuła 1.
Pierwsze próby wejścia Astona Martina do Formuły 1 sięgają 1951 roku i próby adaptacji modelu DB3 do realiów serii. Ten model miał stosować dwulitrowy sześciocylindrowy silnik pochodzący z modelu DB3, a jego nadwozie również miało być przerobioną wersją DB3. Nadzorca projektu, dawny projektant Auto Uniona, Eberan von Eberhorst odrzucił wersję DB3 GP ze względu na jej pochodzenie od samochodu sportowego. W 1955 roku powstała nowa modyfikacja z trzylitrowym (później dwuipółlitrowym) silnikiem, nazwana DB3S, testowana przez Rega Parnella, który zajął nią ponadto czwarte miejsce w Lady Wigram Trophy. Samochód został następnie sprzedany Geoffowi Richardsonowi i przemianowany na RRA Special. Niemniej jednak DB3 w wersji jednomiejscowej odnosił sukcesy, wliczając w to drugie miejsce Lexa Davisona w Grand Prix Australii 1960.
W 1957 roku w fabryce Astona Martina w Feltham ukończono budowę modelu DBR4 według projektu Teda Cuttinga. Chociaż samochód był gotowy już na sezon 1958, Brown postanowił odwlec debiut pojazdu ze względu na program wyścigów długodystansowych. W 1959 roku Aston Martin odniósł podwójne zwycięstwo w wyścigu 24h Le Mans, kiedy to prowadzący model DBR1 Carroll Shelby i Roy Salvadori wygrali zawody przed Maurice’em Trintignantem i Paulem Frèrem. W Formule 1 Aston Martin zadebiutował podczas Grand Prix Holandii 1959. Pojazd ten już w momencie debiutu był przestarzałym modelem z silnikiem z przodu, i poza drugim miejscem Salvadoriego w International Trophy nie odnosił konkurencyjnych rezultatów. Samochód został przeprojektowany na sezon 1960 i oznaczony jako DBR5. Wskutek braku poprawy rezultatów Aston Martin wycofał się po 1960 roku z Formuły 1.
Powrót do Formuły 1.
Pierwsze plany powrotu Astona Martina do Formuły 1 sięgają pierwszej dekady XXI wieku i są ściśle powiązane z właścicielem Prodrive, Davidem Richardsem. W 2006 roku Richards zgłosił Prodrive F1 do rywalizacji w sezonie 2008 Formuły 1, a jeden ze scenariuszy dopuszczał włączenie do zespołu firmy Aston Martin. Prodrive jednakże ostatecznie nie wystartował w sezonie 2008. Z kolei w 2009 roku Richards zgłosił wniosek o wcielenie Prodrive do stawki Formuły 1 w sezonie 2010. Plany zakładały rywalizację tego podmiotu w latach 2010–2011 jako Prodrive, a od 2012 jako Aston Martin. Wniosek nie został jednak zaakceptowany.
W 2016 roku Aston Martin nawiązał współpracę z Red Bull Racing. W wyniku kooperacji brytyjskie przedsiębiorstwo zostało sponsorem zespołu Formuły 1, a oba podmioty współpracowały przy tworzeniu modelu Valkyrie. W sezonie 2018 Aston Martin został sponsorem tytularnym Red Bulla, wskutek czego zmieniono oficjalną nazwę na "Aston Martin Red Bull Racing".
Na początku 2020 roku właściciel Racing Point, Lawrence Stroll, nabył za 182 miliony funtów 16,7% udziałów w Astonie Martinie. W związku z tą transakcją, od 2021 roku Aston Martin będzie startował w Formule 1, przejmując Racing Point. Jednocześnie Aston Martin przestał być sponsorem tytularnym Red Bull Racing po sezonie 2020. Jednostki napędowe będzie dostarczał Mercedes, a kierowcami zostali Lance Stroll i Sebastian Vettel, który zastąpił Sergio Péreza. Ponadto tytularnym sponsorem zespołu został Cognizant.
3 marca Aston Martin zaprezentował samochód na sezon 2021, oznaczony jako AMR21. Był to pojazd oparty na Racing Point RP20, który był szeroko wzorowany na Mercedesie F1 W10. Aston Martin AMR21 został pomalowany w wyścigową brytyjską zieleń. Na przestrzeni sezonu AMR21 nie nawiązywał wynikami do poprzednika, charakteryzując się problematycznym prowadzeniem. Najlepszym rezultatem Astona Martina było drugie miejsce Vettela w Grand Prix Azerbejdżanu, a producent został sklasyfikowany na siódmym miejscu w klasyfikacji konstruktorów. Po zakończeniu sezonu z funkcji szefa zespołu ustąpił Otmar Szafnauer, a na jego miejsce został mianowany Mike Krack.
28 lipca 2022 roku Sebastian Vettel ogłosił odejście z zespołu i Formuły 1 z końcem sezonu 2022. 1 sierpnia 2022 roku ogłoszono, że od 2023 jego miejsce zajmie Fernando Alonso, który podpisał "wieloletni" (jak określono to w materiałach prasowych) kontrakt.

</doc>
<doc id="4707412" url="https://pl.wikipedia.org/wiki?curid=4707412" title="Głodny (album)">
Głodny (album)

Głodny – debiutancki album polskiej grupy rockowej Sonbird, wydany 22 lutego 2019 przez Jazzboy Records (nr kat. JB 042). Twórcą okładki jest Macio Moretti. Nominacja do Fryderyka 2020 w kategorii Album Roku Rock.

</doc>
<doc id="4707413" url="https://pl.wikipedia.org/wiki?curid=4707413" title="Reprezentacja Litwy w Pucharze Gordona Bennetta">
Reprezentacja Litwy w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Litwy miał miejsce podczas 60 zawodów rozegranych w 2016 roku.
Wyniki.
Osiągnięcia drużyn w poszczególnych zawodach

</doc>
<doc id="4707418" url="https://pl.wikipedia.org/wiki?curid=4707418" title="Józefa Krośnicka">
Józefa Krośnicka

Józefa Gabriela Krośnicka (z domu Kołakowska) (ur. 18 marca 1914 w Pułtusku, zm. 21 stycznia 2020 w Pruszczu Gdańskim) – polski pedagog, nauczyciel i badacz historii, autorka opracowań z zakresu historii powiatu gdańskiego.
Życiorys.
W 1938 ukończyła historię i filozofię na Wydziale Humanistycznym Uniwersytetu Warszawskiego, po czym podjęła pracę nauczyciela w Gimnazjum i Liceum Męskim im. Piotra Skargi w Pułtusku. W czasie wojny należała do Armii Krajowej (ps."Ziutka" i "Barka"), była łączniczą i organizatorką tajnego nauczania. Po upadku powstania warszawskiego wywieziona na roboty przymusowe. Po kapitulacji III Rzeszy, która zastała ją w Lubece, organizowała polskie nauczanie w alianckich strefach okupacyjnych w Niemczech, a następnie wróciła do Pułtuska, gdzie poślubiła Jerzego Krośnickiego. Wobec problemów z pracą i mieszkaniem trafiła na Pomorze Zachodnie (gm. Choszczno). W kwietniu 1955 przeprowadziła się z mężem do Sobowidza, gdzie najpierw została planistką w PGR, a po październiku 1956 nauczycielką w miejscowej szkole. Po kilku latach, jako jej kierownik, zainicjowała budowę budynku nowej szkoły. Od 1961 przez wiele lat uczyła historii w Szkole Podstawowej nr 3 w Pruszczu Gdańskim, wychowując w tym czasie 5 dzieci (trzech synów i dwie córki). Po przejściu na emeryturę wydała kilkanaście publikacji poświęconych historii okolic Gdańska. W 2017 przekazała Muzeum II Wojny Światowej w Gdańsku pamiątki swojego męża z obozu koncentracyjnego Sachsenhausen oraz dokumenty i publikacje dotyczące powojennych początków nauczania, w tym odręcznie sporządzony elementarz z 1945 r.
Pochowana 25 stycznia 2020 na starym cmentarzu komunalnym w Pruszczu Gdańskim.
Odznaczenia.
W uznaniu zasług otrzymała tytuły Ambasadora Pruszcza Gdańskiego (2010) i Honorowego Obywatela gminy Trąbki Wielkie (4 listopada 2014).
Prezydent RP Bronisław Komorowski awansował ją do stopnia porucznika Wojska Polskiego. 
Odznaczona Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i Krzyżem 100-lecia powstania Związku Inwalidów Wojennych. 
Bohaterka reportaży i utworów literackich.

</doc>
<doc id="4707422" url="https://pl.wikipedia.org/wiki?curid=4707422" title="37 mm armata mle 1916 TR">
37 mm armata mle 1916 TR



</doc>
<doc id="4707423" url="https://pl.wikipedia.org/wiki?curid=4707423" title="Wodny test Rayleygha">
Wodny test Rayleygha



</doc>
<doc id="4707428" url="https://pl.wikipedia.org/wiki?curid=4707428" title="Reprezentacja Argentyny w Pucharze Gordona Bennetta">
Reprezentacja Argentyny w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Argentyny miał miejsce podczas XVII zawodów rozegranych w 1928 roku.
Wyniki.
Osiągnięcia drużyn w poszczególnych zawodach

</doc>
<doc id="4707430" url="https://pl.wikipedia.org/wiki?curid=4707430" title="Shemar Boldizsar">
Shemar Boldizsar

Shemar Boldizsar (ur. 24 stycznia 1999 w Manchesterze) – brytyjski lekkoatleta, sprinter.
Medalista Młodzieżowych Mistrzostw Europy (2019) oraz Halowych Mistrzostw Wielkiej Brytanii (2019).

</doc>
<doc id="4707431" url="https://pl.wikipedia.org/wiki?curid=4707431" title="Padideh FC">
Padideh FC



</doc>
<doc id="4707435" url="https://pl.wikipedia.org/wiki?curid=4707435" title="Kobe Vleminckx">
Kobe Vleminckx

Kobe Vleminckx (ur. 31 maja 1998) – belgijski lekkoatleta, sprinter.
Medalista Młodzieżowych Mistrzostw Europy (2019) oraz Mistrzostw Belgii (2018, 2019).

</doc>
<doc id="4707439" url="https://pl.wikipedia.org/wiki?curid=4707439" title="Moniuszko - Sacred Music">
Moniuszko - Sacred Music



</doc>
<doc id="4707443" url="https://pl.wikipedia.org/wiki?curid=4707443" title="Mark Hafnar">
Mark Hafnar

Mark Hafnar (ur. 11 kwietnia 2002) – słoweński skoczek narciarski, reprezentant klubu SK Triglav Kranj. Medalista zimowych igrzysk olimpijskich młodzieży, mistrzostw świata juniorów oraz mistrzostw kraju.
Przebieg kariery.
20 stycznia 2018 zadebiutował w FIS Cup, zajmując 21. miejsce w zawodach w Kranju. 16 sierpnia 2019 w swoim pierwszym starcie w Letnim Pucharze Kontynentalnym zajął 29. lokatę w konkursie we Frenštácie pod Radhoštěm. Wystartował na Zimowych Igrzyskach Olimpijskich Młodzieży 2020, gdzie zdobył srebrny medal w zawodach indywidualnych, zaś w zawodach drużyn mieszanych zajął wraz z reprezentacją Słowenii 5. miejsce. W lutym 2020 zadebiutował w Pucharze Kontynentalnym. W pierwszym starcie, w Planicy, został zdyskwalifikowany, a dzień później na tej samej skoczni zajął 20. miejsce. 23 lutego zajął 3. miejsce w zawodach tego cyklu w Val di Fiemme. Wystartował na Mistrzostwach Świata Juniorów 2020, gdzie zdobył brązowy medal w konkursie indywidualnym, złoty w drużynie męskiej i brązowy w mieszanej.
24 marca 2021 w Planicy zadebiutował w kwalifikacjach do zawodów Pucharu Świata, nie uzyskując awansu do konkursu głównego. Na Mistrzostwach Świata Juniorów 2022 zajął 9. miejsce indywidualnie i 4. w drużynie męskiej.
Stawał na podium mistrzostw Słowenii. Zdobył złoty medal w konkursie drużynowym w 2021 oraz 2022.

</doc>
<doc id="4707444" url="https://pl.wikipedia.org/wiki?curid=4707444" title="Jerzy Więsik">
Jerzy Więsik

Jerzy Więsik (ur. 15 września 1935 w Kłodzie) – polski inżynier mechanik, specjalista w zakresie maszyn rolniczych. 
Życiorys.
Po ukończeniu w 1953 Technikum Budowy Samochodów w Lublinie przeniósł się do Warszawy, gdzie studiował na Wydziale Samochodów i Ciągników Politechniki Warszawskiej. W 1958 uzyskał tytuł magistra inżyniera mechanika, rok później rozpoczął pracę w Zakładzie Transportu Leśnego na Wydziale Leśnym Szkoły Głównej Gospodarstwa Wiejskiego na stanowisku asystenta. W 1967 przeniósł się do Zakładu Mechanizacji Prac Leśnych, gdzie stworzył i kierował pracownią terenową badania maszyn leśnych. W 1973 obronił doktorat, w 1976 został kierownikiem Międzywydziałowego Zakładu Mechaniki i Eksploatacji Maszyn SGGW. Od 1977 kierował Zakładem Mechanizacji Leśnictwa na Wydziale Techniki Rolniczej i Leśnej SGGW. W 1981 habilitował się, rok później został mianowany docentem. Od 1981 do 1987 był prodziekanem, od 1987 do 1993 dziekanem Wydziału Techniki Rolniczej i Leśnej SGGW. W 1991 został mianowany na stanowisko profesora nadzwyczajnego. Od 1990 jest redaktorem naczelnym czasopisma "Maszyny i Ciągniki Rolnicze i Leśne", jest autorem pierwszego podręcznika akademickiego "Maszyny leśne". 

</doc>
<doc id="4707450" url="https://pl.wikipedia.org/wiki?curid=4707450" title="Kamienny gość (obraz Francisca Goi)">
Kamienny gość (obraz Francisca Goi)

Kamienny gość (hiszp. "Don Juan y la estatua del Comendador" lub "El burlador de Sevilla") – obraz hiszpańskiego malarza Francisca Goi. Należy do cyklu sześciu obrazów gabinetowych o wymiarach ok. 43 × 30 cm, których tematem są czary. Obrazy nie tworzą razem jednej historii, nie mają też wspólnego znaczenia, dlatego właściwe interpretowane są każdy z osobna. Cała seria była własnością książąt Osuny i zdobiła ich letnią rezydencję Alameda de Osuna. Oprócz "Kamiennego gościa" do serii należą: "Sabat czarownic" (lub "Wielki kozioł"), "Lot czarowników", "Urok", "Lampa diabła" oraz "Kuchnia czarownic". Cztery obrazy znajdują się w różnych kolekcjach publicznych, jeden w kolekcji prywatnej, a "Kamienny gość" jest uznawany za zaginiony.
Okoliczności powstania.
Mecenat książąt Osuny.
W początkach swojej kariery w Madrycie Goya pracował głównie dla Królewskiej Manufaktury Tapiserii, jednocześnie poszerzając swoją prywatną klientelę wśród stołecznej arystokracji i burżuazji. Ważnymi mecenasami malarza zostali książęta Osuny Pedro Téllez-Girón i jego żona María Josefa Pimentel. Należeli do intelektualnych elit i czołowych przedstawicieli hiszpańskiego oświecenia. Wspólnie organizowali wieczory dyskusyjne, na które zapraszano wybitnych "ilustrados". Aktywnie wspierali kulturę; zgromadzili pokaźną bibliotekę, a w swojej rezydencji organizowali przedstawienia teatralne. Roztaczali mecenat nad naukowcami i artystami epoki, do których oprócz Goi należał m.in. Leandro Fernández de Moratín. W latach 1785–1817 Goya namalował dla nich około 30 dzieł – portrety patronów i ich dzieci, sceny religijne i obrazy gabinetowe. Nabyli także pierwsze edycje rycin z serii "Kaprysy". Po śmierci księcia w 1807 malarz kontynuował pracę dla księżnej, m.in. portretując ich dorosłe córki i synów.
Alameda de Osuna.
W 1783 książę Osuny nabył tereny i budynki w położonej na północny wschód od Madrytu miejscowości La Alameda, gdzie zamożne rodziny spędzały lato, odpoczywając od miejskiego gwaru. Liczne projekty rozwojowe, zlecone i wdrażane przez księcia, przekształciły miejscowość, która wkrótce zmieniła nazwę na La Alameda de Osuna. W 1792 w posiadłości książąt funkcjonował już pałac, a z inicjatywy księżnej powstały także ogrody nazywane "El Capricho". Książę Osuny nabył od Goi cykl sześciu obrazów o niewielkich rozmiarach, do dekoracji nowego pałacu. Zachował się przesłany księciu rachunek z dnia 27 czerwca 1798 za „sześć dzieł o tematyce czarownic”, opiewający na sześć tysięcy reali "de vellón".
Często przyjmuje się, że obrazy powstały na bezpośrednie zamówienie księżnej, nie ma na to jednak dowodu. Możliwe, że Goya przedstawił mecenasom gotowe dzieła, które odpowiadały ich gustom. Z tego powodu trudno stwierdzić, czy malarz wykonał je z myślą o konkretnym pałacowym pomieszczeniu, czy też ich lokalizacja została ustalona później. Wiadomo, że obrazy wisiały na pierwszym piętrze w przedpokoju prowadzącym do gabinetu księżnej, który nazywano "gabinete de países". Historyk sztuki Frank Irving Heckes uważał, że to pomieszczenie mieściło bibliotekę książąt, dlatego Goya intencjonalnie zawarł w kompozycjach motywy literackie. María Isabel Pérez Hernández, która przeanalizowała inwentarz dóbr sporządzony w 1834 po śmierci księżnej, stwierdziła, że obrazy Goi znajdowały się wówczas w przedpokoju gabinetu "de países", ale pozostałe meble i przedmioty z tego pomieszczenia nie wskazywały na to, by pełniło ono funkcję biblioteki. Dzieła Goi wraz z rycinami zostały do niej przeniesione dopiero około 1845.
Czary i gusła.
Tematem dzieł były czarownice i gusła, będące ważnym elementem hiszpańskiego folkloru. Ludowa wiara w czary i demony była powszechna, a dochodzenia i kary inkwizycji dodatkowo ożywiały i legitymizowały przesądy. Ten popularny motyw pojawiał się w sztuce, literaturze i teatrze, często pod postacią satyry. Inspiracją dla Goi były m.in. sztuki teatralne Antonia de Zamory, które mógł oglądać w prywatnym teatrze książąt. Oświecona szlachta (tzw. "ilustrados"), do której należeli książęta Osuny, nie wierzyła w czary, jednak fascynował ich temat czarnoksięstwa, zjawisk nadprzyrodzonych i związanej z nimi kultury plebejskiej. W bibliotece książąt znajdowały się pozycje dotyczące magii (m.in. "Malleus Maleficarum", "Diabeł kulawy"), na których posiadanie mieli specjalne pozwolenie Świętego Oficjum. Matkę księżnej pasjonowała ezoteryka oraz powieści typu "Wathek" Williama Beckforda. Wielu oświeconych przyjaciół Goi należało do masonerii. Temat czarów miał podobny wpływ na Goyę, który deklarował niewiarę w czarownice i uważał się za sceptyka, ale bohaterami jego dzieł często były demony i postacie fantastyczne. Nie wiadomo, czy księżna Osuny zasugerowała Goi tematykę obrazów, czy powstały one dzięki jego własnej inwencji. Możliwe, że kiedy Goya pracował nad zleconym przez książęta "Portretem generała José de Urrutii", miał okazję pokazać księżnej rysunki ze zbioru zatytułowanego „Sny”, w których podejmował temat czarów, aby ją zainspirować.
Datowanie.
Obrazy zostały namalowane najprawdopodobniej w latach 1797–1798, nie później jednak, niż wskazuje na to data wystawienia rachunku (27 czerwca 1798). Istnieją liczne tematyczne i kompozycyjne podobieństwa do serii rycin "Kaprysy", nad którą Goya pracował w tym samym czasie. "Kaprysy" były satyrą na społeczeństwo hiszpańskie i krytyką fanatyzmu religijnego, inkwizycji i przesądów. José Gudiol datował cykl "Czary" na lata 1794–1795, przypadające na okres rekonwalescencji malarza po ciężkiej chorobie przebytej na przełomie 1792 i 1793 roku, w wyniku której kompletnie stracił słuch. Powoli wracając do pracy, Goya skupił się na malowaniu obrazów o niewielkich rozmiarach, wymagających mniej fizycznego wysiłku. Częściej malował także kompozycje dyktowane własną wyobraźnią, niepowielające istniejących wzorów i wolne od przyjętych ogólnie kanonów. Według historyka sztuki Moralesa y Marína ta seria została przez Goyę wystawiona w Królewskiej Akademii Sztuk Pięknych św. Ferdynanda w 1799 jako „sześć dziwnych kaprysów”. Książęta prawdopodobnie wypożyczyli Goi obrazy, być może aby wspomóc promocję "Kaprysów", które ukazały się w tym samym roku.
Interpretacja.
Goya sięga do twórczości Antonia de Zamory (1660–1727) – hiszpańskiego poety i dramaturga, którego dzieła były wciąż popularne za życia malarza i zyskały szczególne uznanie w XIX wieku. W swoich dziełach Zamora podtrzymywał hiszpańską tradycję, nie ulegał wpływowi ówczesnej mody na literaturę francuską i komedię charakterów. Goya szukał inspiracji w motywach typowo hiszpańskich, mając do wyboru inne, znacznie popularniejsze dzieła. Obraz przedstawia scenę z III aktu komedii Zamory będącej nową wersją dzieła "Zwodziciel z Sewilli i kamienny gość" Tirsa de Moliny, opowiadającej legendę Don Juana. Sztuka Zamory odniosła sukces i w latach 1784–1804 w Madrycie była wystawiana rokrocznie. Leandro Moratín, który znał tę wersję legendy, mógł ją polecić Goi jako temat do obrazu. Możliwe też, że lubiący teatr Goya widział sztukę i sam wybrał tę scenę.
Bohater komedii, Don Juan, zabija komandora Gonzala de Ulloa, a następnie rzuca wyzwanie jego posągowi, zapraszając go na kolację w swoim domu. Posąg odpowiada Don Juanowi zaproszeniem do panteonu rodziny Ulloa: miejsca, w którym rozgrywa się scena przedstawiona na obrazie. W głębi kompozycji Goya namalował łuk, który może nawiązywać do kaplicy rodziny Ulloa, a pod nim na końcu schodów pojawia się kamienna postać komandora. Zjawa owinięta w całun jest skąpana w jasnym świetle, które pada także na ścianę ograniczająca przestrzeń sceniczną. Na całunie widoczny jest krzyż św. Jakuba. Zbliża się do siedzącego na krześle Don Juana, za którym wzrastają płomienie. Widziany z profilu bohater wydaje się napuszony, nieco spięty, z rękami opartymi na biodrach i mieczem u boku. Ma na sobie strój XVI-wiecznego rycerza i kapelusz z szerokim rondem i piórami. Wydaje się, że jeszcze nie zauważył obecności komandora – zmarłego, lecz wskrzeszonego antagonisty. Goya przedstawia chwilę wielkiego napięcia tuż przed dramatem, złowieszczy spokój poprzedzający burzę. Don Juan, który nie żałuje swojego czynu, zostanie ukarany piekłem, symbolizowanym przez płomienie. Zarówno relacja między postaciami, jak i beztroska postawa Don Juana przypominają prześmiewczy obraz "Herkules i Omfale" wykonany przez malarza około piętnastu lat wcześniej. Według José Gudiola "Kamienny gość" jest przejawem preromatycznego stylu w twórczości Goi.
Postać Don Juana może być także portretem aktora z czasów Goi, główne role często grali Manuel García Parra i Manuel de la Prada, specjalizujący się w komediach o temacie magii. To dzieło najbardziej odbiega od tematyki całej serii. Nie odnosi się do kontrastu rzeczywistości z wyobraźnią ani krytyki przesądów, w zamian ukazuje konsekwencje grzechu. Frank Irving Heckes uważa, że ten obraz powstał jako ostatni i zamyka serię.
Proweniencja.
Majątek książąt Osuny został w dużej części roztrwoniony przez ich spadkobierców, zwłaszcza XII księcia Osuny Mariana Téllez-Girón. W 1896 w Madrycie odbyła się publiczna licytacja posiadłości i kolekcji dzieł sztuki należących do rodziny. Obrazy z cyklu "Czary" trafiły do różnych właścicieli. "Kamienny gość" był wtedy widziany ostatni raz, obecnie jest uznawany za zaginiony. Jest znany na podstawie fotografii wykonanej przez Jeana Laurenta.

</doc>
<doc id="4707451" url="https://pl.wikipedia.org/wiki?curid=4707451" title="Katelyn Nacon">
Katelyn Nacon

Katelyn May Nacon (ur. 11 czerwca 1999 w Atlancie) – amerykańska aktorka, która wystąpiła m.in. w serialach "Żywe trupy", "Lekkie jak piórko" i "Ozn@czone".

</doc>
<doc id="4707453" url="https://pl.wikipedia.org/wiki?curid=4707453" title="Kopa (Góry Choczańskie)">
Kopa (Góry Choczańskie)

Kopa (1217 m n.p.m.) – zalesiony, niewybitny szczyt w Górach Choczańskich w północnej Słowacji.
Znajduje się w głównym grzbiecie grupy Wielkiego Chocza, wybiegającym od Wielkiego Chocza na południe. Od strony południowej w tym grzbiecie ogranicza go przełęcz Spuštiak (1095 m n.p.m.), natomiast na północy nienazwane, płytkie (ok. 1190 m n.p.m.) siodło oddziela go od Zadniego Chocza. Nazwa szczytu nawiązuje do jego kształtu.
Przez turystów sam wierzchołek nie jest odwiedzany. Południowymi i zachodnimi stokami jego kopuły szczytowej biegną niebieskie znaki szlaku turystycznego z Rużomberku na Pośrednią Polanę pod Wielkim Choczem.

</doc>
<doc id="4707456" url="https://pl.wikipedia.org/wiki?curid=4707456" title="Parafia św. Jadwigi w Michałowie">
Parafia św. Jadwigi w Michałowie



</doc>
<doc id="4707459" url="https://pl.wikipedia.org/wiki?curid=4707459" title="Musella lasiocarpa">
Musella lasiocarpa

Musella lasiocarpa (Franch.) C.Y.Wu ex H.W.Li – gatunek rośliny z rodziny bananowatych reprezentujący monotypowy rodzaj Musella . Bywa też włączany do rodzaju "Ensete" jako "E. lasiocarpum". Roślina występuje w południowych Chinach w prowincjach Kuejczou i Junnan. W naturze rosła na górskich stokach na rzędnych 1500–2500 m n.p.m., ale współcześnie nie zachowały się dzikie populacje z powodu zniszczenia naturalnych siedlisk – gatunek przetrwał tylko w uprawie.
Roślina uznawana jest za świętą przez buddyjskich mnichów z południowych Chin. Wyróżnia się efektownym kwiatostanem kwitnącym przez 250 dni. Sadzona jest nie tylko jako ozdobna, ale też miododajna, warzywo (ma jadalną łodygę, z której sporządza się także fermentowany napój), roślina pastewna i lecznicza. Z rośliny pozyskuje się włókna do sporządzania sznurów i wykorzystuje leczniczo.
Systematyka.
Gatunek pierwotnie opisany został jako należący do rodzaju banan "Musa" i reprezentujący odrębną sekcję "Musella" . Później wyodrębniony został jako osobny, monotypowy rodzaj. Wspólnie w rodzajem "Ensete" tworzy grupę siostrzaną dla rodzaju banan "Musa". Ze względu na pokrewieństwo z "Ensete" bywa włączany do tego rodzaju jako "Ensete lasiocarpum" .

</doc>
<doc id="4707461" url="https://pl.wikipedia.org/wiki?curid=4707461" title="Bubble tea">
Bubble tea

Bubble tea (herbata bąbelkowa) – napój na bazie herbaty z dodatkiem niedużych, jadalnych kulek, najczęściej z tapioki. Zwykle podawana jest na zimno, często z mlekiem.
Występuje w wielu różnych wersjach smakowych i z wieloma różnymi dodatkami. Może być wzbogacona o owoce, bitą śmietanę, lody, syropy itp. Kulki z tapioki mogą być zastąpione kulkami na bazie kwasu alginowego (tzw. "popping boba") lub np. różnego rodzaju galaretkami. Najczęściej serwowana jest w wysokich, przezroczystych kubkach oraz ze słomką o dużej średnicy, tak by zmieściły się w niej kulki, które można następnie żuć. 
Bubble tea powstała w latach 80. XX wieku na Tajwanie. Nie ma jednak pewności, komu dokładnie powinno się przypisywać ten wynalazek. Według jednej wersji została stworzona w herbaciarni Hanlin Tea Room w 1986 roku, po tym jak jej właściciel Tu Tsung-ho zainspirował się kulkami z tapioki, które zobaczył na targu. Według innej powstała w 1988 roku w herbaciarni Chun Shui Tang, kiedy pracująca tam Lin Hsiu-hui eksperymentowała mieszając ze sobą różne składniki.

</doc>
<doc id="4707465" url="https://pl.wikipedia.org/wiki?curid=4707465" title="Musella">
Musella



</doc>
<doc id="4707470" url="https://pl.wikipedia.org/wiki?curid=4707470" title="Hubert Lagardelle">
Hubert Lagardelle

Hubert Lagardelle (ur. 8 lipca 1874 w Le Burgaud, zm. 20 września 1958 w Paryżu) – francuski socjalista, przedstawiciel rewolucyjnego syndykalizmu.
Życiorys.
Ukończył prawo, był adwokatem. We wczesnej fazie swojej aktywności politycznej był marksistą. Należał do SFIO. W 1899 współzakładał i redagował pismo „Le Mouvement Socialiste”. Dzięki publikowanym tutaj artykułom stał się jednym z czołowych przedstawicieli rewolucyjnego syndykalizmu (m.in. obok Sorela). Zdystansował się od socjalizmu, by w międzywojniu związać się na krótko z pierwszym poza Włochami ugupowaniem faszystowskim - Le Faisceau. Później zbliżył się do faszystów lewicowych. W 1933, mając dawne powiązania z Mussolinim, objął funkcję radcy ambasady Francji we Włoszech. W Vichy był podsekretarzem stanu (1942-1943). Za kolaborację skazano go po wojnie na dożywocie, lecz więzienie opuścił w 1949.

</doc>
<doc id="4707473" url="https://pl.wikipedia.org/wiki?curid=4707473" title="Nowiki (sielsowiet Roś)">
Nowiki (sielsowiet Roś)

Nowiki (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4707474" url="https://pl.wikipedia.org/wiki?curid=4707474" title="Przetargana Przełęcz">
Przetargana Przełęcz

Przetargana Przełęcz (słow. "Sedlo Prietržná"; 1095 m n.p.m.) – przełęcz w Górach Choczańskich w północnej Słowacji.
Rozdziela masywy Prawnacza (na południu) i Heliasza (na północy) w zachodniej części Grupy Prosiecznego. Na przełęczy niewielka polana, na jej skraju drewniany domek myśliwski. Lasy w rejonie przełęczy przetrzebione wiatrołomami i wyrębami.
Przełęcz nie posiada znaczenia komunikacyjnego. Przekraczająca ją leśna droga w obie strony zakręca ku północy, a obie jej odnogi, trawersując stoki Heliasza, sprowadzają w rejon przełęczy Równie.
Grzbietem przez przełęcz, z Prawnacza na Heliasz, biegnie zielono znakowany szlak turystyczny z Liptowskiej Anny na przełęcz Równie.

</doc>
<doc id="4707478" url="https://pl.wikipedia.org/wiki?curid=4707478" title="Turniej Czterech Skoczni 2019/2020">
Turniej Czterech Skoczni 2019/2020



</doc>
<doc id="4707479" url="https://pl.wikipedia.org/wiki?curid=4707479" title="Nowe Sioło (rejon wołkowyski)">
Nowe Sioło (rejon wołkowyski)

Nowe Sioło (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżało w Polsce, w województwie białostockim, w powiecie wołkowyskim, w gminie Roś.

</doc>
<doc id="4707480" url="https://pl.wikipedia.org/wiki?curid=4707480" title="Piernikowski (raper)">
Piernikowski (raper)

Robert Piernikowski vel Piernikowski (znany również jako Piernik, ZBRKLKU) (ur. 1979 w Świnoujściu) – polski raper, wokalista, autor tekstów, kompozytor, producent muzyczny, sampler, członek zespołów Syny i Napszykłat. Obecnie związany z Poznaniem. Twórca muzyki teatralnej m.in. do „Króla Edypa” i „Termopil polskich” w reżyserii Jana Klaty. Nominowany do Paszportu „Polityki” za 2019 rok.

</doc>
<doc id="4707495" url="https://pl.wikipedia.org/wiki?curid=4707495" title="Stanisław Daszewski">
Stanisław Daszewski

Stanisław Daszewski (ur. 25 grudnia 1888 w Syczówce, zm. 29 listopada 1959) – kapitan pilot–obserwator Wojska Polskiego, inżynier, kawaler Orderu Virtuti Militari.
Życiorys.
Syn Jana i Emilii z Hofmaisterów. Ukończył gimnazjum filologiczne, następnie studiował na politechnice, którą ukończył z tytułem inżyniera. Po wybuchu I wojny światowej wstąpił 7 sierpnia 1914 roku jako ochotnik do Legionów Polskich. Otrzymał przydział do 2 pułku ułanów, w którym od 1 grudnia 1915 pełnił obowiązki dowódcy plutonu, a od 1 grudnia 1916 dowódcy szwadronu karabinów maszynowych. Odmówił złożenia przysięgi na wierność cesarzowi i 19 lutego 1918 roku został internowany. Na stopień chorążego został mianowany 1 grudnia 1915, a na stopień podporucznika 1 listopada 1916 w kawalerii.
21 listopada 1918 roku został przyjęty do Wojska Polskiego w stopniu podporucznika z byłego Polskiego Korpusu Posiłkowego. W lutym 1919 został przeniesiony z Dowództwa Okręgu Generalnego Kraków do Centralnych Składów Lotniczych przy Sekcji Żeglugi Napowietrznej MSWojsk. Następnie służył w 5 eskadrze lotniczej, następnie w 9 eskadrze wywiadowczej i 39 eskadrze Breguetów. 1 sierpnia 1919 roku został skierowany na kurs do Oficerskiej Szkoły Obserwatorów Lotniczych w Warszawie. Było to szkolenie organizowane w ramach I kursu w OSOL, zostało zakończone we wrześniu. Został przydzielony do V dyonu lotniczego, gdzie od października 1919 roku pełnił funkcję adiutanta. 1 grudnia 1919 został mianowany porucznikiem kawalerii. Pełnił wówczas służbę w Dowództwie Frontu Pomorskiego.
W czasie wojny polsko-bolszewickiej walczył jako obserwator w składzie 3 eskadry wywiadowczej. 19 kwietnia, w załodze z Jerzy Kossowskim, wszedł w skład grupy złożonej z czterech załóg, które przeprowadziły rozpoznanie i bombardowanie Kijowa. Lot był trudny nawigacyjnie i niebezpieczny, gdyż polskie załogi miały do pokonania 600 kilometrów (z czego większość nad terenem zajętym przez nieprzyjaciela). Zakończył się sukcesem, zniszczono tory kolejowe, uszkodzono obrotnicę przed parowozownią, co doprowadziło do opóźnień w przegrupowaniu wojsk nieprzyjaciela. Sam Daszewski wyróżnił się podczas tego lotu skutecznością bombardowania (uszkodził jedną z lokomotyw) oraz tym, że podczas lotu przeprowadził szczegółowe rozpoznanie pozycji nieprzyjaciela.
26 kwietnia 1920 rok, na polecenie Szefa Ścisłego Sztabu Naczelnego Wodza Polskich Sił Zbrojnych przeprowadził rozpoznanie w rejonie Koziatyn–Berdyczów. W czasie lotu, poza przeprowadzeniem szczegółowego rozpoznania wskazanego rejonu, przeprowadził też ataki na oddziały Armii Czerwonej. Dostarczył oddziałom lądowym szczegółowe informacje o rozmieszczeniu oddziałów nieprzyjaciela co znacznie ułatwiło działania oddziałom polskim. 27 kwietnia poleciał na rozpoznanie w rejonie Koziatyna, podczas tego lotu również przeprowadzał ataki na oddziały Armii Czerwonej.
30 kwietnia, w załodze z por. pil. Tadeuszem Praussem, przeprowadzał rozpoznanie w rejonie Fastowa. Podczas tego lotu zaatakował bombami i ogniem z karabinu maszynowego kolumnę marszową nieprzyjaciela. Ich samolot został kilkakrotnie trafiony (odstrzelono pokrywę silnika) ale pilot zdołął powrócić na macierzyste lotnisko.
19 maja 1920 roku, w załodze z Józefem Krzyczkowskim wziął udział w ataku na stację Demirki, gdzie nieprzyjaciel zgromadził transporty kolejowe i pociągi pancerne. Nalot okazał się nieskuteczny, dodatkowo obrona przeciwlotnicza bolszewików uszkodziła samolot Krzyczkowskiego i Daszewskiego. Następnego dnia polskie samoloty powróciły w ten rejon. Ich nalot okazał się skuteczniejszy, uszkodzono pociąg pancerny "Lenin" a kilka innych zostało zmuszonych do wycofania się.
23 maja, również z pil. Krzyczkowski, wykrył koncentrację wojsk nieprzyjaciela pod Rżyszczewem. Udało im się zaatakować wrogie oddziały oraz przekazać polskim wojskom meldunek o położeniu nieprzyjaciela 14 Dywizji Piechoty Wielkopolskiej. Informacje zebrane podczas tego lotu ułatwiły polskim oddziałom atak na Rżyszczew i zminimalizowały straty po polskiej stronie.
30 maja brał udział w ataku na statki nieprzyjaciela na Dnieprze. W wyniku ataku jeden statek został zatopiony, a drugi został uszkodzony i wyrzucony na brzeg przez załogę. 5 czerwca 1920 roku, poleciał z pil. Jerzy Kossowskim, na rozpoznanie z bombardowaniem rejonów na wschód od Kijowa. Podczas lotu powrotnego ich samolot został przechwycony przez nieprzyjacielski myśliwiec z 21. oddziału rozpoznawczego lotnictwa Armii Czerwonej (pilot Prochorow). W wyniku walki Stanisław Daszewski został ranny w głowę, pilot zdołał doprowadzić samolot do bazy.
27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłych Legionów Polskich. 9 września 1920 roku został zatwierdzony z dniem 1 kwietnia 1920 roku w stopniu kapitana, w Korpusie Wojsk Lotniczych, w grupie oficerów byłych Legionów Polskich.
Po rekonwalescencji, 2 grudnia 1920 roku, otrzymał przydział do Niższej Szkoły Pilotów w Bydgoszczy, gdzie służył do sierpnia następnego roku. Następnie został przeniesiony do Centralnych Zakładów Lotniczych w Warszawie. 24 grudnia 1921 roku ogłoszono jego przeniesienie do rezerwy "na skutek wniosku reklamacyjnego".
Po zwolnieniu z wojska pracował w przemyśle ciężkim na Górnym Śląsku i w latach 1929–1932 w branży motoryzacyjnej, a od 1933 roku w Polskich Liniach Lotniczych LOT. W marcu 1930 roku został przeniesiony w rezerwie z 1 pułku lotniczego do 6 pułku lotniczego we Lwowie. 
W 1939 roku został zmobilizowany, w trakcie kampanii wrześniowej dostał się do niewoli. Po zakończeniu II wojny światowej zamieszkał w Szczecinie. W 1947 roku został aresztowany i oskarżony przez funkcjonariuszy Ministerstwa Bezpieczeństwa Publicznego o współpracę z angielskim wywiadem. W trakcie śledztwa został uniewinniony i uwolniony. Zmarł 29 listopada 1959 roku.
Ordery i odznaczenia.
Za swą służbę w polskim lotnictwie otrzymał odznaczenia:

</doc>
<doc id="4707496" url="https://pl.wikipedia.org/wiki?curid=4707496" title="Albin Chalandon">
Albin Chalandon

Albin Paul Henri Chalandon (ur. 11 czerwca 1920 w Reyrieux, zm. 29 lipca 2020 w Paryżu) – francuski polityk, menedżer i urzędnik państwowy, deputowany, minister w różnych resortach.
Życiorys.
W okresie II wojny światowej działał w ruchu oporu, w 1944 brał udział w działaniach zbrojnych.
Absolwent Faculté des lettres de Paris, uzyskał dyplom ukończenia specjalistycznych studiów filozoficznych. Pracował jako inspektor finansowy. W 1946 dołączył do administracji rządu tymczasowego Léona Bluma, później wchodził w skład gabinetu ministra finansów René Mayera. Od 1950 obejmował menedżerskie i dyrektorskie stanowiska w różnych przedsiębiorstwach, m.in. w BNCI-Afrique czy Banque Commerciale de Paris. Działacz ugrupowań gaullistowskich, był m.in. sekretarzem generalnym Union pour la nouvelle République. Następnie działał w Unii Demokratów na rzecz Republiki (m.in. jako zastępca sekretarza generalnego), a później w Zgromadzeniu na rzecz Republiki.
Od 1967 do 1968, następnie od 1973 do 1976 i w 1986 sprawował mandat deputowanego do Zgromadzenia Narodowego. Od maja 1968 do lipca 1968 był ministrem przemysłu w rządzie Georges’a Pompidou. Później do lipca 1972 zajmował stanowisko ministra ds. zaopatrzenia i mieszkalnictwa w gabinetach, którymi kierowali Maurice Couve de Murville i Jacques Chaban-Delmas. Kierował później przedsiębiorstwem paliwowym ERAP (1977–1980) oraz kompanią Elf Aquitaine (1977–1983). Od marca 1986 do maja 1988 był ministrem sprawiedliwości w drugim rządzie premiera Jacques’a Chiraca.
Odznaczony Krzyżem Wielkim Legii Honorowej.

</doc>
<doc id="4707498" url="https://pl.wikipedia.org/wiki?curid=4707498" title="Troják (Wysoki Jesionik)">
Troják (Wysoki Jesionik)

Troják (historyczna nazwa ) – szczyt (góra) o wysokości 1050 m n.p.m. (podawana jest też wysokość 1044 m n.p.m., 1044,6 m n.p.m., 1045,0 m n.p.m., 1049 m n.p.m. lub 1049,0 m n.p.m.), w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Jindřichov, oddalony o około 14,4 km na północny zachód od szczytu góry Pradziad (). Rozległość góry (powierzchnia stoków) szacowana jest na około 4,0 km², a średnie nachylenie wszystkich stoków wynosi około 12°.
Historia góry.
Kolejka leśna.
U podnóża stoku południowego góry położona była nieistniejąca obecnie osada o nazwie Josefová, gdzie początkowo znajdowała się huta szkła, a po jej likwidacji w 1790 roku, uruchomiono następnie szynowy punkt transportu drewna ze stoków góry Troják o długości około 180 m i różnicy wysokości około 50 m. Od osady tej biegła jedna z gałęzi o długości około 6 km (doliną potoku Hučava), utworzonej w latach 1896–1897 z inicjatywy zarządzających lasem, kierowanych przez księcia Jana II z Liechtensteinu, sieci kolei wąskotorowej o rozstawie szyn 700 mm, na trasie Josefová – Františkov, gdzie odbywał się następnie załadunek transportowanego drewna do tartaku parowego w miejscowości Hanušovice i papierni w miejscowości Jindřichov. Druga gałąź tej sieci biegła na stokach góry Černá stráň. Po nacjonalizacji lasów i gruntów, kolejka wąskotorowa w 1935 roku została zlikwidowana, kiedy to do transportu drewna zaczęto używać ciężarówek. Po kolei wąskotorowej na stokach góry Troják pozostały już tylko niewielkie fragmenty, jak np. pamiątkowy most o nazwie () nad jedną z dróg.
Charakterystyka.
Lokalizacja.
Góra Troják położona jest w północno-zachodnim rejonie całego pasma Wysokiego Jesionika, leżąca w części Wysokiego Jesionika, w zachodnim obszarze (mikroregionu) o nazwie Masyw Keprníka (), a jednocześnie przy granicy z sąsiednim pasmem o nazwie Hanušovická vrchovina. Góra Troják z uwagi na swoje położenie oraz wysokość jest praktycznie rozpoznawalna jedynie z jej najbliższej okolicy. Z przebiegającej blisko niej drogi nr Lipová-lázně – Olšany można ją dostrzec na odcinku pomiędzy miejscowościami Ostružná i Branná. Górę można też dostrzec m.in. z odkrytego miejsca na żółtym szlaku turystycznym na stoku góry Vozka, czy też z niektórych odkrytych miejsc np. ścieżek na sąsiedniej górze Polom. Z innych miejsc np. drogi okalającej połać szczytową góry Pradziad jest niewidoczna, przysłonięta przez górę Klínová hora, a z innego charakterystycznego punktu widokowego – z drogi okalającej szczyt góry Dlouhé stráně jest również niewidoczna, bo przysłonięta stokiem góry Polom. W rozpoznaniu najlepiej posiłkować się dostępnymi mapami ułatwiającymi jej bliższą lokalizację. 
Górę ograniczają: od północnego zachodu i północy dolina potoku o nazwie Klepáčský potok, od wschodu przełęcz Volská louka w kierunku szczytu Vozka, od południowego wschodu, południa i południowego zachodu dolina potoku Hučava oraz od zachodu mało wybitna, graniczna przełęcz z pasmem Hanušovická vrchovina o wysokości 847 m n.p.m. w kierunku szczytu Tři kameny, leżącego już w paśmie Hanušovická vrchovina. W otoczeniu góry znajdują się następujące szczyty: od północy Černava–JZ, od północnego wschodu Černava, Mračná hora, Šerák–JZ i Keprník, od wschodu Keprník–JV, od południowego wschodu Vozka, Spálený vrch–JV, Spálený vrch, Polom i Černá stráň–S, od południowego zachodu Kutiště, Štolný hřbet, Pekelec–JZ, Pekelec–SV oraz od północnego zachodu Tři kameny, Prostřední stráň, Prostřední stráň–JZ i Pod nádražím (sześć ostatnich szczytów leży w paśmie Hanušovická vrchovina).
Stoki.
W obrębie góry można wyróżnić siedem następujących zasadniczych stoków:
Występują tu wszystkie typy zalesienia: bór świerkowy, las mieszany oraz las liściasty, przy czym dominuje zalesienie gęstym borem świerkowym. Na wszystkich stokach poza borem świerkowym, występują oprócz stoku wschodniego, wraz z obniżaniem wysokości obszary lasu mieszanego oraz połacie lasu liściastego, a u podnóży stoków południowo-zachodniego i zachodniego pojawiają się nawet łąki. Niemalże wszystkie stoki charakteryzują się znaczną zmiennością wysokości zalesienia, z występującymi znacznymi pasmowymi przecinkami, szczególnie na stokach północno-zachodnim i północnym, ogołoceniami i znacznymi polanami, szczególnie na stoku południowo-zachodnim. Na stokach brak jest pojedynczych, większych skalisk, natomiast w odległości około 800 m na południowy zachód od szczytu, na stoku południowym, blisko zielonego szlaku turystycznego , na wysokości około 846 m n.p.m. położona jest grupa skalna o nazwie (). Ponadto na stoku południowo-zachodnim, na wysokościach około (800–825) m n.p.m. występuje obszar głazowisk.
Stoki mają stosunkowo jednolite, na ogól łagodne i mało zróżnicowane nachylenia. Średnie nachylenie stoków waha się bowiem od 8° (stoki wschodni i zachodni) do 15° (stoki południowo-wschodni, południowy i północny). Średnie nachylenie wszystkich stoków góry (średnia ważona nachyleń stoków) wynosi około 12°. Maksymalne średnie nachylenie niemalże u podnóża stoku północno-zachodniego, na wysokościach około 710 m n.p.m., blisko płynącego potoku o nazwie Klepáčský potok, na odcinku 50 m nie przekracza 35°. Stoki pokryte są siecią dróg oraz na ogół nieoznakowanych ścieżek i duktów. Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Szczyt główny.
Na szczyt główny nie prowadzi żaden znakowany szlak turystyczny. Szczyt jest skaliskiem, znajdującym się wśród zalesienia przeważnie boru świerkowego. Z tego powodu nie jest on punktem widokowym i nie ma na nim również punktu geodezyjnego. Główny punkt geodezyjny położony jest na połaci szczytu drugorzędnego o nazwie Troják–SZ, oznaczony na mapach geodezyjnych numerem (26.), o wysokości 1044,64 m n.p.m. oraz współrzędnych geograficznych (), z widocznym koło niego zamontowanym stalowym słupkiem, na którym umieszczono u góry stalową tabliczkę z napisem (), oddalony o około 225 m na północny zachód od szczytu. Państwowy urząd geodezyjny o nazwie () w Pradze podaje jako najwyższy punkt góry – szczyt – o wysokości 1050,2 m n.p.m. i współrzędnych geograficznych ().
Dojście do szczytu następuje z żółtego szlaku turystycznego oraz skrzyżowania turystycznego i przełęczy o nazwie (), od którego biegnie nieoznakowana orientacyjna droga o długości około 500 m do połaci drugorzędnego szczytu Troják–SZ. Następnie z tej połaci należy skręcić w lewo dochodząc nieoznakowaną, orientacyjną ścieżką o długości około 200 m do skaliska szczytowego. W dojściu do szczytu najlepiej posiłkować się szczegółowymi mapami ułatwiającymi orientację w terenie.
Szczyty drugorzędne.
Poza szczytem głównym można wyróżnić dwa szczyty drugorzędne góry.
Geologia.
Pod względem geologicznym masyw góry Troják należy do jednostki określanej jako kopuła Keprníka i zbudowany jest ze skał metamorficznych, głównie: fyllitów (biotytów), gnejsów, ortognejsów, erlanów, blasto-mylonitów, łupków łyszczykowych oraz skał magmowych, głównie meta-granitów. W strukturze geologicznej występują również częściowo domieszki minerałów szlachetnych takich jak np.: staurolit, andaluzyt, granat czy sillimanit. Kształt masywu góry oraz występowanie granitu sugeruje jej wulkaniczne pochodzenie.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Szczyt wraz ze stokami góry Troják położony jest na południowy zachód od tej granicy, należy więc do zlewni Morza Czarnego, do którego płyną wody m.in. z dorzecza rzeki Dunaju, będącej przedłużeniem płynących z tej części Wysokiego Jesionika górskich potoków (m.in. płynących w pobliżu góry potoków o nazwie Klepáčský potok czy Hučava). Ze stoków góry bierze swój początek kilka krótkich, nienazwanych potoków będących dopływami wspomnianych wcześniej potoków Klepáčský potok i Hučava. Na stoku północno-zachodnim, wokół źródła nienazwanego potoku, będącego dopływem potoku o nazwie Klepáčský potok występuje niewielki obszar bagienny. W odległości około 700 m na południe od szczytu, u podnóża stoku południowego, blisko zielonego szlaku turystycznego , na płynącym potoku Hučava, na wysokości około 845 m n.p.m. znajduje się wodospad o nazwie () o wysokości około 2 m. Ponadto na stoku północnym, w odległości około 170 m na północ od szczytu, na wysokości około 1022 m n.p.m. znajduje się źródło o nazwie ().
Ochrona przyrody.
Cała góra znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie utworzono żadnych rezerwatów przyrody lub innych obiektów nazwanych pomnikami przyrody. Ponadto na obszarze góry nie wytyczono żadnych ścieżek dydaktycznych.
Turystyka.
W obrębie góry nie ma żadnego schroniska lub hotelu górskiego. Do najbliższej miejscowości Ostružná z bazą turystyczną hoteli i pensjonatów jest od szczytu około 3,5 km w kierunku północno-zachodnim, do miejscowości Branná z bazą hoteli i pensjonatów również około 3,5 km w kierunku zachodnim, a do bazy turystycznej na przełęczy Červenohorské sedlo z hotelem górskim Červenohorské Sedlo jest od szczytu około 7 km w kierunku południowo-wschodnim. Ponadto w odległości około 4,5 km na północny wschód od szczytu, znajduje się jedyne czynne schronisko – chata Jiřího na Šeráku.
Warto dodać, że w odległości około 200 m na północny zachód od szczytu, na połaci drugorzędnego szczytu o nazwie Troják–SZ położona jest chata o nazwie (), ale nie ma ona charakteru typowego schroniska turystycznego, a którą zalicza się do tzw. chat łowieckich. Dojście do niej następuje drogą ze skrzyżowania turystycznego ().
Kluczowym punktem turystycznym jest skrzyżowanie turystyczne położone w odległości około 350 m na północny wschód od szczytu o nazwie "Volská louka" z podaną na tablicy informacyjnej wysokością 1004 m, przy którym postawiono wiatę turystyczną oraz przez które przechodzi jeden ze szlaków turystycznych i jedyna trasa narciarstwa biegowego.
Szlaki turystyczne i rowerowe oraz trasy narciarskie.
Klub Czeskich Turystów () przez stoki wytyczył dwa szlaki turystyczne na trasach:
W obrębie góry nie wyznaczono żadnych szlaków rowerowych.
W okresach ośnieżenia można skorzystać z wytyczonej na żółtym szlaku turystycznym trasy narciarstwa biegowego. Na stokach góry Troják nie poprowadzono żadnej trasy narciarstwa zjazdowego.

</doc>
<doc id="4707503" url="https://pl.wikipedia.org/wiki?curid=4707503" title="Pasynki (rejon wołkowyski)">
Pasynki (rejon wołkowyski)

Pasynki (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Dawniej wieś i uroczysko. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4707506" url="https://pl.wikipedia.org/wiki?curid=4707506" title="Weronika Baszak">
Weronika Baszak

Weronika Baszak (ur. 21 września 2002) – polska tenisistka, finalistka Australian Open 2020 w grze pojedynczej dziewcząt, medalistka mistrzostw Polski juniorów.
Kariera tenisowa.
Kariera juniorska.
W 2018 roku została finalistką mistrzostw Polski juniorów w konkurencji gry pojedynczej.
W 2019 roku w parze z Martyną Kubką zajęły pierwsze miejsce w grze podwójnej podczas mistrzostw Europy juniorów. W tym samym roku Baszak została mistrzynią Polski w grze pojedynczej juniorów. We French Open zanotowała pierwszą rundę singla. Na kortach Wimbledonu, po przejściu kwalifikacji, przegrała w pierwszej rundzie singla, a w deblu odpadła w drugiej rundzie.
W 2020 roku awansowała do finału rozgrywek singlowych podczas wielkoszlemowego Australian Open. W meczu mistrzowskim przegrała z Victorią Jiménez Kasintsevą wynikiem 7:5, 2:6, 2:6. W tym samym turnieju odpadła w drugiej rundzie zawodów deblowych. We French Open przegrała w pierwszej rundzie zarówno w singlu, jak i w deblu.
Najwyżej sklasyfikowana w juniorskim rankingu ITF była na 9. pozycji (16 marca 2020).
Kariera zawodowa.
W swojej karierze zdobyła jeden tytuł deblowy w rozgrywkach ITF. 12 września 2022 zajmowała najwyższe miejsce w rankingu singlowym WTA Tour – 936. pozycję, a 12 lipca 2021 osiągnęła najwyższą lokatę w deblu – 790. miejsce.

</doc>
<doc id="4707514" url="https://pl.wikipedia.org/wiki?curid=4707514" title="Operacja Rawiw">
Operacja Rawiw

Operacja Rawiw (hebr. מבצע רביב, "Miwca Rawiw") – operacja wojskowa przeprowadzona przez Siły Obronne Izraela 9 września 1969 roku podczas wojny na wyczerpanie. Celem operacji było przeniesienie działań zbrojnych na terytorium Egiptu, uderzenie na cele wojskowe i wywołanie dezorganizacji w szeregach armii egipskiej. W związku z tym siły izraelskie dokonały wcześniejszego ataku na jednostki egipskiej marynarki wojennej w celu zabezpieczenia obszaru operacji i szlaku morskiego dla okrętów desantowych. Następnie w nocy 9 września dokonano desantu na zachodnie wybrzeże Kanału Sueskiego. W celu zwiększenia zaskoczenia przeciwnika siły Cahalu użyły zdobytego podczas wojny sześciodniowej sprzętu radzieckiej konstrukcji (zmodernizowanych czołgów T-55 o nazwie Tiran 5 oraz transporterów BTR-50). Podczas pięćdziesięciokilometrowego rajdu wzdłuż wybrzeża zaatakowano egipskie dowództwo w Abu Daradż oraz zniszczono radzieckiej konstrukcji radar i systemy przeciwlotnicze w Ras Zafaranie. Po godzinie 13 tego samego dnia siły izraelskie zostały ewakuowane, osiągając zamierzone cele operacji.
Tło wydarzeń.
Koniec wojny sześciodniowej w 1967 roku nie stanowił zakończenia konfliktu arabsko-izraelskiego. Państwa arabskie nie mogły się pogodzić ze zwycięstwem Izraela oraz ze wzrostem jego pozycji w regionie. We wrześniu 1967 roku odbyła się konferencja w Chartumie, na której do głosu doszli zwolennicy prowadzenia zdecydowanej polityki wobec Izraela. Uznali, że nie można prowadzić żadnych negocjacji i rozmów pokojowych z politykami izraelskimi. Egipcjanie nie pogodzili się ze stratą Synaju, a Izrael nie akceptował postanowień Rezolucji Rady Bezpieczeństwa ONZ nr 242 nakazującej mu zwrot zdobytych terytoriów. W wyniku napięć politycznych doszło do, początkowo pojedynczych, a później regularnych, ostrzałów pozycji jednej i drugiej strony nad Kanałem Sueskim. Toczące się od 1967 do 1970 roku walki nazwane zostały wojną na wyczerpanie. Gamal Abdel Naser wierzył, że przedłużający się konflikt doprowadzi do osłabienia Izraela. W trakcie konfliktu dochodziło do operacji desantowych, naruszeń przestrzeni powietrznych, ostrzałów i wypadów komandosów na tyły wroga. Egipt chciał przez to utrzymać zainteresowanie międzynarodowe sytuacją nad Kanałem Sueskim i zyskać sojuszników. Naser otrzymał szeroką pomoc wojskową ze Związku Radzieckiego. Z kolei Izrael nie chciał pokazać słabości i wycofać się z pozycji na zachodzie Synaju, mimo strat wśród żołnierzy stacjonujących na linii Bar-Lewa. Obszar walk w trakcie wojny na wyczerpanie był również poligonem doświadczalnym dla nowego sprzętu amerykańskiego i radzieckiego.
Przygotowania do operacji.
W drugiej połowie 1969 roku Egipcjanie zintensyfikowali ostrzał linii izraelskich. Dochodziło do naruszeń przestrzeni powietrznej, kilku egipskim pojazdom udało się też pojedynczym ataku wkroczyć niezauważenie na obszar Synaju i pozostać na nim przez kilka godzin, po czym wycofać się z powrotem na stronę egipską. W okolicy nie było żadnych jednostek Sił Obronnych Izraela, wobec czego nie doszło do zatrzymania lub ostrzelania Egipcjan. Wzmożona aktywność wroga sprawiła, że ówczesny Minister Obrony Izraela – Mosze Dajan – wezwał do przeprowadzenia nagłego i zdecydowanego ataku odwetowego, który przeniósłby teatr działań z Synaju na terytorium Egiptu oraz wywołałby dezorganizację na tyłach armii egipskiej. Pomysł spotkał się z aprobatą premier Goldy Meir, która skrytykowała eskalację konfliktu przez stronę egipską i chciała powstrzymać rosnącą liczbę ofiar po stronie Cahalu.
Dowódca izraelskiego Korpusu Morskiego – generał major Awraham Bocer i generał dywizji Awraham Adan zaproponowali przeprowadzenie wspólnej operacji przez Korpus Pancerny, marynarkę i Siły Powietrzne. Miałaby ona polegać na przetransportowaniu przez okręty desantowe żołnierzy wraz z czołgami na zachodni brzeg Kanału Sueskiego, gdzie doszłoby do ataku na wybrane cele. Byłaby to pierwsza operacja desantowa izraelskiej armii na taką skalę.
Postanowiono, że głównym obszarem działania będzie pięćdziesięciokilometrowy pas wybrzeża na południe od Al-Hafa’ir przez Abu Daradż aż do Ras Zafarany. W Abu Daradż znajdowało się dowództwo lokalnego batalionu, a w Ras Zafaranie znajdował się radziecki radar i radzieckie rakiety ziemia-powietrze S-75 (SA-2 w kodzie NATO), które utrudniały loty rozpoznawcze izraelskiemu lotnictwu. Oprócz tego w okolicy znajdowały się posterunki policyjne i liczne koszary.
Postanowiono, że do przeprowadzenia operacji zostaną użyte zdobyte podczas wojny sześciodniowej pojazdy radzieckiej konstrukcji: sześć czołgów Tiran 5 (zmodernizowany przez Cahal T-55) i trzy transportery BTR-50. Wszystkie zostały przemalowane na egipski kamuflaż pustynny ze znakami rozpoznawczymi lokalnych jednostek. Sześć tygodni wcześniej armia rozpoczęła ćwiczenia rozładunku, prowadzenia ognia w ruchu i załadunku na okręty desantowe. Wybrani do operacji żołnierze (komandosi "Sajjeret Matkal", żołnierze 7. Brygady Pancernej, płetwonurkowie) musieli znać język arabski i nie mogli powiadamiać swoich rodzin o otrzymanym przydziale i misji. Do transportu sił uderzeniowych wyznaczono trzy okręty desantowe z eskortą łodzi motorowych. Dowództwo nad operacją powierzono podpułkownikowi Baruchowi Harelowi, jednostki morskie podlegały Ze’ewowi Jechezkielemu, a jednostką "Szajjetet 13" dowodził podpułkownik Ze’ew Almog.
Kluczową kwestią dla przeprowadzenia operacji było zabezpieczenie szlaku morskiego do Al-Hafa’ir. Izraelski wywiad podał, iż w tamtym rejonie stacjonowały dwa egipskie kutry torpedowe projektu 183 radzieckiej produkcji. Wyznaczono je do ochrony terminalu paliwowego w Ras Sadat. To one zostały uznane za największe zagrożenie dla sukcesu operacji, ponieważ egipskie jednostki pancerne stacjonowały zbyt daleko od miejsca jej przeprowadzenia, a egipskie Siły Powietrzne w tym rejonie uznano za nieszkodliwe.
Dowództwo postanowiło zatopić kutry torpedowe, a do tego zadania wybrano komandosów Korpusu Morskiego. Do dyspozycji mieliby dwie torpedy SDV typu "chazir", jednak większą część drogi do terminalu w Ras Sadat byłyby one holowane przez łodzie motorowe. Pierwsza próba wysadzenia kutrów miała mieć miejsce 5 września. Wówczas w Ras Sadat miały się znajdować dodatkowo egipskie tankowce. Jednak po dotarciu na miejsce okazało się, że kutrów w terminalu nie było i komandosi musieli się wycofać. Następna próba miała miejsce w nocy 7 września. Sposób dotarcia na miejsce był ten sam. Tym razem oba cele były zacumowane przy tankowcach. Komandosi przymocowali ładunki wybuchowe do kutrów torpedowych i oddalili się niezauważeni. O godzinie 02:15 doszło do wybuchu, a na miejscu spotkania kierowanych torped z łodziami motorowymi okazało się, że jednej z torped nie ma. Mimo poszukiwań nie znaleziono żadnych śladów. Dopiero o godzinie 06:00 śmigłowiec ratunkowy znalazł jednego komandosa z zaginionej torpedy. Wyjaśnił, iż w trakcie powrotu mechanizm samodestrukcji torpedy samoczynnie się włączył i musieli wyskoczyć z niej, a po jakimś czasie torpeda wybuchła. Wkrótce po tym odnaleziono trzy ciała zaginionych komandosów. Operacja zatopienia dwóch egipskich okrętów posłużyła także do odciągnięcia uwagi armii od obszaru, na którym Cahal miał przeprowadzić operację „Rawiw”.
Przebieg operacji.
Początek operacji przewidziano na noc z 8 na 9 września. O 23:30 w Ras Sudr na Synaju dokonano załadunku sił uderzeniowych na okręty desantowe, które następnie skierowały się do punktu wyładunku, 12 km na południe od Ras Sadat. Miejsce to zostało wcześniej zabezpieczone przez komandosów "Szajjatet 13" i było pod ich stałą obserwacją. O godzinie 03:37, 9 września, zakończono rozładunek sił izraelskich na brzegu, a w krótkim czasie po tym wydarzeniu zaatakowano i zniszczono pierwszy napotkany egipski patrol drogowy, który zablokował wąską drogę pomiędzy górami a wybrzeżem, blokując jednocześnie drogę prowadzącą do Ras Sadat.
Zaraz po starciu kolumna ruszyła na południe w kierunku pierwszego celu – Abu Daradż. Po drodze Izraelczycy napotkali kolejną kolumnę Egipcjan. Harel, wykorzystując to, że dysponowali zdobycznym sprzętem egipskim, wydał rozkaz, aby stanąć na poboczu i przepuścić czołgi przeciwnika. W momencie, kiedy ostatnie pojazdy minęły kolumnę Izraelczyków, ci ostrzelali ostatnie czołgi w kolumnie. Zaskoczeni żołnierze egipscy nie mieli czasu na odpowiedź. O świcie, zanim Harel dotarł do Abu Daradż, izraelskie lotnictwo przeprowadziło uderzenie na Ras Zafaranę, niszcząc radar i systemy przeciwlotnicze S-75. Jeden z samolotów A-4 "Skyhawk" został stracony, a jego pilot, major Chagaj Ronen, katapultował się nad Kanałem Sueskim, ale nie znaleziono go i został uznany za zaginionego. W nalocie miał także zginąć radziecki pułkownik, który wizytował jednostkę wojskową i pełnił rolę instruktora. O godzinie 06:12 Izraelczycy dotarli do koszar w Abu Daradż. Przy wsparciu izraelskiej artylerii kalibru 130 mm z Synaju Harel rozpoczął atak, zajmując cel po 20 minutach walki. Żołnierze egipscy nie byli przygotowani na ten atak i nie dysponowali bronią przeciwpancerną by móc odeprzeć uderzenie. Izraelczycy mieli rozkaz, aby z ocalałych pojazdów i radaru konstrukcji radzieckiej zabrać wyposażenie i części w celu zbadania ich po powrocie.
O godzinie 08:30 lub 10:00 oddział Harela spotkał się w wyznaczonym miejscu ze śmigłowcami, które dostarczyły amunicję i zapasy paliwa. Zabrały też jedynego rannego żołnierza w tej operacji, oficera wywiadu, który podczas ataku na Abu Daradż wyszedł z BTR-a i zabierał części radaru. Następnie oddział skierował się ku Ras Zafaranie, która już wcześniej została zaatakowana przez izraelskie lotnictwo. Pozostali w koszarach żołnierze po krótkiej wymianie ognia zaczęli uciekać, a Harel wydał rozkaz otoczenia bazy kordonem tak, aby żaden przeciwnik nie uciekł. W trakcie walki oddział otrzymał wiadomość od wywiadu, że w ich stronę kierują się trzy transportery wojskowe. Szybko zostały jednak wyeliminowane, a Izraelczycy wysadzili w powietrze pozostałości radaru.
Po wykonaniu zadania Harel wydał rozkaz, aby kierować się w stronę punktu zbornego, gdzie po zamaskowaniu oddział miał czekać, aż wieczorem zostałby ewakuowany. Awraham Adan zadecydował jednak, że byłaby to strata czasu, ponieważ egipskie lotnictwo nie przejawiało żadnej aktywności podczas operacji. Wobec tego czekanie byłoby bezcelowe. Postanowiono przyspieszyć ewakuację. Po drodze do punktu zbornego Izraelczycy zniszczyli słupy elektryczne i telegraficzne. Po 10 godzinach przebywania na egipskim terytorium oddział Harela został zabrany przez okręty 11. Flotylli na Synaj do portu w Abu Zanimie.
Rezultat.
W trakcie przeprowadzonej operacji Izraelczycy zrealizowali założone cele. Zniszczono dwa radary, systemy rakiet przeciwlotniczych S-75, zatopili dwa kutry torpedowe. Szacuje się, iż w starciach zginęło od 100 do 150 egipskich żołnierzy i policjantów. Zabito również dowódcę obrony rejonu, radzieckiego doradcę, dowódcę obrony wybrzeża. Zniszczono około 70 pojazdów, 3 BTR-y i 7 posterunków wojskowych pomiędzy Ras Sadat a Ras Zafaraną. Na następny dzień, po otrzymaniu informacji o przeprowadzonej przez Izraelczyków operacji, prezydent Naser doznał zawału serca, który spowodował, mimo rekonwalescencji, trwałe problemy zdrowotne. Po powrocie do swych obowiązków Naser zdymisjonował Szefa Sztabu, dowódcę marynarki, dowódcę obszaru Morza Czerwonego oraz wielu oficerów niższego szczebla. Siły egipskie nie odparły ataku, ponieważ lokalne dowództwo nie poinformowało o nim wyższych szczebli. Mimo to, egipskie źródła donosiły, że taka operacja nie miała miejsca, Izraelczycy zostali odparci jeszcze na morzu, ponosząc straty w ludziach i sprzęcie. Poinformowano o zatopieniu dwóch okrętów i zestrzeleniu trzech samolotów.
W przypadku strony izraelskiej straty objęły rannego oficera wywiadu, zniszczony samolot A-4 "Skyhawk" oraz zaginionego pilota; nie zanotowano innych strat. Generał Ezer Weizman uznał operację za najbardziej bezczelną, jaką do tej pory przeprowadziła armia izraelska. Izraelski rząd uznał, że Cahal jest zdolny do przeprowadzenia uderzenia w każdym miejscu i czasie. W operacji brał udział dziennikarz gazety „Ma’ariw”, w której 10 września ukazała się relacja z przeprowadzonych działań.

</doc>
<doc id="4707515" url="https://pl.wikipedia.org/wiki?curid=4707515" title="John Robins">
John Robins

John Robins (ur. 4 maja 1982 w Bristol) – angielski stand-upper oraz prezenter telewizyjny i radiowy.
Młodość.
Robins dorastał w Bristolu, ukończył The Castle School w Thornbury w hrabstwie Gloucestershire, a następnie, po ponownym złożeniu aplikacji, która rok wcześniej została odrzucona, studiował filologię angielską w St Anne’s College w Oksfordzie.
Po ukończeniu Oksfordu Robins wrócił do Bristolu, gdzie w 2006 roku zamieszkał z innymi komikami: Jonem Richardsonem, Russellem Howardem i Markiem Olverem.
Używał wówczas pseudonimów: The Chuckling Fireman, Mick Boyce, Allied Tradesmen, Keeper of the Sword of Justice, The Preston Strangler oraz Features.
Kariera.
Robins zaczął występować jako komik w 2005 roku. Wkrótce dotarł do półfinału konkursu "So You Think You’re Funny" na Festiwalu teatrów ulicznych w Edynburgu (Edinburgh Festival Fringe). Podczas festiwalu w 2007 roku brał udział w pokazie „Comedy Zone”.
Robins pojawiał się zarówno jako gość, jak i jako prezenter w "The Russell Howard Show" i "The Jon Richardson Show" w stacji BBC Radio 6 Music (2007–2010).
W 2011 wystąpił jako stand-upper w "Russell Howard’s Good News". W telewizji pojawił się także w programie "Alan Davies: As Yet Untitled" (dwukrotne wystąpienie plus nieemitowany pilot), "Live at the Apollo", "Mock the Week", "Live from the BBC", "Celebrity Deal or No Deal" z Sarah Millican oraz w 2013 roku w świątecznym mash-upie panelu komediowego "8 Out of 10 Cats" z teleturniejem "Deal or No Deal".
Robins pojawił się również w kilku programach radiowych, między innymi w programie "Talksport" Matta Forde’a, "Word of Mouth" w BBC Radio 4 oraz w "What’s the Story? w" BBC Radio Wales.
W lutym 2014 roku wraz z komikiem Elisem Jamesem zaczął prowadzić program "Elis James and John Robins" w radiu XFM (obecnie Radio X). W sierpniu 2014 roku program został przeniesiony na soboty i był nadawany co tydzień od 13:00 do 16:00. Program jest również dostępny jako bardzo popularny podcast, który od lipca 2017 roku odnotował ponad 12 milionów pobrań.
Robins wystąpił po raz pierwszy w Nowej Zelandii w maju 2014 roku podczas NZ International Comedy Festival z występem zatytułowanym "Where Is My Mind?"
W 2015 roku, podczas rozdania nagród , Robins otrzymał nagrodę w kategorii najlepszy prezenter. W drugiej połowie 2016 roku Robins wraz ze współgospodarzem Elisem Jamesem wyruszył w trasę o nazwie „The Elis James and John Robins Experience”.
W marcu 2017 roku James i Robins otrzymali nagrodę Chortle za swój program w Radio X.
Co roku, od 2009 (z wyjątkiem 2016), Robins występował z programem solowym na festiwalu w Edynburgu, począwszy od programu "Skinny Love." Jego kolejnymi występami były "Nomadic Revery" (2010), "Lift Your Skinny Fists Like Antennas to Heaven" (2011), "Incredible Scenes" (2012), "Where Is My Mind?" (2013), "This Tornado Loves You" (2014) i "Speakeasy" (2015). Wszystkie występy były również zaprezentowane podczas tras na terenie całej Wielkiej Brytanii. Ponadto, Robins wystąpił na Machynlleth Comedy Festival oraz Leicester Comedy Festival.
W sierpniu 2017 roku Robins otrzymał (wspólnie z Hannah Gadsby) nagrodę komediową Edinburgh Comedy Award za występ zaprezentowany tamtego roku – "The Darkness of Robins", który skupiał się na rozpadzie jego związku z Sarą Pascoe i jego życiu osobistym po zerwaniu. Była to jego pierwsza nominacja do tej nagrody.
W czerwcu 2018 roku ogłoszono, że Robins będzie gospodarzem nowego teleturnieju zatytułowanego "Beat the Internet" w kanale telewizyjnym Dave.
Po pięciu latach nadawania programu "Elis James and John Robins" w Radio X (wcześniej XFM), w sobotę 30 marca 2019 roku jego autorzy wyemitowali swój ostatni odcinek. 2 kwietnia 2019 roku Robins ogłosił, że razem z komikiem Elisem Jamesem będzie prowadził program w BBC Radio 5 Live.
W 2019 roku Robins wystąpił na festiwalu Edinburgh Fringe z programem zatytułowanym "Hot Shame".
Życie prywatne.
W 2012 roku Robins przeprowadził się do Londynu.
Komik określa się jako „przeważnie weganin”.
Robins jest fanem zespołu rockowego Queen i wspierał zespół podczas ich sylwestrowego koncertu 2014-15, na którym występował on z Adamem Lambertem. Jest również fanem Franka Zappy i Bonniego Prince’a Billy’ego i prowadzi konto z cytatami Bonniego Prince’a Billiy’ego na Twitterze. Robins często nazywał edynburskie występy inspirując się swoją ulubioną muzyką, np. "Lift Your Skinny Fists Like Antennas" to tytuł albumu grupy Godspeed You! Black Emperor, a „This Tornado Loves You” to piosenka amerykańskiej piosenkarki i kompozytorki Neko Case.

</doc>
<doc id="4707524" url="https://pl.wikipedia.org/wiki?curid=4707524" title="Grzegorz Feluś">
Grzegorz Feluś

Grzegorz Feluś (ur. 1957) – polski aktor lalkowy, telewizyjny i filmowy.
Aktor Teatru Guliwer (1980–1987) i Teatru Lalka (od 1987). Występował w programach telewizyjnych (m.in.: "Budzik" jako Szefuńcio w latach 2004–2007 oraz jako Kuchciak w latach 2009–2012), "Tik-Tak" jako Pan Kukiełko, "Ciuchcia"), spektaklach telewizyjnych (m.in. "Krawiec Niteczka" – rola tytułowa) oraz w filmach fabularnych (m.in. "Ostatnia rodzina" – jako Psychiatra) i w serialu telewizyjnym "Stulecie Winnych" (jako karczmarz Blumenthal).
Rodzina.
Jest synem pedagog, Jadwigi Bińczyckiej.

</doc>
<doc id="4707525" url="https://pl.wikipedia.org/wiki?curid=4707525" title="Mistrzostwa Afryki w Zapasach 2020">
Mistrzostwa Afryki w Zapasach 2020

Mistrzostwa Afryki w zapasach w 2020 roku rozegrane zostały w dniach 4 – 9 lutego w Algierze w Algierii na terenie La Coupole d’Alger Arena.

</doc>
<doc id="4707526" url="https://pl.wikipedia.org/wiki?curid=4707526" title="Max Purcell">
Max Purcell

Max Purcell (ur. 3 kwietnia 1998 w Sydney) – australijski tenisista, zwycięzca Wimbledonu 2022 w grze podwójnej.
Kariera tenisowa.
Występując jeszcze w gronie juniorów, podczas Australian Open 2016 osiągnął ćwierćfinał gry pojedynczej i półfinał gry podwójnej.
Grając już jako zawodowiec, Purcell wywalczył w grze pojedynczej dwa tytuły w zawodach rangi ATP Challenger Tour.
W zawodach ATP Tour w grze podwójnej wygrał dwa turnieje z sześciu osiągniętych finałów.
W drabince głównej wielkoszlemowych rozgrywek singlowych zadebiutował podczas Australian Open 2020. W tym samym turnieju awansował do finału zawodów gry podwójnej. Razem z partnerującym mu Lukiem Saville’em w meczu mistrzowskim przegrali z deblem Rajeev Ram–Joe Salisbury wynikiem 4:6, 2:6. W styczniu 2022 roku ponownie osiągnął finał debla podczas Australian Open. Tym razem wspólnie z Matthew Ebdenem przegrali w nim 5:7, 4:6 z parą Thanasi Kokkinakis–Nick Kyrgios. Pół roku później razem z Ebdenem awansowali też do meczu o tytuł na kortach Wimbledonu. Pokonali w nim Nikolę Mekticia i Mate Pavicia 7:6(5), 6:7(3), 4:6, 6:4, 7:6(10–2).
W rankingu gry pojedynczej najwyżej był na 155. miejscu (20 lutego 2023), a w klasyfikacji gry podwójnej na 25. pozycji (11 kwietnia 2022).

</doc>
<doc id="4707528" url="https://pl.wikipedia.org/wiki?curid=4707528" title="Mistrzostwa Azji w Zapasach 2020">
Mistrzostwa Azji w Zapasach 2020

Mistrzostwa Azji w zapasach w 2020 roku zostały rozegrane w dniach 18 – 23 lutego w Nowe Delhi w Indiach na terenie Indira Gandhi Arena.

</doc>
<doc id="4707529" url="https://pl.wikipedia.org/wiki?curid=4707529" title="Mistrzostwa Europy w Zapasach 2020">
Mistrzostwa Europy w Zapasach 2020

Mistrzostwa Europy w zapasach w 2020 roku zostały rozegrane w dniach 10 – 16 lutego w Rzymie we Włoszech na terenie Pala Pellicone.

</doc>
<doc id="4707531" url="https://pl.wikipedia.org/wiki?curid=4707531" title="Mistrzostwa Panamerykańskie w Zapasach 2020">
Mistrzostwa Panamerykańskie w Zapasach 2020

Mistrzostwa panamerykańskie w zapasach w 2020 roku zostały rozegrane w dniach 6 – 9 marca w Ottawie w Kanadzie na terenie Shaw Centre.

</doc>
<doc id="4707533" url="https://pl.wikipedia.org/wiki?curid=4707533" title="Francisco Trincão">
Francisco Trincão

Francisco António Machado Mota Castro Trincão (ur. 29 grudnia 1999 w Viana do Castelo) – portugalski piłkarz występujący na pozycji napastnika w portugalskim klubie Sporting CP, do którego jest wypożyczony z FC Barcelony oraz w reprezentacji Portugalii.
Kariera klubowa.
Swoją karierę juniorską rozpoczął w rodzimym klubie SC Vianense, miał też przygodę z FC Porto U-19 i Bragą, w której zakończył juniorską karierę.
Braga.
Trincão zadebiutował 2 kwietnia 2016 r. w rezerwach Bragi w Segunda Liga, jako rezerwowy wszedł w 81 minucie zastępując Carlosa Fortesa przy wyniku 2:1 dla SC Freamunde. Swoją pierwszą bramkę w seniorskiej karierze strzelił 7 maja 2017 r. w przegranym meczu 2:3 z FC Porto B. W latach 2017-18 strzelił 5 goli, w tym 2 w jednym meczu, wygranym 5:4 przeciwko CD Nacional 1 października, później podpisał nowy pięcioletni kontrakt.
28 grudnia 2018 r. Trincão zagrał swój pierwszy mecz w pierwszej drużynie Bragi, wygrywając 4:0 z Vitória Setúbal w fazie grupowej Pucharu Ligi Portugalskiej, zastępując Fransérgio w 62 minucie. Pięć dni później, trener Abel Ferreira dał mu szansę zagrania w Primeira Liga w wygranym meczu 2:0 przeciwko CS Marítimo, zmieniając Dyego Souse 4 minuty przed końcem meczu.
Trincão swojego pierwszego gola dla pierwszej drużyny Bragi, zdobył 12 grudnia 2019 r. w ostatnim meczu fazy grupowej Ligi Europy, w którym jego drużyna wygrała 4:2 ze Slovan Bratysława. Swojego pierwszego gola w lidze portugalskiej, zdobył 4 stycznia w wygranym meczu 7:1 przeciwko Belenenses. Trzy tygodnie później zmieniając w 50 minucie Galeno, wygrał razem z Bragą Puchar Ligi Portugalskiej, pokonując w finale FC Porto na Estádio Municipal de Braga.
FC Barcelona.
31 stycznia 2020 r. FC Barcelona ogłosiła warunki transferu Trincão i do klubu z Hiszpanii dołączył dopiero 1 lipca 2020. Swoją pierwszą bramkę zdobył 7 lutego 2021 roku w wygranym 3:2 meczu z Realem Betis. 
Wolverhampton Wanderers.
4 lipca 2021 został wypożyczony na jeden sezon do angielskiego Wolverhampton Wanderers z możliwością wykupu. 
Kariera reprezentacyjna.
W lipcu 2018 r. Trincão razem z reprezentacją Portugalii U-19, wygrał Mistrzostwa Europy, pokonując w finale reprezentację Włoch po dogrywce 4:3. Wraz z kolegą z drużyny, João Filipe, został królem strzelców tego turnieju z pięcioma bramkami na koncie.
Na Mistrzostwach Świata U-20 2019 w Polsce, Trincão rozegrał wszystkie trzy mecze w fazie grupowej i strzelił jedną bramkę w meczu otwarcia przeciwko reprezentacji Korei Południowej U-20, lecz wraz z drużyną nie wyszedł z grupy.
Statystyki kariery.
"Aktualne na dzień 30 czerwca 2022."

</doc>
<doc id="4707534" url="https://pl.wikipedia.org/wiki?curid=4707534" title="BMD (medycyna)">
BMD (medycyna)



</doc>
<doc id="4707535" url="https://pl.wikipedia.org/wiki?curid=4707535" title="DB Netz AG">
DB Netz AG



</doc>
<doc id="4707538" url="https://pl.wikipedia.org/wiki?curid=4707538" title="Jesionowo (województwo kujawsko-pomorskie)">
Jesionowo (województwo kujawsko-pomorskie)



</doc>
<doc id="4707539" url="https://pl.wikipedia.org/wiki?curid=4707539" title="Na Polach">
Na Polach



</doc>
<doc id="4707540" url="https://pl.wikipedia.org/wiki?curid=4707540" title="Kurza Przełęcz">
Kurza Przełęcz

Kurza Przełęcz (, ok. 1700 m) – płytka i trawiasta przełęcz w północno-wschodnim grzbiecie Bujaczego Wierchu (1960 m) w słowackich Tatrach Bielskich. Tuż po jej północno-wschodniej stronie znajduje się najwyższy punkt grzbietu Margica. Na wschodnią stronę, do Doliny Czarnej z przełęczy opada zbocze porośnięte kosodrzewiną. Na stronę zachodnią, do Babiej Doliny opada stromy i trawiasty stok. Niżej wcina się w niego głęboki i kruchy żleb.
Przez Kurzą Przełęcz prowadzi wyraźna ścieżka Magistrali Tatrzańskiej, która na tym odcinku jest zamknięta dla ruchu turystycznego. Czas przejścia od Kurzej Przełęczy na szczyt Bujaczego Wierchu około 20 minut. 

</doc>
<doc id="4707541" url="https://pl.wikipedia.org/wiki?curid=4707541" title="Pod Lasem (województwo kujawsko-pomorskie)">
Pod Lasem (województwo kujawsko-pomorskie)



</doc>
<doc id="4707543" url="https://pl.wikipedia.org/wiki?curid=4707543" title="Stegny (województwo kujawsko-pomorskie)">
Stegny (województwo kujawsko-pomorskie)



</doc>
<doc id="4707544" url="https://pl.wikipedia.org/wiki?curid=4707544" title="Trzcionek">
Trzcionek



</doc>
<doc id="4707545" url="https://pl.wikipedia.org/wiki?curid=4707545" title="Przechód za Łasztowicą">
Przechód za Łasztowicą

 Przechód za Łasztowicą (, ok. 1290 m) – przełęcz w długiej północnej grani zachodniego wierzchołka Zadnich Jatek w słowackich Tatrach Bielskich. Grań ta oddziela Dolinę do Regli od Doliny Kępy. Znajdują się w niej dwie wybitne turnie; Szalona Turnia i poniżej niej Łasztowica. Pomiędzy nimi ciągnie się 250-metrowej długości stromy grzbiet porośnięty świerkami, kosodrzewiną, limbami i jarzębiną. Łasztowica opada na niego pionowym uskokiem o wysokości sporo ponad 100 metrów. Tuż poniżej tego uskoku znajduje się najniższe miejsce. Jest to Przechód za Łasztowicą. Z obydwu zboczy wejście na niego jest względnie łatwe, choć niewygodne – przeszkodami są powalone drzewa i strome, wapienne ścianki. Łatwiejsze jest przejście w środkowej części grzbietu między Łasztowicą i Szaloną Turnią. Prowadzi tędy wydeptana ścieżka. Teren znajduje się na obszarze ochrony ścisłej TANAP-u.
Autorem nazwy przechodu jest Władysław Cywiński. 

</doc>
<doc id="4707546" url="https://pl.wikipedia.org/wiki?curid=4707546" title="Wiśniówka (województwo kujawsko-pomorskie)">
Wiśniówka (województwo kujawsko-pomorskie)



</doc>
<doc id="4707547" url="https://pl.wikipedia.org/wiki?curid=4707547" title="Szalona Turnia">
Szalona Turnia

Szalona Turnia () – wybitna turnia w długiej północnej grani zachodniego wierzchołka Zadnich Jatek w słowackich Tatrach Bielskich. Grań ta oddziela Dolinę do Regli od Doliny Kępy. Kolejno od góry w dół znajdują się w niej: Kozi Klin, Szalona Szczerbina, Szalona Turnia, Przechód za Łasztowicą, Łasztowica, Opalone Siodło, Opalona Turnia i Bednarski Regiel.
Zbudowana z wapieni Szalona Turnia wznosi się na wysokość około 1540 m n.p.m. Jest ostrokształtna i trudno dostępna. Do Szalonej Szczerbiny opada 15-metrowej wysokości uskokiem, do Doliny Kępy ścianą o wysokości 25 m, do Szalonego Kotła ścianą o wysokości 40 m. Na północną stronę opada granią w postaci konia skalnego, w końcowej części podciętego ścianą o wysokości około 50 m.
Pierwsze wejście na Szaloną Turnię (z Szalonej Szczerbiny): Jacek Jania 12 października 1966 r. Trudność: IV – V+ w skali tatrzańskiej. Na ściance pod Szaloną Szczerbiną pozostawił hak.

</doc>
<doc id="4707550" url="https://pl.wikipedia.org/wiki?curid=4707550" title="Borki (powiat tucholski)">
Borki (powiat tucholski)



</doc>
<doc id="4707551" url="https://pl.wikipedia.org/wiki?curid=4707551" title="Opalone Siodło">
Opalone Siodło

Opalone Siodło () – położona na wysokości 1204 m przełęcz w długiej północnej grani zachodniego wierzchołka Zadnich Jatek w słowackich Tatrach Bielskich. Grań ta oddziela Dolinę do Regli od Doliny Kępy. Kolejno od góry w dół znajdują się w niej: Kozi Klin. Szalona Szczerbina, Szalona Turnia, Przechód za Łasztowicą, Łasztowica, Opalone Siodło, Opalona Turnia i Bednarski Regiel.
Opalone Siodło to porośnięta lasem, szeroka i głęboko wcięta przełęcz. Zbocza opadające z niej do obydwu dolin są również porośnięte lasem i łatwe do przejścia (jedyną przeszkodą są powalone drzewa). Z obydwu dolin na przełęcz prowadzą ścieżki. Przełęcz znajduje się jednak na wyłączonym z ruchu turystycznego obszarze ochrony ścisłej TANAP-u.
Mapa Polkartu podaje wysokość Opalonego Siodła 1204 m, Władysław Cywiński, który mierzył wysokości aneroidem podaje dla Opalonego Siodła wysokość około 1210 m. 

</doc>
<doc id="4707552" url="https://pl.wikipedia.org/wiki?curid=4707552" title="Huby (województwo kujawsko-pomorskie)">
Huby (województwo kujawsko-pomorskie)



</doc>
<doc id="4707553" url="https://pl.wikipedia.org/wiki?curid=4707553" title="Wysoka Wieś (województwo kujawsko-pomorskie)">
Wysoka Wieś (województwo kujawsko-pomorskie)



</doc>
<doc id="4707555" url="https://pl.wikipedia.org/wiki?curid=4707555" title="Robert Szeklicki">
Robert Szeklicki

Robert Andrzej Szeklicki (ur. 29 stycznia 1965, zm. 19 czerwca 2021) – polski specjalista w zakresie antropomotoryki, teorii wychowania fizycznego, dr hab. nauk o kulturze fizycznej, profesor nadzwyczajny Państwowej Wyższej Szkoły Zawodowej w Koninie Wydziału Kultury Fizycznej i Ochrony Zdrowia i Katedry Wychowania Fizycznego Wydziału Nauk o Kulturze Fizycznej Akademii Wychowania Fizycznego im. Eugeniusza Piaseckiego w Poznaniu.
Życiorys.
W 1988 ukończył studia wychowania fizycznego w Akademii Wychowania Fizycznego im. Eugeniusza Piaseckiego w Poznaniu, 17 czerwca 1997 obronił pracę doktorską "Aktywność fizyczna dzieci i młodzieży polskiej w wieku 11, 13 i 15 lat", 28 października 2008 habilitował się na podstawie pracy zatytułowanej " Habitualna aktywność fizyczna mężczyzn po 60. roku życia: konsekwencje morfologiczne i metaboliczne oraz uwarunkowania społeczne". Otrzymał nominację profesorską.
Objął funkcję profesora nadzwyczajnego w Katedrze Wychowania Fizycznego na Wydziale Nauk o Kulturze Fizycznej Akademii Wychowania Fizycznego im. Eugeniusza Piaseckiego w Poznaniu, a także w Państwowej Wyższej Szkole Zawodowej w Koninie na Wydziale Kultury Fizycznej i Ochrony Zdrowia.
Piastował stanowisko prodziekana na Wydziale Wychowania Fizycznego, Sportu i Rehabilitacji Akademii Wychowania Fizycznego im. Eugeniusza Piaseckiego w Poznaniu.
W 2005 został odznaczony Srebrnym Krzyżem Zasługi.
Pochowany na Cmentarzu Junikowo w Poznaniu.

</doc>
<doc id="4707561" url="https://pl.wikipedia.org/wiki?curid=4707561" title="Bednarski Regiel">
Bednarski Regiel

Bednarski Regiel () – północno-wschodni, porośnięty lasem grzbiet Opalonej Turni w słowackich Tatr Bielskich. Znajduje się w zakończeniu długiej północnej grani zachodniego wierzchołka Zadnich Jatek. Grań ta oddziela Dolinę do Regli od Doliny Kępy. Kolejno od góry w dół znajdują się w niej: Kozi Klin. Szalona Szczerbina, Szalona Turnia, Przechód za Łasztowicą, Łasztowica, Opalone Siodło, Opalona Turnia i Bednarski Regiel.
W Bednarskim Reglu brak wyraźnego punktu kulminacyjnego. Wszystkie zbocza są mało strome. Wapienne skałki znajdują się tylko na wschodniej stronie zbocza w środkowej części grzbietu. Rosną na nich reliktowe sosny. Przez las prowadzą ścieżki i droga rozjeżdżona przez traktory zwożące drewno. Cały grzbiet znajduje się na obszarze ochrony ścisłej TANAP-u.

</doc>
<doc id="4707564" url="https://pl.wikipedia.org/wiki?curid=4707564" title="Klasyfikacja medalowa Światowych Wojskowych Igrzyskach Sportowych 1999">
Klasyfikacja medalowa Światowych Wojskowych Igrzyskach Sportowych 1999

Klasyfikacja medalowa Światowych Wojskowych Igrzyskach Sportowych 1999 – zestawienie narodowych reprezentacji wojskowych zrzeszonych w CISM według liczby zdobytych przez sportowców-żołnierzy medali podczas 2. Światowych Wojskowych Igrzysk Sportowych, które odbyły się w dniach od 8 do 17 sierpnia 1999 w Zagrzebiu w Chorwacji.
Podczas igrzysk wojskowych łączna liczba samych złotych medali wyniosła 365 we wszystkich dyscyplinach. Reprezentacje narodowe 50 państw zdobyły medale.
Klasyfikacja.
Poniższa tabela jest klasyfikacją medalową prowadzoną podczas igrzysk wojskowych w 1999 na podstawie Międzynarodowej Rady Sportu Wojskowego (fr. Conseil International du Sport Militaire – CISM). Ranking jest posortowany według złotych medali zdobytych przez poszczególne reprezentacje narodowe poszczególnych państw. Liczba srebrnych medali jest brana pod uwagę podczas klasyfikacji w drugiej kolejności, następnie brązowych. Jeżeli nadal poszczególne państwa mają ten sam wynik, klasyfikacja jest ustalana według listy alfabetycznej IOC. Z systemu tego korzystają zarówno Międzynarodowa Rada Sportu Wojskowego, organizator igrzysk wojskowych jak i MKOl. Najwięcej medali zdobyli reprezentanci Rosji łącznie 112 ("w tym 46 złote, 35 srebrne oraz 31 brązowe"). Polska z 12 medalami ("5, 3, 4") została sklasyfikowana na 12 miejscu.

</doc>
<doc id="4707566" url="https://pl.wikipedia.org/wiki?curid=4707566" title="Stand up paddle">
Stand up paddle

Stand up paddle (SUP) – sport wodny polegający na poruszaniu się po wodzie na desce napędzanej przy pomocy pagaja.
Sport ten wywodzi się z Hawajów.
W przeciwieństwie do tradycyjnego surfingu, w stand up paddle na desce jest się zawsze w pozycji stojącej, a możliwość uprawiania tej formy aktywności nie jest uzależniona od warunków pogodowych. 
Istnieją różne rodzaje aktywności na desce SUP. Może to być klasyczne, spokojne pływanie po wodzie z odpychaniem się, tzw. "freeride" lub też połączone z ćwiczeniami, np. fitness czy jogi lub wędkowaniem. Popularne są także wyścigi.

</doc>
<doc id="4707570" url="https://pl.wikipedia.org/wiki?curid=4707570" title="Iwona Mozer-Lisewska">
Iwona Mozer-Lisewska

Iwona Halina Mozer-Lisewska – polska pediatra, dr hab. nauk medycznych, profesor i kierownik Katedry i Kliniki Chorób Zakaźnych, Hepatologii i Nabytych Niedoborów Odporności Wydziału Lekarskiego Uniwersytetu Medycznego im. Karola Marcinkowskiego w Poznaniu.
Życiorys.
Obroniła pracę doktorską, 22 listopada 2006 habilitowała się na podstawie pracy zatytułowanej "Wybrane aspekty immunopatogenezy przewlekłych wirusowych zapaleń wątroby typu B i C u dzieci". 18 kwietnia 2011 nadano jej tytuł profesora w zakresie nauk medycznych. Objęła funkcję profesora zwyczajnego Katedry i Kliniki Chorób Zakaźnych, Hepatologii i Nabytych Niedoborów Odporności na II Wydziale Lekarskim Uniwersytetu Medycznego im. Karola Marcinkowskiego w Poznaniu.
Piastuje stanowisko profesora, a także kierownika w Katedrze, oraz Klinice Chorób Zakaźnych, Hepatologii i Nabytych Niedoborów Odporności na Wydziale Lekarskim Uniwersytetu Medycznego im. Karola Marcinkowskiego w Poznaniu.
W 2001 roku prof. Iwona Mozer-Lisewska została oznaczona Krzyżem Komandorskim Orderu Odrodzenia Polski.

</doc>
<doc id="4707572" url="https://pl.wikipedia.org/wiki?curid=4707572" title="Litoria cavernicola">
Litoria cavernicola



</doc>
<doc id="4707575" url="https://pl.wikipedia.org/wiki?curid=4707575" title="Litoria chloris">
Litoria chloris



</doc>
<doc id="4707577" url="https://pl.wikipedia.org/wiki?curid=4707577" title="Litoria dahlii">
Litoria dahlii



</doc>
<doc id="4707580" url="https://pl.wikipedia.org/wiki?curid=4707580" title="SUP">
SUP



</doc>
<doc id="4707581" url="https://pl.wikipedia.org/wiki?curid=4707581" title="Litoria daviesae">
Litoria daviesae



</doc>
<doc id="4707583" url="https://pl.wikipedia.org/wiki?curid=4707583" title="Litoria dux">
Litoria dux



</doc>
<doc id="4707584" url="https://pl.wikipedia.org/wiki?curid=4707584" title="Lovro Cvek">
Lovro Cvek

Lovro Cvek (ur. 6 lipca 1995 w Varaždinie) – chorwacki piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu NK Varaždin, w barwach którego rozpoczął w 2013 karierę piłkarską. 16 lipca 2014 przeszedł do NK Zavrč. Od 25 sierpnia do końca 2016 grał w NK Aluminij. 29 stycznia 2017 został piłkarzem NK Celje. 6 lipca 2019 przeniósł się do słowackiego FK Senica. 16 stycznia 2020 podpisał kontrakt z Zorią Ługańsk.
Kariera reprezentacyjna.
Do 2015 występował w młodzieżowej reprezentacji Chorwacji.

</doc>
<doc id="4707586" url="https://pl.wikipedia.org/wiki?curid=4707586" title="Litoria exophthalmia">
Litoria exophthalmia



</doc>
<doc id="4707587" url="https://pl.wikipedia.org/wiki?curid=4707587" title="Parasitiformes">
Parasitiformes



</doc>
<doc id="4707590" url="https://pl.wikipedia.org/wiki?curid=4707590" title="Litoria fuscula">
Litoria fuscula



</doc>
<doc id="4707592" url="https://pl.wikipedia.org/wiki?curid=4707592" title="Anactinotrichida">
Anactinotrichida



</doc>
<doc id="4707593" url="https://pl.wikipedia.org/wiki?curid=4707593" title="Gamasiformes">
Gamasiformes



</doc>
<doc id="4707594" url="https://pl.wikipedia.org/wiki?curid=4707594" title="Anactinochitinosi">
Anactinochitinosi



</doc>
<doc id="4707595" url="https://pl.wikipedia.org/wiki?curid=4707595" title="Litoria genimaculata">
Litoria genimaculata



</doc>
<doc id="4707598" url="https://pl.wikipedia.org/wiki?curid=4707598" title="Litoria gilleni">
Litoria gilleni



</doc>
<doc id="4707599" url="https://pl.wikipedia.org/wiki?curid=4707599" title="Litoria graminea">
Litoria graminea



</doc>
<doc id="4707600" url="https://pl.wikipedia.org/wiki?curid=4707600" title="Litoria hunti">
Litoria hunti



</doc>
<doc id="4707601" url="https://pl.wikipedia.org/wiki?curid=4707601" title="2018 w grach komputerowych">
2018 w grach komputerowych

Wydane gry.
Lista gier wydanych w 2018 roku.

</doc>
<doc id="4707604" url="https://pl.wikipedia.org/wiki?curid=4707604" title="Litoria impura">
Litoria impura



</doc>
<doc id="4707608" url="https://pl.wikipedia.org/wiki?curid=4707608" title="Litoria jungguy">
Litoria jungguy



</doc>
<doc id="4707609" url="https://pl.wikipedia.org/wiki?curid=4707609" title="Litoria kumae">
Litoria kumae



</doc>
<doc id="4707612" url="https://pl.wikipedia.org/wiki?curid=4707612" title="Litoria lesueurii">
Litoria lesueurii



</doc>
<doc id="4707614" url="https://pl.wikipedia.org/wiki?curid=4707614" title="Acariformes">
Acariformes



</doc>
<doc id="4707615" url="https://pl.wikipedia.org/wiki?curid=4707615" title="Litoria lorica">
Litoria lorica



</doc>
<doc id="4707616" url="https://pl.wikipedia.org/wiki?curid=4707616" title="Litoria macki">
Litoria macki



</doc>
<doc id="4707618" url="https://pl.wikipedia.org/wiki?curid=4707618" title="Litoria michaeltyleri">
Litoria michaeltyleri



</doc>
<doc id="4707619" url="https://pl.wikipedia.org/wiki?curid=4707619" title="Litoria moorei">
Litoria moorei



</doc>
<doc id="4707621" url="https://pl.wikipedia.org/wiki?curid=4707621" title="Parafia św. Jana Marii Vianneya w Gostkowie">
Parafia św. Jana Marii Vianneya w Gostkowie

Parafia świętego Jana Marii Vianneya w Gostkowie – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707622" url="https://pl.wikipedia.org/wiki?curid=4707622" title="Litoria myola">
Litoria myola



</doc>
<doc id="4707623" url="https://pl.wikipedia.org/wiki?curid=4707623" title="Parafia Najświętszego Serca Pana Jezusa w Kramarzynach">
Parafia Najświętszego Serca Pana Jezusa w Kramarzynach

Parafia Najświętszego Serca Pana Jezusa w Kramarzynach – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707625" url="https://pl.wikipedia.org/wiki?curid=4707625" title="Litoria nannotis">
Litoria nannotis



</doc>
<doc id="4707626" url="https://pl.wikipedia.org/wiki?curid=4707626" title="Olgierd Maculewicz">
Olgierd Maculewicz

Olgierd Maculewicz (ur. 17 kwietnia 1901 w Wilnie, zm. 17 września 1964 w Londynie) – porucznik Wojska Polskiego, kawaler Orderu Virtuti Militari.
Życiorys.
Urodził się 17 kwietnia 1901 w Wilnie, w rodzinie Józefa (urzędnika kolejowego) i Jadwigi z domu Anasińskiej-Sokolnickiej. Był bratem Janiny.
Ukończył gimnazjum, a od lipca 1918 roku służył w Armii Ochotniczej pod dowództwem generała Antona Denikina. 15 stycznia 1919 wstąpił do odrodzonego Wojska Polskiego, gdzie otrzymał przydział do Dywizjonu Jazdy Kresowej rotmistrza Feliksa Jaworskiego. Z początkiem lipca tegoż roku został przeniesiony do 35 pułku piechoty (wchodzącego w skład 9 Dywizji Piechoty), w którego szeregach wziął udział w wojnie polsko-bolszewickiej. Odznaczył się szczególną odwagą w dniu 2 sierpnia 1920 r. podczas walk pod miejscowością Pęsy-Lipno, kiedy to dowodząc będącym pod ostrzałem plutonem, wyparł przeciwnika i wziął 50 jeńców. Za czyn ten sierżant Olgierd Maculewicz uhonorowany został Krzyżem Srebrnym Orderu Virtuti Militari.
Po wojnie pozostał w Wojsku Polskim. Mianowany podporucznikiem został ze starszeństwem z dniem 1 maja 1922 roku. W roku 1923 pełnił służbę w IX Dyonie Samochodowym w Brześciu i zajmował 9. lokatę wśród podporuczników zawodowych samochodowych w swoim starszeństwie. Awansowany na porucznika ze starszeństwem z dniem 1 maja 1924 roku i 8. lokatą w korpusie oficerów samochodowych. W 1927 został przeniesiony do 4 Dywizjonu Samochodowego w Łodzi na stanowisko zastępcy dowódcy kolumny szkolnej. W 1929 został przesunięty na stanowisko dowódcy kolumny transportowej. Z dniem 30 listopada 1931 został przeniesiony w stan spoczynku na własną prośbę wskutek złego stanu zdrowia. W 1934 jako porucznik stanu spoczynku zajmował 1. lokatę w swoim starszeństwie w korpusie oficerów samochodowych (starszeństwo z dnia 1 maja 1924 roku). Znajdował się wówczas w ewidencji PKU Warszawa Miasto III i przynależał, jako oficer pozostający w dyspozycji dowódcy Okręgu Korpusu Nr I, do Oficerskiej Kadry Okręgowej Nr I.
6 września 1935 rozpoczął praktykę na stanowisku kierownika garażu Samodzielnej Kolumny Samochodowej GISZ w Warszawie. Od 1937 pracował na Wołyniu. 23 listopada 1938 mieszkał przy stacji kolejowej Mokwin. 
W 1939 przedarł się do Francji i wstąpił do Wojska Polskiego. W czerwcu 1940 został internowany w Szwajcarii, z której w 1944 przedostał się do Wielkiej Brytanii. Tam osiadł już na stałe i zmarł w Londynie w 1964. Pochowany został na cmentarzu Ealing Broadway. 
W 1955 ożenił się z Christine Aloysie Schmand.

</doc>
<doc id="4707628" url="https://pl.wikipedia.org/wiki?curid=4707628" title="Litoria napaea">
Litoria napaea



</doc>
<doc id="4707629" url="https://pl.wikipedia.org/wiki?curid=4707629" title="Litoria rueppelli">
Litoria rueppelli



</doc>
<doc id="4707630" url="https://pl.wikipedia.org/wiki?curid=4707630" title="Parafia św. Jana Pawła II w Mądrzechowie">
Parafia św. Jana Pawła II w Mądrzechowie

Parafia świętego Jana Pawła II w Mądrzechowie – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707631" url="https://pl.wikipedia.org/wiki?curid=4707631" title="Litoria sanguinolenta">
Litoria sanguinolenta



</doc>
<doc id="4707632" url="https://pl.wikipedia.org/wiki?curid=4707632" title="Litoria sauroni">
Litoria sauroni



</doc>
<doc id="4707633" url="https://pl.wikipedia.org/wiki?curid=4707633" title="Litoria semipalmata">
Litoria semipalmata



</doc>
<doc id="4707634" url="https://pl.wikipedia.org/wiki?curid=4707634" title="Litoria spenceri">
Litoria spenceri



</doc>
<doc id="4707635" url="https://pl.wikipedia.org/wiki?curid=4707635" title="Parafia św. Jadwigi Królowej w Nakli">
Parafia św. Jadwigi Królowej w Nakli

Parafia świętej Jadwigi Królowej w Nakli – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707636" url="https://pl.wikipedia.org/wiki?curid=4707636" title="Litoria spinifera">
Litoria spinifera



</doc>
<doc id="4707637" url="https://pl.wikipedia.org/wiki?curid=4707637" title="Litoria subglandulosa">
Litoria subglandulosa



</doc>
<doc id="4707638" url="https://pl.wikipedia.org/wiki?curid=4707638" title="Litoria splendida">
Litoria splendida



</doc>
<doc id="4707640" url="https://pl.wikipedia.org/wiki?curid=4707640" title="Litoria wilcoxii">
Litoria wilcoxii



</doc>
<doc id="4707642" url="https://pl.wikipedia.org/wiki?curid=4707642" title="Parafia św. Mikołaja w Niezabyszewie">
Parafia św. Mikołaja w Niezabyszewie

Parafia świętego Mikołaja w Niezabyszewie – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707643" url="https://pl.wikipedia.org/wiki?curid=4707643" title="Litoria xanthomera">
Litoria xanthomera



</doc>
<doc id="4707645" url="https://pl.wikipedia.org/wiki?curid=4707645" title="Nyctimystes dayi">
Nyctimystes dayi



</doc>
<doc id="4707647" url="https://pl.wikipedia.org/wiki?curid=4707647" title="Parafia Niepokalanego Serca Najświętszej Maryi Panny w Pomysku Wielkim">
Parafia Niepokalanego Serca Najświętszej Maryi Panny w Pomysku Wielkim

Parafia Niepokalanego Serca Najświętszej Maryi Panny w Pomysku Wielkim – parafia rzymskokatolicka, znajdująca się w diecezji pelplińskiej, w dekanacie Bytów.

</doc>
<doc id="4707650" url="https://pl.wikipedia.org/wiki?curid=4707650" title="Cichociemni w powstaniu warszawskim">
Cichociemni w powstaniu warszawskim

Cichociemni byli żołnierzami w służbie specjalnej, którzy ochotniczo zgłosili się do służby w okupowanym kraju, w szeregach Armii Krajowej oraz zostali wysłani przez Oddział VI Sztabu Naczelnego Wodza podczas II wojny światowej do okupowanej Polski. Ich identyfikatorem stał się ustanowiony po wojnie "Znak dla skoczków do Kraju".
Powstanie warszawskie było istotnym elementem prowadzonej od 15 stycznia 1944 do stycznia 1945 Akcji „Burza” – operacji wojskowej Armii Krajowej przeciwko okupującym Polskę Niemcom. Rozpoczęło się o Godzinie „W”, tj. o 17:00 we wtorek 1 sierpnia 1944, zakończyło podpisaniem aktu kapitulacji w nocy z 2 na 3 października 1944.
Spośród 316 cichociemnych zrzuconych do okupowanej Polski, w powstaniu warszawskim uczestniczyło 95 cichociemnych. Spośród nich 18 zmarło w walce lub z powodu odniesionych ran. Co najmniej 20 było rannych lub ciężko rannych (niektórzy kilkakrotnie).
Oto alfabetyczna lista cichociemnych uczestniczących w powstaniu warszawskim:

</doc>
<doc id="4707653" url="https://pl.wikipedia.org/wiki?curid=4707653" title="Nagroda Rzecznika Praw Obywatelskich im. Macieja Lisa">
Nagroda Rzecznika Praw Obywatelskich im. Macieja Lisa

Nagroda Rzecznika Praw Obywatelskich im. Macieja Lisa – nagroda ustanowiona w 2015 r. przez Rzecznika Praw Obywatelskich dla uhonorowania dra Macieja Lisa (1950–2015), Pełnomocnika Terenowego RPO we Wrocławiu. Przyznawana jest „za szczególne dokonania na rzecz obrony praw i interesów osób z niepełnosprawnościami”.
Kandydatki i kandydaci mogą być obywatelami Polski, obcokrajowcami lub instytucjami z siedzibą w Polsce lub za granicą, a zgłaszani się przez organizacje społeczne i uczelnie wyższe.
Nagroda wynosi 10 tysięcy złotych, a jej fundatorem jest Rzecznik Praw Obywatelskich.
Kapituła.
Kapitułę Nagrody stanowią: Rzecznik Praw Obywatelskich, przedstawiciel Rodziny Macieja Lisa, Rektor Uniwersytetu Wrocławskiego, Prezydent Miasta Wrocławia oraz Biskup Diecezji Wrocławskiej Kościoła Ewangelicko-Augsburskiego oraz dotychczasowi laureaci Nagrody.
W 2015 r. byli to: dr Adam Bodnar – Rzecznik Praw Obywatelskich, Stanisław Trociuk – Zastępca Rzecznika Praw Obywatelskich, prof. dr hab. Adam Jezierski – Prorektor Uniwersytetu Wrocławskiego ds. badań naukowych i współpracy z zagranicą, Ks. Marcin Orawski – II Proboszcz Parafii Ewangelicko-Luterańskiej Opatrzności Bożej we Wrocławiu, Jacek Sutryk – dyrektor Departamentu Spraw Społecznych Urzędu Miejskiego Wrocławia, Ewa Lis, Paulina Lis oraz Krzysztof Lis.

</doc>
<doc id="4707654" url="https://pl.wikipedia.org/wiki?curid=4707654" title="Wojciech Siemaszko">
Wojciech Siemaszko

Wojciech Siemaszko (ur. 6 sierpnia 1897 w Sieniawce, zm. 12 października 1920 w bitwie pod Korosteniem) – podporucznik kawalerii Wojska Polskiego. Uczestnik I wojny światowej i wojny polsko-bolszewickiej. Kawaler Orderu Virtuti Militari
Życiorys.
Urodził się 6 sierpnia 1897 w Sieniawce pod Zakopanem w rodzinie Antoniego i Wandy z d. Sierpńska. Absolwent szkoły realnej we Lwowie. Od sierpnia 1914 w Legionach Polskich jako żołnierz 2 pułku ułanów Legionów Polskich. Od listopada 1920 już w odrodzonym Wojsku Polskim w 2 pułku ułanów Grochowskich z którym brał udział w walkach na froncie wojny polsko-bolszewickiej.
Szczególnie odznaczył się w walce o Korosteń, w którym „na czele swojego oddziału stawił czoło niespodziewanemu atakowi kilkakrotnie silniejszego przeciwnika, następnie kontratakiem przełamał linię obrony piechoty bolszewickiej. Zginął na polu walki”. Za tę postawę został odznaczony pośmiertnie Orderem Virtuti Militari.
Życie prywatne.
Kawaler.

</doc>
<doc id="4707664" url="https://pl.wikipedia.org/wiki?curid=4707664" title="Kiende">
Kiende

Kiende – miasto w Angoli, w prowincji Zair.

</doc>
<doc id="4707665" url="https://pl.wikipedia.org/wiki?curid=4707665" title="Kimba Biały Lew">
Kimba Biały Lew



</doc>
<doc id="4707667" url="https://pl.wikipedia.org/wiki?curid=4707667" title="Kinzau">
Kinzau

Kinzau – miasto w Angoli, w prowincji Zair.

</doc>
<doc id="4707668" url="https://pl.wikipedia.org/wiki?curid=4707668" title="Arthroleptides">
Arthroleptides

Arthroleptides – rodzaj płaza bezogonowego z rodziny Petropedetidae. 
Zasięg występowania.
Rodzaj obejmuje gatunki występujące we wschodniej części gór Tanzanii; w skalistych górskich strumieniach góry Mount Elgon w Kenii i być może w sąsiedniej Ugandzie.
Systematyka.
Etymologia.
"Arthroleptides": rodzaj "Arthroleptis" ; -οιδης "-oidēs" „przypominający” .
Podział systematyczny.
Do rodzaju należą następujące gatunki:

</doc>
<doc id="4707675" url="https://pl.wikipedia.org/wiki?curid=4707675" title="Alviina Alametsä">
Alviina Alametsä

Alviina Alametsä (ur. 29 września 1992) – fińska polityk i politolog, deputowana do Parlamentu Europejskiego IX kadencji.
Życiorys.
Kształciła się w szkole średniej Jokelan koulukeskus, uzyskała magisterium ze stosunków międzynarodowych na Uniwersytecie Helsińskim. Pracowała w Crisis Management Initiative (organizacji pozarządowej, którą założył Martti Ahtisaari), a także jako menedżer projektu w organizacji zdrowia psychicznego Mielenterveyspoolissa.
Działaczka Ligi Zielonych, była asystentką Pekki Haavisto. W 2017 została wybrana na radną Helsinek. W wyborach w 2019 kandydowała na deputowaną do PE IX kadencji. Uzyskała mandat poselski, jednak jego objęcie zostało zawieszone do czasu brexitu. Ostatecznie w Europarlamencie zasiadła w lutym 2020.

</doc>
<doc id="4707677" url="https://pl.wikipedia.org/wiki?curid=4707677" title="Michael Crotty">
Michael Crotty

Michael Francis Crotty (ur. 26 marca 1970 w Mallow) – irlandzki duchowny katolicki, arcybiskup, nuncjusz apostolski w Burkinie Faso.
Życiorys.
3 lipca 1994 otrzymał święcenia kapłańskie i został inkardynowany do diecezji Cloyne. W 1997 rozpoczął przygotowanie do służby dyplomatycznej na Papieskiej Akademii Kościelnej. 1 lipca 2001 rozpoczął służbę w dyplomacji watykańskiej pracując kolejno jako sekretarz nuncjatur: w Kenii (2001-2004), Kanadzie (2004-2007) oraz w Iraku (2007-2009). Następnie w latach 2009-2017 był pracownikiem sekcji II watykańskiego Sekretariatu Stanu. W roku 2017 został radcą nuncjatury apostolskiej w Hiszpanii.
1 lutego 2020 został mianowany przez papieża Franciszka nuncjuszem apostolskim w Burkinie Faso oraz arcybiskupem tytularnym "Lindisfarna", a 25 kwietnia 2020 został również akredytowany w Nigrze. Sakry biskupiej miał mu udzielić 21 marca 2020 w bazylice św. Piotra w Rzymie Sekretarz stanu Stolicy Apostolskiej, kardynał Pietro Parolin, jednak z powodu pandemii COVID-19 we Włoszech ostatecznie udzielił mu jej 15 sierpnia 2020 w katedrze św. Kolmana w Cobh sekretarz ds. relacji z państwami w Sekretariacie Stanu, arcybiskup Paul Gallagher.

</doc>
<doc id="4707682" url="https://pl.wikipedia.org/wiki?curid=4707682" title="Linea Søgaard-Lidell">
Linea Søgaard-Lidell

Linea Søgaard-Lidell (ur. 30 marca 1987 w Aarhus) – duńska polityk, deputowana do Parlamentu Europejskiego IX kadencji, posłanka do Folketingetu.
Życiorys.
Kształciła się w zakresie europeistyki i dziennikarstwa, studiowała na Uniwersytecie w Aarhus oraz w Danmarks Medie- og Journalisthøjskole. Zawodowo związana z sektorem komunikacji, pracowała w funduszu inwestycyjnym Vækstfonden.
W wyborach w 2019 z ramienia liberalnej partii Venstre uzyskała mandat posłanki do Europarlamentu IX kadencji, jednak jego objęcie zostało zawieszone do czasu brexitu. Ostatecznie w PE zasiadła w lutym 2020. W 2022 została natomiast wybrana na posłankę do duńskiego parlamentu.

</doc>
<doc id="4707684" url="https://pl.wikipedia.org/wiki?curid=4707684" title="Michael Francis Crotty">
Michael Francis Crotty



</doc>
<doc id="4707686" url="https://pl.wikipedia.org/wiki?curid=4707686" title="Claude Gruffat">
Claude Gruffat

Claude Gruffat (ur. 13 września 1957 w Rumilly) – francuski przedsiębiorca, działacz spółdzielczy i polityk, poseł do Parlamentu Europejskiego IX kadencji.
Życiorys.
Urodził się w rodzinie rolników. Uzyskał dyplom BTS z zarządzania. Pracował początkowo jako doradca rolnych w organizacjach branżowych. Od 1983 związany z przedsiębiorstwami zajmującymi się żywnością ekologiczną. W 1993 otworzył w Blois własny sklep działający w tej branży. W 1997 dołączył do przedsiębiorstwa spółdzielczego Biocoop, specjalizującego się w dystrybucji produktów ekologicznych. Kierował jedną z platform sprzedaży. Od 2004 do 2019 był prezesem i dyrektorem generalnym całego przedsiębiorstwa.
W 2019 zaangażował się w działalność polityczną w ramach Europe Écologie-Les Verts. W wyborach w tym samym roku uzyskał mandat posła do Europarlamentu IX kadencji, jednak jego objęcie zostało zawieszone do czasu brexitu. W PE ostatecznie zasiadł w lutym 2020.

</doc>
<doc id="4707688" url="https://pl.wikipedia.org/wiki?curid=4707688" title="SOS dla szczęścia">
SOS dla szczęścia

SOS dla szczęścia (tytuł oryginału: "S.O.S. Bonheur") – belgijska, francuskojęzyczna seria komiksowa stworzona przez scenarzystę Jeana Van Hamme’a i rysownika Wernera Goelena, tworzącego pod pseudonimem Griffo. Pierwotnie opublikowana w latach 1984–1986 w sześciu odcinkach na łamach czasopisma komiksowego „Spirou”, ukazała się następnie w trzech tomach w latach 1988–1989 nakładem wydawnictwa Dupuis; wydanie to zawiera niepublikowane wcześniej zakończenie serii. Po polsku "SOS dla szczęścia" wydała oficyna Ongrys w jednym albumie zbiorczym w 2018.
W latach 2017–2019 pod tym samym tytułem ukazała się kontynuacja serii z rysunkami Griffo i według scenariusza Stephena Desberga.
Fabuła.
Utrzymana w konwencji political fiction seria w krzywym zwierciadle ukazuje współczesne społeczeństwo w bliżej nieokreślonym zachodnioeuropejskim państwie, przypominającym Francję czy Belgię. W dobie ciągłej opresji, inwigilacji i reglamentacji dóbr sześciu niepowiązanych ze sobą mężczyzn, doprowadzonych do granic wytrzymałości, buntuje się przeciwko systemowi. Ich losy przecinają się, gdy ich gniew przeradza się w rewolucję.

</doc>
<doc id="4707691" url="https://pl.wikipedia.org/wiki?curid=4707691" title="Szarzyński (album NFM)">
Szarzyński (album NFM)

Szarzyński lub Stanisław Sylwester Szarzyński – dwupłytowy album z dziesięcioma utworami barokowymi Stanisława Sylwestra Szarzyńskiego, polskiego kompozytora najprawdopodobniej tworzącego w II połowie XVII w., nagrany przez Wrocław Baroque Ensemble pod dyrekcją Andrzeja Kosendiaka. Został wydany 27 września 2019 przez Narodowe Forum Muzyki (nr kat. NFM 54) i CD Accord (nr kat.ACD 261-2). Nominacja do Fryderyka 2020 w kategorii «Album Roku Muzyka Dawna».

</doc>
<doc id="4707695" url="https://pl.wikipedia.org/wiki?curid=4707695" title="Kościół Najświętszego Serca Pana Jezusa w Bukowinie Tatrzańskiej (stary)">
Kościół Najświętszego Serca Pana Jezusa w Bukowinie Tatrzańskiej (stary)

Kościół Najświętszego Serca Pana Jezusa (stary) − rzymskokatolicki kościół filialny należący do parafii Najświętszego Serca Pana Jezusa w Bukowinie Tatrzańskiej (dekanat Białka Tatrzańska archidiecezji krakowskiej).
Jest to świątynia zbudowana w latach 1887–1900 i ufundowana przez Jędrzeja Kramarza. Posiada murowaną nawę i prezbiterium, natomiast pozostałe części świątyni są drewniane i wybudowane w konstrukcji zrębowej. Ściany nawy i prezbiterium są otynkowane i pobielane. Od 1982 roku kościół jest użytkowany rzadko, generalny remont po pożarze został wykonany w 1995 roku. Wnętrze nakrywają pozorne sklepienia kolebkowe i ozdabia polichromia figuralna z 1937 roku autorstwa Pawła Palke. Drewniane ołtarze powstały w 1907 roku. W ołtarzu głównym jest umieszczona figura Serca Pana Jezusa, z kolei w bocznych znajdują się obrazy Matki Boskiej i św. Józefa.

</doc>
<doc id="4707698" url="https://pl.wikipedia.org/wiki?curid=4707698" title="Adrián Vázquez Lázara">
Adrián Vázquez Lázara

Adrián Vázquez Lázara (ur. 5 maja 1982 w Madrycie) – hiszpański polityk, deputowany do Parlamentu Europejskiego IX kadencji.
Życiorys.
Studiował prawo na Uniwersytecie Complutense w Madrycie, kształcił się także na uczelniach w Japonii i Stanach Zjednoczonych. Pracował m.in. w Zgromadzeniu Parlamentarnym NATO. Działacz partii Obywatele, został jej etatowym pracownikiem jako koordynator w Europarlamencie. W wyborach w 2019 kandydował na deputowanego do PE IX kadencji. Uzyskał mandat poselski, jednak jego objęcie zostało zawieszone do czasu brexitu. Ostatecznie w Europarlamencie zasiadł w lutym 2020. W styczniu 2023 został wybrany na sekretarza generalnego swojej partii.

</doc>
<doc id="4707699" url="https://pl.wikipedia.org/wiki?curid=4707699" title="Franciszek Błasiak">
Franciszek Błasiak

Franciszek Błasiak (Błasik) (ur. 31 grudnia 1884 w Czańcu, zm. 20 stycznia 1916 nad Styrem) – podoficer Legionów Polskich, kawaler Orderu Virtuti Militari.
Życiorys.
Franciszek Błasiak (Błasik) urodził się w rodzinie Stanisława i Katarzyny z Kozłów. 
Absolwent gimnazjum, działał w skautingu. W 1914 wstąpił do Legionów Polskich i został przydzielony do 12 kompanii 3 pułku piechoty. Awansując na sierżanta, wyznaczony został na stanowisko dowódcy plutonu.
W grudniu 1914, "w czasie ataku na Maksymiec, osłaniając odwrót III baonu, z własnej inicjatywy przeprowadził kontratak i powstrzymał nacierających Rosjan. W styczniu 1915 jako d-ca placówki nad Styrem powstrzymał ataki wroga na redutę Piłsudskiego, ginąc na pozycji".
Za bohaterstwo w walce pośmiertnie odznaczony został Krzyżem Srebrnym Orderu Virtuti Militari.
Order odebrała matka z rąk dowódcy DOK nr V w asyście kompanii honorowej i orkiestry 12 pułku piechoty.

</doc>
<doc id="4707703" url="https://pl.wikipedia.org/wiki?curid=4707703" title="MGM Farm Arena">
MGM Farm Arena

MGM Farm Arena – stadion piłkarski we wsi Doboj, w Bośni i Hercegowinie. Obiekt może pomieścić 3000 widzów. Swoje spotkania rozgrywają na nim piłkarze klubu FK Mladost Doboj Kakanj.

</doc>
<doc id="4707705" url="https://pl.wikipedia.org/wiki?curid=4707705" title="Grosza daj wiedźminowi">
Grosza daj wiedźminowi

Grosza daj wiedźminowi (oryg. "Toss a Coin to Your Witcher") – oryginalna piosenka z serialu "The Witcher" Netflixa, skomponowana przez Sonyę Belousovą i Gionę Ostinelli, zaśpiewana przez Joeya Bateya (jako Jaskra) w drugim odcinku serialu. Stała się hitem wkrótce po premierze serialu. Piosenka została zremiksowana przez fanów w filmach na YouTube i otrzymała nowe wersje w ciągu kilku dni. W Polsce powstała m.in. wersja po śląsku.
W styczniu 2020 r. cztery wersje tego utworu znalazły się na oficjalnej liście sprzedaży singli w Wielkiej Brytanii.
W wersji polskiej serialu piosenkę śpiewa Marcin Franc.

</doc>
<doc id="4707706" url="https://pl.wikipedia.org/wiki?curid=4707706" title="Stadion Pod Vardom">
Stadion Pod Vardom

Stadion Pod Vardom – stadion piłkarski w Kakanju, w Bośni i Hercegowinie. Obiekt może pomieścić 4568 widzów. Swoje spotkania rozgrywają na nim piłkarze klubu FK Rudar Kakanj.

</doc>
<doc id="4707707" url="https://pl.wikipedia.org/wiki?curid=4707707" title="Zbigniew Madaliński">
Zbigniew Madaliński

Zbigniew Madaliński (ur. 17 grudnia 1897 w Warszawie, zm. 18 marca 1983 w Siedlcach) – kapitan Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 17 grudnia 1897 w Warszawie, w rodzinie Józefa i Ewy z Rogaczewskich. W 1909 rozpoczął naukę w szkole technicznej Jerzego Kühna. W listopadzie lub grudniu 1913 został członkiem Związku Strzeleckiego. W sierpniu 1914 wstąpił do Legionów Polskich i wziął udział w bitwie pod Kostiuchnówką podczas której został ranny w dniu 6 lipca 1916.
Od 1 grudnia 1918 w odrodzonym Wojsku Polskim, skierowany został do służby na polsko-litewskiej linii demarkacyjnej. Uczestniczył w wojnie polsko-bolszewickiej, sprawując od dnia 14 lipca 1920 dowództwo nad kompanią ochotników wileńskich. Szczególne zasługi położył w dniu 24 lipca tego roku w trakcie bitwy pod Kuźnicą Białostocką, kiedy to otoczony przez liczniejszego wroga stawił mu skuteczny opór i uniknął niewoli. Za wykazane w tej bitwie bohaterstwo podchorąży Zbigniew Madaliński z grupy Bieniakonie został odznaczony Krzyżem Srebrnym Orderu Virtuti Militari.
Po wojnie pozostał w Wojsku Polskim. 23 sierpnia 1924 prezydent RP mianował go podporucznikiem w korpusie oficerów piechoty z dniem 1 lipca 1924 oraz ze starszeństwem z dniem 1 stycznia 1924 i 1. lokatą. Po promocji został przeniesiony do 82 pułku piechoty w Brześciu. Awansowany na porucznika piechoty ze starszeństwem z dniem 1 stycznia 1926 i 1. lokatą. W 1927 został przeniesiony do 54 pułku piechoty w Tarnopolu. Z dniem 31 października 1928 został przeniesiony w stan spoczynku. Mieszkał w Wołominie, ul. Trakt Warszawski 24. W 1934 jako porucznik stanu spoczynku zajmował 1. lokatę w swoim starszeństwie w korpusie oficerów piechoty. Znajdował się wówczas w ewidencji PKU Warszawa Miasto III i przynależał do Oficerskiej Kadry Okręgowej Nr I, pozostając oficerem przewidzianym do użycia w czasie wojny.
Wziął udział w walkach polskiego września, podczas których dowodził kompanią w Samodzielnej Grupie Operacyjnej „Polesie”. Uniknąwszy niewoli przedostał się w połowie stycznia 1940 do Francji. Tam wstąpił do Wojska Polskiego i awansował na kapitana.
W 1947 wyjechał do Kanady, a w 1978 wrócił do Polski i zamieszkał w Siedlcach, w których zmarł. Pochowany został na tamtejszym Cmentarzu Centralnym (sektor: XIII, rząd: W, grób: 13). Dwukrotnie żonaty: z Janiną Korwin-Krukowską (w 1928) i Łucją Urbańską (w 1936). Druga żona służyła podczas II wojny światowej w armii gen. Władysława Andersa oraz w 300 Dywizjonie Bombowym „Ziemi Mazowieckiej". Zbigniew Madaliński nie posiadał potomstwa.

</doc>
<doc id="4707708" url="https://pl.wikipedia.org/wiki?curid=4707708" title="Józef Bogdański">
Józef Bogdański



</doc>
<doc id="4707712" url="https://pl.wikipedia.org/wiki?curid=4707712" title="Hau hau, Ćwirka i Panda Dave">
Hau hau, Ćwirka i Panda Dave

Hau hau, Ćwirka i Panda Dave () – brytyjski serial animowany. W Polsce emitowany jest na kanale CBeebies.
Fabuła.
"Hau hau, Ćwirka i Panda Dave" to serial animowany opowiadający o przygodach chomika o imieniu Hatty, który bardzo lubi dalekie podróże. Sympatycznemu zwierzakowi towarzyszą przyjaciele – szczeniak Hau Hau, kurczątko Ćwirka oraz niebieska panda Dave. Razem przemierzają nieznane krainy na pokładzie wirującego pojazdu. W nowych miejscach przyjaciele spędzają razem czas, poznając świat poprzez zabawę. W każdym odcinku bohaterowie serialu "Hau hau, Ćwirka i Panda Dave" udają się w ekscytującą podróż. W czasie wyprawy Hatty zadaje swoim przyjaciołom pytanie, na które każdy z nich odpowiada inaczej. Tylko jedna odpowiedź jest prawidłowa, a zadaniem telewidzów jest odgadnięcie, która.
Wersja polska.
W wersji polskiej wystąpili:
Realizacja dźwięku: Karolina Kinder
Kierownictwo produkcji: Paweł Żwan
Opracowanie wersji polskiej: Studio Tercja Gdańsk dla Hippeis Media International
Lektor tyłówki: Jacek Labijak

</doc>
<doc id="4707713" url="https://pl.wikipedia.org/wiki?curid=4707713" title="Tomasz Pauliński">
Tomasz Pauliński

Tomasz Pauliński (ur. 27 maja 1989) – polski niepełnosprawny lekkoatleta specjalizujący się w konkurencjach rzutowych, mistrz świata i Europy. Występuje w klasyfikacji F35.
Życiorys.
W 2013 roku został Mistrzem świata w pchnięciu kulą (F35) podczas Mistrzostw świata w Lyonie, wygrywając rywalizację z Wenezuelczykiem Alexisem Josém Paezem i Michałem Głąbem.
Następnego roku na Mistrzostwach Europy w Swansea zdobył srebrny medal w pchnięciu kulą (F35), ustanawiając swój nowy rekord życiowy. Przegrał Walkę o Złoto jedynie z Rosjaninem Aleksandrem Elminem zaledwie o trzy centymetry. Na kolejnych Mistrzostwach Europy w Grosseto zdobył brązowy medal w tej samej konkurencji. W 2018 roku został Mistrzem Europy w Berlinie w pchnięciu kulą (F34), poprawiając rekord Europy.

</doc>
<doc id="4707714" url="https://pl.wikipedia.org/wiki?curid=4707714" title="Fryderyki – album roku muzyka dziecięca i młodzieżowa">
Fryderyki – album roku muzyka dziecięca i młodzieżowa

Laureaci i nominowani do Nagrody Akademii Fonograficznej Fryderyk w kategorii „Album roku muzyka dziecięca i młodzieżowa”.

</doc>
<doc id="4707730" url="https://pl.wikipedia.org/wiki?curid=4707730" title="Tomboco">
Tomboco

Tomboco – miasto w Angoli, w prowincji Zair.

</doc>
<doc id="4707740" url="https://pl.wikipedia.org/wiki?curid=4707740" title="Wojciech Pisarczyk">
Wojciech Pisarczyk

Wojciech Pisarczyk (ur. 24 listopada 1988 w Kielcach) – polski koszykarz, występujący na pozycji niskiego skrzydłowego, obecnie zawodnik MKKS Żaka Koszalin.
Brat Tomasza Pisarczyka.
1 lipca 2022 został zawodnikiem MKKS Żaka Koszalin.

</doc>
<doc id="4707743" url="https://pl.wikipedia.org/wiki?curid=4707743" title="Wtedy im pokażę">
Wtedy im pokażę

Wtedy im pokażę (ang. And Then I Go) – amerykański film dramatyczny z 2017 roku w reżyserii Vincenta Grashawa, z Armanem Darbo i Sawyerem Barthem w rolach głównych, na motywach powieści Jima Sheparda "Project X".
Premiera.
Film miał swoją światową premierę podczas Festiwalu Filmowego w Los Angeles 16 czerwca 2017 roku.
Fabuła.
Akcja filmu rozgrywa się w Stanach Zjednoczonych w czasach współczesnych. Dwóch prześladowanych przez rówieśników nastolatków, którzy nie znajdują oparcia ani w rodzinach, ani w szkole, planują odegrać się w dosyć kategoryczny sposób.
Obsada.
W filmie wystąpili m.in.:

</doc>
<doc id="4707744" url="https://pl.wikipedia.org/wiki?curid=4707744" title="Zbigniew Makarewicz">
Zbigniew Makarewicz

Zbigniew Makarewicz (ur. 27 września 1940 w Wilnie) – polski artysta współczesny związany z formacją neoawangardową, rzeźbiarz i performer, krytyk sztuki i dziennikarz, organizator życia artystycznego, działacz społeczno-polityczny i opozycjonista. Profesor zwyczajny i nauczyciel akademicki w Akademii Sztuk Pięknych im. Eugeniusza Gepperta we Wrocławiu.
Życiorys.
Ukończył Liceum Ogólnokształcące im Stanisława Dubois w Koszalinie.
W latach 1958–1965 studiował na Wydziale Ceramiki w Państwowej Wyższej Szkole Sztuk Plastycznych we Wrocławiu, w pracowniach Xawerego Dunikowskiego i Apolinarego Czepelewskiego, gdzie w 1965 r. otrzymał dyplom z wyróżnieniem w zakresie rzeźby.
W 1995 r. obronił doktorat w zakresie sztuki na Wydziale Rzeźby Akademii Sztuk Pięknych w Warszawie, zatytułowany "Konstrukcje, rekonstrukcje, dekonstrukcje." W 1999 r. uzyskał na tym samym wydziale habilitację na podstawie rozprawy "Specjalne Projekty Przestrzenne", a rok później został profesorem nadzwyczajnym na Wydziale Malarstwa i Rzeźby ASP we Wrocławiu. W 2009 r. został mianowany profesorem zwyczajnym.
Jego żoną była artystka Barbara Kozłowska, ich ślub odbył się w 1970 r.
Odbył podróże do Austrii, Białorusi, Czech, Francji, Holandii, Litwy, Malty, Niemiec, Słowacji, Słowenii, Rosji, Stanów Zjednoczonych Ameryki Północnej, Węgier, Wielkiej Brytanii i Włoch.
W 1979 r. uległ wypadkowi podczas szkolenia oficerów rezerwy i od 1984 r. otrzymuje rentę inwalidzką z powodu utraty zdrowia.
Praca zawodowa.
W latach 1964–1965 pracował jako technik plastyk w Muzeum Zoologicznym Uniwersytetu Wrocławskiego. Rok później został asystentem na Wydziale Rzeźby PWSSP we Wrocławiu (1966–1967). Następnie rozpoczął pracę jako nauczyciel rzeźby we Wrocławskim Państwowym Ognisku Kultury Plastycznej, gdzie pozostał zatrudniony do 1971 r.
W latach 1970–1972 pracował jako projektant we wrocławskim „Miastoprojekcie”. Następnie pełnił funkcję instruktora ds. dokumentacji sztuki w Wydziale Kultury Powiatowej Rady Narodowej we Wrocławiu (1972–1973), w ramach zainicjowanego przez Jerzego Ludwińskiego Centrum Badań Artystycznych – Ośrodka Dokumentacji Sztuki, mającego na celu gromadzenie informacji i źródeł na temat wymykającej się instytucjom sztuki neoawangardowej, niejednokrotnie efemerycznej.
W latach 1973–1975 pracował ponownie jako pedagog – był instruktorem plastyki w Dzielnicowym Domu Kultury Dzieci i Młodzieży we Wrocławiu.
Od 1976 do 1979 był zawodowo związany z Zieloną Górą: pracował jako dziennikarz dwutygodnika „Nadodrze”, a także jako wykładowca w Wyższej Szkole Pedagogicznej (1977–1978).
W latach 1978–1983 oraz 1989–1994 pełnił funkcję kierownika Galerii X w zaułku Stare Jatki we Wrocławiu, która w pewnym stopniu kontynuowała działalność Ośrodka Dokumentacji Sztuki. Od 1983 pozostawał bez stałego zatrudnienia i utrzymywał się z pomocy podziemnych struktur „S”, prac zleconych czy opracowań dla Instytutu Sztuki PAN. Współpracował z mieszczącą się w podziemiach kościoła św. Marcina we Wrocławiu Galerią Na Ostrowie jako krytyk.
Od 1990 r. kierował Studium Nauk Humanistycznych na PWSSP we Wrocławiu, w latach 1995–2000 był kierownikiem Zakładu Historii Sztuki i Filozofii. Od 1994 r. był wykładowcą rzeźby na Wydziale Architektury Wnętrz i Wzornictwa Przemysłowego, a następnie od roku 2000 na Wydziale Malarstwa i Rzeźby, gdzie od 2001 r. prowadzi dyplomującą pracownię rzeźby oraz wykłady z przedmiotów teoretycznych.
Juror w konkursach plastycznych i przeglądach artystycznych.
Twórczość i działalność artystyczna.
Główne kierunki jego aktywności artystycznej to z jednej strony formy przestrzenne (rzeźby, instalacje, projekty), z drugiej rysunek, a z trzeciej tzw. sztuka pojęciowa, pokrewna konceptualizmowi, w tym sztuka kolekcji czy poezja konkretna. Czwartym nurtem jego twórczości są performatywne praktyki parateatralne, takie jak happening czy performans. Jak charakteryzuje jego twórczość Maria Matuszkiewicz:
Sięgając po różne środki wyrazu: rzeźbę, instalację, happening i komentarz słowny, Makarewicz tworzy wielowarstwowe prace, łączące różne formuły stylistyczne i gatunki, jak sztuki plastyczne i teatr. Instalacjom zbudowanym z niepotrzebnych przedmiotów towarzyszą odczyty i happeningi. Twórczość Makarewicza cechuje szczególne nawarstwianie znaczeń. Poszczególne realizacje czy samodzielne prace funkcjonują w obrębie większej całości, należą do rozciągniętego w czasie procesu artystycznego. Raz wyodrębnione zgrupowania przedmiotów, nie są skończonymi dziełami, lecz mają charakter otwarty – Makarewicz przekształca je i tworzy z nich nowe konfiguracje. Działania artysty mają często charakter ironiczny, są prześmiewczym komentarzem do oficjalnych form kultury i sztuki.
Swoją aktywność artystyczną rozpoczął w obszarze teatru – w 1957 r. współtworzył Klub Młodych i Teatr Eksperymentalny przy Wojewódzkim Domu Kultury w Koszalinie, w 1958 r. założył w tym samym mieście amatorską grupę Stowarzyszenie Bezczelników Polskich, a następnie był aktywny we Wrocławiu w teatrach studenckich: w Kalamburze (1958–1961), teatrze Turoń (1963–1965) czy kabarecie „Kalamburek”.
Zadebiutował w 1968 r. wystawą "Kompozycja Przestrzeni Emocjonalnej „Ciągłe spadanie”", zorganizowaną wraz z Barbarą Kozłowską, Ernestem Niemczykiem, Wiesławem Rembielińskim i Ryszardem Zamorskim. Jak pisze Matuszkiewicz, ekspozycja „miała charakter instalacji zbudowanej z nagromadzonych przedmiotów, m.in. pudeł, opakowań oraz fragmentów architektonicznych, pochodzących z wykopalisk archeologicznych. Ważnymi elementami pokazu były światło i dźwięk oraz odbywające się w tak zaaranżowanej przestrzeni happeningi”.
W tym samym roku odbyła się jego indywidualna wystawa w Galerii Pod Moną Lizą pt. "Rozbiór dramatyczny przedmiotu". Ekspozycja miała charakter environmentu złożonego z kilku rzeźb o charakterze asamblaży, tj. wykonanych z gotowych przedmiotów, m.in. prace "Łaźnia", "Die Heldenbrust" ("Pierś bohatera") czy "Soldaten Kammeraden" ("Towarzysze broni"). "Łaźnia" składała się z pnia, rury od piecyka, spłuczki toaletowej, ręcznika oraz kawałka szarego mydła, a sam artysta tak komentował wymowę dzieła:
Tematem była zbrodnia ludobójstwa, a nie poczciwe instalacje higieniczne. "Łaźnia" stąd, że takimi napisami oznaczano wejścia do komór gazowych w niemieckich obozach koncentracyjnych dla zmylenia ofiar. W języku polskim funkcjonuje też metaforyczne określenie ‘krwawa łaźnia’ oznaczające szczególnie mordercze starcia między przeciwnymi stronami konfliktu.
Przedmioty te Makarewicz nazywał później „psychoprzedmiotami” czy „przedmiotami intencjonalnymi”. Jak wskazuje Matuszkiewicz, „Noszący ślady zużycia przedmiot jako ślad przeszłości, zdolny przywoływać pamięć, nabierał dla artysty cech psychicznych. Psychiczne treści przypisywał Makarewicz nie tylko przedmiotom, ale też przestrzeniom lub miejscom” – w następnych latach w jego twórczości pojawiały się „kompozycje przestrzeni emocjonalnej”. Posługiwanie się "objets trouvés" wiąże się w jego tworczości z zainteresowaniami archeologicznymi, przepracowywaniem pamięci oraz oficjalnych narracji, czy z zawłaszczeniami historii przez propagandę. „Potrzeba archeologii związana była z doświadczeniem nieciągłości, braku tradycji, systematycznego wymazywania i zawłaszczania pamięci. Takiego wydobywania z niepamięci wymagało zdaniem artysty nie tylko to, co ginęło w wyniku historycznych katastrof, ale też teraźniejszość, poddawana nieustannej ideologicznej obróbce,” jak pisze Matuszkiewicz. Konsekwencją tych zainteresowań było także podjęcie przez Makarewicza pracy w Ośrodku Dokumentacji Sztuki (zob. Praca zawodowa i organizacyjna), a po jego zamknięciu w 1973 r. kontynuował pracę dokumentacyjną za pomocą licznych tekstów o sztuce (zob. Działalność krytyczna, naukowa i popularyzatorska).
W 1969 r. artysta zaprezentował "Cybernetyczny Układ Sterujący", na który składały się lampa połączona z kałamarzem za pomocą drutu, słoiki oraz schowana w pokrowcu "pała". Praca ta w ironiczny sposób wykorzystywała motyw postępu cywilizacyjnego: "W tym absurdalnym zestawieniu: nazwy – odnoszącej się do najnowszych zdobyczy techniki, ze stertą rupieci przywołującą zgrzebną rzeczywistość PRL-u, krytyk Andrzej Kostołowski odczytał kpinę z języka propagandy, jakim posługiwały się władze". W tym samym czasie artysta zaprezentował za pomocą enigmatycznych plansz i wykresów "Formułę X" – konceptualną pracę umożliwiającą rozmaite formy realizacji, np. w postaci projekcji filmowej, koncertu na skrzypce, pudła czy kija i dyrygenta. 
Makarewicz był uczestnikiem i współorganizatorem Sympozjum Plastycznego Wrocław ’70 (Wrocław, 1970), a także współredaktorem (wraz z Danutą Dziedzic) wydanego w 1983 r. katalogu dokumentującego to wydarzenie. Jako uczestnik Sympozjum zaproponował we współpracy z Ernestem Niemczykiem artystyczno-badawczą pracę "Archeologia Festung Breslau", na którą składać się miały badania archeologiczne przeprowadzone przez zespół naukowy z Uniwersytetu Wrocławskiego i Politechniki Wrocławskiej oraz instalacja "„Muzeum Archeologiczne” – kompozycja przestrzeni emocjonalnej". Na pracę tę składały się pozostałości życia codziennego i zniszczeń wojennych, wydobyte z gruzowiska przy ul. Ślężnej. Częścią tej propozycji była również instalacja "Zdjęcie", składająca się z zestawu fotografii oraz odlewów gipsowych wybranych powierzchni ulic Wrocławia. Makarewicz i Niemczyk byli też członkami zespołu powołanego przez Barbarę Kozłowską, który zaproponował projekt "Kompozycja Przestrzeni Emocjonalnej „Miasto – Kosmos”". Makarewicz jest twórcą określenia „Ostatni Zjazd Awangardy” oraz propagatorem upamiętnienia tego wydarzenia w przestrzeni publicznej Wrocławia (wraz z Wojciechem Stefanikiem) – inicjatorem konferencji Sympozjum Wrocław '70 czterdzieści lat później w Muzeum Architektury we Wrocławiu w 2010 r., rekonstrukcji "Żywego Pomnika „Arena”" Jerzego Beresia czy realizacji monumentalnej rzeźby "Krzesło", zaprojektowanej przez Tadeusza Kantora.
Brał udział w licznych plenerach i sympozjach, m.in. plenerze osieckim w 1970 r., IV Biennale Form Przestrzennych w Elblągu „Zjazd Marzycieli” w 1971 r. czy w toruńskim plenerze rzeźbiarskim z okazji 500. rocznicy urodzin Mikołaja Kopernika w 1973 r., gdzie był jedynym twórcą z kręgów neoawangardy.
Jego aktywność opozycyjna (zob. Działalność opozycyjna) spowodowała represje ze strony władz PRL, w konsekwencji czego w latach 1981–1989 Makarewicz miał ograniczoną możliwość publicznej prezentacji swoich prac. Współpracował więc z galeriami alternatywnymi w Polsce, z Richard Demarco Gallery prowadzoną przez Richarda Demarco w Edynburgu czy z Museum Modern Art, założoną przez Gerarda Kwiatkowskiego w niemieckim Hünfeld.
Od 2007 roku organizuje Mały Festiwal Makarewicza (w sezonie 2010/2011 odbyła się Edycja Światowa), czyli serię wydarzeń artystycznych – wystaw, pokazów i spotkań – prezentujących twórczość własną artysty oraz zaproszonych przez niego gości z kraju i z zagranicy.
Twórczość Makarewicza prezentowana była na ok. 30 wystawach indywidualnych i 70 zbiorowych.
Jego prace znajdują się w zbiorach: Muzeum Narodowego w Warszawie, Muzeum Narodowego we Wrocławiu, Muzeum Sztuki Nowoczesnej w Niepołomicach, Museum Modern Art Hünfeld, Centro Cultural w Sao Paolo w Brazylii oraz są w posiadaniu osób prywatnych.
Działalność krytyczna, naukowa i popularyzatorska.
Od 1972 r. aktywnie publikuje teksty z zakresu krytyki, historii i teorii sztuki – jest autorem przeszło 200 artykułów, w tym 70 naukowych, poświęconych historii sztuki nowoczesnej. Publikował w takich czasopismach jak m.in. „Wiadomości”, „Odra”, „Sigma”, „Nadodrze”, „Tygodnik Powszechny”, „Nowe Życie”, „Że”, „Projekt”, „Format”, „Rzeźba Polska”, „Orońsko”, „Parergon”, „Pryzmat”, ”The Medal” czy „Neues Glass”. W latach 2003–2006 był uczestnikiem prac Komisji Programowej i współredaktorem wydawnictwa "Środowisko akademickie Wrocławia – Twórcy i ich uczniowie 1945-2005""."
W latach 1990–1992 popularyzował wiedzę o sztuce we wrocławskiej telewizji, gdzie prowadził programy "Człowiek i przestrzeń" (z Michałem Jędrzejewskim) oraz "Nocny Marszand", a także w ramach wykładów i publikacji Dolnośląskiego Festiwalu Nauki w latach 2003–2005. Był konsultantem i współpracownikiem Barbary Maroń w ramach wyreżyserowanego przez nią filmu dokumentalnego "Artystyczne awangardy Wrocławia lat 60. i 70 XX wieku: śladami absolwentów Państwowej Wyższej Szkoły Sztuk Plastycznych" (2014).
Działalność społeczna i polityczna.
W czasie studiów był członkiem Związku Młodzieży Wiejskiej, w tym przewodniczącym Zarządu Uczelnianego oraz wiceprzewodniczącym Okręgowej Rady Studenckiej ZMW. W tym samym czasie był także członkiem Zrzeszenia Studentów Polskich, w tym w latach 1960–1961 przewodniczącym Rady Uczelnianej.
Od 1966 r. jest członkiem ZPAP. Od 1979 r. pełnił funkcję skarbnika, a w roku następnym objął również funkcję rzecznika prasowego Zarządu Okręgu i Zarządu Głównego ZPAP. W latach 1989–1993 prezes Zarządu Głównego ZPAP.
W latach 1976–1979 był członkiem grupy Oriens, która udzielała pomocy Kościołowi na Wschodzie oraz Polakom w ZSRS. Był także współpracownikiem Centralnego Ośrodka Duszpasterstw Akademickich. W 1988 r. był uczestnikiem Tygodni Kultury Chrześcijańskiej we Wrocławiu – 25 października wygłosił prelekcję w kościele Opieki św. Józefa.
W latach 1990–2008 był członkiem Rady Programowej Centrum Rzeźby Polskiej w Orońsku, gdzie w latach 2003–2005 pełnił funkcję przewodniczącego. Był też współzałożycielem i w latach 2004–2009 członkiem Rady Artystycznej Dolnośląskiego Towarzystwa Zachęty Sztuk Pięknych. W latach 2007–2008 członek Zespołu Sterującego w Narodowym Centrum Kultury w Warszawie, w Programie Operacyjnym Ministerstwa Kultury i Dziedzictwa Narodowego „Znaki Czasu”.
W latach 1996–2002 był przewodniczącym Ruchu Odbudowy Polski we Wrocławiu.
Członek Stowarzyszenia Dziennikarzy Polskich oraz Towarzystwa im. Św. Brata Alberta.
Działalność opozycyjna.
W latach 1979–1981 – w kierowanej przez siebie Galerii X na wrocławskich Jatkach – prowadził punkt kolportażu wydawnictw niezależnych, takich jak „Robotnik”, „Biuletyn Informacyjny” czy „Gazeta Polska”, wydawanych m.in. przez KSS KOR czy KPN.
W sierpniu 1980 był redaktorem projektu uchwały ZPAP popierającej wydarzenia na Wybrzeżu, która została przyjęta i przedstawiona delegacji partyjno-rządowej przed podpisaniem Porozumień w Gdańsku. We wrześniu 1980 r. został działaczem „Solidarności”. W latach 1980–1992 był reprezentantem ZPAP w Komitecie Porozumiewawczym Stowarzyszeń Twórczych i Naukowych: w latach 1980–1981 był członkiem Komisji ds. Cenzury, odpowiedzialnej za społeczny projekt Ustawy o kontroli publikacji i widowisk z 31 VII 1981, a także członkiem zespołu ds. negocjacji kształtu tejże ustawy z rządem. Był gościem I Krajowego Zjazdu Delegatów NSSZ „Solidarność”, a w grudniu 1981 r. był współorganizatorem i uczestnikiem obrad IV Kongresu Kultury Polskiej.
Po wprowadzeniu stanu wojennego został współpracownikiem Regionalnego Komitetu Strajkowego „S” Dolny Śląsk, – był łącznikiem pomiędzy RKS a Tymczasową Komisją Koordynacyjną „S” i grupą doradców oraz pomiędzy członkami tajnych struktur „S” we Wrocławiu i osobami z Warszawy (m.in. z Ewą Szemplińską, łączniczką Zbigniewa Romaszewskiego).
Był inwigilowany, przeszukiwany i podsłuchiwany zarówno w mieszkaniu prywatnym, w pracowni, jak i w lokalu Galerii X. Został zatrzymany 9.11.1982 r., a dwa dni później internowany w Ośrodku Odosobnienia w Strzelinie. Od 29.11.1982 r. przebywał na przepustce, a w dn. 3.12.1982 został zwolniony. Ponieważ kontynuował działalność podziemną został ponownie zatrzymany 23.02.1983 r. i następnie aresztowany jako podejrzany o zdradę tajemnicy państwowej. Ze względu na stan jego zdrowia w dn. 28.07.1983 areszt został uchylony przez Sąd Rejonowy dla Wrocławia-Śródmieście. Następnie 11.02.1984 r. został skazany wyrokiem tego samego sądu na karę roku pozbawienia wolności w zawieszeniu na 2 lata oraz grzywnę. Makarewicz odwołał się od tego wyroku i w efekcie toczące się przeciw niemu śledztwo zostało umorzone na podstawie ustawy o amnestii przez Sąd Wojewódzki we Wrocławiu w dn. 25.07.1984 r.
W okresie 28.11.1980–29.03.1983 r. był rozpracowywany przez Wydział III A i Wydział V Komendy Wojewódzkiej MO we Wrocławiu w ramach SOR o kryptonimie Sum-2. Od 12.08 do 20.12.1982 rozpracowywany przez Wydział IV Departamentu III MSW w ramach SOS o kryptonimie Protest. Od 18.06.1983 r. do 6.12.1988 r. ponownie przez Wydział III KW MO/WUSW we Wrocławiu – SOR „Filozof”.

</doc>
<doc id="4707746" url="https://pl.wikipedia.org/wiki?curid=4707746" title="Alina Ratkowska">
Alina Ratkowska

Alina Ratkowska (ur. 1976 w Gdyni) – polska klawesynistka, pedagog, profesor Uniwersytetu Muzycznego Fryderyka Chopina w Warszawie, dyrygent zespołu wokalno-instru­men­tal­ne­go "Musica Maxima", członkini zespołu muzyki dawnej "Esperanto", współzałożycielka wytwórni płytowej Sarton. 
Pomysłodawczyni i dyrektorka Festiwalu Goldbergowskiego w Gdańsku. Wyróżniona dwukrotnie przez czytelników Gazety Wyborczej nagrodą „Sztorm Roku”(2009, 2013). Laureatka I nagrody Międzynarodowego Konkursu Klawesynowego im. Paoli Bernardi w Bolonii w 2005 roku. Zadebiutowała jako solistka w 2010 r. płytą ". Wielokrotnie nominowana do Fryderyków.

</doc>
<doc id="4707753" url="https://pl.wikipedia.org/wiki?curid=4707753" title="Józef Bogdański (oficer)">
Józef Bogdański (oficer)

Józef Bogdański (ur. 12 marca 1898 w Janowie, zm. 15 marca 1941 tamże) – żołnierz armii niemieckiej, oficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Michała i Katarzyny z Tórzów. Uczeń szkół w Środzie Wielkopolskiej i Pleszewie. Należał do tajnego Towarzystwa Filaretów. W 1917 wcielony do armii niemieckiej i w jej szeregach, w stopniu podporucznika, walczył na frontach I wojny światowej. Po zakończeniu wojny pozostał w Niemczech i działał w środowiskach polonijnych. W 1919 powrócił do Polski, wstąpił do odrodzonego Wojska Polskiego i otrzymał przydział do wielkopolskiego dywizjonu artylerii konnej. W listopadzie 1920, "podczas ataku oddziałów Armii Czerwonej w rejonie Rakowa, dowodząc 1 plutonem baterii odrzucił ogniem atakujące oddziały". Kilka dni później "ułatwił kawalerii zdobycie wsi Subocze, zmusił też do odwrotu nieprzyjacielski pociąg pancerny". Za bohaterstwo w walce odznaczony został Krzyżem Srebrnym Orderu Virtuti Militari.
Po wojnie pozostał w zawodowej służbie wojskowej i nadal służył w 7 dywizjonie artylerii konnej. 17 grudnia 1931 został mianowany na stopień kapitana ze starszeństwem z 1 stycznia 1932 i 10. lokatą w korpusie oficerów artylerii. W kwietniu 1933 został przeniesiony do 7 pułku artylerii ciężkiej w Poznaniu, a z dniem 31 sierpnia tego roku przeniesiony w stan spoczynku z równoczesnym przeniesieniem ewidencyjnym do Oficerskiej Kadry Okręgowej Nr VII.
Jego hobby to hodowla gołębi pocztowych. Był wieloletnim prezesem Związku Hodowców Gołębi Pocztowych.
Był żonaty z Zofią z Dziembowskich h. Pomian (1896–1972), dzieci: Kazimierz, Aniela, Anna (1931–2007).
Zmarł w rodzinnym Janowie, pochowany na cmentarzu w Mącznikach.

</doc>
<doc id="4707754" url="https://pl.wikipedia.org/wiki?curid=4707754" title="BWV 244">
BWV 244



</doc>
<doc id="4707761" url="https://pl.wikipedia.org/wiki?curid=4707761" title="Thomas Gleb">
Thomas Gleb

Thomas Gleb (ur. 1912 w Zelowie, zm. 1991 w Angers) – francuski malarz, pochodzący z rodziny polskich Żydów.
Życiorys.
Urodził się jako Jehuda Chaim Kalman jako syn tkacza Mojszego Kalmana i Rebeki z domu Laskier, był drugim z pięciorga ich dzieci. Od 1917 uczył się chederze, mając dziesięć lat pracował jako handlarz wody i pieczywa, potajemnie rysuje. W wieku piętnastu lat podobnie jak ojciec został tkaczem, rok później przeprowadził się do Łodzi, gdzie został uczniem malarza Józefa Mitlera. Od 1929 poświęca się malarstwu, związuje się z łódzkimi warsztatami artystycznymi „Start”, gdzie maluje modeli z natury, stosując technikę olejną malując portrety i martwe natury. W 1932 wyjeżdża do Paryża, początkowo jest retuszerem zdjęć, dekoratorem i zdobił figurki ołowianych żołnierzyków. Przyjął wówczas pseudonim Thomas Gleb. W 1935 miała miejsce pierwsza wystawa jego prac, razem z jego obrazami swoje fotografie wystawił pochodzący z Polski fotograf Władysław Sławny. Poznał wówczas swoją przyszłą żonę Malkę Tetelbaum, która urodziła się w 1910 w Białej Podlaskiej. Razem pieszo udali się do Amsterdamu, żeby zobaczyć wystawę prac Rembrandta. Przez pewien czas mieszkali w Brukseli, gdzie Thomas poznał reżysera Fernanda Piette’a, dla którego przygotowywał dekoracje i kostiumy. Następnie powrócił do Paryża, gdzie powierzono mu przygotowanie kostiumów dla teatru PIAT. W 1938 jego prace uczestniczyły w Salonie Jesiennym, teatr PIAT zatrudnił go jako stałego kostiumografa. Po wybuchu II wojny światowej zgłosił się na ochotnika do pułku z którym walczył na froncie, 9 lipca 1940 w Tuluzie został zdemobilizowany i wrócił do Paryża. Niemcy zajęli jego pracownię, zniszczyli i zrabowali jego prace. Dołączył do kierowanej przez Félixa Gutermana żydowskiej grupy oporu „Solidarité”, gdzie pod pseudonimem Raymond Thomas ilustrował ulotki. W 1941 urodziła się jego pierwsza córka Yolanda. W 1943 schronił się z rodziną w Grenoble, gdzie w galerii Répellin miały miejsce dwie wystawy jego prac. Zaprzyjaźnił się z kustoszem Farcym, malarzami Séveracem, Verbanesco oraz rzeźbiarzem Émile’em Giliolim. 8 lipca 1944 został aresztowany i przewieziony do więzienia Montluc w Lyonie, a następnie osadzony w St. Paul. 11 lipca 1944 został dołączony do grupy więźniów, którzy po załadowaniu do pociągu mieli zostać przetransportowani w kierunku Niemiec. W okolicach Sérocourt w Wogezach udało mu się wyskoczyć z pociągu, następnie ukrywał się w okolicy aż do 15 września 1944, gdy wkroczyli Amerykanie i dywizja Leclerca. Powrócił wówczas do Grenoble, gdzie jego pracownia została splądrowana, a prace rozkradzione. W 1945 urodził się jego syn Jean, wówczas razem z rodziną powrócił do Paryża. Pierwsza powojenna wystawa jego prac ma miejsce w Galerie Folklore w Lyonie. W 1947 otrzymał nagrodę za mural w polskim klubie młodzieżowym w Paryżu, w 1948 poznał Fernanda Légera. W 1949 został nagrodzony za plakat Getto, który został przedstawiony na międzynarodowej wystawie w Warszawie. W 1950 poznał François Dodata i Jeana Cassou, jego prace zostały wystawione w Tunisie. Pod koniec tego roku przeprowadził się do Warszawy, w 1951 w wyniku komplikacji po operacji wyrostka robaczkowego zmarła jego córka Yolanda. Artysta stworzył wówczas cykl obrazów inspirowanych dzieciństwem, przedstawiały one tematykę wiejską. Do 1955 powstał tzw. cykl koguci, a do 1957 cykl cyrkowy. Dzięki statutowi artysty podróżował po Czechosłowacji, Węgrzech, Rumunii, Bułgarii, NRD i w 1956 Islandii. Otrzymał wyróżnienie za ceramikę i stworzył około trzydziestu prac abstrakcyjnych. W 1957 podjął decyzję o powrocie do Francji, zamieszkał w Millemont. Wkrótce po powrocie poznał Marca Chagalla a jego prace uczestniczyły w wystawie malarstwa żydowskiego w Paryżu. Rozpoczął pracę nad cyklem obrazów przedstawiających dwanaście plemion Izraela, zaprzyjaźnił się z Waldemarem Georges’em (Jerzym Waldemarem Jarocińskim) i Danielem-Henrym Kahnweilerem, jego prace wzięły udział w paryskim Biennale. Od 1960 przez trzy lata pracował w Centrum Kultury w opactwie Royaumont, od 1961 Muzeum Sztuk Pięknych w Nantes kupuje jego dwie prace. W 1963 wystawia swoje prace w Tel Awiwie, Holandii, Szwecji, Stanach Zjednoczonych, Jugosławii i Australii. W 1966 został mianowany Kawalerem Sztuki i Literatury. Od 1964 do 1970 współpracował z pracownią Saint-Cyr, razem z Pierre’em Daquinem stworzył serię gobelinów „Blanc sur Blanc”. W 1969 uczestniczył w przebudowie Oratorium w Hôtellerie de la Sainte-Baume, rok później na zamówienie architekta Jeana Willervala stworzył gobelin „La Joie” o powierzchni 70 m2, który stał się częścią wystroju siedziby firmy Pernod Ricard w Créteil. W 1971 wspólnie z architektem Geneviève Colboc pracował nad projektem klasztoru w Saint Mathieu de Tréviers niedaleko Montpellier, prace zostały zakończone w 1976. W tym okresie współpracował z pracownią Legoueix w Aubusson. Od 1972 prace Thomasa Gleba uczestniczyły w objazdowej wystawie zorganizowanej przez francuskie Ministerstwo Spraw Zagranicznych , prace prezentowano w 1972 w Dahomeju, Togo, Nigerii, Ghanie, Zambii i na Madagaskarze (szczególny sukces), w 1973 w Grecji, Etiopii, Turcji, Islandii, w 1974 w Dżibuti, w 1977 w Pakistanie, Arabii Saudyjskiej, Syrii, Kuwejcie, Jordanii, Zjednoczonych Emiratach Arabskich. W 1978 wspólnota miejska Bordeaux zleciła monumentalny gobelin „Bord 'Eaux”. W 1979 uczestniczył w projektowaniu wystroju Kaplicy Carmel Niort oraz świątyni na rue Amyot w Paryżu, gobelin dla tapiserii EBU oraz dekoracja dzielnicy szkolnej Jolimont w Tuluzie. W 1980 otrzymał Grand Prix Nationale de Tapisserie. W 1990 przekazał na rzecz miasta Angers część swojej pracy, Françoise de Loisy, kustosz Muzeum Jean-Lurçat w pięciu salach wystawowych zorganizował stałą wystawę retrospektywną twórczości Thomasa Gleba.

</doc>
<doc id="4707775" url="https://pl.wikipedia.org/wiki?curid=4707775" title="Lech Ludorowski">
Lech Ludorowski

Lech Ludorowski (ur. 1929 w Kowlu) – polski literaturoznawca, dr hab., kierownik Zakładu Dziennikarstwa Wydziału Politologii Uniwersytetu Marii Curie-Skłodowskiej.
Życiorys.
Obronił pracę doktorską, następnie uzyskał stopień doktora habilitowanego. Otrzymał nominację profesorską. Pracował w Wyższej Szkole Zarządzania i Bankowości w Poznaniu, a także piastował funkcję kierownika w Zakładzie Dziennikarstwa na Wydziale Politologii Uniwersytetu Marii Curie-Skłodowskiej.
W 2015 został odznaczony Srebrnym Medalem „Zasłużony Kulturze Gloria Artis”.

</doc>
<doc id="4707777" url="https://pl.wikipedia.org/wiki?curid=4707777" title="Stadion Miejski w Ugljeviku">
Stadion Miejski w Ugljeviku

Stadion Miejski – stadion piłkarski w Ugljeviku, w Bośni i Hercegowinie. Został otwarty 27 września 2000 roku. Może pomieścić 5000 widzów. Swoje spotkania rozgrywają na nim piłkarze klubu FK Zvijezda 09.
Nowy stadion w Ugljeviku został otwarty 27 września 2000 roku, a na inaugurację rozegrano spotkanie pomiędzy Rudarem Ugljevik, a reprezentacją Republiki Serbskiej (1:2). Pierwotnie FK Rudar Ugljevik był gospodarzem stadionu, ale w 2017 roku obiekt przejął klub FK Zvijezda 09. Był to pierwszy stadion w Bośni i Hercegowinie, który otrzymał licencję UEFA.

</doc>
<doc id="4707778" url="https://pl.wikipedia.org/wiki?curid=4707778" title="Szybkie 600">
Szybkie 600

Szybkie 600 (stylizowany zapis SZYBKIE 600) – gra liczbowa zorganizowana przez Lotto. Pierwsze losowanie odbyło się 31 stycznia 2020.
Zasady gry.
Gracz skreśla 6 spośród 32 liczb. Jeżeli trafi wszystkie, to oznacza, że uzyskał najwyższy stopień wygranej. Losowania odbywają się codziennie co 4 minuty, podobnie jak Keno. Keno jest również jej konkurencją. Gracz może wybrać stawkę, ile chce, oraz liczbę losowań, podobnie jak w Keno. W dodatku stawka powiększa wygraną aż do 6000 zł, co tydzień przez rok. Można wygrać też premię.
Wygrane.
Wygraną jest kwota 600 zł, wypłacana co tydzień przez rok. Występują też cztery niższe stopnie, które mają znacznie niższą wygraną i są jednorazowe.

</doc>
<doc id="4707784" url="https://pl.wikipedia.org/wiki?curid=4707784" title="Joanna Braun">
Joanna Braun

Joanna Braun (ur. 1942 w Warszawie) – polska scenografka teatralna i telewizyjna.
Absolwentka Akademii Sztuk Pięknych w Krakowie (studia na Wydziale Malarstwa i Grafiki, dyplom w 1967 na Wydziale Scenografii w klasie prof. Andrzeja Stopki).
Realizowała scenografię w przedstawieniach m.in. w Teatrze Lalki i Maski Groteska w Krakowie, Teatrze im. Jana Kochanowskiego w Opolu, Bałtyckim Teatrze Dramatycznym im. Juliusza Słowackiego w Koszalinie, Teatrze Lalka w Warszawie, Teatrze Ludowym w Krakowie, Teatrze im. Juliusza Słowackiego w Krakowie, Teatrze Polskim we Wrocławiu, Teatrze Animacji w Poznaniu, Teatrze Lalki i Aktora im. Alojzego Smolki w Opolu, Teatrze Lalek Banialuka w Bielsku-Białej oraz w Teatrze Telewizji.
Wykładała kostiumologię i historię kostiumu w Centro Universitario de Teatro na Narodowym Uniwersytecie Autonomicznym Meksyku (1978-1981).

</doc>
<doc id="4707790" url="https://pl.wikipedia.org/wiki?curid=4707790" title="Szarganiec">
Szarganiec

Szarganiec – osiedle położone w zachodniej części Pobiedzisk, znajduje się po północnej stronie linii kolejowej Poznań - Toruń. Północną granicę osiedla i miasta stanowi rzeka Główna.

</doc>
<doc id="4707791" url="https://pl.wikipedia.org/wiki?curid=4707791" title="Mikołaj Cikowski (zm. 1535)">
Mikołaj Cikowski (zm. 1535)

Mikołaj Cikowski z Wojsławic, Mikluszowic herbu Radwan (zm. 1535) – kasztelan sądecki w latach 1529–1535, kasztelan połaniecki w 1515 roku, wojski sochaczewski w 1502 roku, miecznik krakowski w latach 1501–1515, burgrabia krakowski w 1495 roku, podczaszy koronny w latach 1495–1504, cześnik koronny, starosta biecki w latach 1518–1521.
Życiorys.
Poseł na sejm radomski 1505 roku i sejm piotrkowski 1512 roku z województwa krakowskiego.

</doc>
<doc id="4707793" url="https://pl.wikipedia.org/wiki?curid=4707793" title="DTIME">
DTIME

W teorii złożoności obliczeniowej DTIME jest klasą złożoności czasowej dla deterministycznej maszyny Turinga. Reprezentuje czas (lub liczbę kroków obliczeniowych), jaki „normalny” komputer poświęciłby na rozwiązanie określonego problemu obliczeniowego przy użyciu określonego algorytmu. Jest to jedna z najlepiej zbadanych klas złożoności, ponieważ ściśle odpowiada ważnemu zasobom w świecie rzeczywistym (ilości czasu potrzebnego komputerowi na rozwiązanie problemu).
Zasób DTIME służy do definiowania klas złożoności, zestawów wszystkich problemów decyzyjnych, które można rozwiązać za pomocą określonego czasu obliczeniowego. Jeśli problem rozmiaru wejściowego "n" można rozwiązać w formula_1 mamy klasę złożoności formula_2 (lub formula_3). Nie ma ograniczeń co do ilości używanej pamięci, ale mogą istnieć ograniczenia dotyczące niektórych innych zasobów złożoności (takich jak przemienność).
Klasy złożoności w DTIME.
Wiele ważnych klas złożoności jest zdefiniowanych za pomocą DTIME, zawierających wszystkie problemy, które można rozwiązać w określonym czasie deterministycznym.
DTIME spełnia twierdzenie o hierarchii czasu, co oznacza, że asymptotycznie większe ilości czasu zawsze tworzą ściśle większe zestawy problemów.
Dobrze znana klasa złożoności P obejmuje wszystkie problemy, które można rozwiązać w wielomianowej ilości DTIME. Można to formalnie zdefiniować jako:
Znacznie większa klasa wykorzystująca czas deterministyczny to EXPTIME, która zawiera wszystkie problemy, które można rozwiązać za pomocą maszyny deterministycznej w czasie wykładniczym. Formalnie mamy
Większe klasy złożoności można zdefiniować podobnie. Z powodu twierdzenia o hierarchii czasu klasy te tworzą ścisłą hierarchię; wiemy, że formula_6 i dalej.
Model maszyny.
Dokładny model maszyny użyty do zdefiniowania DTIME może się różnić bez wpływu na moc DTIME. Wyniki w literaturze często wykorzystują wielotaśmowe maszyny Turinga, szczególnie przy omawianiu bardzo małych klas. W szczególności wielotaśmowa deterministyczna maszyna Turinga nigdy nie może zapewnić przyspieszenia większego niż kwadratowe w stosunku do maszyny jednotaśmowej.
Uogólnienia.
Używając modelu innego niż deterministyczna maszyna Turinga, istnieją różne uogólnienia i ograniczenia DTIME. Na przykład jeśli użyjemy niedeterministycznej maszyny Turinga, mamy klasę NTIME. Związek między mocą DTIME a mocami innych klas jest bardzo słabo poznany. Jednym z niewielu znanych wyników jest
do maszyn z wieloma taśmami. Zostało to rozszerzone na
przez Santhanama.
Jeśli używamy naprzemiennej maszyny Turinga, mamy zasób ATIME.

</doc>
<doc id="4707795" url="https://pl.wikipedia.org/wiki?curid=4707795" title="Stadion FK Krupa">
Stadion FK Krupa

Stadion FK Krupa – stadion piłkarski we wsi Krupa na Vrbasu, w Bośni i Hercegowinie. Obiekt może pomieścić 1800 widzów. Swoje spotkania rozgrywają na nim piłkarze klubu FK Krupa.

</doc>
<doc id="4707799" url="https://pl.wikipedia.org/wiki?curid=4707799" title="Główna (Pobiedziska)">
Główna (Pobiedziska)

Główna – osiedle położone w północnej części Pobiedzisk, znajduje się po północnej stronie linii kolejowej Poznań - Toruń. Północno-zachodnią granicę osiedla i miasta stanowi rzeka Główna, od północy graniczy z wsią Główna.

</doc>
<doc id="4707801" url="https://pl.wikipedia.org/wiki?curid=4707801" title="Zico (raper)">
Zico (raper)

Zico (, ur. 14 września 1992), właśc. Woo Ji-ho – południowokoreański raper, producent muzyczny, piosenkarz i autor tekstów oraz lider boysbandu Block B. Wydał trzy solowe albumy: "Gallery" (2015), "Television" (2017) i "Thinking" (2019), który został wydany w dwóch częściach.
Zico jest znany ze swoich umiejętności crossoverowych na koreańskiej scenie hip-hopowej, utrzymując undergroundową reputację razem z mainstreamową popularnością jako koreańskiego idola. Jest także producentem muzyki K-popowej i koreańskiego hip-hopu. W 2015 roku pojawił się jako producent z Paloalto z Hi-Lite Records w rapowym hip-hopowym programie telewizyjnym "Show Me the Money 4", a w szóstym sezonie tego programu był w zespole producenckim ze swoim wieloletnim kolegą i przyjacielem Deanem. Jest członkiem ekipy hip-hopowej Fanxy Child.
Historia.
Wczesne życie i początki kariery.
Zico urodził się w Seulu 14 września 1992 roku. Ukończył wokalistykę w Seoul Music High School. W słowach swojej piosenki „Release” wspomina, że za granicą spędził studiując rok w Kanadzie i rok w Chinach, a także trzy lata w Japonii.
Karierę muzyczną rozpoczął jako undergroundowy raper o pseudonimie Nacseo (kor. 낙서, tłum. „bazgroły”). Występował jako Nacseo w japońskiej undergroundowej scenie hip-hopowej razem z załogami „Dope Squad” i „Undisputed”. Jako nastolatek wziął udział w przesłuchaniu do SM Entertainment.
W 2009 roku oficjalnie zadebiutował z Park Kyungiem w duecie o nazwie „Harmonics” w Korei, z cyfrowym singlem „The Letter”. W tym samym roku dołączył też do Stardom Entertainment. Wystąpił w utworach „Marshmallow” IU, „Expectations for K-Hip Hop” Cho PD i „Outsiders” Jung Seul-gi.
W 2010 roku wydał swój pierwszy mixtape "Zico on the Block", który został dobrze przyjęty przez koreańską scenę hip-hopową.

</doc>
<doc id="4707802" url="https://pl.wikipedia.org/wiki?curid=4707802" title="Stanisław Sitowicz">
Stanisław Sitowicz

Stanisław Mikołaj Sitowicz (ur. 10 października 1899 w Warszawie, zm. 17 kwietnia 1976 tamże) – żołnierz armii rosyjskiej, Legionów Polskich i starszy sierżant Wojska Polskiego II RP. Uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się 10 października 1899 w rodzinie Teofila i Antoniny z d. Górecka. W 1914, podczas nauki w gimnazjum wstąpił do armii rosyjskiej. Od 1916 w szeregach POW. Zatrzymany przez władze niemieckie, zbiegł z aresztu. Wstąpił do 4 pułku piechoty LP. Został ponownie aresztowany za agitację przeciw składaniu przysięgi i ponownie udało mu się uciec. Od listopada 1918 w odrodzonym Wojsku Polskim w szeregach 3 kompanii, I batalionu 4 pułku piechoty. Brał udział w walkach obrony Lwowa.
Szczególnie odznaczył się w walce pod Pietkowem podczas której „z jedną sekcją przez 2 godziny wytrwał na posterunku, mimo rany i straty 3 ludzi. Wycofał się dopiero na rozkaz i dopiero po połączeniu z kompanią pojechał do szpitala”. Za tę postawę został odznaczony Orderem Virtuti Militari.
W styczniu 1921 przydzielony do sekcji mobilizacyjnej Sztabu Generalnego. Następnie służył też w 54 pułku piechoty i w Korpusie Ochrony Pogranicza. W 1932 był podoficerem Batalionu KOP „Skałat”. Jako inwalida wojenny od 1936 w stanie spoczynku. Podczas II wojny światowej działał w konspiracji. Zmarł w Warszawie, pochowany na cmentarzu Bródnowskim.
Życie prywatne.
Dwukrotnie żonaty: ze Stefanią Barylską (zm. 1940) i Marią Mazur (od 1942). Pięcioro dzieci.

</doc>
<doc id="4707803" url="https://pl.wikipedia.org/wiki?curid=4707803" title="14 Pułk Ułanów Jazłowieckich (PSZ)">
14 Pułk Ułanów Jazłowieckich (PSZ)

14 Pułk Ułanów Jazłowieckich (14 puł) – oddział kawalerii pancernej PSZ na Zachodzie.
Formowanie zmiany organizacyjne i walki pułku.
Francja 1939-1940.
Po kampanii wrześniowej 14 pułk ułanów został odtworzony w kwietniu 1940 roku we Francji jako III batalion im. Ułanów Jazłowieckich w składzie 10 Brygady Kawalerii Pancernej.
Wielka Brytania 1940-1945.
Po klęsce Francji ponownie odtworzony w Wielkiej Brytanii jako I Batalion Strzelców im. 14 pułku Ułanów Jazłowieckich 1 Brygady Strzelców, od 8 października 1940 znów w składzie 10 Brygady Kawalerii Pancernej.
Skład organizacyjny jazłowieckiego batalionu
Do końca 1941 pułk (batalion) pozostał na stanowiskach obronnych w hrabstwie Angus. Ułani brali udział w pracach fortyfikacyjnych pod kierunkiem oficerów wojsk inżynieryjnych. Stosunki polskich żołnierzy z miejscową ludnością były serdeczne, mimo nieporozumień wynikających ze słabej znajomości języka angielskiego. Prowadzono więc intensywne kursy językowe. Prowadzono szkolenie bojowe i motorowe, podczas nocnych ćwiczeń w pasie wybrzeża w kwietniu 1941 r. zginęli dowódca 1 szwadronu kpt. S. Górski i kpr. Stanisław Stasiak. W dniu 29 czerwca nagle zmarł kapelan pułku ks. kpt. Karol Bik, a 30 czerwca w wypadku motocyklowym zginął asp. Ignacy Brak.
W sierpniu 1941 roku pułk otrzymał pierwsze 3 stare czołgi typu Mk I i transportery typu Bren Carierr, do zorganizowanego szwadronu szkolnego na bazie 3 szwadronu pułku, w którym prowadzono szkolenie motorowe i pancerne. Jednocześnie w październiku dotarły do pułku czołgi Valentine Mk III. Zimą 1941/1942 wydzielono z pułku szwadron zbiorczy pod dowództwem rtm. Andrzeja Szajowskiego i wysłano na 4 – tygodniowe szkolenie z zakresu walk szturmowych. Z końcem 1941 roku w pułku służyło ponad 600 żołnierzy . W latach 1941–1942 z grona oficerów pułku wytypowano i przeszkolono jako „cichociemnych” 7 oficerów i przerzucono ich do kraju oraz na Bałkany i do Włoch. W kwietniu 1942 roku w związku z organizacją 1 Dywizji Pancernej pułk zostaje dyslokowany do miejscowości Galashiels nad doliną rzeki Tweed. Do Centrum Wyszkolenia Broni Pancernej zostało wysłanych na 19 tygodniowe kursy dowódców plutonów czołgów 15 oficerów. W maju 1942 roku dowódcą pułku zostaje mjr Starnawski, a zastępcą dowódcy mjr Władysław Zgorzelski. W czerwcu pułk wizytują Prezydent RP W. Raczkiewicz oraz generałowie W. Anders i S. Kopański. Jednocześnie pułk otrzymał na wyposażenie czołgi Covenanter i Crusader. Śmiercią tragiczną zginęli wchm. F. Stopyra i por. Z. Rudzki. Rozkazem Naczelnego Wodza i Ministerstwa Spraw Wojskowych L9/46 (l.465/6M.taj./42) 15 sierpnia 1942 został przemianowany na 14 pułk kawalerii pancernej. W roku 1943 w trakcie intensywnego szkolenia dowódca pułku i starsi oficerowie przeszli przeszkolenie taktyczne, natomiast 21 oficerów i 38 podoficerów odbyło szkolenie w Brytyjskiej Szkole Czołgów w Bovington i Lulworth. Latem 1943 roku 14 pułk przesunięty został do Chippenham i tam osiągał gotowość do działań bojowych jako pułk pancerny i okrzepł jego stan organizacyjny:
Dowództwo pułku
We wrześniu 1943 roku podczas intensywnych ćwiczeń zginęła (utonęła) załoga czołgu 1 szwadronu por. K. Juszczak, kaprale J. Florek i W. Mulawka. We wrześniu w związku z planowaną reorganizacją dywizji, 14 pułk powrócił do starego garnizonu w Earlston i Lauder. Z uwagi na powyższe pułk został wytypowany do wyłączenia ze składu 10 Brygady Kawalerii Pancernej i 1 Dywizji. Podczas reorganizacji 1 Dywizji Pancernej w październiku 1943 roku pułk przeniesiono do 16 Brygady Pancernej. Już 21 października 1943 r. z każdego szwadronu wytypowano po jednym plutonie i przeniesiono do równoległych szwadronów 24 pułku ułanów, łącznie: 3 oficerów i 114 szeregowych. 26 października 2 i 3 szwadrony 14 pułku, przeszły do Obozu Uzupełnień 1 DPanc. jako 1 i 2 szwadron czołgów zapasowych łącznie: 6 oficerów i 100 ułanów. Ponadto do nowo formowanego 9 batalionu strzelców 8 listopada przekazano 51 podoficerów i ułanów. Z uwagi na dalszą wymianę oficerów poprzez odmłodzenie do 10 pułku dragonów przeszli mjr W. Zgorzelski na jego dowódcę i dodatkowo kpt. W. Kownas i rtm. S. Smrokowski na dowódców szwadronów. W pułku pozostało 314 żołnierzy. W listopadzie 14 pułk wraz z 16 B Panc. został zakwaterowany w Catterick Camp i podjął szkolenie na nowych czołgach Sherman i Cromwell. w 8 stycznia 1944 pułk powrócił do tradycyjnej nazwy. Z uwagi na dalszy niedobór stanów osobowych w 1 Dywizji Pancernej, pod groźbą niedopuszczenia do inwazji na Europę polskiej dywizji, 14 pułk ułanów 22 maja i w następnych dniach przekazał wielu oficerów, 12 podchorążych i 270 szeregowych. W resztkach pułku pozostała minimalna kadra 29 żołnierzy, w tym; 11 oficerów, 1 podchorąży, 11 podoficerów i 6 ułanów. W sierpniu 1944 roku pułk otrzymywał pierwsze uzupełnienie spośród Polaków przymusowo wcielonych do Wehrmachtu. Sukcesywnie napływające uzupełnienia pozwoliły na przeorganizowanie jednostki w rzut dowodzenia na czele z zastępcą dowódcy mjr Włodzimierzem Korytkowskim, rzut kwatermistrzowski z kwatermistrzem rtm. Walerianem Minorem, kadrę wyszkolenia motorowego z kierownikiem rtm. Władysławem Pawłowiczem i instruktorami, oraz szwadron szkolny z pełną obsadą pod dowództwem rtm. Adama Smolki. W początkowym okresie szkolenia jednostka kwaterowała w Bridge of Allan. Z uwagi na stały dopływ uzupełnień, ponownie ze względu na możliwości zakwaterowania pułk powrócił do Earlston i Lauder. Do 14 pułku od grudnia 1944 roku powróciło kilku jego byłych oficerów, głównie ze szpitali, a część oficerów nie walczących w kampanii w Europie Zachodniej wyjechała na staż do 1 DPanc. na front. W marcu 1945 roku pułk osiągnął pełny stan osobowy i poziom wyszkolenia bojowego pancernego, a 15 kwietnia 1945 roku osiągnął pełną gotowość bojową, na znak czego dowódca pułku wręczył dowódcom szwadronów tradycyjne proporce. W momencie osiągnięcia gotowości bojowej przez 14 pułk ułanów Jazłowieckich jego obsada przedstawiała się następująco:
Skład organizacyjny pułku
Dowództwo
dowódca – ppłk Stefan Starnawski
zastępca dowódcy – mjr Włodzimierz Korytkowski
kwatermistrz – rtm. Walerian Minor
dowódca 1 szwadronu – rtm. Adam Smolka
dowódca 2 szwadronu – rtm. Jerzy Friedrich
dowódca 3 szwadronu – rtm. Cyryl Czarkowski-Golejewski
W pułku służyło:
Sprzęt:
Z uwagi na zakończenie wojny pułk nie zdążył wziąć udziału w działaniach wojennych
Ułani Jazłowieccy po wojnie.
W dniu 12 czerwca 1945 r. przeglądu pułku dokonał Naczelny Wódz gen. dyw. Tadeusz Bór-Komorowski. Na jesieni 1945 roku rozpoczęto organizować kursy przystosowujące do zawodów i częściową demobilizację. Od stycznia 1946 r. wydzielono z pułku tzw. „kolumnę transportową 14 puł”, która w Little Walden dokonywała napraw i przeglądów pojazdów motorowych, które w ramach UNRRA miał zostać wyekspediowany do Polski. Poprzez półroczny okres pracy „kolumna transportowa 14 puł” usprawniła i przystosowała ok. 11 tys. pojazdów. 11 lipca obchodzono w pułku ostatnie święto pułkowe. W styczniu 1947 pułk został rozformowany w Johanstone, a pozostali żołnierze wraz z żołnierzami 9 pułku ułanów utworzyli 114 Oddział PKPR pod dowództwem ppłk Starnawskiego. 2 października 1947 r. 114 Oddział rozwiązano, a żołnierze zostali repatriowani do kraju lub pozostali na emigracji.

</doc>
<doc id="4707804" url="https://pl.wikipedia.org/wiki?curid=4707804" title="EXPTIME">
EXPTIME

W obliczeniowej teorii złożoności klasa złożoności EXPTIME (czasami nazywana EXP lub DEXPTIME) jest zbiorem wszystkich problemów decyzyjnych, które mają wykładniczy czas wykonywania, tj. są rozwiązywalne przez deterministyczną maszynę Turinga w czasie O (2"p"("n")), gdzie "p"("n") jest funkcją wielomianową "n".
Definicja używająca DTIME:
Wiemy, że:
a także według twierdzenia o hierarchii czasu i twierdzenia o hierarchii przestrzeni, że
więc co najmniej jedna z pierwszych trzech inkluzji i co najmniej jedna z trzech ostatnich inkluzji muszą być właściwe, ale nie wiadomo, które z nich są. Większość ekspertów uważa, że wszystkie inkluzje są prawidłowe. Wiadomo również, że jeśli P = NP, to EXPTIME NEXPTIME, klasa problemów możliwych do rozwiązania w czasie wykładniczym przez niedeterministyczną maszynę Turinga. Dokładniej, EXPTIME ≠ NEXPTIME wtedy i tylko wtedy, gdy istnieją rzadkie języki w NP, które nie są w P.
EXPTIME można również przeformułować jako klasę przestrzeni APSPACE, problemy, które można rozwiązać za pomocą naprzemiennej maszyny Turinga w przestrzeni wielomianowej. Jest to jeden ze sposobów, aby zobaczyć PSPACE ⊆ EXPTIME, ponieważ naprzemienna maszyna Turinga jest co najmniej tak potężna jak deterministyczna maszyna Turinga.
EXPTIME-zupełność.
Problem decyzyjny jest EXPTIME-zupełny, jeśli występuje w EXPTIME, a każdy problem w EXPTIME ma wielorakie zmniejszenie wielokrotności. Innymi słowy, istnieje algorytm o złożoności czasu wielomianowego, który przekształca wystąpienia jednego w wystąpienie drugiego o tej samej odpowiedzi. Problemy EXPTIME-zupełne można uznać za „najtrudniejsze” w klasie EXPTIME. Chociaż nie wiadomo, czy NP jest równe P, wiemy, że problemy EXPTIME-zupełne nie występują w P; udowodniono, że te problemy nie mogą być rozwiązane w czasie wielomianowym przez twierdzenie o hierarchii czasu.
W teorii obliczeń jednym z podstawowych nierozstrzygalnych problemów jest problem stopu: decydowanie, czy deterministyczna maszyna Turinga rozwiązująca problem się zatrzyma. Jednym z najbardziej podstawowych problemów z EXPTIME-zupełnych jest jego prostsza wersja, która pyta, czy deterministyczna maszyna Turinga zatrzymuje się po co najwyżej "k" krokach. Odbywa się to w EXPTIME czasie, ponieważ trywialna symulacja wymaga czasu O("k"), a wejście "k" jest kodowane za pomocą bitów O(log "k"), co powoduje wykładniczą liczbę symulacji. Jest on ukończony w trybie EXPTIME-zupełnym, ponieważ z grubsza możemy go użyć do ustalenia, czy maszyna rozwiązująca problem stopu akceptuje wykładniczą liczbę kroków; nie zużyje więcej przestrzeni. Ten sam problem z liczbą kroków zapisanych w systemie unarnym jest P-zupełny.
Inne przykłady problemów EXPTIME-zupełnych obejmują problem oceny pozycji w szachach, warcabach lub Go (z japońskimi regułami ko). Te gry mają szansę na EXPTIME-zupełność, ponieważ mogą one trwać ilość ruchów, która jest wykładnicza w stosunku do wielkości planszy. W przykładzie Go japońska zasada ko jest na tyle trudna, aby sugerować EXPTIME-zupełność, ale nie wiadomo, czy bardziej przystępne amerykańskie lub chińskie reguły gry są EXPTIME-zupełne.
Natomiast gry, które mogą trwać przez wiele ruchów wielomianowych pod względem wielkości planszy, są często PSPACE-kompletne.

</doc>
<doc id="4707805" url="https://pl.wikipedia.org/wiki?curid=4707805" title="Ilana Cicurel">
Ilana Cicurel

Ilana Cicurel (ur. 8 lutego 1972 w Paryżu) – francuska polityk i prawniczka żydowskiego pochodzenia, deputowana do Parlamentu Europejskiego IX kadencji.
Życiorys.
Córka muzyka i filozofia Raymonda Cicurela, wywodzącego się z zamieszkującej Egipt rodziny Żydów sefardyjskich. Uzyskała doktorat w zakresie prawa na Université Panthéon-Sorbonne. Kształciła się też w Harvard Law School w ramach stypendium Programu Fulbrighta. Została absolwentką Instytutu Nauk Politycznych w Paryżu oraz filozofii na Université Paris-Nanterre. Pracowała jako wykładowczyni akademicka i dziennikarka, m.in. prowadziła programy w stacji radiowej RCJ. Podjęła praktykę w zawodzie adwokata, specjalizując się w prawie własności intelektualnej i prawie prasowym.
Działaczka żydowskiej organizacji Alliance Israélite Universelle. Pełniła funkcję dyrektora jej działu edukacji, następnie dyrektora generalnego całej organizacji. Dołączyła do ugrupowania La République en marche, powołana w skład biura wykonawczego partii jako osoba odpowiedzialna za edukację, szkolnictwo wyższe i badania naukowe.
W wyborach w 2019 z listy skupionej wokół LREM uzyskała mandat posłanki do Europarlamentu IX kadencji, jednak jego objęcie zostało zawieszone do czasu brexitu. W PE ostatecznie zasiadła w lutym 2020.

</doc>
<doc id="4707808" url="https://pl.wikipedia.org/wiki?curid=4707808" title="Polska Wieś (Pobiedziska)">
Polska Wieś (Pobiedziska)

Polska Wieś – nazwa niestandaryzowana, część miasta Pobiedziska, położona we wschodniej części miasta, od wschodu graniczy z Polską Wsią w gminie Pobiedziska.
Nazwa wymieniona w PRNG z uwagą "wg Urzędu Miasta nazwa nie funkcjonuje".

</doc>
<doc id="4707809" url="https://pl.wikipedia.org/wiki?curid=4707809" title="Plebanowce (rejon wołkowyski)">
Plebanowce (rejon wołkowyski)

Plebanowce (, "Plabanaucy"; , "Plebanowcy") – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie grodzieńskim, w gminie Wołpa.
Historia.
Dawniej folwark w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Wołpa.
Według Powszechnego Spisu Ludności z 1921 roku zamieszkiwało tu 213 osób, 86 było wyznania rzymskokatolickiego, 127 prawosławnego. Jednocześnie 89 mieszkańców zadeklarowało polską przynależność narodową a 124 białoruską. Były tu 34 budynki mieszkalne .
Miejscowość należała do parafii prawosławnej i rzymskokatolickiej w Wołpie. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Wołpie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.

</doc>
<doc id="4707810" url="https://pl.wikipedia.org/wiki?curid=4707810" title="Zysk nadzwyczajny">
Zysk nadzwyczajny

Zysk nadzwyczajny – zysk osiągany przez przedsiębiorstwo w sytuacji, kiedy jego zysk księgowy jest większy niż suma kosztów księgowych oraz kosztu alternatywnego kapitału zaangażowanego w przedsiębiorstwo i kosztu alternatywnego czasu pracy właściciela.
Zysk nadzwyczajny stanowi nadwyżkę zysku ponad zysk normalny.

</doc>
<doc id="4707813" url="https://pl.wikipedia.org/wiki?curid=4707813" title="Filip Taras">
Filip Taras

Filip Taras h. Kurcz (ur. 1741, zm. 28 sierpnia 1831 w Poberezanach k. Hrubieszowa) – prawosławny zubożały szlachcic, bliski współpracownik Stanisława Staszica, współtwórca Towarzystwa Rolniczego Hrubieszowskiego (inaczej Rolnicze Towarzystwo Wspólnego Ratowania się w Nieszczęściach). Członek pierwszej Rady Gospodarczej Towarzystwa.

</doc>
<doc id="4707814" url="https://pl.wikipedia.org/wiki?curid=4707814" title="Probostwo (Pobiedziska)">
Probostwo (Pobiedziska)

Probostwo – osiedle położone w południowo-zachodniej części Pobiedzisk, oś osiedla stanowi ulica Kaczyńska.

</doc>
<doc id="4707815" url="https://pl.wikipedia.org/wiki?curid=4707815" title="Skrzybowo">
Skrzybowo

Skrzybowo (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym wieś i folwark Skrzybowo leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4707821" url="https://pl.wikipedia.org/wiki?curid=4707821" title="Garnizon Drawno">
Garnizon Drawno

Garnizon Drawno – były garnizon wojskowy w Drawnie; wcześniej armii pruskiej, dalej Cesarstwa Niemieckiego, następnie armii niemieckiej (1939–1945), w latach 1945 do 1948 jako komendantura Armii Czerwonej/Radzieckiej, od 1951 do 2003 polski garnizon wojskowy Wojska Polskiego.
Historia wojska, garnizonu Drawno ("Neuwedell") do 1945.
Drawno w średniowieczu.
Ziemie okolic Drawna stanowiły we wczesnym średniowieczu pogranicze Pomorza i Wielkopolski. W X wieku wraz z ziemią choszczeńską zostały włączone do państwa polskiego przez Mieszka I. Przy drodze pomiędzy jeziorami powstał gród obronny z osadą. Duża liczba rzek, jezior i lasów zapewniał obfitość ryby i zwierza. Ukształtowanie terenu sprzyjało zakładaniu osad i ich obronie. Wszelkie dane wskazują, że zamkowy gród obronny powstał przed 1296. Zadanie budowy zamku powierzono braciom Zulisowi Hasso i z Korytowa. W lutym 1296, po śmierci Przemysła II, ziemie okolic Drawna zostały opanowane przez margrabiów brandenburskich i włączone do Nowej Marchii. Nieznana jest pierwotna nazwa grodu. W 1313 gród został po raz pierwszy wymieniony w dokumentach pod nazwą „Nowy Wedel”, która wielokrotnie była zmieniana. Drawno stało się własnością niemieckiego rodu rycerskiego von Wedel. Historycy datują otrzymanie praw miejskich na okres od 1313 do 1333. Gród był w tym czasie lennem rodu von Wedel. Rozwój ekonomiczny miasta następował dzięki produkcji rzemieślniczej, rolniczej i rybołówstwa. Jednak ciągłe walki na tym obszarze oraz zmiany właścicieli nie sprzyjały osadnictwu. Z Marchii Brandenburskiej ziemie przeszły pod panowanie Luksemburgów. W 1326 stacjonowały wojska Władysława Łokietka.
Okres XIV, XV, XVI, XVI, XVII wieku.
W XIV wieku miasto otoczono murami i wybudowano ratusz. Nadgraniczne położenie sprawiało, że przez wieki miejscowość narażona była na bitwy i spory. Wojna trzydziestoletnia, wojna ze Szwedami, pożary i zarazy, spowodowały upadek ekonomiczny miasta. W końcu XVIII wieku Drawno i ziemie drawieńskie leżały na tzw. granicy brandenbursko-wielkopolskiej, których przebieg wyznaczały rzeki Drawa i Płociczna. W latach 1402–1454 Drawno należało przejściowo do państwa krzyżackiego, w międzyczasie (1433–1436) było lennem polskim. W XVI w. nastąpiło nasilenie osadnictwa za sprawą Rüdigera von Wedela. Powstały nowe wsie i folwarki, między innymi: Brzeziny, Niemieńsko, Dominikowo, Rościn. Od roku 1454 aż po koniec II wojny światowej Drawno i okolice znajdowały się już nieprzerwanie pod jurysdykcją Brandenburgii i jej prawnych następców: Królestwa Pruskiego (1701–1871) oraz Niemiec (1871–1945). Liczne wojny i bitwy (szczególnie potop szwedzki – 1655) wyniszczały miasto i miejscową ludność. W okresie tym w garnizonie Drawno i w jego rejonie stacjonowały i przemieszczały się: rycerze marchijscy, wojska szwedzkie (wojny szwedzkie – 1675), wojska szkockie w służbie szwedzkiej (1633), wojska duńskie, rosyjskie (wojna siedmioletnia), wojska pruskie.
W okresie tym stacjonowały i przemieszczały się wojska, jednostki między innymi:
Garnizon Królestwa Prus.
W XVII i XVIII w. popularne stało się tutaj szklarstwo, wykorzystujące do produkcji szkła naturalne surowce mineralne. W XVIII w. rozwinęło się tkactwo, które upadło na początku XIX w. wskutek konkurencyjnej produkcji fabrycznej.
W garnizonie w XIX wieku stacjonowały:
Garnizon Cesarstwa Niemieckiego.
Pod koniec XIX w. nastąpiło ożywienie gospodarcze, kiedy to zbudowano szosę i przeprowadzono linię kolejową elektryczną. Po I wojnie światowej zaznaczył się w Drawnie spadek ludności, emigrującej w poszukiwaniu pracy do zachodnich prowincji Niemiec. W 1900 roku ówczesny "Neuwedell" zamieszkiwało 2821 mieszkańców (w ogromnej większości Niemców), zaś w 1939 już tylko 2711. Do roku 1938 miasto podlegało administracyjnie Nowej Marchii ("Neumark"), a w latach 1938–1945 Prowincji pomorskiej ("Provinz Pommern").
Garnizon (1939–1945).
Garnizon III Rzeszy.
W okresie II wojny światowej w Drawnie stacjonowała niemiecka jednostka wojskowa zajmująca się przechowywaniem rakiet V-2 i ich przygotowaniem do transportu na front, na stanowiska ogniowe w Holandii. Obszar powiatu choszczeńskiego wchodził w skład tzw. Wału Pomorskiego.
W latach 1939–1945 w rejonie garnizonu Drawno stacjonowały:
Garnizon w 1945.
22 stycznia 1945 roku w Kreis Arnswalde ogłoszono ewakuację. 12 lutego 1945 roku miasto noszące nazwę () zostało zdobyte przez wojska radzieckie. Nazwa Neuwedel funkcjonowała niemal nieprzerwanie od XIV wieku do 1945 roku. Po włączeniu miasta do Polski, zanim jeszcze nazwane zostało Drawnem, przez krótki czas nosiło ono nazwę Nowe nad Drawą, potem Kniazie.
W 1945 stacjonowały, operowały jednostki niemieckie, radzieckie i polskie:
Garnizon (1945–1989).
Komendantura Armii Czerwonej/Radzieckiej 1945–1948.
12 lutego 1945 roku miasto zostało zdobyte przez wojska radzieckie, w wyniku czego 40% zabudowań legło w gruzach, głównie w śródmieściu. W wyniku II wojny światowej miasto zostało przekazane Polsce i otrzymało ostatecznie nową nazwę Drawno, które stało się polskim garnizonem dopiero w 1951 r., kiedy w koszarach zafunkcjonował 41bsap z 14DP.
W okresie powojennym w Drawnie do 1948 znajdowała się:
Wojsko Polskie w okresie Rzeczypospolitej Polskiej (1945–1951).
Jednostki po 1945
W okresie powojennym w Drawnie od 1945 kwaterowały:
Garnizon Wojska Polskiego w okresie Polskiej Rzeczypospolitej Ludowej (1951–1989).
W 1951 powstał polski Garnizon Drawno, w koszarach zafunkcjonował 41bsap z 14DP, a w 1969 – 94 Wojskowa Składnica Materiałów Topograficznych. W 1970 powstała WAK przy JW 4666. Wcześniej kompleks koszarowy administrowała JW 1276 Cybowo. Pierwszym kierownikiem był Bernard Mieleszuk. W 1975 powstał Garnizonowy Węzeł Łączności, w 1987 nastąpiła wymiana centrali na EACT 200 NN MK, która funkcjonowała do końca istnienia GWŁ (1996), po rozformowaniu funkcję organizatora łączności przejął Rejonowy Węzeł Łączności w Drawsku Pomorskim. W 1977 WAK rozpoczęła administrować wybudowanymi budynkami na osiedlu wojskowym. WAK świadczyła prace na rzecz jednostek garnizonu Drawno.
Jednostki od 1951
W okresie powojennym w Drawnie od 1951 znajdowały się następujące jednostki wojskowe i instytucje wojskowe:
Garnizon (1989–2003).
Garnizon Sił Zbrojnych Rzeczypospolitej Polskiej (1989–2003).
W 1989 w związku ze zmianami politycznymi w Polsce zostały wprowadzone zmiany organizacyjne w Siłach Zbrojnych RP. W 1997 zafunkcjonował kapelan wojskowy w garnizonie Drawno, a zarazem w składnicy, ks. ppłk Franciszek Kędziora. Wcześniej posługę pasterską sprawował ks. prałat Stanisław Gulczyński. 31 grudnia 1999 została rozformowana rozkazem Szefa Sztabu Generalnego WP nr Pf-70/Org. z dnia 24 czerwca 1999 jednostka garnizonu Drawno 7 Okręgowa Składnica Sprzętu Inżynieryjnego i Materiałów Wybuchowych. Składnicę przekształcono na Skład Materiałowy Drawno, jednocześnie włączono w skład nowo formowanej 2 Rejonowej Bazy Materiałowej, której komenda mieściła się w Wałczu. W 2002 WAK Garnizonu Drawno została rozformowana. Zadania dotyczące wojskowych mieszkań przeszły pod GAM. Garnizon Drawno funkcjonował do 2003. Obszar Garnizon Drawno po likwidacji objął swoją właściwością garnizon Choszczno.
Jednostki 1989–2003
W garnizonie Drawno po 1989 znajdowały się następujące jednostki wojskowe i instytucje wojskowe:
Żołnierze garnizonu.
Dowódcy garnizonu.
W latach 1951 do 2002 dowódcami garnizonu byli:

</doc>
<doc id="4707822" url="https://pl.wikipedia.org/wiki?curid=4707822" title="Osiedle Przemysława (Pobiedziska)">
Osiedle Przemysława (Pobiedziska)

Osiedle Przemysława – osiedle położone w południowo-zachodniej części Pobiedzisk, znajduje się na północ od osiedla Probostwa.

</doc>
<doc id="4707823" url="https://pl.wikipedia.org/wiki?curid=4707823" title="Stańkowce (Białoruś)">
Stańkowce (Białoruś)

Stańkowce (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4707826" url="https://pl.wikipedia.org/wiki?curid=4707826" title="Zakon Rycerzy z Montesy">
Zakon Rycerzy z Montesy



</doc>
<doc id="4707829" url="https://pl.wikipedia.org/wiki?curid=4707829" title="Osiedle Kostrzyńska">
Osiedle Kostrzyńska

Osiedle Kostrzyńska – osiedle położone w południowej części Pobiedzisk, znajduje się na wschód od osiedla Probostwa.

</doc>
<doc id="4707831" url="https://pl.wikipedia.org/wiki?curid=4707831" title="Karol Kruzenstern">
Karol Kruzenstern

Karol Stefan Kruzenstern, baron herbu własnego (ur. 10 grudnia 1871 w Chełkowie – zm. 18 maja 1953 w Połczynie Zdroju) – ziemianin, działacz gospodarczy, reaktywował działalność uzdrowiska w Niemirowie
Życiorys.
Ziemianin, właściciel Przedmieścia Niemirowskiego i Szczerca oraz zakupionego w 1870 przez jego ojca Aleksandra od hrabiego Stanisława Badeniego Niemirowa, z Jasionówką, Kleparowem, Sosnowem i Wolą Niemirowską, w pow. cieszanowskim. Członek Rady Powiatowej (1912-1913) i Wydziału Powiatowego (1912-1913) w Rawie Ruskiej. Członek i działacz Galicyjskiego Towarzystwa Gospodarskiego, członek jego Komitetu (24 czerwca 1910 – 20 czerwca 1914). Detaksor wydziału powiatowego w Cieszanowie (1914) i Rawie Ruskiej (1914) Galicyjskiego Towarzystwa Kredytowego Ziemskiego we Lwowie.
Podjął działania na rzecz odbudowy istniejącego w latach trzydziestych XIX wieku uzdrowiska w Niemirowie. W tym celu nawiązał kontakty z ówczesnym prezesem Towarzystwa Balneologicznego – prof. Ludomiłem Korczyńskim z Krakowa – który w 1905 określił plany rozwoju zdrojowiska. W 1906 ujęto w cementowe cembrowiny trzy źródła: „Maryę”, „Annę” i „Bronisławę” W 1907 Karol Kruzenstern wybudował nowy zakład kąpielowy na 21 wanien, podzielony na klasy. Pierwsza posiadała wanny emaliowane, odporne na działanie siarki, druga wyposażona była w wanny metalowe lakierowane przed każdym sezonem, trzecia – w wanny drewniane. Nic więc dziwnego, że zwiększyła się znacznie frekwencja w uzdrowisku. Samoczynne pompy parowe tłoczyły źródlaną wodę do dwóch rezerwuarów na wieży; jeden z nich zamknięty był hermetycznie, skąd para miedzianymi wężami ogrzewała ją do 70 °C, rozprowadzając do wanien. Było to unikatowe rozwiązanie dla wód zawierających siarkę. Urządzenie wykonała znana w zakładach zdrojowych firma L. Nitsch i Spółka z Krakowa Dzięki tej inwestycji uzdrowisko zaczęło na nowo funkcjonować, a Niemirów zaczął się szybko rozwijać. W 1912 roku istniało tu już kilka dużych hoteli i pensjonatów.
Rodzina.
Pochodził ze spolonizowanej rodziny niemieckiej z Estonii. Syn Aleksandra (1844-1895) i Marianny ze Skarżyńskich (ur. 1852). Ożenił się w 1903 z Aleksandrą z Orsettich (1881-1968), mieli dzieci: synów – Adama (1914-1983) i Jerzego (1907-1947) oraz córkę Marię (1909-2007) żonę Józefa Miedzianowskiego (1893-1967).

</doc>
