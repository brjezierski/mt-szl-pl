<doc id="4707835" url="https://pl.wikipedia.org/wiki?curid=4707835" title="Klasyfikacja medalowa Światowych Wojskowych Igrzyskach Sportowych 1995">
Klasyfikacja medalowa Światowych Wojskowych Igrzyskach Sportowych 1995

Klasyfikacja medalowa Światowych Wojskowych Igrzyskach Sportowych 1995 – zestawienie narodowych reprezentacji wojskowych zrzeszonych w CISM według liczby zdobytych przez sportowców-żołnierzy medali podczas 1. Światowych Wojskowych Igrzysk Sportowych, które odbyły się w dniach od 4 do 16 września 1995 w Rzymie we Włoszech.
Podczas światowych igrzysk wojskowych łączna liczba samych złotych medali wyniosła 179 we wszystkich dyscyplinach. Reprezentacje narodowe 46 państw zdobyły medale.
Klasyfikacja.
Poniższa tabela jest klasyfikacją medalową prowadzoną podczas igrzysk wojskowych w 1995 na podstawie Międzynarodowej Rady Sportu Wojskowego (fr. Conseil International du Sport Militaire – CISM). Ranking jest posortowany według złotych medali zdobytych przez poszczególne reprezentacje narodowe poszczególnych państw. Liczba srebrnych medali jest brana pod uwagę podczas klasyfikacji w drugiej kolejności, następnie brązowych. Jeżeli nadal poszczególne państwa mają ten sam wynik, klasyfikacja jest ustalana według listy alfabetycznej IOC. Z systemu tego korzystają zarówno Międzynarodowa Rada Sportu Wojskowego, organizator igrzysk wojskowych jak i MKOl. Najwięcej medali zdobyli reprezentanci Rosji łącznie 127 "(w tym 62 złote, 28 srebrne oraz 37 brązowe)". Polska z 17 medalami ("4, 5, 8") została sklasyfikowana na 10 miejscu.

</doc>
<doc id="4707838" url="https://pl.wikipedia.org/wiki?curid=4707838" title="Janusz Błażejak">
Janusz Błażejak

Janusz Jan Błażejak (ur. 16 lipca 1960 w Jedlance, w lubelskim) – polski duchowny rzymskokatolicki, misjonarz oblat Zgromadzenia Misjonarzy Oblatów Maryi Niepokalanej (OMI), prowincjał misjonarzy oblatów w Kanadzie.
Życiorys.
Wykształcenie.
Po ukończeniu Niższego Seminarium Duchownego Oblatów w Markowicach k. Inowrocławia, w roku 1979 wstąpił do nowicjatu przy bazylice na Świętym Krzyżu i złożył pierwsze śluby w roku 1980. Kolejnymi etapami na jego drodze do kapłaństwa były studia filozoficzne i teologiczne w Wyższym Seminarium Duchownym św. Bernarda w Obrze k. Wolsztyna.
Po otrzymaniu święceń diakonatu w roku 1985 otrzymał obediencję do Kanady, gdzie w 1986 roku ukończył studia teologiczne w Newman Theological College w Edmonton.
Posługiwanie kapłańskie w Kanadzie.
Pierwszym miejscem pracy duszpasterskiej była parafia Ducha Świętego w Winnipeg. Tam też 6 czerwca 1987 roku z rąk biskupa Adama Exnera OMI otrzymał święcenia kapłańskie. 
Pracował w wielu parafiach w Kanadzie: jako wikariusz w parafii Ducha Świętego w Winnipeg (1987-91), w parafii św. Kazimierza w Toronto (1991-1992), jako proboszcz parafii św. Stanisława Kostki w Toronto (1992-1994), dyrektor Domu Rekolekcyjnego w Mississauga (1994-1995), proboszcz parafii św. Jacka w Ottawie (1995-99), proboszcz parafii św. Kazimierza w Toronto (1999-2005, ponownie od 2020), proboszcz parafii św. Maksymiliana Kolbe w Mississauga (2011-2020).
W 2005 roku został mianowany prowincjałem Misjonarzy Oblatów Maryi Niepokalanej Prowincji Wniebowzięcia w Kanadzie. Funkcję tę pełnił przez dwie kadencje do roku 2011. Jesienią tegoż 2011 objął obowiązki proboszcza parafii św. Maksymiliana Kolbe w Mississauga, największej liczebnie parafii polonijnej na świecie (ponad 40 tys. wiernych).
W latach 1993-96 i 1995-2005 służył w Radzie Prowincjalnej Misjonarzy Oblatów. Superior Dystryktu Toronto w latach 1999-2005 oraz 2011-2016. Od 2002 do 2020 - przewodniczący Konferencji Polskich Księży na Wschodnią Kanadę. Łączy ona ok. 120 polskich kapłanów w promieniu ok. 1000 km.
Odpowiedzialny za organizację Światowych Dni Młodzieży podczas wizyty Jana Pawła II w Toronto w roku 2002 z udziałem 800 tys. uczestników. Organizator czterech wizyt prymasa Polski ks. kard. Józefa Glempa w Kanadzie. W 2019 przekazał premierowi Ontario portret Jana Pawła II, który zawisł w kancelarii premiera Douga Forda.
O. Janusz Błażejak należy do Prowincji Wniebowzięcia NMP Misjonarzy Oblatów Maryi Niepokalanej (Toronto), liczącej około 50 polskich oblatów, w której latach 2005-11 pełnił funkcję prowincjała. Misjonarze oblaci założyli ponad 110 parafii i kościołów w całej Kanadzie.
Działalność społeczna.
Rozmaite funkcje społeczne w świeckich organizacjach polonijnych, m.in. w Radzie Nadzorczej Domu Kopernika w Toronto, Funduszu Wieczystym Polski Chrześcijańskiej w Kanadzie (Milenium); przewodniczący Funduszu Jana Pawła II dla Polskich Sierot i Dzieci w Domach Dziecka, kapelan Kongresu Polonii Kanadyjskiej oraz kapelan Związku Harcerstwa Polskiego, Okręg Kanada.

</doc>
<doc id="4707847" url="https://pl.wikipedia.org/wiki?curid=4707847" title="Stanisław Bogusz (żołnierz)">
Stanisław Bogusz (żołnierz)

Stanisław Bogusz (ur. 7 maja 1890 w Ołudzy, zm. 26 września 1967 w Warszawie) – żołnierz Wojska Polskiego na Wschodzie, podoficer Wojska Polskiego w II Rzeczypospolitej i Armii Krajowej, kawaler Orderu Virtuti Militari.
Życiorys.
Urodził się w rodzinie Wojciecha i Rozalii z Szubów.
Absolwent szkoły powszechnej.
Po zakończeniu nauki pracował w gospodarstwie rolnym rodziców, a następnie jako kelner.
W 1912 wcielony do armii rosyjskiej i skierowany do szkoły podoficerskiej. W szeregach armii rosyjskiej walczył na frontach I wojny światowej.
Od 1917 był żołnierzem I Korpusu Polskiego gen. Józefa Dowbor-Muśnickiego. Został wyznaczony na dowódcę plutonu w 2 pułku strzelców. 
W 1920 wstąpił o odrodzonego Wojska Polskiego i otrzymał przydział do 204 pułku piechoty. W stopniu chorążego objął dowództwo 3 kompanii.
Po reorganizacji na czele plutonu 7 kompanii 3 pułku Strzelców Podhalańskich walczył na froncie polsko-bolszewickim.
We wrześniu 1920 pod Kuźnicą, "przedarł się ze swym plutonem na tyły npla i porywając za sobą żołnierzy... wywołał panikę wśród szeregów przeciwnika".
Za bohaterstwo w walce odznaczony został Krzyżem Srebrnym Orderu Virtuti Militari.
Po wojnie zdemobilizowany. Pracował w Związku Strzeleckim w Krzyżanowie, W Komisji Państwowego Monopolu Spirytusowego, a od 1933 w Zarządzie Miejskim Warszawy. 
W okresie okupacji wstąpił do Związku Walki Zbrojnej.
Aresztowany i przesłuchiwany przez Gestapo. Zwolniony, walczył w powstaniu warszawskim. 
Po wojnie pracował w budownictwie. Zginął tragicznie, pochowany na cmentarzu wojskowym na Powązkach
Był żonaty z Marianną z Kasperczyków, dzieci: Wacław, Izabella.

</doc>
<doc id="4707849" url="https://pl.wikipedia.org/wiki?curid=4707849" title="Kościół Miłosierdzia Bożego w Elblągu">
Kościół Miłosierdzia Bożego w Elblągu

Kościół Miłosierdzia Bożego w Elblągu – rzymskokatolicki kościół parafialny w Elblągu, w województwie warmińsko-mazurskim. Należy do parafii św. Jerzego dekanatu Elbląg Południe diecezji elbląskiej.
Historia kościoła.
W 1973 roku z parafii św. Mikołaja w Elblągu wydzielono parafię św. Jerzego. Jednak niewielki kościół św. Jerzego nie był w stanie pomieścić wiernych nowo utworzonej parafii. Dlatego w lecie msze św. odprawiano na zewnątrz, a zimą większość wiernych stała przed kościółkiem. Dopiero w latach 80. wydano pozwolenie na wzniesienie większej świątyni. Jednak nie zezwolono na budowę w parku Traugutta, gdzie to do lat 50. XX w. znajdował się kościół św. Anny, ale na podmokłym brzegu rzeki Kumieli. Projekt świątyni opracowała architekt Anna Derecka-Barszczyńska. 25 grudnia 1987 roku ks. infułat Mieczysław Józefczyk dokonał poświęcenia nowego kościoła pw. Miłosierdzia Bożego.
Do wyboru wezwania Miłosierdzia Bożego przyczynił się parafianin, pułkownik Bolesław Nieczuja-Ostrowski, który był propagatorem kultu siostry Faustyny, późniejszej błogosławionej i świętej Kościoła. Ponadto w parafii przechowywano bardzo cenny obraz widzenia siostry Faustyny. Była to najprawdopodobniej pierwsza próba namalowania przez Eugeniusza Kazimirowskiego widzenia siostry Faustyny. Ów obraz przywiózł ze sobą z Wina ks. kanonik Mieczysław Wojciuk jak prezent z okazji otrzymania sakramentu święceń. Współcześnie obraz znajduje się w kościele i może być jednym z nielicznych zachowanych dzieł Eugeniusza Kazimirowskiego.
12 maja 2015 roku na wieży kościoła zawisł dzwon podarowany przez anonimowego darczyńcę.

</doc>
<doc id="4707859" url="https://pl.wikipedia.org/wiki?curid=4707859" title="Iwona Hofman">
Iwona Hofman

Iwona Hofman (ur. 1960 w Lublinie) – medioznawca, politolog, mecenas nauki i kultury.
Życiorys.
Tytuł magistra uzyskała w 1987 roku w Wyższej Szkole Pedagogicznej im. Jana Kochanowskiego w Kielcach. Stopień naukowy doktora – w 1999 roku na Wydziale Nauk Społecznych Uniwersytetu im. Adama Mickiewicza na podstawie rozprawy pt. Dwugłos o PRL. Dzienniki Stefana Kisielewskiego i Mariana Brandysa. Stopień doktora habilitowanego – w 2004 roku w dyscyplinie nauki o polityce, specjalność prasoznawstwo, także w UAM tytuł rozprawy habilitacyjnej „Ukraina, Litwa, Białoruś w publicystyce paryskiej "Kultury”". Tytuł profesora nauk humanistycznych otrzymała w 2010 roku.
Autorka 10 monografii, redaktorka 14 książek naukowych, współautorka serii wydawniczej „Współczesne media” (20 tomów) i 4 monografii, ponad 150 artykułów naukowych w czasopismach polskich i zagranicznych.
Kierownik kilku grantów krajowych, kierownik i uczestniczka projektów międzynarodowych.
Główne zainteresowania badawcze: historia emigracji powojennej, szczególnie Instytutu Literackiego i „Kultury”, myśl i publicystyka polityczna, historia mediów, teorie komunikacji społecznej, studia nad dziennikarstwem.
W latach 2000–2004 adiunkt w Wyższej Szkole Zarządzania i Bankowości w Poznaniu.
Od 1 października 2004 roku pracownik Wydziału Politologii Uniwersytetu Marii Curie-Skłodowskiej w Lublinie (obecnie Wydział Politologii i Dziennikarstwa).
Od 2010 roku kierownik Pracowni Badań nad Instytutem Literackim w Paryżu.
W latach 2012–2016 prodziekan Wydziału Politologii ds. studenckich. W latach 2016–2019 dziekan Wydziału (jako pierwsza kobieta na tym stanowisku i ostatni dziekan z wyboru). Podczas tej kadencji Wydział zmienił nazwę na Politologii i Dziennikarstwa, po uzyskaniu w 2018 roku pełnych praw akademickich w dyscyplinie nauki o mediach. Prof. Hofman jest twórczynią ośrodka medioznawczego w UMCS.
Od 2019 roku dyrektor Instytutu Nauk o Komunikacji Społecznej i Mediach i przewodnicząca Rady Dyscypliny.
Inne funkcje w UMCS:
W 2006 roku visiting profesor w Centrum Badań Historii Współczesnej w Poczdamie.
W latach 2012–2018 profesor Uniwersytetu im. św. Cyryla i Metodego w Trnawie (Słowacja), gwarant jakości kształcenia na kierunku komunikacja masowa, przewodnicząca lub członek komisji doktorskich. Była ekspertem Uniwersytetu Narodowego im. Tarasa Szewczenki w Kijowie i Narodowego Programu foresight Polska 2020.
Udział w towarzystwach naukowych i stowarzyszeniach:
Funkcje w Polskiej Akademii Nauk:.
Funkcje inne:
Uczestnictwo w kapitułach:
Inne:
Udział w radach programowych czasopism:
Udział w radach programowych serii wydawniczych:
Nagrody:
Mecenat
Promotor 18 doktoratów, wielokrotny recenzent doktoratów, habilitacji i profesur.
Promotor doktoratów honoris causa Jerzego Pomianowskiego (2011) i prof. Adama Daniela Rotfelda (2016), recenzent dhc prof. Marcelego Kosmana (UO 2017), inicjatorka nadania dhc Leopoldowi Ungerowi (2009).
Od 2010 roku corocznie nagrody Rektora UMCS (indywidualne 1 lub 2 stopnia).
Od 2004 roku opiekun Studenckiego Koła Dziennikarskiego.
Zainteresowania.
Interesuje się muzyką klasyczną, kinem i teatrem.

</doc>
<doc id="4707863" url="https://pl.wikipedia.org/wiki?curid=4707863" title="Zakręt przyśrodkowy">
Zakręt przyśrodkowy



</doc>
<doc id="4707865" url="https://pl.wikipedia.org/wiki?curid=4707865" title="Walerian Zamiara">
Walerian Zamiara

Walerian Zamiara (ur. 25 listopada 1902 w Poznaniu, zm. 14 września 1920 w Warszawie) – kapral piechoty Wojska Polskiego, kawaler Orderu Virtuti Militari.
Życiorys.
Syn Ignacego i Marii z domu Wożniak. Był bratem Bronisława Zamiary. Uczeń szkoły średniej. Od 1914 w drużynach skautowych, a od 27 grudnia 1918 jako ochotnik brał udział w walkach po wybuchu powstania wielkopolskiego oraz w kwietniu 1919 walczył podczas bitwy o Lwów.
Później w składzie 1 pułku Strzelców Wielkopolskich bił się na froncie litewsko-białoruskim nad Berezyną, pod Bobrujskiem oraz Mińskiem. Podczas walk doznał kontuzji, ale w sierpniu 1920 powrócił w szeregi pułku, do 8. kompanii znajdującej się w składzie II baonu. Uczestniczył w walce pod Żabinką, która rozegrała się 12 września 1920, podczas której został ciężko ranny.
Zmarł w Warszawie gdzie zatrzymał się pociąg sanitarny „Karpatczyk”, którym przewożono rannych. Pochowany został na cmentarzu wojskowym na Powązkach w Warszawie (kwatera A13-3-14). Pośmiertnie został odznaczony Krzyżem Srebrnym Orderu Virtuti Militari.

</doc>
<doc id="4707872" url="https://pl.wikipedia.org/wiki?curid=4707872" title="Rajd Dolnośląski 1964">
Rajd Dolnośląski 1964

2. Podkarpacki Rajd Zimowy – 2. edycja Podkarpackiego Rajdu Zimowego. Był to rajd samochodowy rozgrywany od 30 do 31 maja 1964 roku o współczynniku 3. Była to druga runda Rajdowych Samochodowych Mistrzostw Polski w roku 1964. Został rozegrany na nawierzchni asfaltowej. W rajdzie nie prowadzono klasyfikacji ogólnej, tylko w poszczególnych klasach, w których startowali zawodnicy.

</doc>
<doc id="4707877" url="https://pl.wikipedia.org/wiki?curid=4707877" title="Bitz i Bob">
Bitz i Bob

Bitz i Bob ("ang. Bitz &amp; Bob, 2018)" – brytyjsko-kanadyjski serial animowany opowiadający o Bitz – dziewczynce uwielbiającej inżynierię – oraz o jej młodszym bracie Bobie.
W Polsce program emituje stacja CBeebies (od 11 marca 2019 roku).
Postacie.
Bitz – dziewczynka, która uwielbia inżynierię. Jest starszą siostrą Boba. Jej ulubiona zabawka to Purl.
Bob – młodszy brat Bitz, który nosi strój robota. Jego ulubiona zabawka to Bevel.
Purl – lalka Bitz oraz jej ulubiona zabawka. Mówi wysokim głosem.
Bevel – ulubiona zabawka Boba. Mówi niskim głosem.
Zip – niebieska szmaciana lalka.
Pop – różowa szmaciana lalka.
Opis.
Rezolutna Bitz jest utalentowaną wynalazczynią, która uwielbia majsterkować. Przy pomocy młodszego brata Boba skonstruuje potrzebną rzecz ze wszystkiego, co tylko wpadnie jej w ręce. W każdym odcinku rodzeństwo przeżywa niezwykłe przygody, które są pełne nieprzewidzianych zdarzeń. Gdy katastrofa wydaje się nieunikniona, Bitz musi szybko znaleźć rozwiązanie. W tym celu zakłada swoje "majsterkulary", za pomocą których projektuje niezbędne narzędzie.
Wersja polska.
W wersji polskiej wystąpili:
Dialogi: Aleksandra Lis
Realizacja dźwięku: Mikołaj Mikołajewski
Kierownictwo produkcji: Paweł Żwan
Opracowanie wersji polskiej: Studio Tercja Gdańsk dla Hippeis Media International
Lektor: Jacek Labijak

</doc>
<doc id="4707878" url="https://pl.wikipedia.org/wiki?curid=4707878" title="Brzeziny Małe">
Brzeziny Małe

Brzeziny Małe – część miasta Częstochowy należąca do dzielnicy Błeszno. Położona między Brzezinami Wielkimi a Wypalankami.
Do Częstochowy miejscowość została włączona 1 stycznia 1977 roku. Przedtem była to wieś należąca do gminy Poczesna.

</doc>
<doc id="4707879" url="https://pl.wikipedia.org/wiki?curid=4707879" title="William Forster">
William Forster

William Edward Forster (ur. 16 października 1818 w Madrasie, zm. 30 października 1882 w Edgecliff) – brytyjski polityk kolonialny, premier Nowej Południowej Walii w latach 1859–1860; australijski "squatter" i poeta.
Biografia.
Urodził się w Madrasie jako syn Thomasa Forstera, lekarza wojskowego, i Elizy z d. Blaxland, córki Gregory'ego. Jego rodzice pobrali się w Sydney i podróżowali do Indii (1817), Walii (1822), Irlandii (1825), aż osiedli w 1829 w Brush Farm k. Eastwood, następnie w 20./30. XIX w. wybudowali Blaxland, pionierską winnicę w Australii. Wiliam Forster początkowo pobierał naukę w domu, następnie uczęszczał do szkoły wojskowej 14. Pułku Dragonów w Madrasie. Naukę kontynuował w szkole J. Crawforda w Donnybrook (Irlandia). Kształcenie na poziomie średnim rozpoczął już w Australii, w The King's School w Parramatta, m.in. u W. T. Cape'a. W 1836 ukończył szkołę z wyróżnieniem, otrzymując nagrodę za poezję.
Wiliam Forster odziedziczył dość pokaźną sumę po swoich rodzicach, co pozwoliło mu udać się w 1839 do Port Philip, aby podjąć wyprawę osadniczą. W tamtejszych sądach stawał do licytacji zadłużonych dóbr ziemskich. Forster został "squatterem", zająwszy w 1840 posiadłość pasterską k. Port Macquarie na brzegu rzeki Clarence, później także nieopodal rzeki Burnett k. Hervey Bay. W tym roku wraz z wujem G. Blaxlandem jr. poprowadził swoje stada owiec z równin w Nowej Anglii do Clarence Valley, aby założyć tam stanicę. Z racji na znaczny opór Aborygenów, Wiliam Forster nazwał swoją nową posiadłość "Purgatory" (ang. "Czyściec"). Blexland, który zajął ziemie sąsiadujące z posiadłością Forstera, gdzie również spotkał się z walką tubylców, swoją stanicę nazwał "Pandemonium" (ang. "Piekło"). W 1842 Wiliam Forster został mianowany sędzią. W 1848 Forster i Blexland posunęli się dalej na północ, zajmując rozległy obszar wzdłuż biegu rzeki Burnett, który nazwali Tirroan (pokrywał się on z obszarem dzisiejszego regionu Bundaberg). "Squatterzy" rozszerzali swoje posiadłości i coraz częściej napotykali na zbrojny opór Aborygenów. W 1849 poprowadzili karną wyprawę na tubylców, doprowadzając do wymordowania okolicznych wspólnot Aborygenów. Wobec powtarzających się ekspedycji Wiliam Forster został odwołany z funkcji sędziego. W 1850 doszło do kolejnych starć, kiedy Blaxland poniósł śmierć. W odpowiedzi Forster poprowadził kolejną ekspedycję karną, masakrując tubylców. W 1854 w wyniku niepowodzeń sprzedał posiadłość Tirroan, pozostawiając jednak sobie znaczne majątki w regionie Wide Bay-Burnett. W 1867 nadal posiadał ponad 30 tys. ha pastwisk położonych w dzisiejszym Queensland.
W 1855 znaczne środki, jakie zgromadził w wyniku "squattingu" zachęciły Wiliama Forstera do zaangażowania się w politykę. W 1856 wygrał pierwsze wybory do Zgromadzenia Ustawodawczego Nowej Południowej Walii, reprezentując okręg Murray i St Vincent. Otrzymywał kolejne reelekcje, aż do 1876, kiedy nie dostał się do parlamentu. Powrócił jednak do niego w 1880. W 1859–1860 sprawował funkcję premiera przez niespełna pół roku. Zaś w 1863 i 1872 otrzymywał misje utworzenia gabinetu, jednak żadna z nich nie zakończyła się sukcesem. Od upadku własnego rządu sprawował jednak różne teki ministerialne: w 1859–1860 był sekretarzem kolonii (w ministerium Ch. Cowpera), 1870 sekretarzem ds. ziemstwa (w ministerium J. Robertsona), a 1875–1876 skarbnikiem (w ministerium J. Robertsona).
W 1871–1876 i 1881–1882 Wiliam Forster był członkiem Senatu Uniwersytetu Sydney.
Działalność polityczna.
Wiliam Forster jest uważany za typowego przedstawiciela "squotterów" w życiu politycznym Australii. Uchodził za politycznego samotnika, J. Martin nieprzychylnie go podsumował „nieprzyjemny jako przeciwnik, niebezpieczny jako kibic, ale śmiertelny jako współpracownik”. W 1861 wyśmiewał wręcz na trybunie parlamentarnej ustawę ograniczającą imigrację chińską w Nowej Południowej Walii. W 1868 był jednym z dwóch członków Zgromadzenia Ustawodawczego i zarazem jedynym gabinetu, który głosował przeciwko ustawie o przestępstwie zdrady stanu. W 1875 jako skarbnik kolonii przeniósł fundusze rządowe z Banku Nowej Południowej Walii do Banku City of Sydey, którego był dyrektorem.
W październiku 1875 Forster wyjechał jako skarbnik do Londynu z misją poprawy sytuacji finansowej kolonii. W lutym 1876 został szefem misji dyplomatycznej przy metropolii, otrzymując zadanie szczegółowego przedstawienia stanowiska rządu kolonialnego o problemach skarbowych. Nieokrzesanie polityczne powodowało, że Forster wywoływał szereg skandali. Szczególną odpowiedź prasy znalazła kłótnia Wiliama Forstera z T. Woolnerem o pomnik J. Cooka w Sydney. Prasa gorąco komentowała jego antyfederacyjne przemówienie w Królewskim Instytucie Kolonialnym, którym przyczynił się do odwołania z funkcji gubernatora H. Robinsona. Wobec skandalicznych wypowiedzi Wiliama Forstera, które dalekie były od stanowiska Sydney, został wezwany przez H. Parkesa do powrotu w grudniu 1879.
Popadł w trwały konflikt personalny z H. Parkesem. Częściowo wynikał on z przeniesienia krytyki twórczości literackiej Parkesa na forum parlamentarne. Jednak ważniejszym czynnikiem, siejącym niezgodę między parlamentarzystami było przekonanie Wiliama Forstera, że Parkes uprzedzając go z wniesieniem w 1866 projektu ustawy o szkolnictwie publicznym. Forster twierdził, że Parkes naruszył jego dobra osobiste, przypisując sobie autorstwo zaproponowanych rozwiązań, które miał zaczerpnąć z publikacji adwersarza.
Pomimo swojej nieustępliwości i nieokrzesania Wiliam Forster był powszechnie szanowanym parlamentarzystą. Swoimi wystąpieniami zwracał uwagę na moralną odpowiedzialność polityków. Był też bardzo aktywnym członkiem Zgromadzenia Ustawodawczego, wprowadzając do jego obrad ponad 50 projektów ustaw.
Poglądy społeczne i polityczne.
Poglądy społeczne Wiliama Forstera kształtowały głównie doświadczenia "squottera". Uważał, że buszmeni mają szczególne prawo do zbrojnej ochrony swoich interesów i powinni używać siły zawsze, gdy ich ziemie są zagrożone. Ze względu na wysokie ryzyko finansowe, jakie podejmują, przejmując ziemie Aborygenów oraz osobiste narażenie życia "squatterzy" powinni – wg Forstera – otrzymać szczególne przywileje. Twierdził, że pomimo dużych braków intelektualnych "squotterzy" swoją działalnością wnoszą znaczący wkład w rozwój gospodarczy kolonii. Stąd uważał za ważne utrzymanie uprzywilejowanej pozycji osadników w transakcjach nabywania ziemi. Przyznawał jednocześnie, że "squatterzy" przejmują w posiadanie ziemie, które do nich nie należą. Jednak z racji na niedostateczny rozwój kultury rolnej Aborygenów, jest to zasadniczo dobre rozwiązanie.
Dostrzegał również potrzebę gruntownej reformy stosunków agrarnych. Podnosił przy tym, że ogromne obszary ziemi dostały się w posiadanie nielicznych "squotterów", co powoduje widoczny sprzeciw obywateli kolonii i wzrost poparcia dla polityki liberalnej. Tę uważał za zagrożenie dla interesów osadników. Jednocześnie uważał, że powiązanie "squotterów" z cenzusem ziemskim daje im zbyt wielką przewagę we wpływie politycznym na rządy kolonii. Postulował więc zniesienie tego cenzusu, wskazując, że może to przynieść pożądany skutek rozluźnienia zależności Nowej Południowej Walii od metropolii. W tym zakresie pogląd jego różnił się znacząco od popularnego J. Robertsona. Przede wszystkim występował przeciwko przesadnej formalizacji stosunków agrarnych. Jednocześnie wnosił o wydłużenie okresu spłaty gruntów zajętych przez "squotterów".
Pomimo zdeklarowanego wyznania anglikańskiego, dostrzegał potrzebę sekularyzacji szkolnictwa, które mogłoby pogodzić potrzeby edukacyjne wszystkich wyznań chrześcijańskich, a także ateistów i Żydów. Stąd wnosił, że niezwykle ważne dla Nowej Południowej Walii jest stworzenie publicznego systemu oświaty, niezależnie od systemu istniejącego w Wielkiej Brytanii. W swoich poglądach popierał zdanie inteligencji kolonialnej, która zmierzała do stanowczego rozdzielenia państwa od Kościoła anglikańskiego. Był przeciwny dewocji, upominając przed powierzchowną gorliwością religijną, stojącą w sprzeczności z dobrem kolonii. Mimo to opowiadał się za umiarkowanym kursem wobec tendencji niepodległościowych. Przestrzegał jednocześnie przed lojalizmem wobec metropolii, wskazując, że Wielka Brytania właściwie nie troszczy się o interesy Australii.
Twórczość literacka.
Forester był jednym z niewielu piśmiennych i prawdopodobnie najlepiej wykształconym "sqatterem". Dzięki znacznym przychodom, jakie uzyskiwał z prowadzonej gospodarki hodowlanej, znalazł czas na rozwijanie pisarstwa. Tworzył udane dzieła poetyckie i prozatorskie. Jego doświadczenia "squottera" i dość liberalny klimat życia publicznego kolonii miały znaczący wpływ na charakter jego twórczości. Aktywność pisarska była również ważnym motorem, napędzającym polityczne aspiracje Wiliama Forstera. W latach 40. XIX zaczął publikować w „Atlasie”, satyrycznym, wręcz prześmiewczym czasopiśmie prowadzonym przez R. Lowego. Zamieszczał tam krótkie wierszowane rozmowy, parodiujące dialogi filozoficzne pod wspólnym tytułem "The Devil and the Governor" (ang. "Diabeł i Gubernator"). Okazały się one najlepszym australijskim dziełem satyrycznym XIX w.. Współcześni mu krytycy bardziej cenili jego eseje polityczne o satyrycznym zabarwieniu, które były pisane w znacznie bardziej wyważonym tonie. Odnajdywał się również jako krytyk literacki, co prawda w tej roli wypowiadał się rzadko, jednak znany jest jako odkrywca talentu F. Fowlera. Znaczna część jego twórczości została jednak utrzymana w charakterze satyry politycznej. Wiliam Forster przestał pisać teksty satyryczne najpóźniej w 1859, kiedy został premierem. Od tej pory ogranicza się do dramatopisarstwa: "The Weirwolf" (ang. "Wilkołak", 1876), "The Brothers" (ang. "Bracia", 1877) i wydany po śmierci "Midas" (1884). Twórczość Wiliama Forstera odbierała raczej negatywną ocenę krytyki, skoro współczesny mu G. Barton określa pisarza mianem "zgorzkniałego krytykanta". Dopiero późniejsze lata przyniosły jego spuściźnie znacznie lepszą ocenę. Historycy literatury cenią bystrość dowcipu, dużą pomysłowość i poprawne umiejętności techniczne autora.
Życie rodzinne.
8 kwietnia 1846 w Parramatta Wiliam Forster ożenił się z Elizą Jane (zm. 1862), córką płk Charlesa Williama Walla i Ann z d. Atkinson. Małżeństwo doczekało się dwóch synów i trzech córek: m.in. Mary Elizę (1848–1935), Charlesa (1854–1920) i Laurę (1858–1917). Kiedy Forster porzucił pasterstwo (1854), zamieszkał wraz z rodziną w Sydney. 8 listopada 1873 w Armidale ożenił się ponownie z Maud Julią Edwards. Z tego małżeństwa pochodzi trzech synów, z których Lionel (1879–1914) był australijskim oficerem. Jego wnukiem był Norman Kater (1874–1965).
Upamiętnienie.
Wiliam Forster jest uważany w Australii za jeden z symboli legendy "squattera". Uchodził też za wzór praworządności i cnót obywatelskich w Nowej Południowej Walii swoich czasów. Stąd jest patronem naukowej nazwy rogozęba australijskiego (łac. "Neoceradotus forsteri") oraz miasta w Nowej Południowej Walii (Forster).

</doc>
<doc id="4707880" url="https://pl.wikipedia.org/wiki?curid=4707880" title="Między Ziemią a światłem">
Między Ziemią a światłem



</doc>
<doc id="4707882" url="https://pl.wikipedia.org/wiki?curid=4707882" title="William E. Kepner">
William E. Kepner

William Ellsworth Kepner (ur. 6 stycznia 1893 w Miami (Indiana), zm. 3 lipca 1982w Orlando) – oficer armii USA, Korpusu Powietrznego Armii Stanów Zjednoczonych i United States Air Force oraz pionier lotów balonem i pilot sterowca. 
Życiorys.
Urodził się 3 stycznia 1893 roku w Miami w stanie Indiana. W 1909 roku rozpoczął służbę w korpusie piechoty morskiej USA. W 1916 roku został podporucznikiem Gwardii Narodowej stanu Indiana. Po krótkim okresie spędzonym w kawalerii amerykańskiej, w 1917 roku przeniósł się do piechoty jako kapitan i brał udział w walkach w Europie na froncie zachodnim. Po wojnie, w 1920 roku przeniósł się do Korpusu Lotniczego Armii USA i odbył szkolenia na pilota balonowego, a potem pilota sterowca. W sierpniu 1929 roku został zatrudniony jako pilot testowy ZMC-2 zbudowanego w Grosse Ile w Michigan. Po udanej serii lotów próbnych we wrześniu tego roku odbył lot tym sterowcem do Lakehurst w stanie New Jersey. W październiku 1930 roku otrzymał awans do stopnia majora. 
Pilot balonowy.
W latach 1927–1929 brał czynny udział w kilku krajowych i międzynarodowych wyścigach balonów, wygrywając w 1928 roku zawody o Puchar Gordona Bennetta razem z Williamem Olmsteadem Earecksonem. W 1929 roku podczas kolejnych międzynarodowych zawodów w Saint Louis zajął drugie miejsce zaraz po innym amerykańskim pilocie W. Van Ormanie 
Lot do stratosfery.
Latem 1934 roku Kepner objął dowództwo nad wspólnym projektem National Geographic Society - US Army Air Corps "Stratosphere Flight", który był realizowany niedaleko Rapid City w Południowej Dakocie. Jego celem było przygotowanie pierwszego amerykańskiego lotu balonem do stratosfery w specjalnie skonstruowanym balonie "Explorer". Wystartował on 28 lipca 1934 roku. Kepnerowi towarzyszyli dwaj oficerowie armii amerykańskiej: kapitan Albert W. Stevenson, jako obserwator naukowy i kapitan Orvill A. Anderson jako pilot. Jednak próba prawie zakończyła się tragedią, gdy koperta balonu pękła gdy ten prawie osiągnął maksymalną wysokość i sferyczna gondola zaczęła opadać na ziemię. Na szczęście, jeszcze ponad ziemią jej pasażerom udało się wyskoczyć ze spadochronami, dzięki czemu bezpiecznie wylądowali. Gondola rozbiła się w polu kukurydzy. Mimo katastrofy zachowały się wyniki badań i zdjęcia Ziemi. 
II wojna światowa.
W kwietniu 1943 roku został awansowany na generała dywizji. We wrześniu tego samego roku objął VIII Fighter Command w Europie. W sierpniu 1944 roku Kepner objął dowództwo 2 dywizjonu bombowego 8 Armii Powietrznej. W czasie wojny odbył 24 misje bojowe na myśliwcach i bombowcach.
Po wojnie.
Zaraz po wojnie objął dowództwo 12. Tactical Air Command. W 1950 roku Kepner awansował do stopnia generała porucznika i został naczelnym dowódcą amerykańskich sił powietrznych na Alasce. Ze służby w wojsku odszedł 28 lutego 1953 roku i przeprowadził się do Orlando na Florydzie, gdzie zmarł 3 lipca 1982 roku. 

</doc>
<doc id="4707883" url="https://pl.wikipedia.org/wiki?curid=4707883" title="Komelina">
Komelina

Komelina ("Commelina" L.) – rodzaj roślin z rodziny komelinowatych. Obejmuje ok. 170–195 gatunków. Występują one na wszystkich kontynentach w strefie tropikalnej i subtropikalnej, rzadziej w strefie klimatu umiarkowanego ciepłego. Poza Kaukazem w Europie rosną tylko rośliny introdukowane w południowej części kontynentu. W Polsce jako przejściowo dziczejące (efemerofity) stwierdzone zostały komelina pospolita "C. communis" i komelina niebieska "C. tuberosa".
Rośliny te zasiedlają zróżnicowane siedliska, przy czym stosunkowo rzadko są to lasy. Liczne gatunki z tego rodzaju to chwasty upraw w strefie międzyzwrotnikowej, szczególnie problematyczne w uprawach trzciny cukrowej, ale też ryżu. Z kolei na plantacjach kawowców są roślinami pożądanymi tworząc zwartą okrywę gleby, przeciwdziałając jej erozji. Wiele gatunków uprawianych jest w tropikach jako rośliny okrywowe. Niektóre mają jadalne bulwy korzeniowe. Okazałe kwiaty komeliny pospolitej dostarczają niebieskiego barwnika wykorzystywanego w Japonii do wyrobu papieru „awobana”. Różne gatunki wykorzystywane są jako lecznicze, stosowane zwłaszcza w formie kompresów. Komelina niebieska używana jest do tamowania krwawienia, a "C. virginica" jako ziele moczopędne. "C. diffusa", "C. africana", "C. benghalensis" wykorzystywane są jako warzywo i rośliny pastewne. "C. cyanea" w Australii wykorzystywana była jako zielone warzywo do walki ze szkorbutem.
W uprawie wymagają stanowisk słonecznych, osłoniętych od wiatru, gleb żyznych i przepuszczalnych. W okresie zimowym muszą być chronione przed mrozem (w klimacie umiarkowanym przenoszone do pomieszczeń lub szklarni, ewentualnie uprawiane są jako rośliny roczne). Rozmnażane są z nasion lub przez sadzonki.
Systematyka.
W obrębie rodziny komelinowatych "Commelinaceae" rodzaj należy do podrodziny "Commelinoideae", a w jej obrębie do plemienia "Commelineae" .

</doc>
<doc id="4707884" url="https://pl.wikipedia.org/wiki?curid=4707884" title="Commelina">
Commelina



</doc>
<doc id="4707887" url="https://pl.wikipedia.org/wiki?curid=4707887" title="Centrum Kształcenia Zawodowego i Ustawicznego w Prudniku">
Centrum Kształcenia Zawodowego i Ustawicznego w Prudniku

Centrum Kształcenia Zawodowego i Ustawicznego w Prudniku – zespół szkół w Prudniku, z siedzibą przy ul. Prężyńskiej 3-5-7 (daw. Podgórna 5). W skład zespołu wchodzi Technikum nr 1, II Liceum Ogólnokształcące dla Dorosłych, Branżowa Szkoła I Stopnia nr 1 i Szkoła Policealna nr 1.
Historia.
Szkoła powstała we wrześniu 1946 roku, co czyni ją jedną z najstarszych szkół w mieście.
W 2004 roku włączono do niej Zespół Szkół Zawodowych nr 2 z ul. Prężyńskiej, która niegdyś należała do Zakładów Przemysłu Bawełnianego „Frotex”. 31 sierpnia 2013 włączono do niej Zespół Szkół w Białej.
Od 2016 szkoła jest głównym organizatorem Powiatowego Konkursu Gwary Śląskiej w Prudniku.
Partnerską szkołą CKZiU jest Średnia Przemysłowa Szkoła i Akademia Biznesu w Bruntálu ("Střední průmyslová škola a Obchodní akademi w Bruntálu") w Czechach.
Od 27 maja 2019 roku szkoła współpracuje z Państwową Wyższą Szkołą Zawodową w Nysie i Zespołem Szkół w Głogówku.
26 sierpnia 2022 Rada Powiatu Prudnickiego podjęła decyzję o przeniesieniu szkół wchodzących w skład CKZiU do budynków przy ul. Prężyńskiej 3-5-7 (administracja, szkoła branżowa i szkoła policealna) oraz Kościuszki 55 (technikum i liceum).
Rankingi.
W ostatnich latach technikum CKZiU zajmowało następujące miejsca w rankingach miesięcznika "Perspektywy":

</doc>
<doc id="4707891" url="https://pl.wikipedia.org/wiki?curid=4707891" title="Fred Hale">
Fred Hale

Fred Hale właściwie Frederick Harold Hale (ur. 1 grudnia 1890 w New Sheron, zm. 19 listopada 2004 w Syracuse) – amerykański superstulatek – od chwili śmierci Johna Ingrama McMorana 24 lutego 2003 był najstarszym mężczyzną w Ameryce, a po śmierci Hiszpana Joana Riudavetsa 5 marca 2004 stał się najstarszym mężczyzną na świecie. W chwili śmierci w wieku 113 lat i 354 dni był najstarszym Amerykaninem w historii (nie licząc duńskiego imigranta Christiana Mortensena), którego wiek nie budzi wątpliwości (dłużej miał żyć jedynie Mathew Beard (1870?-1985), jednak jego wiek jest kwestionowany przez badaczy). Wynik ten kilka lat później poprawił Walter Breuning (1896-2011), dożywając 114 lat i 205 dni. 
Hale urodził się 1 grudnia 1890 w jednej z dzielnicy Nowego Jorku. Jego ojciec żył 91 lat. W 1910 Poślubił Florę Mooers (1891-1979). Mieli czwórkę dzieci: córki Muriel (1909-1970), Carolyn (1913-1992) oraz synów, Normana (1920-2004) oraz Freda juniora (zm. 2019). Piąte dziecko (syn Richard) zmarło w 1917 w wieku 6 miesięcy.
Przez wiele lat pracował na poczcie, później pomagał córce w prowadzeniu restauracji. Do jego ulubionych zajęć należało zajmowanie się ogrodem, gdzie hodował owoce. Robił m.in. własne musy jabłkowe, zajmował się pszczelarstwem. Nigdy nie palił papierosów, zdarzało mu się natomiast pić od czasu do czasu whiskey z miodem. Sam miód natomiast jadł codziennie. W ostatnich latach życia gdy nie mógł już chodzić poświęcił się oglądaniu meczy baseballowych w telewizji.
Hale długo cieszył się dobrym zdrowiem. W sędziwym wieku 95 lat odwiedził swojego syna, który mieszkał w Japonii. W drodze powrotnej odwiedził Hawaje i wtedy po raz pierwszy pływał na desce surfingowej. Jeszcze w wieku 103 lat sam własnoręcznie odśnieżał dach swojego domu. Jednak podwójnym rekordzistą czyniła go jazda samochodem do 108 roku życia (nie jechał jednak zbyt szybko). Dopiero w ostatnich kilku latach życia jego wzrok uległ pogorszeniu. W wieku 110 lat więc przeszedł operację zaćmy, po której widział lepiej. Pod koniec życia poruszał się na wózku inwalidzkim. Parę miesięcy przed śmiercią przeprowadził się wraz z 82-letnim wówczas synem, Fredem juniorem do Jamesville.
Zmarł na zapalenie płuc 12 dni przed 114. urodzinami. Syn Norman zmarł miesiąc po nim (30 grudnia 2004) w wieku 84 lat. Jedynie najmłodszy syn Hala, Fred junior odziedziczył długowieczność po nim, bowiem żył 97 lat (zmarł 23 stycznia 2019).
Na jego drodze do najstarszej osoby na świecie stanęła Ekwadorka Maria Capovilla (1889–2006) i Amerykanki Susie Gibson ur. 31 października 1890 oraz Elizabeth Bolden (1890–2006). 

</doc>
<doc id="4707899" url="https://pl.wikipedia.org/wiki?curid=4707899" title="Zespół Szkół Zawodowych nr 1 w Prudniku">
Zespół Szkół Zawodowych nr 1 w Prudniku



</doc>
<doc id="4707900" url="https://pl.wikipedia.org/wiki?curid=4707900" title="Technikum nr 1 w Prudniku">
Technikum nr 1 w Prudniku



</doc>
<doc id="4707903" url="https://pl.wikipedia.org/wiki?curid=4707903" title="Boks na Światowych Wojskowych Igrzyskach Sportowych 2007">
Boks na Światowych Wojskowych Igrzyskach Sportowych 2007

Boks na 4. Światowych Wojskowych Igrzyskach Sportowych – zawody dla sportowców-żołnierzy zorganizowane przez Międzynarodową Radę Sportu Wojskowego "(CISM)", które rozgrywane były między 15 a 20 października 2007 podczas igrzysk wojskowych. 
Zawody były równocześnie traktowane jako 51 Wojskowe Mistrzostwa Świata w boksie.

</doc>
<doc id="4707906" url="https://pl.wikipedia.org/wiki?curid=4707906" title="Agata Karczewska">
Agata Karczewska

Agata Karczewska – polska piosenkarka, autorka piosenek i gitarzystka z Warszawy, tworząca w stylu amerykańskiego folku, bluesa, country, folk rocka.
Życiorys.
W 2017 brała udział w 5. edycji Idola. 
W tym samym roku ukazał się jej debiutancki minialbum z autorskim materiałem pt. „You’re Not So Special”. Większy rozgłos wokalistka uzyskała dzięki singlowi "Fool" prezentowanemu w radiowej Trójce. W marcu 2019 przy współpracy z Marcinem Borsem został wydany debiutancki album Karczewskiej, tj. "I'm Not Good at Having Fun", za który artystka otrzymała nominację do Fryderyka 2020. 
Występowała na takich festiwalach jak: Spring Break w Poznaniu, Halfway Festiwal w Białymstoku, Songwriter Łódź Festiwal, Pol’and’Rock Festival, Jarocin Festiwal, Open Stage Open'er Festival oraz Live at Heart w Szwecji.

</doc>
<doc id="4707907" url="https://pl.wikipedia.org/wiki?curid=4707907" title="Ryszard Bodio">
Ryszard Bodio

Ryszard Bodio (ur. 2 kwietnia 1948, zm. 15 kwietnia 1998 w Chełmie) – taper, pianista jazzowy. Był jedną z niewielu osób w Polsce wykonujących zawód tapera.
W latach 70. – 90. ub. wieku, ilustrował muzyką na żywo evergreeny kina niemego. Jego talent do muzycznych improwizacji sprawił, że powyciągane z archiwów filmy, dostały drugie życie. Był zapraszany na spotkania „w starym kinie" w całej Polsce.
Z inicjatywy Ryszarda Bodio powstał jedyny w swoim rodzaju Festiwal Taperów Filmowych w Karpaczu. Uczestniczył w nich również jako juror.
Zdjęcia: Ryszard Bodio, Ryszard Bodio – impreza Radia Bon Ton w Chełmie.

</doc>
<doc id="4707911" url="https://pl.wikipedia.org/wiki?curid=4707911" title="Teodor Kulczycki">
Teodor Kulczycki

Teodor Kulczycki herbu Sas (zm. 1888 we Lwowie) – urzędnik skarbowy, profesor uniwersytetu i politechniki we Lwowie, działacz gospodarczy i społeczny, radny miasta Lwowa
Uczestnik konspiracji niepodległościowej i powstania w Galicji w 1846. Więziony we Lwowie, uwolniony w marcu 1848 na podstawie amnestii cesarskiej. Podczas Wiosny Ludów członek Gwardii Narodowej we Lwowie.
Asystent (1848-1850), potem urzędnik (1851-1852), w c. k. Krajowym Urzędzie Skarbowości Państwowej (Provinzial Staats Buchhaltung) we Lwowie. Następnie studiował prawo i nauki polityczne na uniw. w Wiedniu, które ukończył z tytułem doktora filozofii (1860). Docent prywatny (1861-1863, 1872-1888) wykładający rachunkowość na wydziale prawa i nauk politycznych potem prawa Uniwersytetu we Lwowie. Docent prywatny od 1883 honorowy wykładający buchalterię w Szkole Politechnicznej we Lwowie (1880-1887). Członek państwowej komisji egzaminacyjnej dla rachunkowości we Lwowie (1883-1888).
Registrator (1861) i oficjalista (1862-1863) a potem radca rachunkowy (1864-1866) w Urzędzie Skarbowości Państwowej (Staatsbuchhaltung) we Lwowie. Radca rachunkowy (1867-1884) w Krajowej Dyrekcji Skarbu we Lwowie, w 1886 przeszedł w stan spoczynku. Dyrektor Giełdy Towarowo-pieniężnej we Lwowie (1869).
Od 1867 członek i działacz Galicyjskiego Towarzystwa Gospodarskiego, od 1869 członek, w latach 1879-1880 prezes oddziału lwowskiego. Członek Komitetu GTG (20 czerwca 1873 – 12 czerwca 1880). Członek założyciel (1867) a następnie członek dyrekcji (1867-1886) Towarzystwa Sztuk Pięknych we Lwowie.
W latach 1875-1883 radny miasta Lwowa, członek sekcji V (spraw organizacyjnych i oświaty), od 1878 sekcji II (funduszów i spraw majątkowych gminy) od 1881 wiceprezes sekcji V. Członek Rady Szkolnej Okręgowej miejskiej we Lwowie (1877).
Prace:

</doc>
<doc id="4707918" url="https://pl.wikipedia.org/wiki?curid=4707918" title="Iwona Paradowska-Stankiewicz">
Iwona Paradowska-Stankiewicz

Iwona Anna Paradowska-Stankiewicz – polska epidemiolog, dr hab. nauk medycznych, adiunkt Narodowego Instytutu Zdrowia Publicznego – Państwowego Zakładu Higieny.
Życiorys.
W 1995 ukończyła studia na Wydziale Lekarskim Uniwersytetu Medycznego w Łodzi, 18 czerwca 2002 obroniła pracę doktorską "Sposób żywienia, stan odżywienia i zawartość niektórych biopierwiastków we włosach jako wskaźniki stanu zdrowia w wybranej grupie młodzieży", następnie uzyskała stopień doktora habilitowanego.
Pracowała w Katedrze Higieny i Epidemiologii na Uniwersytecie Medycznym w Łodzi, oraz piastuje funkcję adiunkta w Narodowym Instytucie Zdrowia Publicznego – Państwowego Zakładu Higieny.
Jest członkiem Polskiego Towarzystwa Wakcynologii.

</doc>
<doc id="4707919" url="https://pl.wikipedia.org/wiki?curid=4707919" title="I'm Not Good at Having Fun">
I'm Not Good at Having Fun

I'm Not Good at Having Fun – debiutancki album polskiej piosenkarki i gitarzystki indie folkowej i bluesowej Agaty Karczewskiej, wydany 29 marca 2019 przez niezależną oficynę OFFbeat. Singlem zapowiadającym płytę został utwór country pt. "Fool", popularny m.in. na antenie Programu Trzeciego Polskiego Radia. Album uzyskał nominację do Fryderyka 2020 w kategorii Album Roku Blues.

</doc>
<doc id="4707922" url="https://pl.wikipedia.org/wiki?curid=4707922" title="Kommando Spezialkräfte">
Kommando Spezialkräfte

Kommando Spezialkräfte (KSK) – utworzona w 1996 r. jednostka specjalna, złożona ze specjalistów wybranych spośród żołnierzy niemieckiej Bundeswehry. Jest częścią Dywizji Operacji Specjalnych i Sił Reagowania Kryzysowego (KRK). KSK została wielokrotnie udekorowana przez NATO, Stany Zjednoczone i podmioty stowarzyszone. Operatorzy KSK są często proszeni o udział w łączonych operacjach antyterrorystycznych, szczególnie na Bałkanach i na Bliskim Wschodzie.
Historia.
Po zmianach jakie zostały zapoczątkowane w 1989 r., prowadzono w Niemczech trwającą kilka lat debatę na temat zasadności posiadania sił zbrojnych oraz ich kształtu. Wnioski z tych debat znalazły odzwierciedlenie w niemieckiej polityce bezpieczeństwa, w której stwierdzono, że niemieckie Siły Reagowania Kryzysowego muszą być zdolne do prowadzenia operacji z udziałem wszystkich trzech rodzajów sił zbrojnych, we współpracy z sojusznikami. W trakcie tych dyskusji wybuchła krwawa wojna domowa w Ruandzie, gdzie znajdowali się m.in. obywatele RFN.
Wojna ujawniła, że Niemcy nie są w stanie zapewnić bezpieczeństwa swoim obywatelom przebywającym aktualnie w Ruandzie. Ewakuację przeprowadzili belgijscy spadochroniarze. Niemiecki minister obrony Volker Rühe zezwolił na rozpoczęcie prac nad jednostką, która pozwoli m.in. na ewakuację obywateli niemieckich poza granicami RFN. W 1994 r. opracowano podstawową koncepcję przyszłych niemieckich sił specjalnych. KSK zaczęto tworzyć w 1996 r., natomiast oficjalnie została ona utworzona 1 kwietnia 1997 r.
KSK swój chrzest bojowy przeszła na Bałkanach, kiedy brała udział w operacjach związanych z aresztowaniami zbrodniarzy wojennych. Działała też kilkakrotnie w Bośni i Hercegowinie oraz w Kosowie, szczegóły tych działań nie zostały ujawnione. Aktualnie jednostka bierze udział w operacji Enduring Freedom, działając m.in. w składzie Task Force K-Bar ("Combined Joint Special Operations Task Force – South") oraz wykonuje operacje na terenie Afganistanu w ramach ISAF.
KSK obok przedstawicieli sił specjalnych z 7 innych państw (Australii, Danii, Kanady, Norwegii, Nowej Zelandii i Turcji), stanowiła część Połączonego Zespołu do Zadań Specjalnych – Południe (JSOTF-South), który od października 2001 do kwietnia 2002 skutecznie tropił i zwalczał Talibów i Al-Ka’idę w południowym Afganistanie.

</doc>
<doc id="4707926" url="https://pl.wikipedia.org/wiki?curid=4707926" title="Sheikh Hasina Wajed">
Sheikh Hasina Wajed



</doc>
<doc id="4707928" url="https://pl.wikipedia.org/wiki?curid=4707928" title="Marzena Zielińska">
Marzena Zielińska

Marzena Zielińska – polska anestezjolog, dr hab. nauk medycznych, adiunkt Katedry i Kliniki Anestezjologii i Intensywnej Terapii Wydziału Lekarskiego Uniwersytetu Medycznego im. Piastów Śląskich we Wrocławiu.
Życiorys.
17 czerwca 1997 obroniła pracę doktorską "Ocena przydatności i bezpieczeństwa stosowania morfiny metodą analgezji sterowanej przez pacjenta-PCA w leczeniu bólu pooperacyjnego u dzieci", 26 kwietnia 2018 habilitowała się na podstawie pracy zatytułowanej "Sepsa i wstrząs septyczny u dzieci-odpowiedź immunologiczna ustroju a obraz kliniczny". 
Objęła funkcję adiunkta w Katedrze i Klinice Anestezjologii i Intensywnej Terapii na Wydziale Lekarskim Uniwersytetu Medycznego im. Piastów Śląskich we Wrocławiu.

</doc>
<doc id="4707931" url="https://pl.wikipedia.org/wiki?curid=4707931" title="Ojrzanowscy herbu Junosza">
Ojrzanowscy herbu Junosza

Ojrzanowscy herbu Junosza – polski ród szlachecki.
Pochodzenie.
Główna gałąź Ojrzanowskich geograficznie pochodzi z południowej części średniowiecznej ziemi łęczyckiej, od 1352 r. przekształconej w Województwo Łęczyckie. Tam w powiecie brzezińskim znajdują się w pobliżu siebie dwie starożytne osady stanowiące gniazda rodowe Ojrzanowskich Junoszów: Ojrzanów, od którego pochodzi nazwisko i Sangrodz. Pierwsza wzmianka o Ojrzanowie pochodzi z roku 1285, a o Sangrodzu z 1335. Badania wykazują, że Ojrzanów powstał w drugim okresie osadnictwa powiatu brzezińskiego: lata 1138 – 1250, natomiast Sangrodz powstał wcześniej, w pierwszym okresie osadnictwa powiatu brzezińskiego, w okresie VI w. do ok. 1138 r. Obie wsie początkowo stanowiły własność dóbr biskupich. Pod koniec XIII w. przeszły pod jurysdykcję książąt łęczyckich (Ojrzanów w 1285 r. na mocy decyzji księcia Leszka Czarnego). Obie wsie należały do parafii w Małczu.
Początki rodu.
Pod koniec XIV w. w Sangrodzu mieszkał Jakusz (Jakub) z rodu Junoszów wraz z żoną Heleną, a jego dwaj bracia Andrzej Bandzeliszka (Andrzej z Sangrodza) i Dadźbóg, pleban w Gorzycach i kanonik sandomierski, co najmniej od 1393 r. byli właścicielami Ojrzanowa. Odtąd przez najbliższe dwa wieki Ojrzanowscy gospodarzyli w Ojrzanowie i Sangrodzu. W 1576 r. Jakub i Jan Ojrzanowscy posiadali w Ojrzanowie młyn, 4 łany kmiece, karczmę z szynkarzem, 1 zagrodę pustą i 8 osadników. W Sangrodzu zaś 4 łany, 4 zagrody, karczmę, młyn, 1 łan pusty, 9 osadników. Wyprzedaże, zamiany a przede wszystkim podziały rodzinne doprowadziły do rozdrobnienia stanu posiadania, skutkiem czego Ojrzanowscy z początkiem XVII w. opuścili rodzinne strony osiedlając się w województwach sieradzkim, kaliskim, poznańskim, a także na Mazowszu i w Małopolsce. Gdziekolwiek jednak rzuciły ich losy, zawsze skutecznie władali, zarządzali lub administrowali podległymi włościami, a przy tym brali aktywny udział w utrwalaniu i rozwijaniu pomyślności rodziny oraz swojego kraju.
Pisownia nazwiska.
Pochodzenie nazwiska rodowego związane jest siedliskiem rodu – Ojrzanowem. Ponieważ w pierwotnej łacinie i średniowiecznym języku polskim nie występowała litera „j”, w powszechnym użyciu była w jej obecnym miejscu samogłoska „y”. Praktycznie dopiero od połowy XIX w. zaczęło się upowszechnianie w języku polskim litery „j”, co z czasem doprowadziło do występowania podwójnej pisowni nazwiska: Oyrzanowski – Ojrzanowski. Występuje tak do dziś, nawet w bliskiej rodzinie: ojciec – syn – bracia. Nie mniej jednak, bez względu na pisownie, etymologiczne pochodzenie nazwiska bierze swój rodowód od Ojrzanowa.
Kalendarium.
Ojrzanowski h. Junosza:

</doc>
<doc id="4707935" url="https://pl.wikipedia.org/wiki?curid=4707935" title="Stadion SRC Slavija">
Stadion SRC Slavija

Stadion SRC Slavija – stadion piłkarski w Sarajewie Wschodnim, w Bośni i Hercegowinie. Został otwarty w 1996 roku. Może pomieścić 6000 widzów. Swoje spotkania rozgrywają na nim piłkarze klubu FK Slavija Sarajewo.

</doc>
<doc id="4707936" url="https://pl.wikipedia.org/wiki?curid=4707936" title="Henrik Larsson (lekkoatleta)">
Henrik Larsson (lekkoatleta)

Henrik Larsson (ur. 30 września 1999) – szwedzki lekkoatleta, sprinter.
Medalista halowych mistrzostw Europy (2023), mistrzostw Europy juniorów młodszych (2016) oraz młodzieżowych mistrzostw Europy (2019, 2021).

</doc>
<doc id="4707937" url="https://pl.wikipedia.org/wiki?curid=4707937" title="Gradski SRC stadion Slavija">
Gradski SRC stadion Slavija



</doc>
<doc id="4707938" url="https://pl.wikipedia.org/wiki?curid=4707938" title="Ruch 8 Lipca">
Ruch 8 Lipca

Ruch 8 Lipca albo Inicjatywa 8 Lipca – nazwa podjętego w 1989 roku politycznego przedsięwzięcia, mającego na celu zorganizowanie na nowo lewicy w PRL, w miejsce tracącej poparcie i wpływy Polskiej Zjednoczonej Partii Robotniczej. Swoją nazwę wziął od daty utworzenia.
Po opublikowaniu przez Adama Michnika 3 lipca 1989 w Gazecie Wyborczej artykułu „Wasz prezydent, nasz premier” pojawiły się różnorodne reakcje różnych środowisk; między innymi I sekretarz Komitetu Uczelnianego PZPR Uniwersytetu Warszawskiego rozesłał zaproszenia do grupy działaczy tzw. partyjnej inteligencji. Na spotkanie przyjechało około 80 osób (głównie z Warszawy, Krakowa, Katowic i Poznania), wśród nich m.in. prof. Jerzy Wiatr, Tomasz Nałęcz, Janusz Reykowski, Aleksander Kwaśniewski, Hieronim Kubiak, Andrzej Kurz, Andrzej Urbańczyk, Andrzej Kobielski, Leszek Jaśkiewicz, Danuta Waniek, Tadeusz Rosłanowski, Kazimierz Kik (utworzyli oni zespół koordynacyjno-redakcyjny, który stworzył dokument programowy „Inicjatywy 8 Lipca”) oraz Zbysław Rykowski.
Uczestnicy spotkania uznali, że najlepszym rozwiązaniem będzie doprowadzenie do rozwiązania PZPR i powołanie w jej miejsce nowej partii socjaldemokratycznej. Pół roku później, 27 stycznia 1990 rozpoczął się XI zjazd PZPR, podczas którego PZPR została rozwiązana, a jej miejsce zajęła utworzona 29 stycznia Socjaldemokracja Rzeczypospolitej Polskiej, której pierwszym przewodniczącym został uczestnik Inicjatywy 8 Lipca – Aleksander Kwaśniewski. 

</doc>
<doc id="4707939" url="https://pl.wikipedia.org/wiki?curid=4707939" title="Michał Markowski (żołnierz)">
Michał Markowski (żołnierz)

Michał Markowski (ur. 25 listopada 1897 w Jazłowcu, zm. 25 czerwca 1926 w Tarnopolu) – kapitan piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 25 listopada 1897 w Jazłowcu, w ówczesnym powiecie buczackim Królestwa Galicji i Lodomerii, w rodzinie Andrzeja i Anny z Ciecierskich.
Ukończył seminarium nauczycielskie w Buczaczu, a w styczniu 1912 roku został członkiem Związku Strzeleckiego. W sierpniu 1914 r. wstąpił do Legionów Polskich i służył w 2 pułku piechoty (kampania karpacka), a następnie od wiosny 1915 r. w 4 kompanii 4 pułku piechoty (walki na Lubelszczyźnie i froncie wołyńskim). W szeregach tych jednostek przebył cały szlak bojowy Legionów Polskich. Po kryzysie przysięgowym działał w Polskiej Organizacji Wojskowej. 
Od listopada 1918 w odrodzonym Wojsku Polskim, wziął udział w odsieczy Lwowa (w grudniu 1918 roku). Uczestnik wojny polsko-bolszewickiej w szeregach I batalionu 4 pułku piechoty Legionów (wchodzącego w skład 2 Dywizji Piechoty Leg.). 
15 lipca 1919 jako podoficer byłych Legionów Polskich został mianowany z dniem 1 czerwca 1919 podporucznikiem piechoty. 30 lipca 1920 został mianowany porucznikiem z dniem 1 maja 1920. W trakcie walk dowodził 1. kompanią swego pułku. Szczególne zasługi położył w dniach 23-24 września 1920 roku w trakcie bitwy nad Niemnem, kiedy to podejmował kilkukrotne skuteczne ataki na wroga. Za wykazane w tej bitwie męstwo został odznaczony Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2662 z 28 lutego 1921 roku (opublikowanym w Dzienniku Personalnym Ministerstwa Spraw Wojskowych Nr 12 z dnia 26 marca 1921 roku). 14 października 1920 został zatwierdzony z dniem 1 kwietnia 1920 w stopniu kapitana, w piechocie, w grupie oficerów byłych Legionów Polskich.
Po zakończeniu działań wojennych pozostał w Wojsku Polskim. Na dzień 1 czerwca 1921 pełnił nadal służbę w 4 pułku piechoty Legionów. Dekretem Naczelnika Państwa i Wodza Naczelnego z dnia 3 maja 1922 r. (sygnatura: L. 19400/O.V.) został zweryfikowany w stopniu kapitana ze starszeństwem z dnia 1 czerwca 1919 r. i 1677. lokatą w korpusie oficerów piechoty. 30 września 1922, w związku z „wyrównaniem stanów piechoty”, otrzymał przeniesienie do 54 pułku piechoty w Tarnopolu. 24 lutego 1923 dowódca 54 pp przydzielił go na stanowisko dowódcy 6. kompanii. Zmarł nagle 25 czerwca 1926 w Tarnopolu, w wyniku udaru cieplnego.
11 lutego 1923 w Białej Podlaskiej ożenił się z Zofią z Andronowskich, dzieci nie miał.

</doc>
<doc id="4707941" url="https://pl.wikipedia.org/wiki?curid=4707941" title="Andrzej Hendrich">
Andrzej Hendrich

Andrzej Bogusław Hendrich – polski biofizyk, dr hab. nauk medycznych, profesor nadzwyczajny i kierownik Katedry i Zakładu Biologii i Parazytologii Lekarskiej Wydziału Lekarskiego Uniwersytetu Medycznego im. Piastów Śląskich we Wrocławiu.
Życiorys.
Obronił pracę doktorską, 28 maja 2004 habilitował się na podstawie pracy zatytułowanej "Wpływ wybranych, aktywnych biologicznie związków wielopierścieniowych na strukturę oraz właściwości biofizyczne lipidowej fazy błon". 7 stycznia 2014 nadano mu tytuł profesora w zakresie nauk medycznych.
Objął funkcję profesora nadzwyczajnego i kierownika w Katedrze i Zakładzie Biologii i Parazytologii Lekarskiej na Wydziale Lekarskim Uniwersytetu Medycznego im. Piastów Śląskich we Wrocławiu. 
Piastuje stanowisko dziekana Wydziału Lekarskiego Uniwersytetu Medycznego im. Piastów Śląskich we Wrocławiu, a także był członkiem zarządu, oraz sekretarzem Polskiego Towarzystwa Biofizycznego i członkiem Komitetu Biochemii i Biofizyki na II Wydziale Nauk Biologicznych i Rolniczych Polskiej Akademii Nauk.

</doc>
<doc id="4707942" url="https://pl.wikipedia.org/wiki?curid=4707942" title="Sosnowski (muzyk)">
Sosnowski (muzyk)

Sosnowski albo Bart Sosnowski, właśc. Bartosz Sosnowski (ur. 30 kwietnia 1983 w Warszawie, zm. 8 września 2021 tamże) – polski piosenkarz bluesowy, kompozytor, gitarzysta; grał również na banjo i instrumentach perkusyjnych. Miał charakterystyczny, chropowaty głos.
Życiorys.
Jego debiutancki album został zarejestrowany w całości na sprzęcie, który mieści się w jednej torbie podróżnej, stąd jego nazwa "The Hand Luggage Studio". Znany był z występów na festiwalach: Enea Spring Break, ZEW się budzi Festiwal, Suwałki Blues Festival, Polish Blues Challenge czy Blues Maraton. Wystąpił również na Męskim Graniu. Nagrodzony Nagrodą Muzyczną Programu Trzeciego – „Mateusz”, „Szczotą” na Offensywie De Luxe, a także Grand Prix na Suwałki Blues Festival czy drugim miejscem w plebiscycie magazynu „Twój Blues” w kategorii "Odkrycie roku". Polski reprezentant na European Blues Challenge 2020 w Holandii. Nominowany do Fryderyka 2020 w kategorii "Album roku blues". Zmarł nagle w wieku 38 lat. Pochowany na Cmentarzu Bródnowskim (kwatera 14I-6-12).

</doc>
<doc id="4707946" url="https://pl.wikipedia.org/wiki?curid=4707946" title="Morskie Oko w Cieplicach Śląskich-Zdroju – punkt widokowy">
Morskie Oko w Cieplicach Śląskich-Zdroju – punkt widokowy

Morskie Oko w Cieplicach Śląskich-Zdroju – punkt widokowy z którego rozpościera się panorama na zachodnie Karkonosze oraz Góry Izerskie. Swoją względną wysokość zawdzięcza położeniu na kopule granitowej, która jest dominantą w okolicznym krajobrazie. W XX wieku istniał w tym miejscu kamieniołom granitu.
Nazwa.
Morskie Oko to powszechnie znane jezioro typu karowo-morenowego znajdujące się w Tatrach, ta sama nazwa została wykorzystana przez mieszkańców Jeleniej Góry dla małego zbiornika wodnego znajdującego się pomiędzy dwoma skalnymi ścianami co ma nawiązywać do wspomnianego wcześniej jeziora w Karpatach. Nazwa została oficjalnie przyjęta przez stowarzyszenie Moje Karkonosze w roku 2019 podczas tworzenia Cieplickiego Szlaku Spacerowego.
Położenie.
Morskie Oko znajduje się na wysokości około 400 m n.p.m. w dzielnicy Jeleniej Góry — Cieplicach Śląskich-Zdroju i graniczy bezpośrednio od południowego wschodu z terenem cieplickiego cmentarza komunalnego przy ulicy Krośnieńskiej 58. Punkt widokowy mieści się w granicach gminy miasta Jelenia Góra, a według podziału fizyczno-geograficznego w obrębie mezoregionu Kotlina Jeleniogórska. Centrum Cieplic znajduje się około 1,5 km w linii prostej w kierunku północno-zachodnim od opisywanego obiektu.
Geneza.
Istnieje kilka teorii objaśniających powstanie Kotliny Jeleniogórskiej, które opierają się na istnieniu zapadliska będącego dnem kotliny gdzie dostrzec możemy szczyty pomniejszych pasm wzniesień o układzie wyspowym. Najbardziej popularna teoria wiąże ze sobą genezę tektoniczno-wietrzeniową tego mezoregionu. Granit jako bardziej odporna skała ulegał denudacji znacznie wolniej niż otaczające go formacje skalne co doprowadziło do powstania pagórkowatego krajobrazu w neogenie na skutek intensywnej erozji i usuwania zwietrzałego materiału. Przykładem kopuły granitowej, tworzącej krajobraz Kotliny Jeleniogórskiej jest skała górująca nad Morskim Okiem. Wychodnia skalna ma względną wysokość 15 metrów względem otaczającego terenu, co świadczy o większej odporności granitu porfirowatego od otaczających go osadów, które uległy wspomnianemu wcześniej wietrzeniu i transportowi. Cały obiekt możemy podzielić na dwie części według sztucznej granicy jaką jest wyrobisko po kamieniołomie. Mniejsza część znajduje się w kierunku południowo-zachodnim od wspomnianej granicy, natomiast ta większa gdzie jest zlokalizowany punkt widokowy — w kierunku północno-wschodnim. Druga część ma długość około 100 m i szerokość około 20 m. Obwód wychodni skalnej wynosi około 300 m, a jej niemalże pionowa ściana ma wysokość około 14 m — u jej podnóża powstał mały zbiornik wodny wypełniający wyrobisko i zasilany wodami opadowymi wspomniany w akapicie "Nazwa".
Materiały historyczne.
Materiały kartograficzne jakimi są niemieckie mapy topograficzne Messtischblatt z 1939 roku pokazują, że w miejscu dzisiejszego Morskiego Oka istniał kiedyś kamieniołom granitu, który funkcjonował na tych terenach w XX w., co wyjaśniałoby genezę dwóch niemalże pionowych ścian skalnych. Bezpośrednim dowodem na tego typu działalność górniczą są odwierty widoczne na ścianach skalnych oraz regularne spękania. Bazując na materiałach kartograficznych, można wykluczyć wcześniejsze wykorzystanie tego obiektu w XVIII w. ponieważ nie jest on w żaden sposób oznaczony na mapie Ludwika Wilhelma Reglera z 1764 r..
Współczesne zagospodarowanie.
Po zakończeniu II Wojny Światowej, gdy Dolny Śląsk znalazł się w granicach Polski, miejsce to przestało być użytkowane i tylko okoliczni mieszkańcy korzystali z niego jako cel wędrówek pieszych. W 2018 roku powstało stowarzyszenie o nazwie "Moje Karkonosze", które podjęło się między innymi stworzenia Głównego Cieplickiego Szlaku Spacerowego, którego jedną z atrakcji jest właśnie Morskie Oko. W 2019 roku zostały wykonane prace porządkowe w tym miejscu oraz oznakowano szlak pieszy. Panorama, która rozpościera się z tego punktu widokowego pozwala obserwować południową część Kotliny Jeleniogórskiej, zachodnią część Karkonoszy ze Śnieżnymi Kotłami oraz Góry Izerskie.

</doc>
<doc id="4707947" url="https://pl.wikipedia.org/wiki?curid=4707947" title="Stadion Otoka">
Stadion Otoka

Stadion Otoka – stadion piłkarski w Sarajewie, stolicy Bośni i Hercegowiny. Został otwarty w 1993 roku. Może pomieścić 5000 widzów. Swoje spotkania rozgrywają na nim piłkarze klubu FK Olimpik Sarajewo oraz piłkarki zespołu ŽNK SFK 2000 Sarajevo.

</doc>
<doc id="4707950" url="https://pl.wikipedia.org/wiki?curid=4707950" title="Alessandro Attene">
Alessandro Attene

Alessandro Attene (ur. 10 września 1977 w Recanati) – włoski lekkoatleta, sprinter.
Medalista Młodzieżowych Mistrzostw Europy (1997), Letniej Uniwersjady (1999) oraz Igrzysk Śródziemnomorskich (2005). Trzykrotny mistrz Włoch w biegu na 200 metrów. Uczestnik Letnich Igrzysk Olimpijskich (Sydney 2000) w biegu na 400 metrów.

</doc>
<doc id="4707955" url="https://pl.wikipedia.org/wiki?curid=4707955" title="The Hand Luggage Studio">
The Hand Luggage Studio

The Hand Luggage Studio – debiutancki album bluesowego muzyka Sosnowskiego, początkowo wydany własnym sumptem 7 września 2018 i ponownie 4 października 2019 w wytwórni Mystic Production. Nominacja do Fryderyka 2020 w kategorii Album Roku Blues.

</doc>
<doc id="4707962" url="https://pl.wikipedia.org/wiki?curid=4707962" title="Kjell Provost">
Kjell Provost

Kjell Provost (ur. 21 czerwca 1977 w Ostendzie) – belgijski lekkoatleta, sprinter.
Medalista Młodzieżowych Mistrzostw Europy (1997). Siedmiokrotny mistrz Belgii w biegu na 400 metrów.

</doc>
<doc id="4707964" url="https://pl.wikipedia.org/wiki?curid=4707964" title="Mercedes Mason">
Mercedes Mason

Mercedes Mason (ur. jako Mercedes Masöhn 3 marca 1983 w Linköping) – amerykańsko-szwedzka aktorka perskiego pochodzenia, która wystąpiła m.in. w serialach "Fear the Walking Dead", "Rekrut" i "The Finder".

</doc>
<doc id="4707966" url="https://pl.wikipedia.org/wiki?curid=4707966" title="Mercedes Masohn">
Mercedes Masohn



</doc>
<doc id="4707967" url="https://pl.wikipedia.org/wiki?curid=4707967" title="Mercedes Masöhn">
Mercedes Masöhn



</doc>
<doc id="4707972" url="https://pl.wikipedia.org/wiki?curid=4707972" title="Skwater">
Skwater



</doc>
<doc id="4707980" url="https://pl.wikipedia.org/wiki?curid=4707980" title="Chce się śpiewać">
Chce się śpiewać

Chce się śpiewać (artyści niepełnosprawni śpiewają piosenki Sławka Wierzcholskiego) – album z nowymi interpretacjami 17 utworów Sławka Wierzcholskiego wydany przez Centrum Rehabilitacji im. ks. Biskupa Jana Chrapka w Grudziądzu z okazji jubileuszu 25-lecia tej fundacji. Piosenki wykonują młode osoby niepełnosprawne z Teatru Życie, jak: Przemek Rogalski, Monika Młot, Daria Barszczyk, Przemek Cackowski, Aneta Szynol, Michał Karol Wiśniewski, Joanna Przyborowska, Natalia Smogulecka; ostatni utwór zaśpiewał sam Wierzcholski. Wokalistom towarzyszy zespół instrumentalny Bartosza Staszkiewicza (gitarzysta Nikodem Wróbel, basista Michał Rybka i perkusista Waldemar Franczyk) odpowiedzialny również za nowe aranżacje piosenek. Album uzyskał nominację do Fryderyka 2020 w kategorii Album Roku Blues.

</doc>
<doc id="4707997" url="https://pl.wikipedia.org/wiki?curid=4707997" title="70 Armia (ZSRR)">
70 Armia (ZSRR)

70 Armia () – związek operacyjny Armii Czerwonej z okresu II wojny światowej.
Historia.
70 Armia wchodziła w skład 1 Frontu Białoruskiego. Dowodzona przez gen. płk Wasilija Popowa brała udział w operacji Bagration. W czasie wybuchu powstania warszawskiego (1 sierpnia 1944) zdobyła twierdzę Brześć i toczyła walki z resztkami niemieckich wojsk w rejonie Brześcia.
Następnie w składzie wojsk 2 Frontu Białoruskiego uczestniczyła w ofensywie zimowej i operacji berlińskiej. W ramach operacji pomorskiej brała udział w walkach o Bytów. 
Anieli Wołodinie uczestniczce walk o Bytów, w 25 rocznicę wyzwolenia ziemi bytowskiej, władze miasta nadały godność honorowego obywatela Bytowa.

</doc>
<doc id="4707999" url="https://pl.wikipedia.org/wiki?curid=4707999" title="Michel Aurillac">
Michel Aurillac

Michel Aurillac (ur. 11 lipca 1928 w Marsylii, zm. 6 lipca 2017 w Paryżu) – francuski polityk i prawnik, deputowany, w latach 1986–1988, minister.
Życiorys.
Absolwent Instytutu Nauk Politycznych w Paryżu. W 1953 ukończył École nationale d’administration. Podjął w tym samym roku pracę w Radzie Stanu jako audytor. Obejmował następnie liczne stanowiska urzędnicze, pełnił funkcję prefekta w różnych departamentach i regionach, był też dyrektorem gabinetu ministra spraw wewnętrznych Michela Poniatowskiego.
Był politykiem Zgromadzenia na rzecz Republiki (RPR). Od 1978 do 1981 i w 1986 był deputowanym do Zgromadzenia Narodowego. W latach 1985–1992 zajmował stanowisko wiceprzewodniczącego rady departamentu Indre. Od marca 1986 do maja 1988 był ministrem ds. współpracy w drugim rządzie premiera Jacques’a Chiraca.
W latach 1981–1993 kierował think tankiem Club 89, po czym został jego honorowym przewodniczącym. Pod koniec lat 80. podjął praktykę adwokacką. Zajmował się też arbitrażem. Był autorem publikacji książkowych.

</doc>
<doc id="4708000" url="https://pl.wikipedia.org/wiki?curid=4708000" title="Futon">
Futon

 – tradycyjne japońskie posłanie. 
Składa się z materaca (敷き布団 "shiki-buton") i kołdry (掛け布団 "kake-buton").
Futony po wyjęciu na noc z szafy ściennej (押入れ "oshiire") układa się na tatami. Po ich zwinięciu i włożeniu do szafy rano zyskuje się na dzień wolną przestrzeń w pomieszczeniu, którą można wykorzystać do innych celów. 

</doc>
<doc id="4708006" url="https://pl.wikipedia.org/wiki?curid=4708006" title="Czarny motyl (album)">
Czarny motyl (album)

Czarny motyl – piąty album polskiej grupy Jamal, wydany 24 maja 2019 przez Wydawnictwo Agora. Nominacja do Fryderyka 2020 w kategorii Album Roku Blues.

</doc>
<doc id="4708008" url="https://pl.wikipedia.org/wiki?curid=4708008" title="Arkadiusz Stempin">
Arkadiusz Stempin

Arkadiusz Stempin (ur. 1964) – polski historyk i politolog, doktor habilitowany, profesor nadzwyczajny Wyższej Szkoły Europejskiej im. ks. Józefa Tischnera w Krakowie.
Życiorys.
W 1990 ukończył studia na kierunku historia na Uniwersytecie Jagiellońskim. Został także absolwentem studiów germanistycznych w Albert-Ludwigs-Universität we Fryburgu. Tam też uzyskał doktorat (2003) i habilitację (2008). W 2009 został kierownikiem Katedry im. Konrada Adenauera w Wyższej Szkole Europejskiej im. ks. J. Tischnera.
Występował jako komentator polityczny portalu Tok FM, telewizji Polsat i telewizji Superstacja.
Publikacje.
Opublikował m.in. 

</doc>
<doc id="4708014" url="https://pl.wikipedia.org/wiki?curid=4708014" title="Parlament Andyjski">
Parlament Andyjski

Parlament Andyjski (hiszp. "Parlamento Andino"), Parlandino – instytucja utworzona 25 października 1979 roku na mocy Porozumienia z Kartageny. Działalność rozpoczęła w styczniu 1984 w ramach Paktu Andyjskiego.
W latach 1991-2006 zasiadało 5 przedstawicieli z Wenezueli. Od 2013 roku w pracach parlamentu uczestniczą posłowie z Chile.
Kompetencje.
Parlament Andyjski był z chwilą powstania tylko instytucja doradczą. Większe kompetencje zyskał w 1996 roku na mocy Protokołu Trujillo, zyskał realną władzę jako instytucja ponadnarodowa.
Przedstawia rządom państw projekty ustaw dotyczące integracji regionalnej, Zgodnie ze swoim statutem jest gwarantem praw obywatelskich i demokracji we Wspólnocie Andyjskiej. W tym celu posiada uprawnienia kontrolne względem pozostałych instytucji tej organizacji.
Ordynacja.
Deputowani byli początkowo desygnowani przez parlamenty swoich krajów. Obecnie są wybierani w wyborach powszechnych przez obywateli Kolumbii, Ekwadoru, Peru, Boliwii oraz Chile. Decyzja czy wybory są przeprowadzane bezpośrednio należy do rządu danego państwa. Z każdego państwa zasiada 5 posłów na czteroletnią kadencję. Głosowanie jest możliwe w systemie elektronicznym.
Wybory nie są przeprowadzane w jednym terminie; w danym państwie pokrywają się one z datą wyborów do parlamentów krajowych.
Siedziba i organy.
Pierwsza siedziba miała miejsce w Limie. Obecnie budynek parlamentu znajduje się w Bogocie w Kolumbii. Sesje plenarne odbywają się raz w miesiącu przez kilka dni. Ponadto istnieją oddziały regionalne przy parlamentach krajowych. Posłowie wybierają ze swego grona prezydium (przewodniczący i czterech wiceprzewodniczących). Powołują także komisje parlamentarne.
Przed wejściem w życie Protokołu z Trujillo pracami parlamentu kierował Sekretarz Generalny,
W pracach są obecni obserwatorzy z Hiszpanii, Meksyku, Panamy, Argentyny i Maroka. 

</doc>
<doc id="4708015" url="https://pl.wikipedia.org/wiki?curid=4708015" title="Ailatan">
Ailatan

Ailatan – album autorski Natalii Sikory wydany 24 maja 2019 przez Wydawnictwo Agora. Nominacja do Fryderyka 2020 w kategorii Album Roku Blues.

</doc>
<doc id="4708016" url="https://pl.wikipedia.org/wiki?curid=4708016" title="Ghonnella">
Ghonnella



</doc>
<doc id="4708022" url="https://pl.wikipedia.org/wiki?curid=4708022" title="Squotterzy">
Squotterzy



</doc>
<doc id="4708024" url="https://pl.wikipedia.org/wiki?curid=4708024" title="Osiedle Kolorowe (Opole)">
Osiedle Kolorowe (Opole)

Osiedle Kolorowe – osiedle w Opolu wchodzące w skład dzielnicy Malinka. Usytuowane jest we wschodniej części miasta, ok. 5 km od Rynku.
Osiedle powstało w latach 1999-2009. Dominuje na nim niska zabudowa, bloki 3-piętrowe. Istnieją bardzo dobre połączenia komunikacyjne (9 linii autobusowych).
Obszar Osiedla Kolorowego i położenie.
Osiedle usytuowane jest w obrębie ulic: Krzemieniecka, Lwowska oraz Tarnopolska. Od strony południowej graniczy z Osiedlem Malinka II (rozdziela je Aleja Solidarności).
Historia.
Budowa osiedla rozpoczęła się w 1999 r. Początkowo prace postępują szybko, jednak w 2000 r. deweloper (spółka Dobre Domy) składa wniosek o upadłość. Zapoczątkowało to ujawnienie afery korupcyjnej w ówcześnie rządzącej w Opolu partii SLD, co w kolejnych latach doprowadziło do aresztowań lokalnych liderów ugrupowania. Ostatecznie w latach 2006-2009 dokończono budowę osiedla.
Komunikacja.
Do osiedla prowadzi wiele połączeń komunikacyjnych. Można dotrzeć tu liniami autobusowymi 9, 10, 13, 15, 17, 18, 28 i nocnymi N1 oraz N15.

</doc>
<doc id="4708025" url="https://pl.wikipedia.org/wiki?curid=4708025" title="Arkadiusz Stępień">
Arkadiusz Stępień

Arkadiusz Stępień (ur. 15 marca 1969 w Olsztynie) – polski inżynier, dr hab. nauk rolniczych, adiunkt Katedry Agroekosystemów Wydziału Kształtowania Środowiska i Rolnictwa Uniwersytetu Warmińsko-Mazurskiego.
Życiorys.
W 1995 uzyskał tytuł magistra za pracę pt. "Wpływ różnych form nawozów organicznych na wysokość i jakość plonu buraka cukrowego" na Wydziale Rolniczym Akademii Rolniczej i Technicznej w Olsztynie. 27 czerwca 2000 obronił pracę doktorską "Produkcyjne i siedliskowe skutki różnych systemów nawożenia w zmianowaniu", 12 stycznia 2012 habilitował się na podstawie pracy zatytułowanej "Wpływ mączek mięsno-kostnych na właściwości gleby i plonowanie roślin".
Piastuje funkcję adiunkta w Katedrze Agroekosystemów na Wydziale Kształtowania Środowiska i Rolnictwa Uniwersytetu Warmińsko-Mazurskiego.

</doc>
<doc id="4708026" url="https://pl.wikipedia.org/wiki?curid=4708026" title="Kurt Matern">
Kurt Matern

Kurt Matern (ur. 23 września 1884 w Reszlu na Warmii, zm. 25 listopada 1968 w Paderborn) – niemiecki malarz i architekt.
Życiorys.
Kurt Matern urodził się w 1884 roku w Reszlu. Jego starszy brat Georg Matern był księdzem katolickim i historykiem. Kurt Matern ukończył szkołę średnią w Braniewie i uzyskał maturę 21 lutego 1905 roku. Następnie studiował architekturę na Politechnice w Karlsruhe (Hochschule Karlsruhe – Technik und Wirtschaft) oraz na Politechnice Gdańskiej, które to studia ukończył w 1909 roku uzyskując dyplom inżyniera. 23 października 1909 otrzymał dyplom Uniwersytetu Gdańskiego. Od 11 stycznia 1910 pracował jako referendarz ("Regierungsbauführer") w urzędzie konserwatora zabytków w Münster i zajmował się inwentarzem zabytków architektury i kultury Westfalii. Przez pewien czas był zatrudniony w dyrekcji kolei w Münster. Następnie wykładał jako asystent w katedrze malarstwa i rysunku odręcznego na Politechnice w Akwizgranie (obecnie RWTH Aachen).
W latach 1910–1912 Matern przebywał kilkakrotnie w letniej rezydencji cesarza Wilhelma II w majątku w Kadynach w Prusach Zachodnich, gdzie uwieczniał życie robotników rolnych na malowanych obrazach olejnych. Tworzył także liczne martwe natury oraz pejzaże. Dzieła Materna były pokazywane na wielu wystawach, m.in. w Gdańsku oraz w 1913 r. na Wielkiej Berlińskiej Wystawie Sztuki.
W 1913 Matern zdał egzamin państwowy w Berlinie jako architekt rządowy i do 31 lipca 1914 pracował w biurze budownictwa wojskowego w Gdańsku. Następnie został mianowany konserwatorem w Münster.
Od 1 stycznia 1915 Kurt Matern został diecezjalnym mistrzem budownictwa w diecezji Paderborn, a od 28 stycznia mianowany głównym konstruktorem. W 1915 założył w Paderborn biuro konstrukcyjne. Jednym z jego współpracowników był architekt Josef Lucas. Matern opracowywał także projekty graficzne reklam i banknotów zastępczych (tzw. "Notgeldscheine") podczas inflacji w Republice Weimarskiej w latach 1914–1923.
W 1930 zaprojektował i wybudował kościół parafialny pw. św. Bonifacego w Paderborn. Kierował następnie budowami i przebudowami obiektów sakralnych w Bochum, Bad Oeynhausen, Willebadessen i Menden.
Po zniszczeniach w czasie wojny katedry w Paderborn był odpowiedzialny za jej odbudowę. Wybudował także budynek seminarium duchownego Kolegium Leoninum (Leokonvikt), budynek administracyjny PESAG oraz budynek kasy oszczędnościowej w Padeborn. Ponadto zaprojektował wiele innych obiektów – m.in. nowy gmach seminarium duchownego w Braniewie.

</doc>
<doc id="4708028" url="https://pl.wikipedia.org/wiki?curid=4708028" title="Péter Andorai">
Péter Andorai

Péter Andorai (ur. 25 kwietnia 1948 w Budapeszcie, zm. 1 lutego 2020 tamże) – węgierski aktor teatralny i filmowy.
Kariera.
W 1976 roku ukończył studia na Uniwersytecie Teatru, Filmu i Telewizji w Budapeszcie. Wystąpił w ponad 90 filmach od 1975 roku. Zagrał w filmie "Zaufać" z 1980 roku, który został zgłoszony na 30. Międzynarodowy Festiwal Filmowy w Berlinie, gdzie zdobył nagrodę Srebrnego Niedźwiedzia dla najlepszego reżysera.

</doc>
<doc id="4708029" url="https://pl.wikipedia.org/wiki?curid=4708029" title="Reprezentacja Finlandii w Pucharze Gordona Bennetta">
Reprezentacja Finlandii w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Finlandii miał miejsce podczas 53. zawodów rozegranych w 2009 roku.
Wyniki.
Osiągnięcia drużyn w poszczególnych zawodach

</doc>
<doc id="4708032" url="https://pl.wikipedia.org/wiki?curid=4708032" title="Wydma Czołpińska">
Wydma Czołpińska

Wydma Czołpińska – rozległe, ruchome pole wydmowe w obrębie Słowińskiego Parku Narodowego, którego wysokość osiąga maksymalnie 56 metrów. 
Wydma Czołpińska wraz z Wydmą Łączką (Łącką) są najbardziej rozpoznawalnymi wydmami ruchomymi w parku.
Lokalizacja.
Wydma Czołpińska znajduje się w zachodniej części Słowińskiego Parku Narodowego i przechodzi przez nią czerwony szlak turystyczny. 
Najbliżej znajdującą się gminą jest Smołdzino, w powiecie słupskim. Wydma usytuowana jest w obrębie 35-metrowego pasa Mierzei Łebskiej, drugiej po Nizinie Gardeńsko-Łebskiej jednostce geomorfologicznej tworzącej Słowiński Park Narodowy.
Geneza i rozwój wydm Mierzei Łebskiej.
Wydmy ruchome Słowińskiego Parku Narodowego znajdują się na jednym z akumulacyjnych odcinków polskiego wybrzeża Morza Bałtyckiego. Powstała w tym miejscu Mierzeja Łebska odcina piaszczystą barierą Nizinę Gardeńsko-Łebską od otwartych wód morza. Akumulowany w obrębie mierzei materiał piaszczysty pochodzi z sąsiednich, erozyjnych partii wybrzeża. Transport utworu piaszczystego jest związany z działalnością prądów wzdłużbrzeżnych, równoległych do strefy brzegowej. 
Początki rozwoju reliefu Mierzei Łebskiej pochodzą z okresu subborealnego, jednak jej morfologia i zasięg stale podlegają zmianom, ze względu na przesuwanie się pasma aktywnych, nieustabilizowanych wydm. Krajobraz Mierzei Łebskiej cechuje się wysokim urozmaiceniem, ze względu na występowanie różnych typów wydm nadmorskich. Należą do nich wydmy przednie, paraboliczne oraz barchany, między którymi znajdują się obniżenia i zabagnienia.
Morfologia Wydmy Czołpińskiej.
Do najbardziej spektakularnych i rozpoznawalnych elementów krajobrazu Mierzei Łebskiej, a zarazem całego Słowińskiego Parku Narodowego, należą wysokie, strome, sierpowate barchany – wydma Czołpińska (56 metrów wysokości) i położona na wschodzie Wydma Łącka (30 metrów wysokości). W części pola Wydmy Czołpińskiej zachodzą procesy charakterystyczne dla wydm ruchomych. Odsłonięty w obrębie barchanu materiał piaszczysty na stokach dowietrznych jest obsuwany przez wiatr w dół wydmy, w postaci strumieni i języków piaskowych. Poprzez stałe zwiewanie ziaren piasku na stokach dowietrznych i ich akumulację po stronie zawietrznej, następuje przemieszczanie się mas piaszczystych, zwanych wędrówką wydmy.
Intensywny ruch ziaren piasku w obrębie odsłoniętych i pozbawionych roślinności partii pola wydmowego wpływa na zmiany jego morfologii i tworzenie się piaszczystych mikroform, np. nietrwałych ripplemarków.
Roślinność.
Wydma Czołpińska stanowi rozległy obszar o urozmaiconej rzeźbie i pokryciu terenu. W jej obrębie można wyróżnić dwa charakterystyczne dla wydm nadmorskich zbiorowiska roślinne, które sąsiadują z odsłoniętymi, stale rozwiewanymi partiami. Porośnięty grunt jest pokryty mniej lub bardziej zwartą okrywą porostów i krzewów, wraz z tworzącą się pod nimi cienką warstwą próchnicy. Nadziemne części roślin, wraz z podziemnym systemem korzennym utwardzają piaszczyste kopuły, uniemożliwiając rozwiewanie piasku. 
W środowisku botanicznym Wydmy Czołpińskiej można wyróżnić dwa główne zbiorowiska roślin, których pojawienie się wynika z litologii i usytuowania wydm. Położone blisko brzegu pagóry porośnięte wysokimi trawami, nazywane są wydmami białymi. Źdźbła traw: pospolitej piaskownicy zwyczajnej i wydmuchrzycy piaskowej wystają spod piaszczystej pokrywy, a ich korzenie zapobiegają przemieszczaniu się wydmy. 
Roślinność wydmy szarej, która znajduje się w znacznej odległości od linii brzegowej charakteryzuje się występowaniem niskiej murawy, składającej się z kępkowej trawy – szczotlichy siwej. 
Turystyka i ochrona przyrody.
Wydma Czołpińska znajduje się w obrębie strefy ścisłej ochrony „Mierzeja” w Słowińskim Parku Narodowym. Obszar ten chroni pasmo wydm Mierzei Łebskiej oraz porastające je specyficzne i rzadkie gatunki roślin nadmorskich. Nasilona aktywność procesów eolicznych w obrębie Słowińskiego Parku Narodowego na przestrzeni wieków, wynika z powiększającego się wpływu człowieka na tym obszarze. Działalność antropogeniczna, która przyczyniła się do erozji i –w efekcie– dynamicznego przemieszczania się piaszczystych wałów wydmowych w parku narodowym, dotyczy przede wszystkim wyrębu lasów oraz niekontrolowanego ruchu turystycznego. Walory oraz ranga parku narodowego sprawiają, że jest on odwiedzany przez niemal pół miliona turystów rocznie, którzy często poruszają się poza wyznaczonymi szlakami, powodując zmiany w środowisku wydmowym.

</doc>
<doc id="4708034" url="https://pl.wikipedia.org/wiki?curid=4708034" title="Christian Nucci">
Christian Nucci

Christian Nucci (ur. 31 października 1939 w Turenne w Algierii) – francuski polityk, minister delegowany.
Działalność polityczna.
W latach 1977-2008 był merem Beaurepaire. Od 1978 do 1982 i od 1986 do 1988 był deputowanym do Zgromadzenia Narodowego. W okresie od 8 grudnia 1982 do 20 marca 1986 był ministrem delegowanym ds. współpracy i rozwoju w drugim i trzecim rządzie premiera Mauroya i rządzie premiera Fabiusa.

</doc>
<doc id="4708035" url="https://pl.wikipedia.org/wiki?curid=4708035" title="ㅏ">
ㅏ

ㅏ – samogłoska należąca do grupy pisma hangul, do oznaczenia samogłoski otwartej przedniej niezaokrąglonej w języku koreańskim. Odpowiada ona polskiemu a.
Użycie.
W koreańskim ㅏ jest samogłoską łączącą się z następującymi spółgłoskami, poniżej są wymienione najprostsze przykłady:

</doc>
<doc id="4708047" url="https://pl.wikipedia.org/wiki?curid=4708047" title="Reprezentacja Danii w Pucharze Gordona Bennetta">
Reprezentacja Danii w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Danii miał miejsce podczas VII zawodów rozegranych w 1912 roku.
Wyniki.
Osiągnięcia drużyn w poszczególnych zawodach

</doc>
<doc id="4708050" url="https://pl.wikipedia.org/wiki?curid=4708050" title="Córdoba Open 2020">
Córdoba Open 2020

Córdoba Open 2020 – tenisowy turniej ATP kategorii ATP Tour 250 w sezonie 2020 z cyklu Córdoba Open rozgrywany w dniach 3–9 lutego 2020 roku w Córdobie na kortach ceglanych o puli nagród wynoszącej 610 010 dolarów amerykańskich.

</doc>
<doc id="4708053" url="https://pl.wikipedia.org/wiki?curid=4708053" title="Senegal na Letnich Igrzyskach Olimpijskich 1980">
Senegal na Letnich Igrzyskach Olimpijskich 1980

Senegal na Letnich Igrzyskach Olimpijskich 1980 – dokonania senegalskich sportowców uczestniczących w Letnich Igrzyskach Olimpijskich 1980. 
Senegal reprezentowało 32 zawodników (30 mężczyzn i 2 kobiety). Był to piąty start reprezentacji Senegalu na letnich igrzyskach olimpijskich.
Skład reprezentacji.
Koszykówka.
Pierwsza runda - (Grupa B)
Druga runda (Grupa B)
Lekkoatletyka.
Wszyscy uczestnicy odpadli w rundach eliminacyjnych.

</doc>
<doc id="4708057" url="https://pl.wikipedia.org/wiki?curid=4708057" title="Mariusz Gosek">
Mariusz Gosek

Mariusz Marek Gosek (ur. 20 sierpnia 1982 w Kielcach) – polski polityk i samorządowiec, od 2018 do 2020 członek zarządu województwa świętokrzyskiego, od 2020 poseł na Sejm IX kadencji.
Życiorys.
Z wykształcenia pedagog resocjalizacji, w 2005 ukończył studia magisterskie z pedagogiki na Wydziale Pedagogicznym i Nauk o Zdrowiu Akademii Świętokrzyskiej. Od 2005 do 2006 był współpracownikiem wicepremiera Przemysława Gosiewskiego, pełniącego w tym czasie m.in. funkcje ministra i wicepremiera. Potem do 2007 pozostawał inspektorem w gabinecie wojewody świętokrzyskiego Grzegorza Banasia. Od 2007 do 2009 pracował w Kieleckich Kopalniach Surowców Mineralnych. W latach 2009–2014 był asystentem europosła Jacka Włosowicza, później od 2015 do 2018 kierował jego biurem poselsko-senatorskim (prowadzonym wspólnie ze Zbigniewem Ziobrą).
W międzyczasie zaangażował się w działalność polityczną w ramach Solidarnej Polski, od 2015 do grudnia 2019 pozostawał jej sekretarzem generalnym, a w marcu 2017 zasiadł w zarządzie głównym. W 2018 wybrano go na radnego sejmiku świętokrzyskiego. 22 listopada tego samego roku został także członkiem zarządu województwa, odpowiedzialnym m.in. za transport, komunikację, edukację, sport i turystykę. W wyborach w 2019 kandydował do Sejmu w okręgu kieleckim (otrzymał 4621 głosów). Na początku 2020 uzyskał możliwość objęcia mandatu posła IX kadencji w miejsce wybranego do Parlamentu Europejskiego Dominika Tarczyńskiego (który objął przypadający Polsce dodatkowy mandat w PE), na co wyraził zgodę. Złożył ślubowanie 12 lutego 2020. W Sejmie został m.in. członkiem Komisji Administracji i Spraw Wewnętrznych, Komisji do Spraw Kontroli Państwowej oraz Komisji Sprawiedliwości i Praw Człowieka. W kwietniu 2022 powrócił na funkcję sekretarza generalnego Solidarnej Polski.
Życie prywatne.
Syn Jerzego i Genowefy. Jego narzeczoną została burmistrz Stąporkowa Dorota Łukomska.

</doc>
<doc id="4708059" url="https://pl.wikipedia.org/wiki?curid=4708059" title="Kepler-1658">
Kepler-1658

Kepler-1658 – jest rozwiniętą gwiazdą o typie widmowym F8 IV. Znajduje się w gwiazdozbiorze Łabędzia. Kepler-1658 oddalony jest od Układu Słonecznego o około 2570 lat świetlnych. 
Charakterystyka.
Kepler-1658 jest rozwiniętym żółto-białym podolbrzymem. Masa gwiazdy wynosi około 1,45 Mʘ, natomiast promień wynosi w przybliżeniu około 2,9 Rʘ. Temperatura gwiazdy wynosi 6216 ± 78 K. W 2009 roku z wykorzystaniem Kosmicznego Teleskopu Keplera zaobserwowano metodą tranzytu hipotetyczną planetę krążącą wokół Kepler-1658 i oznaczono ją jako obiekt . Zebrane dane były niewystarczające, by ostatecznie potwierdzić istnienie towarzysza gwiazdy. Była to pierwsza egzoplaneta zaobserwowana podczas misji Kepler, jednak dopiero najnowsze obserwacje wykonane w 2019 roku przez międzynarodowy zespół astronomów pod przewodnictwem Ashley Chontos, oficjalnie potwierdziły obecność planety typu gorący Jowisz, którą nazwano Kepler-1658 b.
Układ planetarny.
Gwiazda posiada układ planetarny złożony z jednej odkrytej planety Kepler-1658 b, okrążającej gwiazdę po lekko ekscentrycznej orbicie w odległości około 0,054 AU. Jest to odkryty w 2009 roku, a ostatecznie potwierdzony w 2019 roku gazowy olbrzym typu gorący Jowisz o masie ponad pięciokrotnie większej od Jowisza (MKepler-1658 b = 5,88 MJ).

</doc>
<doc id="4708062" url="https://pl.wikipedia.org/wiki?curid=4708062" title="All My Life (film)">
All My Life (film)

All My Life – amerykańsko-chiński dramat filmowy z 2020 roku w reżyserii Marca Meyers, zrealizowany na podstawie scenariusza Todda Rosenberga. Film opowiada historię, w której przyszły Pan Młody dowiaduje się, że choruje na raka. Scenariusz oparty jest na prawdziwej historii z życia Jennifer Carter i Solomona Chau. W rolach głównych Jessica Rothe, Harry Shum Jr.
Premiera w Wielkiej Brytanii odbyła się 23 października.
Produkcja.
W kwietniu 2017 roku ogłoszono, że Universal Pictures wykupiło prawa do scenariusza filmu Todda Rosenberg, który następnie w grudniu 2017 roku pojawił się na popularnym zestawieniu najlepszych scenariuszy, "Black List". W lipcu 2018 roku ogłoszono, że Marc Meyers wyreżyseruje film. We wrześniu 2019 roku Jessica Rothe dołączyła do obsady filmu. W październiku 2019 roku Harry Shum Jr. dołączył do obsady filmu. W listopadzie 2019 r. do obsady filmu dołączyli Michael Masini, Chrissie Fit,Greg Vrotsos, Jay Pharoah, Marielle Scott, Kyle Allen, Mario Cantone, Keala Settle i Ever Carradine. W grudniu 2019 roku do obsady filmu dołączyli Josh Brener i Jon Rudnitsky. 
Zdjęcia do filmu rozpoczęły się 31 października 2019, a ich główna część została zakończona 20 grudnia 2019 w Nowym Orleanie. W styczniu 2020 nagrano brakujące sceny na Bahamach. Montaż i edycję filmu zakończono w sierpniu 2020. 

</doc>
<doc id="4708063" url="https://pl.wikipedia.org/wiki?curid=4708063" title="RSV Braunsberg">
RSV Braunsberg

RSV Braunsberg ("Rasensportverein Braunsberg") – niemiecki piłkarski klub sportowy, istniejący w Braniewie (wówczas "Braunsberg") w okresie międzywojennym. Klub działał w latach 1919–1945 i grał przez jeden sezon w najwyższej lidze piłkarskiej okręgu Prus Wschodnich i Wolnego Miasta Gdańsk – Gauliga Ostpreußen.
Działalność klubu RSV Braunsberg.
Klub RSV Braunsberg istniał w Braniewie w okresie międzywojennym w latach 1919–1945. Boisko do gry posiadał za cmentarzem św. Magdaleny – w stronę kościoła św. Krzyża. Niestety brakowało w mieście profesjonalnego stadionu, toteż klub współkorzystał z utworzonego tu w 1892 roku trawiastego boiska szkolnego braniewskiego gimnazjum.
Plany budowy nowego obiektu sportowego opracowane za czasów burmistrza Ludwiga Kaysera (1929–1935) zostały zaprzepaszczone przez kolejnych z partyjnego nadania nieudolnych włodarzy Braniewa, chociaż sam klub zyskiwał popularność i nowych członków, zwłaszcza po tym jak w 1935 Braniewo stało się ponownie miastem garnizonowym i do klubu wstępowało wielu żołnierzy.
Dzięki rozszerzeniu w sezonie 1935/36 Gauligi Ostpreußen z 14 do 28 drużyn, "RSV Braunsberg" zakwalifikował się do tej najwyższej ligi. Klub zakończył sezon pięcioma punktami zdobytymi w dwunastu rozegranych meczach. Zamykał tabelę ustępując o jeden punkt Königsberger STV. Klub jako ostatni wypadał z grupy, lecz po tym sezonie klub i tak zawiesił swoją działalność. Wielu piłkarzy tego klubu przeszło wówczas do VFL Braunsberg, który w sezonie 1944/45 również awansował do najwyższej ligi Prus Wschodnich Gauliga Ostpreußen.
Klub sportowy RSV Braunsberg stał się jednym z pierwszych ośrodków nacjonalizmu w Braniewie, pierwsze antysemickie ekscesy miały miejsce już w latach 20. XX wieku, a więc na długo przed dokonanym w 1933 roku przejęciu władzy w Niemczech przez NSDAP i następującym przeobrażeniu demokracji w dyktaturę.

</doc>
<doc id="4708064" url="https://pl.wikipedia.org/wiki?curid=4708064" title="Open Sud de France 2020">
Open Sud de France 2020

Open Sud de France 2020 – tenisowy turniej ATP kategorii ATP Tour 250 w sezonie 2020 z cyklu Open Sud de France rozgrywany w dniach 3–9 lutego 2020 roku w Montpellier na kortach twardych w hali o puli nagród wynoszącej 606 350 euro.

</doc>
<doc id="4708069" url="https://pl.wikipedia.org/wiki?curid=4708069" title="Stanisław Mazur (matematyk)">
Stanisław Mazur (matematyk)



</doc>
<doc id="4708071" url="https://pl.wikipedia.org/wiki?curid=4708071" title="Rajd Wisły 1964">
Rajd Wisły 1964

14. Rajd Wisły – 14. edycja Rajdu Wisły. Był to rajd samochodowy rozgrywany od 19 do 20 września 1964 roku o współczynniku 3. Była to czwarta runda Rajdowych Samochodowych Mistrzostw Polski w roku 1964. Został rozegrany na nawierzchni asfaltowej. W rajdzie nie prowadzono klasyfikacji ogólnej tylko w poszczególnych klasach, w których startowali zawodnicy..

</doc>
<doc id="4708072" url="https://pl.wikipedia.org/wiki?curid=4708072" title="Maharashtra Open 2020">
Maharashtra Open 2020

Maharashtra Open 2020, właśc. Tata Open Maharashtra 2020 – tenisowy turniej ATP kategorii ATP Tour 250 w sezonie 2020 z cyklu Maharashtra Open rozgrywany w dniach 3–9 lutego 2020 roku w Pune na kortach twardych o puli nagród wynoszącej 610 010 dolarów amerykańskich.

</doc>
<doc id="4708077" url="https://pl.wikipedia.org/wiki?curid=4708077" title="Zimowy Rajd Ziemi Białostockiej 1963">
Zimowy Rajd Ziemi Białostockiej 1963

1. Zimowy Rajd Ziemi Białostockiej – 1. edycja Zimowego Rajdu Ziemi Białostockiej. Był to rajd samochodowy rozgrywany od 9 do 10 lutego 1963 roku. Była to pierwsza runda Rajdowych Samochodowych Mistrzostw Polski w roku 1963. Składał się z następujących prób: 2 odcinków specjalnych, 1 próby hamowania i 1 slalomu. Został rozegrany na śniegu i lodzie. Rajd rozegrany został w formie zjazdu gwiaździstego do Białegostoku. Zwycięzcą został Mieczysław Sochacki.
Wyniki końcowe rajdu.
Wyniki nieoficjalne.

</doc>
<doc id="4708080" url="https://pl.wikipedia.org/wiki?curid=4708080" title="Kazimierz Zacharewicz">
Kazimierz Zacharewicz

Kazimierz Zacharewicz (ur. 17 czerwca 1896 w Wilnie, zm. 7 lutego 1974 w Londynie) – podpułkownik pilot Wojska Polskiego, kawaler Orderu Virtuti Militari.
Życiorys.
Syn Kazimierza i Józefy. Ukończył szkołę realną i rozpoczął studia. Po wybuchu I wojny światowej we wrześniu 1916 roku została powołany do odbycia służby w armii carskiej. Został skierowany na szkolenie do szkoły oficerskiej w Carycynie. Po jego ukończeniu w marcu 1917 roku został mianowany dowódcą kompanii chemicznej w 3 zapasowym pułku piechoty. Od 1918 r. służył w Legii Rycerskiej I Korpusu Polskiego. Wszedł w skład 1. awiacyjnego oddziału wojsk polskich.
Po rewolucji październikowej przedostał się do Francji, gdzie w lutym 1919 roku wstąpił do armii Hallera. Przeszedł przeszkolenie w szkołach lotniczych w Istres oraz Avord. Otrzymał przydział do sformowanej we Francji 39 eskadry breguetów i w jej składzie powrócił do Polski. Został skierowany na kurs w Oficerskiej Szkole Obserwatorów Lotniczych. 25 października 1919 roku został przeniesiony do 59 eskadry breguetów. W jej składzie, od marca 1920 roku, brał udział w wojnie polsko-bolszewickiej. W lipcu 1920 roku został przeniesiony do 3 eskadry wywiadowczej. 
7 sierpnia 1920 roku wystartował do lotu wywiadowczego w rejonie Chełma i Uściługu, podczas którego zaatakował bombami i ogniem broni maszynowej oddziały Armii Czerwonej. Po wylądowaniu złożył szczegółowe meldunki w sztabie Frontu. 
15 sierpnia, podczas lotu rozpoznawczego, w rejonie Łukowa ostrzelał wykryte przez siebie tabory bolszewickie przemieszczające się w stronę Dęblina. 16 sierpnia, w załodze z por. obs. Stanisławem Ratomskim, przeprowadził rozpoznanie i zaatakował oddziały nieprzyjaciela na przedpolu grupy uderzeniowej Frontu Środkowego. Z tego lotu dostarczył meldunki do Sztabu Ścisłego Naczelnego Wodza. Loty o podobnym charakterze Kazimierz Zacharewicz wykonywał również 17 i 18 sierpnia 1920 roku. 
13 października 1920 roku, w załodze z ppor. obs. Józefem Sieczkowskim, wykonał głęboki lot rozpoznawczy na trasie Baranowicze-Kojdanów-Mińsk-Dukora-Samochwałowicze i z powrotem. W trakcie lotu polska załoga rozpoznała duże natężenie ruchu taborów nieprzyjaciela w rejonie Kojdanowa, na które przeprowadzili ataki bombowe i ostrzelali ogniem broni maszynowej. Wyniki rozpoznania pozwoliły uprzedzić 4. Armię o zamierzanym ataku Armii Czerwonej na Kojdanów. 
W 1921 roku otrzymał przydział do 3 pułku lotniczego, został skierowany został do szkoły lotniczej. Następnie służył w 1 pułku lotniczym, gdzie był adiutantem dowódcy dywizjonu. W lutym 1925 roku rozpoczął służbę w Głównej Wojskowej Stacji Meteorologicznej. W 1932 był jej kierownikiem. 27 czerwca 1935 roku został mianowany podpułkownikiem ze starszeństwem z 1 stycznia 1935 roku i 3. lokatą w korpusie oficerów aeronautyki. W 1937, po utworzeniu korpusu oficerów lotnictwa, został zaliczony do grupy technicznej. W 1939 był kierownikiem Kierownictwa Wojskowej Służby Meteorologicznej w Warszawie.
Po wybuchu II wojny światowej przedostał się do Wielkiej Brytanii, wstąpił do RAF i otrzymał numer służbowy P-0174. W listopadzie 1940 r. został szefem służby meteorologicznej w Inspektoracie Polskich Sił Powietrznych.
Po zakończeniu II wojny światowej nie zdecydował się na powrót do Polski, pozostał na emigracji. Zmarł 7 lutego 1974 roku w Londynie. Jest pochowany na Kensington Cemetery w Londynie (Sq. CB, gr. 28).

</doc>
<doc id="4708083" url="https://pl.wikipedia.org/wiki?curid=4708083" title="Mikołaj Malesza">
Mikołaj Malesza

Mikołaj Malesza (ur. 22 kwietnia 1954 w Krynkach) – polski scenograf teatralny i telewizyjny oraz malarz.
Absolwent Wydziału Architektury Wnętrz Akademii Sztuk Pięknych w Warszawie (1979). Jako scenograf jest od 1991 związany z Towarzystwem Wierszalin. Ponadto był autorem scenografii przedstawień w takich teatrach jak m.in.: Białostocki Teatr Lalek, Teatr Pinokio w Łodzi, Teatr Lalka w Warszawie, Teatr Lalek Guliwer w Warszawie, Teatr Lalek Banialuka w Bielsku-Białej, Teatr Rozmaitości w Warszawie, Teatr Baj w Warszawie, Teatr Animacji w Poznaniu, Narodowy Stary Teatr w Krakowie, Teatr Polski we Wrocławiu, Teatr Wybrzeże w Gdańsku, Teatr im. Stefana Jaracza w Łodzi, Teatr Powszechny w Warszawie oraz Teatr Telewizji.
Mąż reżyserki teatrów lalkowych Ewy Sokół-Maleszy.

</doc>
<doc id="4708084" url="https://pl.wikipedia.org/wiki?curid=4708084" title="Johnny Green">
Johnny Green



</doc>
<doc id="4708086" url="https://pl.wikipedia.org/wiki?curid=4708086" title="Jan Komar">
Jan Komar

Jan Komar (ur. 1978) – polski kompozytor muzyki filmowej i teatralnej, producent muzyczny.
Związany z Warszawą. Studiował na Collegium Civitas. Prowadzi studio nagrań. W 2019 nominowany do Nagrody za najlepszą autorską muzykę do polskiej produkcji na Festiwalu Muzyki Filmowej w Krakowie. Członek Stowarzyszenia Filmowców Polskich.

</doc>
<doc id="4708089" url="https://pl.wikipedia.org/wiki?curid=4708089" title="Józef Sieczkowski">
Józef Sieczkowski



</doc>
<doc id="4708090" url="https://pl.wikipedia.org/wiki?curid=4708090" title="Maria Stanisława Gutkowska-Rychlewska">
Maria Stanisława Gutkowska-Rychlewska

Maria Stanisława Gutkowska-Rychlewska (ur. 4 czerwca 1899 w Krakowie, zm. 24 września 1991 w Krakowie) – jedna z pierwszych studentek na Akademii Sztuk Pięknych w Krakowie, artystka malarka, graficzka, kustoszka Muzeum Narodowego w Krakowie, autorka podstawowego podręcznika z kostiumologii "Historia ubioru".
Życiorys.
Jej matką była Stanisława Julia z Peszkowskich, ojcem Roman Radosław Gutkowski. Maria urodziła się jako trzecie dziecko Gutkowskich, miała dwóch starszych braci Tadeusza i Romana.
W latach 1909-1917 uczyła się w Gimnazjum Żeńskim im. Królowej Jadwigi w Krakowie. Po zdaniu matury zapisała się na Wydział Filozoficzny Uniwersytetu Jagiellońskiego. Studiowała w latach 1917-1922 w charakterze słuchaczki zwyczajnej, historię sztuki, archeologię klasyczną i filozofię ścisłą. Jej praca doktorska miała tytuł: "Jan Nepomucen Głowacki (1802-1847)". Promotorem pracy był prof. Jerzy Mycielski. W swojej opinii na temat jej pracy napisał:
Promocja na dr filozofii (historia sztuki) odbyła się 7 grudnia 1923 r. przy obecności prorektora prof. Władysława Natansona, dziekana prof. Karola Estreichera oraz promotora prof. Jerzego Mycielskiego.
W czasie trwania studiów na Uniwersytecie Jagiellońskim w 1919 Maria zapisała się na Akademię Sztuk Pięknych w Krakowie. Wybrała pracownię Ignacego Pieńkowskiego. Studiowała tam przez osiem semestrów (z przerwami w latach 1919-1924). Potem była jeszcze w pracowni prof. Wojciecha Weissa (przez trzy semestry w latach 1924-1926), później Jana Wojnarowskiego (dwa semestry 1926-1927). W roku 1926 jako stypendystka Akademii Sztuk Pięknych w Krakowie wyjechała na siedem miesięcy do Francji i Włoch, żeby tam studiować w muzeach i bibliotekach. 26 czerwca 1927 otrzymała świadectwo ukończenia Akademii Sztuk Pięknych szkoły Specjalnej Grafiki. Otrzymała ocenę celującą. Od 1926 roku zaczęła brać udział w wystawach, gdzie pokazywała grafiki.
W maju 1928 r. doroczne zgromadzenie członków Polskiej Akademii Umiejętności przyznało Marii nagrodę im. Feliksa Jasieńskiego i Witolda Łozińskiego w dziedzinie grafiki za mezzotintę "Wnętrze kościoła św. Marka w Wenecji". Informacja pojawiła się w "Kalendarzu Ilustrowanym Kuryera Codziennego na Rok 1929". Na stronie umieszczono fotografie laureatów Polskiej Akademii Umiejętności w r. 1928 – czterech mężczyzn i Marii.
W 1927 zaczęła pracować w Państwowej Szkole Zawodowej Żeńskiej w Krakowie przy ul. Syrokomli jako nauczycielka rysunku, kostiumologii i historii przemysłu artystycznego. Pracowała tam z przerwą do 1945 r. Historia szkoły sięga 1882, kiedy to założono kursy robót ręcznych kobiecych przy Miejskiej Szkole Wydziałowej im. św. Scholastyki. Potem kursy zostały zamienione w Szkołę Praktycznych Robót Kobiecych przy Szkole Wydziałowej Żeńskiej. Szkoła miała przygotowywać kobiety do potrzeb życia codziennego. Szkoła okazała się bardzo popularna.
"Historia ubioru".
Pracując w szkole zauważyła, że nie ma odpowiedniego podręcznika z historii ubrania. Postanowiła zmienić tę sytuację. Z myślą o tym w latach 1930-1933 jeździła do bibliotek i zbiorów Berlina, Paryża, Brukseli i Pragi, żeby studiować historię ubrań. W 1932 r. ukazał się podręcznik kostiumologii dla szkół zawodowych i teatru. Wspomniana publikacja to "Historia ubiorów", która w 1968 r. doczekała się drugiego, rozszerzonego tekstowo i ilustracyjnie wydania. Pozycja do dzisiaj jest aktualna i uznawana za najważniejszą polską publikację kostiumologiczną. Stanowi podstawową lekturę zainteresowanych tematem. Obejmuje historię strojów od starożytnego Egiptu po wielką rewolucję przemysłową. Zawiera również specjalny dodatek "ANEKS" z wykrojami ubrań z różnych epok od XVI do XIX w. A na końcu "Słownik nazw ubiorów, tkanin i akcesoriów ubioru". W tekst wplecione są ilustracje oraz biało-czarne fotografie będące doskonałym wizualnym uzupełnieniem. Ilustracje odręczne wykonane przez Marię były przerysowane z różnych dzieł sztuki. Aby poznać historię ubioru Maria studiowała malarstwo świeckie i sakralne, rzeźby, płaskorzeźby, grafikę, ilustracje książkowe i ryciny żurnalowe. Analizowała również dodatki, fryzury czy obuwie.
Była badaczką, która położyła podwaliny pod naukowe podejście do kostiumologii.
Praca w Muzeum Narodowym w Krakowie.
W 1951 r. zatrudniła się w bibliotece dawnego Muzeum Przemysłowego, które było już włączone do Muzeum Narodowego w Krakowie. Opracowała tam katalog w dziale ornamentyki i zrekonstruowała dzieła z zakresu historii sztuki. Pod koniec roku 1951 została przeniesiona do Działu Przemysłu Artystycznego w Muzeum Narodowym. Zajęła się tkaninami jedwabnymi i ubiorem, a potem objęła kierownicze stanowisko w pracowni konserwacji tkanin i działu tkanin i ubiorów. Od 1952 roku pracowała jako asystentka w dziale rzemiosła artystycznego i kultury materialnej – ubiory. We wrześniu 1952 Maria objęła stanowisko kierowniczki pracowni Konserwacji tkanin. W pracowni konserwacji drogą eksperymentów razem z personelem pracowni opracowała ulepszoną metodę odczyszczania i zabezpieczania okazów bez użycia środków chemicznych. Tą metodą zostały np. odczyszczone wszystkie tkaniny z Domu Matejki.
W 1953 r. razem z (inną jedną z pierwszych studentek krakowskiej ASP) Ireną Bojarską-Czarnotą urządziły wystawę pt. "Ubiory w dawnych wiekach jako wytwór sztuki i rękodzieła". Pierwszą w Polsce wystawę kostiumów historycznych o tak dużym zakresie. W 1954 Dyrektor Państwowych Zbiorów Sztuki na Wawelu doc. dr Jerzy Szablowski wystawił opinię pracy naukowej Marii:
Na początku 1956 Maria otrzymała tytuł docentki i stanowisko kustoszki muzeum. Od 1958 pracowała równolegle w Dziale Przemysłu Artystycznego w Zbiorach Czartoryskich, jednak zrezygnowała z tej pracy w 1964, ponieważ trudno było pogodzić pracę w dwóch miejscach. We wrześniu 1963 otrzymała Krzyż Kawalerski Orderu Odrodzenia Polski za pracę zawodową i naukową. W 1970 przeszła na emeryturę. Na odchodne dostała podziękowanie:
Mężem Marii był jedenaście lat od niej starszy Włodzimierz Rychlewski, inżynier budowlany, który pracował nad budową Nowej Huty. Nie miała dzieci.
Maria Gutkowska-Rychlewska zmarła 24 września 1991 r. w Krakowie. Została pochowana na Cmentarzu Rakowickim w Krakowie.

</doc>
<doc id="4708091" url="https://pl.wikipedia.org/wiki?curid=4708091" title="Kepler-1658 b">
Kepler-1658 b

Kepler-1658 b – egzoplaneta typu gorący Jowisz krążąca wokół gwiazdy Kepler-1658. Planeta oddalona jest od Ziemi o około 2570 lat świetlnych.
Odkrycie.
Planeta została po raz pierwszy zaobserwowana metodą tranzytu z wykorzystaniem Kosmicznego Teleskopu Keplera w 2009 roku, jednak zebrane dane były niewystarczające, by oficjalnie potwierdzić istnienie planety i oznaczono ją jako KOI-4.01, czyli "." KOI-4.01 (Kepler-1658 b) był pierwszym kandydatem na planetę zaobserwowanym podczas trwania misji Kosmicznego Teleskopu Keplera. Zebrane dane wymagały głębszej analizy do zatwierdzenia KOI-4.01 jako egzoplanetę. W 2017 roku w ramach projektu badawczego Ashley Chontos z Instytutu Astronomicznego Uniwersytetu na Hawajach wróciła do danych Keplera, wykorzystując nowe analizy gwiazdowych fal dźwiękowych. Zaowocowało to w 2019 roku oficjalnym potwierdzeniem przez międzynarodowy zespół astronomów pod jej przewodnictwem wraz z zespołem Dave'a Lathama z obserwatorium Smithsonian Astrophysical Observatory, który zebrał niezbędne dane spektroskopowe, istnienie planety typu gorący Jowisz, krążącej wokół Kepler-1658, którą nazwano Kepler-1658 b. Planeta jest jedną z najbliższych nam znanych planet krążących wokół rozwiniętej i wciąż ewoluującej gwiazdy. Odkrycie i potwierdzenie Kepler-1658 b pomoże lepiej zrozumieć oddziaływania fizyczne, które powodują, że planety spiralnie spadają ze swoich orbit na gwiazdy macierzyste podczas ich ewolucji w olbrzymy.
Charakterystyka.
Kepler-1658 b jest planetą typu gorący Jowisz. Krąży po lekko ekscentrycznej orbicie o mimośrodzie 0,06 w bliskiej odległości od swojej gwiazdy, która wynosi około 0,054 au. Kepler-1658 b okrąża swoją gwiazdę w ciągu 3,85 ziemskiego dnia. Masa planety przewyższa ponad pięciokrotnie masę Jowisza i wynosi około 5,88 MJ, natomiast promień Kepler-1658 b to około 1,07 RJ.

</doc>
<doc id="4708103" url="https://pl.wikipedia.org/wiki?curid=4708103" title="Środowiskowo-Lekarskie Wodne Ochotnicze Pogotowie Ratunkowe w Radomiu">
Środowiskowo-Lekarskie Wodne Ochotnicze Pogotowie Ratunkowe w Radomiu

Środowiskowo-Lekarskie Wodne Ochotnicze Pogotowie Ratunkowe (Ś-L WOPR) jest stowarzyszeniem kultury fizycznej, założonym w 2003 roku w Radomiu i działającym na terenie całej Polski.
Działalność.
Stowarzyszenie jest instytucją funkcjonującą w ramach systemu Państwowego Ratownictwa Medycznego i posiada zgodę Ministra Spraw Wewnętrznych i Administracji na prowadzenie ratownictwa wodnego. Stowarzyszenie jest wpisane do Krajowego Rejestru Sądowego pod numerem 0000153380 i posiada status Organizacji Pożytku Publicznego. Działalność organizacji obejmuje obszar bezpieczeństwa publicznego a w szczególności ratownictwo wodne i ratownictwo medyczne oraz edukację.

</doc>
<doc id="4708108" url="https://pl.wikipedia.org/wiki?curid=4708108" title="Stobno-Borki">
Stobno-Borki

Stobno-Borki – przysiółek wsi Stobno w Polsce, położony w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Stobno.
W latach 1975–1998 przysiółek administracyjnie należał do województwa bydgoskiego.

</doc>
<doc id="4708109" url="https://pl.wikipedia.org/wiki?curid=4708109" title="Tajwan (województwo kujawsko-pomorskie)">
Tajwan (województwo kujawsko-pomorskie)



</doc>
<doc id="4708116" url="https://pl.wikipedia.org/wiki?curid=4708116" title="Józefa Brągiel">
Józefa Brągiel

Józefa Brągiel (ur. 1941) – polska pedagog, dr hab. nauk humanistycznych, profesor Instytutu Nauk Pedagogicznych Wydziału Nauk Społecznych Uniwersytetu Opolskiego.
Życiorys.
Obroniła pracę doktorską, w 1992 habilitowała się na podstawie pracy zatytułowanej "Wychowanie w rodzinie niepełnej". 22 października 1998 nadano jej tytuł profesora w zakresie nauk humanistycznych. Objęła funkcję profesora zwyczajnego w Instytucie Nauk Pedagogicznych na Wydziale Historycznym i Pedagogicznym Uniwersytetu Opolskiego, a także w Katedrze Pedagogiki Społecznej na Wydziale Pedagogicznym Wyższej Szkole Zarządzania i Administracji w Opolu.
Piastuje stanowisko profesora w Instytucie Nauk Pedagogicznych na Wydziale Nauk Społecznych Uniwersytetu Opolskiego.

</doc>
<doc id="4708117" url="https://pl.wikipedia.org/wiki?curid=4708117" title="Anna Weissbrot-Koziarska">
Anna Weissbrot-Koziarska



</doc>
<doc id="4708118" url="https://pl.wikipedia.org/wiki?curid=4708118" title="Źródła (powiat leżajski)">
Źródła (powiat leżajski)



</doc>
<doc id="4708123" url="https://pl.wikipedia.org/wiki?curid=4708123" title="Maliki">
Maliki



</doc>
<doc id="4708129" url="https://pl.wikipedia.org/wiki?curid=4708129" title="Piłka ręczna na Światowych Wojskowych Igrzyskach Sportowych 2007">
Piłka ręczna na Światowych Wojskowych Igrzyskach Sportowych 2007

Turniej piłki ręcznej mężczyzn na 4. Światowych Wojskowych Igrzyskach Sportowych w indyjskim Hajdarabadzie został rozegrany pomiędzy 14 a 20 października 2007 roku w hali Saroor Nagar Indoor Stadium. 
W zawodach zwyciężyli Białorusini, którzy pokonali w finale Łotyszów "(33-29)". Turniej był równocześnie traktowany jako XVI Wojskowe Mistrzostwa Świata w piłce ręcznej.
Uczestnicy.
W turnieju wzięło udział 145 piłkarzy ręcznych z dziewięciu reprezentacji narodowych.
Rozgrywki.
System rozgrywek.
Uczestniczące reprezentacje zostały podzielone na dwie grupy. Każda drużyna grała ze wszystkimi innymi drużynami w grupie tzw systemem kołowym (tj. każdy z każdym, po jednym meczu). Do fazy pucharowej "(półfinałów)" awansowały 2 najlepsze drużyny z każdej z grup, które rywalizowały o medale. Rywalizacja toczyła się wg schematu (A1-B2, B1-A2 czyli zwycięzcy grup, grali z zespołami z drugich miejsc. Zwycięzcy meczów półfinałowych grali w finale o mistrzostwo igrzysk wojskowych, a pokonani o medal brązowy. . Pozostałe zespoły po zakończonej rundzie zasadniczej rozegrały tzw mecze pocieszenia i tak; trzecia i czwarta drużyna z każdej z grup grały mecze o miejsca 5–8 "(także systemem pucharowym)".
Faza Grupowa.
Grupa A.
Wyniki:
Grupa B.
Wyniki:
Faza pucharowa.
Wyniki:
Mecz o 5.miejsce.
Wyniki:

</doc>
<doc id="4708131" url="https://pl.wikipedia.org/wiki?curid=4708131" title="Kiang East">
Kiang East

Kiang East – dystrykt Gambii, w dywizji Lower River, z siedzibą w Masembe. Dystrykt liczy 6521 mieszkańców.

</doc>
<doc id="4708143" url="https://pl.wikipedia.org/wiki?curid=4708143" title="Blangoua">
Blangoua

Blangoua – miasto w Kamerunie, w regionie Dalekiej Północy, w departamencie Logone-et-Chari.

</doc>
<doc id="4708151" url="https://pl.wikipedia.org/wiki?curid=4708151" title="Guidiguis">
Guidiguis

Guidiguis – miasto w Kamerunie, w regionie Dalekiej Północy, w departamencie Mayo-Kani.

</doc>
<doc id="4708152" url="https://pl.wikipedia.org/wiki?curid=4708152" title="Maga">
Maga

Maga – miasto w Kamerunie, w regionie Dalekiej Północy, w departamencie Mayo-Danay.

</doc>
<doc id="4708156" url="https://pl.wikipedia.org/wiki?curid=4708156" title="Malou Prytz">
Malou Prytz

Malou Trasthe Prytz (ur. 6 marca 2003 w Ryd) – szwedzka piosenkarka.
Życiorys.
Malou Prytz urodziła się 6 marca 2003 w szwedzkiej miejscowości Ryd. Śpiewa od trzeciego roku życia, a w wieku 9 lat wzięła udział w swoim pierwszym konkursie talentów. Uczęszcza do liceum o profilu ekonomicznym. Hobbystycznie gra w drużynie unihokeja.
W 2019 z utworem „I Do Me” (którego autorami byli Isa Tengblad, Elvira Anderfjärd, Fanny Arnesson oraz Adéle Cechal) została zakwalifikowana do udziału w drugim półfinale "Melodifestivalen 2019", który odbył 9 lutego w Malmö Arena w Malmö. W półfinale rywalizowała między innymi z polską piosenkarką Margaret, która wykonywała utwór „Tempo”. Wokalistka wystąpiła z drugim miejscem startowym i zdobyła łącznie 1 233 974 głosów, co przełożyło się na 76 punktów i dało jej bezpośredni awans do finału konkursu. Podczas finałowego koncertu, który odbył się 9 marca 2019 we Friends Arena w Solnie w Sztokholmie wystąpiła dziewiąta w kolejności i zdobyła łącznie 35 punktów (23 od jurorów oraz 12 od widzów po przeliczeniu otrzymanej od nich liczby 1 010 600 głosów), co dało jej ostatecznie dwunaste miejsce. Po udziale w konkursie kontynuowała nagrywanie muzyki i koncertowanie w Szwecji.
Debiutancki singel wokalistki „I Do Me” dotarł do 10. miejsca na oficjalnej szwedzkiej liście sprzedaży. 28 czerwca 2019 piosenkarka wydała swój debiutancki EP "Enter", na którym prócz pierwszego singla znalazło się także pięć innych utworów, w tym wyprodukowany przez Verę drugi singel wokalistki „Left &amp; Right”.
Dzięki udanemu debiutowi w konkursie w 2019, wokalistka została zaproszona przez organizatorów do startu w "Melodifestivalen 2020". 1 lutego 2020 wzięła udział w pierwszym półfinale konkursu, który odbył się w hali Saab Arena w Linköpingu. Występując z czwartej pozycji startowej z utworem „Ballerina”, który napisali i skomponowali , Peter Boström oraz Jimmy Jansson. Zakwalifikowała się do koncertu drugiej szansy, który odbył się 29 lutego 2020 w Stiga Sports Arena w Eskilstunie i ostatecznie nie awansowała do finału konkursu.

</doc>
<doc id="4708158" url="https://pl.wikipedia.org/wiki?curid=4708158" title="Magba">
Magba

Magba – miasto w Kamerunie, w regionie Zachodni, w departamencie Noun.

</doc>
<doc id="4708160" url="https://pl.wikipedia.org/wiki?curid=4708160" title="Dominion (film, 2018)">
Dominion (film, 2018)



</doc>
<doc id="4708161" url="https://pl.wikipedia.org/wiki?curid=4708161" title="Ngaoundal">
Ngaoundal

Ngaoundal – miasto w Kamerunie, w regionie Adamawa, w departamencie Djérem.

</doc>
<doc id="4708163" url="https://pl.wikipedia.org/wiki?curid=4708163" title="Numeraki">
Numeraki

Numeraki ("ang. The Numtums, 2012-2014)" – brytyjski serial animowany dla dzieci uczący podstaw matematyki. Polska premiera odbyła się 24 lutego 2013 roku na antenie stacji CBeebies.
Odcinki pierwszej serii trwały 5 minut. Bohaterowie nie mówili dużo, a odcinek skupiał się wokół jednej liczby. W serii drugiej odcinki wydłużono, dodano fabułę, a bohaterowie zaczęli mówić.
Opis.
Połączenie animacji i gry aktorskiej, piosenek i liczb – program, który pomaga przedszkolakom opanować podstawy liczenia.
Wersja polska.
W wersji polskiej wystąpili:
oraz:
i inni
Nagrania: Marcin Kalinowski
Realizacja dźwięku: Karolina Kinder
Kierownictwo produkcji: Paweł Żwan
Opracowanie i realizacja wersji polskiej: Studio Tercja Gdańsk dla Hippeis Media
Lektor tyłówki: Tomasz Przysiężny

</doc>
<doc id="4708164" url="https://pl.wikipedia.org/wiki?curid=4708164" title="Boks na Światowych Wojskowych Igrzyskach Sportowych 2003">
Boks na Światowych Wojskowych Igrzyskach Sportowych 2003

Boks na 3. Światowych Wojskowych Igrzyskach Sportowych– zawody dla sportowców-żołnierzy zorganizowane przez Międzynarodową Radę Sportu Wojskowego "(CISM)", które zostały rozegrane między 4 a 11 grudnia 2003 we włoskiej Katanii podczas światowych igrzysk wojskowych.
Zawody były równocześnie traktowane jako 47 Wojskowe Mistrzostwa Świata w boksie.

</doc>
<doc id="4708166" url="https://pl.wikipedia.org/wiki?curid=4708166" title="Rajd Dolnośląski 1963">
Rajd Dolnośląski 1963

7. Rajd Dolnośląski – 7. edycja Rajdu Dolnośląskiego. Był to rajd samochodowy rozgrywany od 17 do 19 maja 1963 roku. Była to druga runda Rajdowych Samochodowych Mistrzostw Polski w roku 1963. Składał się z 3 odcinków specjalnych. Został rozegrany na nawierzchni asfaltowej. Rajd rozegrany został w formie zjazdu gwiaździstego. Zwycięzcą został Ksawery Frank.

</doc>
<doc id="4708174" url="https://pl.wikipedia.org/wiki?curid=4708174" title="Callimedusa">
Callimedusa

Callimedusa – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące na amazońskich stokach Andów od Ekwadoru do środkowego Peru; w górnym dorzeczu Amazonki od Kolumbii do Boliwii; w Gujanie.
Systematyka.
Etymologia.
"Callimedusa": "kallos" „piękno”, od καλος "kalos" „piękny”; Meduza (gr. Μεδουσα "Medousa", ), w mitologii greckiej najmłodsza z trzech Gorgon.
Podział systematyczny.
Do rodzaju należą następujące gatunki:

</doc>
<doc id="4708176" url="https://pl.wikipedia.org/wiki?curid=4708176" title="Parafia Matki Bożej Różańcowej w Długoszynie">
Parafia Matki Bożej Różańcowej w Długoszynie

Parafia Matki Bożej Różańcowej w Długoszynie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulęcin. W parafii posługują księża diecezjalni.

</doc>
<doc id="4708179" url="https://pl.wikipedia.org/wiki?curid=4708179" title="Polish String Quartet Berlin">
Polish String Quartet Berlin

Polish String Quartet Berlin – polski kwartet smyczkowy z Berlina grający muzykę poważną. Powstał w 2002 roku. Jest złożony z polskich członków orkiestry Deutsche Oper w Berlinie (Tomasz Tomaszewski - pierwsze skrzypce, Piotr Prysiażnik - drugie skrzypce, Sebastian Sokół - altówka i Maryjka Pstrokońska-Mödig - wiolonczela). Po udanym debiucie na festiwalu Koblenzer Musiktage zespół wystąpił w Niemczech, Włoszech, Polsce i Norwegii i zyskał uznanie w dziedzinie współczesnej muzyki poważnej. Wyróżnieni nominacją do Fryderyka 2020 za "String Quartets - Poland Abroad" w kategorii Najlepszy Album Polski Za Granicą.

</doc>
<doc id="4708182" url="https://pl.wikipedia.org/wiki?curid=4708182" title="Giulio Variboba">
Giulio Variboba

Giulio Variboba (arb.: Jul Variboba; 1724–31 grudnia 1788) – poeta arbereski, który wniósł znaczący wkład w literaturę w języku albańskim.
Życie.
Variboba urodził się w San Giorgio Albanese w prowincji Cosenza w rodzinie pochodzącej z regionu Mallakastra w południowej Albanii. Studiował w seminarium Corsini w San Benedetto Ullano, centrum nauki i szkolenia dla bizantyjskiego greckiego kapłaństwa. Seminarium to, założone w 1732 r. Przez papieża Klemensa XII, wpłynęło na rozwój kulturalny Arboreszów w Kalabrii w XVIII wieku, podobnie jak greckie seminarium w Palermo dla Arboreszów na Sycylii. Variboba, jeden z pierwszych uczniów, został wyświęcony na kapłana w 1749 r. I wrócił do rodzinnego San Giorgio, aby pomóc swojemu starszemu ojcu Giovanni, arcykapłanowi parafii. Nawet podczas studiów w seminarium na Corsini Variboba wykazywał wyraźną preferencję dla obrządku łacińskiego (katolickiego) nad tradycyjnym obrządkiem greckim bizantyjskim w kościele arboreskim. W późniejszych latach jego polemiczne poparcie dla przejścia na obrządek łaciński sprawiło, że stał się dość niepopularny zarówno w parafii, jak i w lokalnej hierarchii kościelnej w Rossano, w szczególności po bezpośrednim apelu do papieża. Ostatecznie został zmuszony do wygnania, początkowo do Kampanii i Neapolu, aw 1761 r. Osiadł w Rzymie, gdzie spędził resztę swoich dni.

</doc>
<doc id="4708184" url="https://pl.wikipedia.org/wiki?curid=4708184" title="Osiedle Młodych (Środa Wielkopolska)">
Osiedle Młodych (Środa Wielkopolska)

Osiedle Młodych – osiedle położone w zachodniej części Środy Wielkopolskiej.
Pierwsze osiedle wielorodzinne w Środzie Wielkopolskiej, powstało w pierwszej połowie lat 70. XX wieku. Budynki o 3-5 kondygnacjach zajmują obszar ograniczony ulicami Stanisława Staszica, generała Józefa Hallera, Jana Kilińskiego, ks. Piotra Wawrzyniaka. 

</doc>
<doc id="4708194" url="https://pl.wikipedia.org/wiki?curid=4708194" title="Osiedle Jagiellońskie (Środa Wielkopolska)">
Osiedle Jagiellońskie (Środa Wielkopolska)

Osiedle Jagiellońskie – osiedle położone w południowo-zachodniej części Środy Wielkopolskiej.
Największe osiedle mieszkaniowe w Środzie Wielkopolskiej, wybudowane w I poł. lat 80. XX wieku jako osiedle XXX-lecia PRL. Jest to zespół budynków wielorodzinnych zbudowanych w technice wielkopłytowej. W centralnej części osiedla znajduje się kościół św. Józefa.

</doc>
<doc id="4708195" url="https://pl.wikipedia.org/wiki?curid=4708195" title="Gustaw Klauzner">
Gustaw Klauzner

Gustaw Klauzner (ur. 10 września 1946 w Wilnie) – polski tancerz, choreograf, pedagog
Życiorys.
Absolwent Gdańskiej Szkoły Baletowej i Akademii Muzycznej im. Fryderyka Chopina w Warszawie. Debiutował jako tancerz na scenie Opery Bałtyckiej partią Chłopca w balecie Piotra Schulza „Serenada” do "Eine kleine Nachtmusik" Mozarta w 1967, jako choreograf „Gilgamesza” do muzyki Augustyna Blocha w 1974. Wychowanek Janiny Jarzynówny-Sobczak. Od debiutu w 1967 solista Baletu Opery Bałtyckiej. W 1974 założył Baletową Scenę Kameralną, w 1976 obejął kierownictwo gdańskiego zespołu, którą to funkcję nieprzerwanie pełnił do 1990.
Występował i prezentował swoje dzieła choreograficzne na scenach Gdańska, Łodzi, Warszawy, a także Niemczech, Bułgarii, Rumunii, Holandii, Grecji, Italii, Szwecji, Rosji i Egipcie. W Zimbabwe w Afryce prowadził kursy choreograficzne. Nagradzany wielokrotnie za osiągnięcia artystyczne i popularyzację twórczości Wacława Niżyskiego i Karola Szymanowskiego.
W 2000 został odznaczony Złotym Krzyżem Zasługi za „za wzorowe, wyjątkowo sumienne wykonywania obowiązków wynikających z pracy zawodowej w Państwowej Operze Bałtyckiej w Gdańsku”.

</doc>
<doc id="4708206" url="https://pl.wikipedia.org/wiki?curid=4708206" title="Straż Kosciuszkowska">
Straż Kosciuszkowska



</doc>
<doc id="4708208" url="https://pl.wikipedia.org/wiki?curid=4708208" title="Osiedle Armii Krajowej (Środa Wielkopolska)">
Osiedle Armii Krajowej (Środa Wielkopolska)

Osiedle Armii Krajowej – osiedle położone w północnej części Środy Wielkopolskiej.
Osiedle zabudowy jednorodzinnej, większość stanowią budynki bliźniacze. 

</doc>
<doc id="4708209" url="https://pl.wikipedia.org/wiki?curid=4708209" title="Parafia św. Stanisława Kostki w Kołczynie">
Parafia św. Stanisława Kostki w Kołczynie

Parafia św. Stanisława Kostki w Kołczynie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulęcin. W parafii posługują księża diecezjalni.

</doc>
<doc id="4708212" url="https://pl.wikipedia.org/wiki?curid=4708212" title="Ibrahim Tankary">
Ibrahim Tankary

Ibrahim Tankary (ur. 24 marca 1972 w Niamey) – nigerski piłkarz występujący na pozycji napastnika.
Kariera klubowa.
Tankary rozpoczynał karierę w 1989 w zespole Liberté FC, z którym w pierwszym roku gry zdobył Puchar Nigru. W latach 1990–1996 występował w lidze Burkina Faso, reprezentując barwy drużyn Rail Club du Kadiogo, US des Forces Armées oraz Étoile Filante Wagadugu. Wraz z Rail Club oraz Étoile Filante zwyciężył w rozgrywkach Pucharu Burkina Faso, odpowiednio w latach 1994 oraz 1996.
Potem był graczem algierskiego pierwszoligowego klubu US Chaouia, a w 1997 roku został zawodnikiem belgijskiego AC Hemptinne-Eghezée, grającego w trzeciej lidze. Następnie występował w czwartoligowym zespole Royale Entente Sambreville oraz trzecioligowym AFC Tubize, zaś w 2000 roku przeszedł do KFC Lommel. W sezonie 2000/2001 z 20 bramkami został królem strzelców drugiej ligi. Wraz z klubem wywalczył też awans do pierwszej ligi, w której zadebiutował 11 sierpnia 2001 w wygranym 1:0 meczu z RWD Molenbeek. Z kolei 18 sierpnia 2001 w spotkaniu przeciwko Sint-Truidense VV (3:4) strzelił swojego pierwszego gola w ekstraklasie. 
Po wykluczeniu Lommel z rozgrywek ligowych i likwidacji klubu w sezonie 2002/2003, Tankary odszedł do drugoligowego FC Brussels. W sezonie 2003/2004 awansował z nim do pierwszej ligi. Wówczas przeszedł jednak do SV Zulte Waregem, z którym w pierwszym sezonie również awansował do ekstraklasy. W styczniu 2006 został graczem także pierwszoligowego Sint-Truidense VV, w którym występował przez pół roku. Następnie reprezentował barwy drugoligowego Royale Union Saint-Gilloise, a także trzecioligowych drużyn KFC Verbroedering Geel i Londerzeel SK. W 2008 roku zakończył karierę.
Kariera reprezentacyjna.
Jako zawodnik reprezentacji Nigru Tankary uczestniczył w eliminacjach do Pucharu Narodów Afryki 2004 oraz Mistrzostw Świata 2006, zakończonych brakiem awansu.

</doc>
<doc id="4708221" url="https://pl.wikipedia.org/wiki?curid=4708221" title="Helena Marcello">
Helena Marcello



</doc>
<doc id="4708224" url="https://pl.wikipedia.org/wiki?curid=4708224" title="Ulf Sundqvist">
Ulf Sundqvist

Ulf Ludvig Sundqvist (ur. 22 lutego 1945 w Sipoo) – fiński polityk i bankowiec wywodzący się ze szwedzkojęzycznej mniejszości w Finlandii, poseł do Eduskunty, minister w czterech gabinetach, w latach 1991–1993 przewodniczący Socjaldemokratycznej Partii Finlandii.
Życiorys.
Ukończył w 1966 nauki społeczne na Uniwersytecie Helsińskim. Pracował jako badacz w "Svenska litteratursällskapet i Finland" (towarzystwie literatury szwedzkiej w Finlandii), później jako redaktor w agencji prasowej i nauczyciel akademicki na macierzystej uczelni.
Działał w organizacjach studenckich, dołączył do Socjaldemokratycznej Partii Finlandii, wszedł w skład kierownictwa jej organizacji młodzieżowej. W latach 1969–1981 był członkiem samorządu rodzinnej miejscowości. Od 1969 do 1981 wchodził w skład komitetu swojej partii, od 1975 pełnił funkcję sekretarza. W latach 1970–1983 sprawował mandat deputowanego do Eduskunty, reprezentując okręg wyborczy Uusimaa. W randze ministra był członkiem czterech gabinetów, którymi kierowali Rafael Paasio, Kalevi Sorsa i Mauno Koivisto. Zajmował stanowisko ministra edukacji (od lutego 1972 do maja 1974 oraz od września 1974 do czerwca 1975), a także ministra handlu i przemysłu (od maja 1979 do czerwca 1981).
W pierwszej połowie lat 80. przeszedł do pracy w sektorze bankowym. Od 1982 do 1991 był prezesem banku oszczędnościowego STS-Pankki. Zasiadał w międzyczasie w kierownictwie różnych zrzeszeń i instytucji tego sektora. W 1991 powrócił do aktywności politycznej, obejmując funkcję przewodniczącego Socjaldemokratycznej Partii Finlandii. W 1993 zastąpił go jednak Paavo Lipponen. Jego rezygnacja nastąpiła wkrótce po upadku, w trakcie kryzysu bankowego, STS-Pankki, którym uprzednio zarządzał. Został później zobowiązany do pokrycia części strat poniesionych przez bank; podjęcie w 1997 przez minister finansów Arja Alho decyzji o obniżeniu tej kwoty doprowadziło do jej dymisji.
W 1993 Ulf Sundqvist zajął się prowadzeniem działalności konsultingowej.

</doc>
<doc id="4708228" url="https://pl.wikipedia.org/wiki?curid=4708228" title="Pithecopus">
Pithecopus

Pithecopus – rodzaj płaza bezogonowego z rodziny Phyllomedusidae. 
Zasięg występowania.
Rodzaj obejmuje gatunki występujące w tropikalnej Ameryce Południowej na wschód od Andów od południowej Wenezueli do północnej Argentyny.
Morfologia.
Długość ciała do 45 mm. Pierwszy palec jest znacznie dłuższy i przeciwstawny do drugiego. Nie posiadają „zębów lemieszowych” ().
Systematyka.
Podział systematyczny.
Do rodzaju należą następujące gatunki:

</doc>
<doc id="4708234" url="https://pl.wikipedia.org/wiki?curid=4708234" title="Chwytnica lemurowa">
Chwytnica lemurowa



</doc>
<doc id="4708235" url="https://pl.wikipedia.org/wiki?curid=4708235" title="Agalychnis lemur">
Agalychnis lemur



</doc>
<doc id="4708238" url="https://pl.wikipedia.org/wiki?curid=4708238" title="Polonia Głubczyce">
Polonia Głubczyce



</doc>
<doc id="4708240" url="https://pl.wikipedia.org/wiki?curid=4708240" title="II Liceum Ogólnokształcące im. Stefanii Sempołowskiej w Prudniku">
II Liceum Ogólnokształcące im. Stefanii Sempołowskiej w Prudniku

II Liceum Ogólnokształcące im. Stefanii Sempołowskiej w Prudniku (potocznie: "Przedszkolanki") – liceum ogólnokształcące w Prudniku przy ulicy Tadeusza Kościuszki 55.
Historia.
Czasy niemieckie.
Szkoła powstała jako prywatne liceum żeńskie zwane od nazwiska dyrektorki „Plüchesche Liceum”. Jej obecny gmach został zbudowany w latach 1927–1928 z inicjatywy Roberta Rathmanna, ówczesnego burmistrza miasta. Inwestycja była wyceniona na od 700 do 750 tys. marek niemieckich. 19 kwietnia 1928 została przejęte przez Zgromadzenie Sióstr Urszulanek Serca Jezusa Konającego, a szkoła otrzymała nazwę „Prywatne Liceum Św. Anieli sióstr Urszulanek w Prudniku”.
16 sierpnia 1929 o godzinie 8 rano rozpoczęła się uroczystość poświęcenia, której przewodniczyli: kanonik Oppermann, proboszcz parafii prudnickiej – Hermann Josef Hübner oraz proboszcz parafii Lubomierz (skąd do Prudnika przyjechały siostry Urszulanki). W szkole uczono między innymi religii (katolickiej oraz ewangelickiej), języka niemieckiego, francuskiego, angielskiego, historii, geografii, matematyki, biologii, plastyki oraz muzyki.
Czasy polskie.
Liceum św. Anieli było pod opieką sióstr Urszulanek do zakończenia II wojny światowej. We wrześniu 1945 roku szkoła została przejęta przez państwo. Utworzono w niej liceum żeńskie, które w 1950 zostało połączone z liceum męskim i przeniesione do tejże szkoły. 1 września 1950 roku w miejsce Liceum Żeńskiego otworzono 3-letnie liceum dla wychowawczyń przedszkoli. W byłym klasztorze po siostrach Urszulankach utworzono internat dla uczennic przygotowany dla 100 osób. W latach 60. został powiększony o drugi budynek leżący przy ulicy Kościuszki 72. W 1969 roku rozpoczęto budowę kolejnego internatu.
Decyzją centralnych organów oświatowych, dnia 1 września 1984 roku przemianowano sześcioletnie Studium Wychowania Przedszkolnego na Studium Nauczycielskie, między innymi wprowadzono kilka nowych przedmiotów, które miały pomóc absolwentom szkoły, a zarazem przyszłym nauczycielom w kształceniu młodzieży. Pod szyldem Studium Nauczycielskiego szkoła istniała do 1992 roku.
1 września 1992 roku szkoła została przemianowana na II Liceum Ogólnokształcące im. Stefanii Sempołowskiej. 1 września 2011 została przyłączona do Zespołu Szkół Rolniczych.

</doc>
<doc id="4708241" url="https://pl.wikipedia.org/wiki?curid=4708241" title="Schwanhof">
Schwanhof



</doc>
<doc id="4708249" url="https://pl.wikipedia.org/wiki?curid=4708249" title="Helena Palińska">
Helena Palińska

 #PATRZHelena Marcello-Palińska

</doc>
<doc id="4708250" url="https://pl.wikipedia.org/wiki?curid=4708250" title="Osiedle Piastowskie (Środa Wielkopolska)">
Osiedle Piastowskie (Środa Wielkopolska)

Osiedle Piastowskie – osiedle położone we wschodniej części Środy Wielkopolskiej.

</doc>
<doc id="4708253" url="https://pl.wikipedia.org/wiki?curid=4708253" title="Shari Lapena">
Shari Lapena

Shari Lapena (ur. 1960) – kanadyjska powieściopisarka, autorka thrillerów. Jej książka "Para zza ściany" (oryg. "The Couple Next Door") z 2016 roku stała się bestsellerem zarówno w Kanadzie, jak i na świecie.

</doc>
<doc id="4708255" url="https://pl.wikipedia.org/wiki?curid=4708255" title="Pneumatofor (zoologia)">
Pneumatofor (zoologia)

Pneumatofor – narząd hydrostatyczny występujący u niektórych kolonijnych parzydełkowców z gromady stułbiopławów z rzędów Velellida i rurkopławów, przy czym nie są to narządy homologiczne. Działa analogicznie do pęcherza pławnego ryb, umożliwiając przez zmianę objętości gazu regulację poziomu, na którym zawieszona jest w wodzie kolonia.
U stułbiopławów z rzędu Velellida centralną część kolonii stanowi dyskowaty hydrosom. Pneumatofor jest w takiej kolonii zmodyfikowaną, wyposażoną w żagielek lub jego pozbawioną hydromeduzą. Leży on na górnej stronie hydrosomu i zaopatrzony jest w system zatok oraz pierścieniowatych, chitynowych, srebrzyście połyskujących kanałów. Zatoki i kanały wypełnia gaz, a do pierścieni dochodzą tchawki z polipów na spodniej stronie hydrosomu.
U rurkopławów hydrosom jest rurkowaty. Pneumatofor występuje u podrzędu Cystonectina i większości przedstawicieli podrzędu Physophorina. Umiejscowiony jest na szczycie hydrosomu i jest zmodyfikowanym hydropolipem lub hydromeduzą. Kształt pneumatoforu najczęściej jest dzwonkowaty. Składa się on z jednej lub większej ilości wysłanych chityną komór gazowych, z których każda zaopatrzona jest w gruczoł gazowy zawierający komórki gazotwórcze. Skład gazu w komorach może być różny. U jednych gatunków zbliżony jest do składu powietrza, a u innych zawiera znaczną ilość argonu, a u jeszcze innych 90-procentowy udział tlenku węgla.

</doc>
<doc id="4708260" url="https://pl.wikipedia.org/wiki?curid=4708260" title="Claes Andersson">
Claes Andersson

Claes-Johan Rudolf Andersson (ur. 30 maja 1937 w Helsinkach, zm. 24 lipca 2019 tamże) – fiński lekarz, psychiatra, polityk, pisarz, poeta i muzyk jazzowy, przedstawiciel szwedzkojęzycznej mniejszości w Finlandii, poseł do Eduskunty, w latach 1990–1998 przewodniczący Sojuszu Lewicy, w latach 1995–1998 minister kultury.
Życiorys.
Z wykształcenia lekarz medycyny. Studia ukończył w 1962, w 1969 specjalizował się w zakresie psychiatrii. Pracował jako lekarz w różnych placówkach medycznych. Był aktywnym działaczem ruchu „Marraskuun liike”, działającego na rzecz poprawy warunków życia słabszej części społeczeństwa; kierował tą organizacją w latach 1967–1969.
Był również poetą i pisarzem. Wydał ponad 20 tomów poezji oraz 8 publikacji pisanych prozą. Opracował około 20 scenariuszy przedstawień teatralnych i radiowych. Jego twórczość tłumaczono m.in. na język angielski, niemiecki i hiszpański. W latach 1978–1982 stał na czele towarzystwa szwedzkojęzycznych pisarzy w Finlandii. W późniejszych latach był znanym muzykiem, regularnie występującym w klubach jazzowych. Był także autorem scenariuszy i muzyki do produkcji telewizyjnych. Laureat m.in. przyznawanej przez Akademię Szwedzką nagrody literackiej Svenska Akademiens Finlandspris.
Działał politycznie w ramach komunistycznego ugrupowania SKDL. Od 1989 związany z samorządem miasta Espoo. W latach 1987–1999 i 2007–2008 sprawował mandat posła do Eduskunty. Gdy w 1990 SKDL współtworzyła nową formację pod nazwą Sojusz Lewicy, Claes Andersson został jego pierwszym przewodniczącym. Partią tą kierował do 1998. W 1994 wystartował w wyborach prezydenckich, uzyskując 3,8% głosów w pierwszej turze i zajmując 6. miejsce wśród 11 kandydatów. Od kwietnia 1995 do września 1998 sprawował urząd ministra w ministerstwie edukacji (do spraw kultury) w rządzie Paava Lipponena.

</doc>
<doc id="4708264" url="https://pl.wikipedia.org/wiki?curid=4708264" title="Janusz Ruszkowski">
Janusz Ruszkowski

Janusz Stanisław Ruszkowski (ur. 1962) – polski politolog, dr hab. nauk humanistycznych, profesor nadzwyczajny Instytutu Nauk o Polityce i Bezpieczeństwie Uniwersytetu Szczecińskiego i Katedry Nauk Społecznych Wydziału Humanistycznego Szczecińskiej Szkoły Wyższej Collegium Balticum.
Życiorys.
15 kwietnia 1993 obronił pracę doktorską "Opozycyjna rola kościoła ewangelickiego Niemieckiej Republiki Demokratycznej w latach 19711989", 24 lutego 2003 habilitował się na podstawie pracy zatytułowanej "Kościół katolicki w zjednoczonych Niemczech". 12 czerwca 2012 nadano mu tytuł profesora w zakresie nauk humanistycznych.
Pracował w Wyższej Szkole Humanistycznej Towarzystwa Wiedzy Powszechnej w Szczecinie na Wydziale Zamiejscowym w Szczecinie. Został zatrudniony na stanowisku profesora w Wyższej Szkole Integracji Europejskiej w Szczecinie, oraz objął funkcję profesora nadzwyczajnego w Instytucie Nauk o Polityce i Bezpieczeństwie na Uniwersytecie Szczecińskim, i w Katedrze Nauk Społecznych na Wydziale Humanistycznym Szczecińskiej Szkole Wyższej Collegium Balticum.
Jest dyrektorem Instytutu Nauk o Polityce i Bezpieczeństwie Uniwersytetu Szczecińskiego. Został członkiem Komitetu Nauk Politycznych PAN. Wybrany został w skład tego komitetu także na kadencję 2020–2023.
Był prorektorem Szczecińskiej Szkoły Wyższej Collegium Balticum.

</doc>
<doc id="4708266" url="https://pl.wikipedia.org/wiki?curid=4708266" title="Stadion FK Mačva">
Stadion FK Mačva

Stadion FK Mačva – stadion piłkarski w Šabacu, w Serbii. Obiekt może pomieścić 5494 widzów. Swoje spotkania rozgrywają na nim piłkarze klubu Mačva Šabac.

</doc>
<doc id="4708267" url="https://pl.wikipedia.org/wiki?curid=4708267" title="Źrenica (Środa Wielkopolska)">
Źrenica (Środa Wielkopolska)

Źrenica – osiedle położone we wschodniej części Środy Wielkopolskiej, od zachodu graniczące z rzeką Moskawą (którą wcześniej nazywano Źrenicą).
Dawny obszar dworski w 1934 włączony w obręb miasta, wcześniej stanowił własność Fundacji Kórnickiej, jednym z zarządców był Maksymilian Jackowski.

</doc>
<doc id="4708269" url="https://pl.wikipedia.org/wiki?curid=4708269" title="Judo na Światowych Wojskowych Igrzyskach Sportowych 2003">
Judo na Światowych Wojskowych Igrzyskach Sportowych 2003

Zawody w judo na 3. Światowych Wojskowych Igrzyskach Sportowych zostały rozegrane między 5 a 8 grudnia 2003 we włoskiej Katanii podczas światowych igrzysk wojskowych. Dyrektorem technicznym zawodów był Polak płk Roman Kalina.
Uczestnicy.
Do zawodów zgłoszonych zostało 285 zawodników "(216 mężczyzn i 69 kobiet)" reprezentujących 41 kraje. 

</doc>
<doc id="4708271" url="https://pl.wikipedia.org/wiki?curid=4708271" title="Maio (concelho)">
Maio (concelho)

Maio – jedno z dwudziestu dwóch concelhos w Republice Zielonego Przylądka. Położone jest na wyspie Maio.

</doc>
<doc id="4708277" url="https://pl.wikipedia.org/wiki?curid=4708277" title="Stadion Mladost w Lučani">
Stadion Mladost w Lučani

Stadion Mladost – wielofunkcyjny stadion w Lučani, w Serbii. Obiekt może pomieścić 8000 widzów. Swoje spotkania rozgrywają na nim piłkarze klubu Mladost Lučani.

</doc>
<doc id="4708278" url="https://pl.wikipedia.org/wiki?curid=4708278" title="Vila do Maio">
Vila do Maio



</doc>
<doc id="4708280" url="https://pl.wikipedia.org/wiki?curid=4708280" title="Stadion Mladost (Lučani)">
Stadion Mladost (Lučani)



</doc>
<doc id="4708282" url="https://pl.wikipedia.org/wiki?curid=4708282" title="Andrzej Aksamitowski">
Andrzej Aksamitowski

Andrzej Eugeniusz Aksamitowski – polski historyk, dr hab. nauk humanistycznych, profesor nadzwyczajny Instytutu Nauk o Polityce i Bezpieczeństwie Uniwersytetu Szczecińskiego.
Życiorys.
Obronił pracę doktorską, 8 marca 2007 habilitował się na podstawie pracy zatytułowanej "Militarna rola Narwi w kampaniach wojennych XX wieku". Otrzymał nominację profesorską. Pracował w Instytucie Politologii i Europeistyki na Wydziale Humanistycznym Uniwersytetu Szczecińskiego, oraz w Instytucie Nauk Humanistycznych na Wydziale Bezpieczeństwa Narodowego Akademii Obrony Narodowej. 
Piastuje funkcję profesora nadzwyczajnego w Instytucie Nauk o Polityce i Bezpieczeństwie na Uniwersytecie Szczecińskim.

</doc>
<doc id="4708284" url="https://pl.wikipedia.org/wiki?curid=4708284" title="KTM-17">
KTM-17

KTM-17 (71-617) – typ pasażerskiego, wysokopodłogowego wagonu tramwajowego, wytwarzanego w latach 1994–1999 na zamówienie Moskwy. KTM-17 stanowi rozwinięcie konstrukcyjne tramwaju KTM-8 i przystosowany jest do przeprowadzania szkolenia motorniczych.
Historia.
Pierwsze dwa wagony skonstruowano w 1994 r. na zamówienie Moskwy. Początkowo do ich budowy wykorzystywano nadwozia z tramwajów KTM-8K, w późniejszym czasie nadwozia z KTM-8KM. W porównaniu z tramwajami KTM-8 przeprojektowano układ wnętrza: zwiększono przestrzeń kabiny motorniczego, zamontowano dodatkowe siedzenie dla instruktora nauki jazdy. Oprócz tego zmodyfikowano układ sterowania.

</doc>
<doc id="4708288" url="https://pl.wikipedia.org/wiki?curid=4708288" title="Christoffer Taxell">
Christoffer Taxell

Lars Evald Christoffer Taxell (ur. 14 lutego 1948 w Turku) – fiński polityk, przedsiębiorca, menedżer i działacz gospodarczy, przedstawiciel mniejszości szwedzkiej, poseł do Eduskunty i minister w czterech gabinetach, w latach 1985–1990 lider Szwedzkiej Partii Ludowej.
Życiorys.
Syn naukowca i polityka Larsa Erika Taxella. W 1972 ukończył studia prawnicze na Uniwersytecie w Turku. Na początku lat 70. był sekretarzem jednego z ministrów. Dołączył do Szwedzkiej Partii Ludowej, od 1970 do 1972 przewodniczył jej organizacji młodzieżowej. Był też członkiem władz organizacji kulturalnej Svenska kulturfonden. W 1975 po raz pierwszy objął mandat deputowanego do Eduskunty, w fińskim parlamencie zasiadał do 1991. W randze ministra wchodził w skład czterech gabinetów, na czele których stali Mauno Koivisto, Kalevi Sorsa i Harri Holkeri. Zajmował stanowiska ministra sprawiedliwości (od maja 1979 do kwietnia 1987) oraz ministra edukacji (od kwietnia 1987 do czerwca 1990). W latach 1985–1990 pełnił funkcję przewodniczącego Szwedzkiej Partii Ludowej.
Na początku lat 90. zrezygnował z aktywności partyjnej i politycznej, przechodząc do sektora prywatnego. W latach 1990–2002 był dyrektorem generalnym grupy Partek. Powoływany również w skład organów kierowniczych różnych przedsiębiorstw i instytucji. Przewodniczył Konfederacji Fińskiego Przemysłu ("Elinkeinoelämän keskusliitto"), a także był kanclerzem Åbo Akademi. W 2008 powołany na przewodniczącego komisji do spraw reformy konstytucyjnej.

</doc>
<doc id="4708291" url="https://pl.wikipedia.org/wiki?curid=4708291" title="Stadion Miejski w Bačkiej Topoli">
Stadion Miejski w Bačkiej Topoli

Stadion Miejski – nieistniejący już stadion sportowy w Bačkiej Topoli, w Serbii. Został otwarty w 1933 roku, w 2018 roku dokonano jego rozbiórki. Obiekt mógł pomieścić 3000 widzów. Swoje spotkania rozgrywali na nim piłkarze klubu FK Bačka Topola. W latach 2019–2021 w jego miejscu wybudowano nowy stadion piłkarski, TSC Arena.

</doc>
<doc id="4708292" url="https://pl.wikipedia.org/wiki?curid=4708292" title="Parafia Najświętszego Serca Pana Jezusa w Legbądzie">
Parafia Najświętszego Serca Pana Jezusa w Legbądzie

Parafia Najświętszego Serca Pana Jezusa w Legbądzie – parafia rzymskokatolicka, znajdująca się w diecezji pelplińskiej, w dekanacie Czersk.

</doc>
<doc id="4708294" url="https://pl.wikipedia.org/wiki?curid=4708294" title="World Grand Prix 2020">
World Grand Prix 2020

World Grand Prix 2020 – jedenasty rankingowy turniej snookerowy w sezonie 2019/2020. Turniej ten rozegrany został w dniach 3-9 lutego 2020 roku.
Nagrody.
Pieniężne.
Zwycięzca: £ 100 000
II miejsce: £ 40 000
Półfinalista: £ 20 000
Ćwierćfinalista: £ 12 500
Runda 2: £ 7 500
Runda 1: £ 5000
Najwyższy break turnieju: £ 10 000
Pula nagród: £ 380 000

</doc>
<doc id="4708296" url="https://pl.wikipedia.org/wiki?curid=4708296" title="Lista światowego dziedzictwa UNESCO w Gambii">
Lista światowego dziedzictwa UNESCO w Gambii

Lista światowego dziedzictwa UNESCO w Gambii – lista miejsc w Gambii wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Gambię 1 lipca 1987 roku.
Obecnie (stan na koniec 2019 roku) na liście znajduje się dwa obiekty o charakterze dziedzictwa kulturowego.
Na gambijskiej liście informacyjnej UNESCO – liście obiektów, które Gambia zamierza rozpatrzyć do zgłoszenia do wpisu na listę światowego dziedzictwa, znajdują się dwa obiekty (stan na koniec 2019).
Obiekty na liście światowego dziedzictwa UNESCO.
Poniższa tabela przedstawia gambijskie obiekty na liście światowego dziedzictwa UNESCO:
Obiekty na gambijskiej Liście Informacyjnej UNESCO.
Poniższa tabela przedstawia obiekty na gambijskiej Liście Informacyjnej UNESCO:

</doc>
<doc id="4708298" url="https://pl.wikipedia.org/wiki?curid=4708298" title="Parafia św. Józefa Oblubieńca w Mokrem">
Parafia św. Józefa Oblubieńca w Mokrem

Parafia Świętego Józefa Oblubieńca w Mokrem – parafia rzymskokatolicka, znajdująca się w diecezji pelplińskiej, w dekanacie Czersk.

</doc>
<doc id="4708305" url="https://pl.wikipedia.org/wiki?curid=4708305" title="Parafia Wniebowzięcia Najświętszej Maryi Panny w Odrach">
Parafia Wniebowzięcia Najświętszej Maryi Panny w Odrach

Parafia Wniebowzięcia Najświętszej Maryi Panny w Odrach – parafia rzymskokatolicka, znajdująca się w diecezji pelplińskiej, w dekanacie Czersk.

</doc>
<doc id="4708308" url="https://pl.wikipedia.org/wiki?curid=4708308" title="Franciszek Boroch">
Franciszek Boroch

Franciszek Boroch (ur. 28 października 1899 w Ligocie, zm. 24 października 1979 w Łasinie) – żołnierz armii niemieckiej, powstaniec wielkopolski, podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Jana i Rozalii z Kozalów.
Absolwent szkoły powszechnej. Początkowo pracował w gospodarstwie rolnym rodziców.
W 1917 wcielony do armii niemieckiej i w jej szeregach walczył na frontach I wojny światowej.
W styczniu 1919 wstąpił do wielkopolskich oddziałów powstańczych.
Po wygranej powstania wielkopolskiego, w składzie 2 baterii 14 pułku artylerii polowej wyruszył na wojnę polsko-bolszewicką. W tym czasie awansował na stopień kaprala.
W opinii przełożonych: "odznaczał się niejednokrotnie zimną krwią, przytomnością umysłu i osobistą odwagą, przede wszystkim podczas ataków bolszewickich na Kobryń. Jako celowniczy, pod bardzo silnym ogniem, ckm, nie stracił zimnej krwi, przyczyniając się do odparcia ataków bolszewickich, biorąc pod ogień gniazda karabinów maszynowych".
Za bohaterstwo w walce odznaczony został Krzyżem Srebrnym Orderu Virtuti Militari.
Po zakończeniu działań wojennych został zdemobilizowany i wrócił do pracy w rodzinnym gospodarstwie. Potem pracował jako drwal, gajowy, a w latach okupacji niemieckiej robotnik leśny.
Po wojnie był gajowym, a później leśniczym. W 1964 przeszedł na emeryturę.
Zmarł w Łasinie i tam też został pochowany.
Był żonaty z Marianną z Obałków, dzieci: Czesław, Marian, Joanna, Michał.

</doc>
<doc id="4708311" url="https://pl.wikipedia.org/wiki?curid=4708311" title="Parafia Najświętszego Serca Jezusowego w Szlachcie">
Parafia Najświętszego Serca Jezusowego w Szlachcie

Parafia Najświętszego Serca Jezusowego w Szlachcie – parafia rzymskokatolicka, znajdująca się w diecezji pelplińskiej, w dekanacie Czersk.

</doc>
<doc id="4708312" url="https://pl.wikipedia.org/wiki?curid=4708312" title="Earl Wild">
Earl Wild

Earl Wild (ur. 26 listopada 1915, zm. 23 stycznia 2010) – amerykański pianista jazzowy i klasyczny.
Royland Earl Wild urodził się w Pittsburgh, Pennsylvania, w 1915. Wild od najmłodszych lat studiował u najwybitniejszych muzyków najpierw u Selmara Jansona w Carnegie Institute of Technology, następnie z Marguerite Long, Egon Petri, i Helene Barere.
Wild był wielokrotnie zapraszany przez prezydentów stanów zjednoczonych do Białego Domu na koncerty.
W 1942, Arturo Toscanini zaproponował mu zagranie Błękitnej Rapsodii Georga Gershwina, co przyniosło mu wielki sukces na estradzie. W czasie ll Wojny światowej służył w marynarce wojennej jako muzyk. Kilka lat po wojnie przeniósł się do nowo powstałej American Broadcasting Company jako pianista, dyrygent i kompozytor do 1968 roku. W 1986 Wild zyskał podwójną sławę szczególnie z wykonania koncertów fortepianowych Liszta.
Earl Wild zmarł na niewydolność serca 23 stycznia 2010 w wieku 94 lat.

</doc>
<doc id="4708314" url="https://pl.wikipedia.org/wiki?curid=4708314" title="Teofil Kegel">
Teofil Kegel

Teofil Kegel (ur. 9 listopada 1815 w Durowie, zm. 17 sierpnia 1891 tamże) – polski ksiądz katolicki, działacz społeczny i niepodległościowy.
Życiorys.
Syn Józefa i Konstancji z Dyamentów. Ukończył seminarium duchowne w Gnieźnie, w 1842 przyjął święcenia kapłańskie. W 1845 został skierowany do parafii Wniebowzięcia Najświętszej Maryi Panny w Środzie Wielkopolskiej, aktywnie uczestniczył i kierował stowarzyszeniami i towarzystw działających przy parafii. Podczas Wiosny Ludów był moralnym przywódcą kosynierów w obozie średzkim. Dzięki swojemu autorytetowi wśród lokalnej ludności doprowadził do wielu akcji społecznych, m.in. zagospodarowano nieużytki po rozebranych murach miejskich i fosie, gdzie powstał park zwany Plantami. Decyzją władz duchownych w 1854 został skierowany do parafii św. Mikołaja w Gąsawie, gdzie doprowadził do generalnego remontu świątyni, plebanii oraz budowy figury Matki Boskiej z Dzieciątkiem przed świątynią. Podczas powstania styczniowego wspierał powstańców i podtrzymywał w mieszkańcach ducha patriotyzmu. Teofil Kegel był aktywnym członkiem Towarzystwa Pomocy Naukowej im. Karola Marcinkowskiego, które wspierało edukację ubogiej młodzieży. Po odbyciu pielgrzymki do Ziemi Świętej opisał swoje przeżycia w „Dzienniku z pielgrzymki do ziemi świętej”, który ukazał się drukiem w 1875. Zgodnie ze swoim życzeniem został pochowany na cmentarzu parafialnym w Gąsawie.

</doc>
<doc id="4708317" url="https://pl.wikipedia.org/wiki?curid=4708317" title="Stadion Dragan Nikolić">
Stadion Dragan Nikolić

Stadion Dragan Nikolić – wielofunkcyjny stadion w Pirocie, w Serbii. Został otwarty w 1961 roku. Może pomieścić 13 816 widzów. Swoje spotkania rozgrywają na nim piłkarze klubu FK Radnički Pirot.

</doc>
<doc id="4708319" url="https://pl.wikipedia.org/wiki?curid=4708319" title="Dom pod jabłonką">
Dom pod jabłonką

Dom pod jabłonką ("ang. Apple Tree House, 2017") – brytyjski serial fabularny dla dzieci z udziałem żywych aktorów i animacji komputerowej.
Polska premiera odbyła się 28 stycznia 2019 roku na antenie stacji CBeebies.
Opis.
Kilkuletni przyjaciele – Mali, Sam i Bella – mieszkają na tętniącym życiem miejskim osiedlu. Mają wiele przygód, wspólnie rozwiązują codzienne problemy i przeżywają dziecięce dylematy.
Wersja polska.
Wersja polska: Studio Sonica
Reżyseria: Miriam Aleksandrowicz
Dźwięk i montaż: Agnieszka Stankowska
Dialogi polskie:
Kierownictwo produkcji: Helena Siemińska
Wystąpili:
W pozostałych rolach:
i inni
Wykonanie piosenki czołówkowej: Adam Krylik 
Lektor: Szymon Kuśmider

</doc>
<doc id="4708324" url="https://pl.wikipedia.org/wiki?curid=4708324" title="Oensingen">
Oensingen

Oensingen – szwajcarska gmina znajdująca się w okręgu Gäu w kantonie Solura.
Gmina została utworzona w 968 roku jako "Oingesingin cum ecclesia""."
Demografia.
W Oensingen mieszka 6288 osób. W 2010 roku 26,5% populacji gminy stanowiły osoby urodzone poza Szwajcarią.
W 2000 roku 85,4% populacji mówiło w języku niemieckim, 3,6% w języku serbskim, 3,4% w języku albańskim, a 3 osoby w języku romansz

</doc>
<doc id="4708325" url="https://pl.wikipedia.org/wiki?curid=4708325" title="Oberbalm">
Oberbalm

Oberbalm (gsw. "Oberbaum") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland. Graniczy z gminą Niedermuhlern.
Gmina została utworzona w 1228 roku jako "Balmes""."
Demografia.
W Oberbalmie mieszka 866 osób. W 2020 roku 3,9% populacji gminy stanowiły osoby urodzone poza Szwajcarią.
W 2000 roku 98,9% populacji mówiło w języku niemieckim.

</doc>
<doc id="4708326" url="https://pl.wikipedia.org/wiki?curid=4708326" title="Mümliswil-Ramiswil">
Mümliswil-Ramiswil

Mümliswil-Ramiswil – szwajcarska gmina znajdująca się w okręgu Thal w kantonie Solura.
Gmina została utworzona w 1145 roku jako "Mumliswilre"/"Mumliswilere""."
Demografia.
W Mümliswil-Ramiswil mieszka 2,411 osób. W 2010 roku 8,5% populacji gminy stanowiły osoby urodzone poza Szwajcarią.
W 2000 roku 93,5% populacji mówiło w języku niemieckim, 2,7% w języku serbskim, 1,4% w języku albańskim, a 1 osoba mówiła w języku romansz.

</doc>
<doc id="4708327" url="https://pl.wikipedia.org/wiki?curid=4708327" title="Greppen">
Greppen

Greppen – miejscowość i gmina w środkowej Szwajcarii, w kantonie Lucerna, w okręgu Luzern-Land. Leży nad Jeziorem Czterech Kantonów "(Vierwaldstättersee)".
Gmina została utworzona w 1259 roku jako "Crepon""."
Demografia.
W Greppen mieszkają 1 202 osoby. W 2021 roku 21,1% populacji gminy stanowiły osoby urodzone poza Szwajcarią.
W 2000 roku 94,03% populacji mówiło w języku niemieckim, 1,3% w języku angielskim, a 0,91% w języku francuskim.
Transport.
Przez teren gminy przebiega droga główna nr 2b. 

</doc>
<doc id="4708328" url="https://pl.wikipedia.org/wiki?curid=4708328" title="Rickenbach (Lucerna)">
Rickenbach (Lucerna)

Rickenbach – miejscowość i gmina w środkowej Szwajcarii, w kantonie Lucerna, w okręgu Sursee.
Demografia.
W Rickenbachu mieszkają 3 524 osoby. W 2021 roku 18,8% populacji gminy stanowiły osoby urodzone poza Szwajcarią.
W 2000 roku 92,3% populacji mówiło w języku niemieckim, 3,5% w języku angielskim, a 1,4% w języku portugalskim.

</doc>
<doc id="4708329" url="https://pl.wikipedia.org/wiki?curid=4708329" title="Ermensee">
Ermensee

Ermensee – miejscowość i gmina w środkowej Szwajcarii, w kantonie Lucerna, w okręgu Hochdorf. Pod względem liczby mieszkańców jest najmniejszą gminą w regionie.
Gmina została utworzona w 1036 roku jako "Armense""."
Demografia.
W Ermensee mieszka 1 019 osób. W 2021 roku 11,8% populacji gminy stanowiły osoby urodzone poza Szwajcarią.
W 2000 roku 96,1% populacji mówiło w języku niemieckim, 1,7% w języku albańskim, a 0,91% w języku serbskim.
Transport.
Przez teren gminy przebiega droga główna nr 26.

</doc>
<doc id="4708330" url="https://pl.wikipedia.org/wiki?curid=4708330" title="Stallikon">
Stallikon

Stallikon – szwajcarska gmina znajdująca się w okręgu Affoltern w kantonie Zurych.
Gmina została utworzona w 1124 roku jako "Stallinchoven""."
Demografia.
W Stallikon mieszka 3,690 osób. W 2010 roku 13,5% populacji gminy stanowiły osoby urodzone poza Szwajcarią.
W 2000 roku 91% populacji mówiło w języku niemieckim, 1,9% w języku francuskim, a 1,7% w języku angielskim.

</doc>
<doc id="4708333" url="https://pl.wikipedia.org/wiki?curid=4708333" title="Stadion FK Zemun">
Stadion FK Zemun

Stadion FK Zemun – wielofunkcyjny stadion w Belgradzie (w dzielnicy Zemun), w Serbii. Został otwarty 29 września 1962 roku. Może pomieścić 10 000 widzów. Swoje spotkania rozgrywają na nim piłkarze klubu FK Zemun.

</doc>
<doc id="4708336" url="https://pl.wikipedia.org/wiki?curid=4708336" title="Stadion Zemun">
Stadion Zemun



</doc>
<doc id="4708338" url="https://pl.wikipedia.org/wiki?curid=4708338" title="Kościół św. Wojciecha w Mucharzu">
Kościół św. Wojciecha w Mucharzu

 
Kościół Świętego Wojciecha − rzymskokatolicki kościół parafialny należący do parafii pod tym samym wezwaniem (dekanat Wadowice-Południe archidiecezji krakowskiej).
Świątynia wzniesiona w latach 1835−1868, konsekrowana w 1881 roku przez biskupa Albina Dunajewskiego; wówczas dopiero otrzymała wezwanie św. Wojciecha. Na fasadzie we wnękach są umieszczone figury świętych Cyryla i Metodego. Wyposażenie wnętrza reprezentuje style: późnogotycki, barokowy i klasycystyczny. W ołtarzu głównym jest umieszczony obraz "Matki Bożej Z Dzieciątkiem" namalowany w XVII wieku, w ołtarzach bocznych znajdują się obrazy "Chrystus u słupa" powstały przed 1690 rokiem i "Święty Józef z Dzieciątkiem" namalowany w połowie XVIII wieku. Jeden z feretronów jest ozdobiony figurą Matki Bożej z Dzieciątkiem powstałą w 2 połowie XIV wieku i przerobioną. Kościół posiada także 2 krucyfiksy w stylu późnogotyckim i 3 haftowane ornaty wykonane w XVIII wieku.

</doc>
<doc id="4708339" url="https://pl.wikipedia.org/wiki?curid=4708339" title="Rudolf Brandys">
Rudolf Brandys

Rudolf Brandys (ur. 26 września 1895 w Trzebieńczycach, zm. 11 maja 1918 pod Kaniowem) – oficer Legionów Polskich i Wojska Polskiego na Wschodzie, kawaler Orderu Virtuti Militari.
Życiorys.
Urodził się w rodzinie Jana, rolnika, i Józefy z Kamskich. Absolwent Gimnazjum św. Jacka w Krakowie.
W 1914 wstąpił do Legionów Polskich, do 12 kompanii 2 pułku piechoty. Na legionowym szlaku awansował na kolejne stopnie: chorążego (26 maja 1915), podporucznika (1 kwietnia 1916) i kapitana (1 marca 1918). W lutym 1918 przeszedł do II Korpusu Polskiego i objął stanowisko dowódcy 8 kompanii 14 pułku strzelców. Pod Kaniowem "usiłował na czele swojej kompanii, walką wręcz przerwać pierścień niemieckiego okrążenia". W czasie ataku zginął i pochowany został na polu bitwy. W 1933 prochy przeniesiono na Powązki Wojskowe (kwatera A5-pomnik-3).

</doc>
<doc id="4708340" url="https://pl.wikipedia.org/wiki?curid=4708340" title="Kręciołki">
Kręciołki

Kręciołki ("ang. Twirlywoos, 2015)" – brytyjski serial animowany dla dzieci. Tworzony jest za pomocą animacji poklatkowej.
Polska premiera odbyła się 18 czerwca 2016 roku w stacji CBeebies.
Opis.
Program dla przedszkolaków, którego bohaterami są bardzo dociekliwe Kręciołki, które przybyły z bardzo daleka. Cztery barwne, ptakopodobne istoty odkrywają nowy, fascynujący świat.

</doc>
<doc id="4708341" url="https://pl.wikipedia.org/wiki?curid=4708341" title="Filozofia nowej muzyki">
Filozofia nowej muzyki

Filozofia nowej muzyki () – książka Theodora Wiesengrunda Adorna z zakresu filozofii i estetyki muzyki, a także socjologii muzyki, powstała w latach 1940-48, a wydana w 1949. Tekst za punkt wyjścia przyjmuje tezy, przedstawione w badaniach "Princeton Radio Research Project", a dotyczące "charakteru komunikacji muzycznej za pośrednictwem radia".
Autor, tłumacząc ograniczenie omawianego materiału do twórczości Igora Strawińskiego i Arnolda Schönberga, stwierdza, że "istota (...) nowej muzyki znajduje właściwy wyraz dopiero w jej skrajnościach (...) Dlatego właśnie, a nie pod złudnym wrażeniem wielkich osobowości, omawiamy tylko tych dwóch twórców". Adorno uważał, że ci dwaj "reprezentowali jej [nowej muzyki] główne, przeciwstawne tendencje": akceptację "status quo" (antyhumanizm, obiektywizacja, skostnienie, nieautentyczność) u Strawińskiego i radykalny wobec niego sprzeciw (niepokój, subiektywizm, wolność, autentyczność) w twórczości Schönberga.
Adorno stawia we wprowadzeniu tezę, że "racja bytu nowatorskiej muzyki tkwi nie tyle w jej pozytywnej treści, ile w tym, że przez swą zorganizowaną beztreściowość zadaje ona kłam treści ustroju społecznego, który odrzuca", co Fubini uznaje za "niemal profetyczną zapowiedź pewnych cech muzyki najnowszej awangardy, która kwestionuje samą możliwość ekspresji muzycznej, odrzuca ideę kompozycji jako zorganizowanej, pełnej i spójnej struktury, mającej być przedmiotem podziwu w salach koncertowych i operowych, i proponuje w zamian fetyszyzację materiału dźwiękowego".
Na książkę składa się wstęp i dwie części, poświęcone dwóm kompozytorom:

</doc>
<doc id="4708342" url="https://pl.wikipedia.org/wiki?curid=4708342" title="Dobrze jest, jak jest">
Dobrze jest, jak jest

Dobrze jest, jak jest – singel polskiej piosenkarki Roksany Węgiel, wydany 5 czerwca 2019 nakładem wytwórni Universal Music Polska. Piosenkę skomponowali Ed Drewett, Ella Henderson, Mich Hansen, Daniel Mirza, Patryk Kumór, a słowa napisali Ed Drewett, Ella Henderson, Mich Hansen, Daniel Mirza.
Do piosenki został zrealizowany oficjalny teledysk, który został opublikowany premierowo 5 czerwca 2019 na kanale „Roksana Węgiel” w serwisie YouTube. Za jego reżyserię odpowiadała Sebastian Wełdycz.
30 października 2019 singel osiągnął status złotej płyty, a 6 maja 2020 – platynowej.
Lista utworów.
Singel CD

</doc>
<doc id="4708346" url="https://pl.wikipedia.org/wiki?curid=4708346" title="Souleymane Sané">
Souleymane Sané

Souleymane Sané (ur. 26 lutego 1961 w Dakarze) – senegalski piłkarz występujący na pozycji napastnika.
Kariera klubowa.
Sané jest synem senegalskiego dyplomaty. W wieku czterech lat przeprowadził się z rodziną do Francji. Karierę piłkarza rozpoczął na poziomie amatorskim, w zespole CA Vitry. W sezonie 1981/1982 był graczem trzecioligowego ES Viry-Châtillon. W 1982 roku został skierowany do odbycia służby wojskowej w Niemczech. Tam kontynuował karierę w klubie FV Donaueschingen, grającym w szóstej lidze. Następnie był wypożyczony do francuskiego Blagnac FC, a w 1984 roku wrócił do Donaueschingen, występującego już w czwartej lidze.
W 1985 roku został zawodnikiem klubu SC Freiburg z 2. Bundesligi. W sezonie 1987/1988 z 21 bramkami został królem strzelców tych rozgrywek. W 1988 roku przeszedł do 1. FC Nürnberg, grającego w Bundeslidze. Zadebiutował w niej 23 lipca 1988 w wygranym 1:0 meczu z FC St. Pauli, zaś 13 sierpnia 1988 w przegranym 2:3 spotkaniu z Bayerem Uerdingen strzelił swojego pierwszego gola w Bundeslidze. Graczem Nürnberg był do 1990 roku, a następnie do 1994 roku reprezentował barwy ligowego rywala, zespołu SG Wattenscheid 09.
Kolejnym klubem Sané był austriacki FC Tirol Innsbruck. Swój pierwszy mecz w Bundeslidze rozegrał 3 sierpnia 1994 przeciwko FC Linz (3:0) i zdobył wówczas bramkę. W sezonie 1994/1995 z 20 golami został królem strzelców Bundesligi. W styczniu 1996 odszedł do szwajcarskiego Lausanne Sports, występującego w Nationallidze A. Jego barwy reprezentował do października 1997, po czym wrócił do SG Wattenscheid 09, grającego już w 2. Bundeslidze. Po spadku z tej ligi w sezonie 1998/1999, odszedł do austriackiego LASK Linz (Bundesliga), w którym spędził sezon 1999/2000.
Następnie był zawodnikiem szwajcarskiego trzecioligowca, FC Schaffhausen. W 2001 roku zakończył tam karierę.
Kariera reprezentacyjna.
W reprezentacji Senegalu Sané grał w latach 1990–1997. W 1990 roku znalazł się w drużynie na Puchar Narodów Afryki. Rozegrał na nim dwa spotkania: z Kenią (0:0) i Kamerunem (2:0), a Senegal zajął 4. miejsce w turnieju.
W 1992 roku ponownie został powołany do kadry na Puchar Narodów Afryki, zakończony przez Senegal na ćwierćfinale. Zagrał na nim w meczach z Nigerią (1:2), Kenią (3:0; gol) i Kamerunem (0:1).
W 1994 roku po raz trzeci wziął udział w Pucharze Narodów Afryki. Wystąpił na nim w spotkaniach z Gwineą (2:1), Ghaną (0:1) i Zambią (0:1), zaś Senegal ponownie odpadł z turnieju w ćwierćfinale.
Życie prywatne.
Sané jest mężem niemieckiej gimnastyczki, Reginy Weber i ma z nią trzech synów. Jednym z nich jest Leroy Sané, również piłkarz.

</doc>
<doc id="4708363" url="https://pl.wikipedia.org/wiki?curid=4708363" title="Plebiscyt Tygodnika Żużlowego 2019">
Plebiscyt Tygodnika Żużlowego 2019

30. Plebiscyt Tygodnika Żużlowego na najlepszego żużlowca Polski zorganizowano w 2019 roku.
Wyniki.
Najpopularniejsi żużlowcy.
Najpopularniejszy obcokrajowiec: Emil Sajfutdinow (Unia Leszno)
Działacz roku PGE Ekstraligi: Jakub Kępa (Motor Lublin)
Działacz roku Nice 1. LŻ: Radosław Strzelczyk (Ostrovia Ostrów Wielkopolski)
Działacz roku 2. LŻ: Jerzy Kanclerz (Polonia Bydgoszcz)
Junior roku: Bartosz Smektała (Unia Leszno)
Najsympatyczniejszy zawodnik: Bartosz Zmarzlik (Stal Gorzów Wielkopolski)
Objawienie sezonu: Mikkel Michelsen (Motor Lublin)
Fair Play: Kibice Speed Car Motoru Lublin 
Widowiskowa jazda: Bartosz Zmarzlik (Stal Gorzów Wielkopolski)
Krajowa impreza roku: Finał PGE Ekstraligi w Lesznie
Międzynarodowa impreza roku: Grand Prix we Wrocławiu
Dętka roku: Zawodnicy, którzy odmówili startu w reprezentacji

</doc>
<doc id="4708364" url="https://pl.wikipedia.org/wiki?curid=4708364" title="Calheta (Maio)">
Calheta (Maio)

Calheta - miasto na wyspie Maio, w Republice Zielonego Przylądka. W 2010 roku liczyło 1156 mieszkańców, co czyniło je drugim pod względem mieszkańców osiedlem na wyspie. Miejscowość położona w zachodniej części wyspy, około 9 km na północ od centrum administracyjnego concelho Maio, miasta Porto Inglês.

</doc>
<doc id="4708366" url="https://pl.wikipedia.org/wiki?curid=4708366" title="Sporting Toulon Var">
Sporting Toulon Var



</doc>
<doc id="4708368" url="https://pl.wikipedia.org/wiki?curid=4708368" title="August Kunzek">
August Kunzek

August Edler Kunzek von Lichton (ur. 28 stycznia 1795 w Klimkovicach, zm. 31 marca 1865 w Wiedniu), fizyk, profesor i rektor uniwersytetu lwowskiego, profesor uniwersytetu wiedeńskiego.
Życiorys.
W latach 1815–1817 studiował filozofię na uniw. w Ołomuńcu, oraz prawo, matematykę i fizykę na uniw. w Wiedniu, gdzie uzyskał doktorat z filozofii (1824). Następnie był w latach 1824–1848 profesorem uniwersytetu lwowskiego. Prowadził wykłady z fizyki i matematyki stosowanej, a potem także matematyki elementarnej, a od 1827 astronomii. Był dziekanem Wydziału Filozoficznego (1828, 1841) i rektorem Uniwersytetu (1832-1833). W 1838 odbył podróż naukową do Niemiec, Francji i Anglii. Był pierwszym we Lwowie uczonym interesującym się meteorologią. Działał także na rzecz popularyzacji nauki – prowadząc wykłady dot. przyrody dla rzemieślników i inteligencji. Wraz z profesorami Ignacym Lemochem i Antonim Gloisnerem współorganizował w 1844 Szkołę Politechniczną we Lwowie i opracował dla niej program nauczania.
Członek założyciel (3 lipca 1845) i działacz Galicyjskiego Towarzystwa Gospodarskiego, członek Komitetu GTG (31 stycznia 1846 – 31 stycznia 1848). W jego ramach wygłosił liczne odczyty oraz opublikował w „Rozprawach GTG” w latach 1845–1849 kilka fachowych artykułów na temat uprawy i ochrony zboża, niektórych warzyw i lnu oraz hodowli bydła.
Od lutego 1848 w wyniku własnych starań został profesorem fizyki na uniwersytecie w Wiedniu. Od 1848 był członkiem Akademii Nauk w Wiedniu. Pochowany w Wiedniu
Wyróżnienia i odznaczenia.
Odznaczony badeńskim Krzyżem Kawalerskim Orderu Lwa Zeryngeńskiego. Cesarz Franciszek Józef I nadał mu 10 grudnia 1862 tytuł szlachecki z przydomkiem von Lichton.

</doc>
<doc id="4708373" url="https://pl.wikipedia.org/wiki?curid=4708373" title="Zyta Banecka-Majkutewicz">
Zyta Banecka-Majkutewicz

Zyta Banecka-Majkutewicz – polska lekarka, dr hab. nauk medycznych, starszy wykładowca Katedry Neurologii Wydziału Lekarskiego Gdańskiego Uniwersytetu Medycznego.
Życiorys.
W 1985 ukończyła studia medyczne w Akademii Medycznej w Gdańsku, 1 grudnia 1994 obroniła pracę doktorską "Przydatność badań klinicznych i elektrofizjologicznych dla wczesnej diagnostyki uszkodzenia ośrodkowego układu nerwowego u chorych z toczniem rumieniowatym układowym", 18 kwietnia 2019 habilitowała się na podstawie pracy zatytułowanej "Białka szoku termicznego i genisteina w udarze niedokrwiennym mózgu". Pracowała w Katedrze Neurologii na Wydziale Lekarskim z Oddziałem Stomatologicznym Akademii Medycznej w Gdańsku.
Piastuje funkcję starszego wykładowcy Katedry Neurologii na Wydziale Lekarskim Gdańskiego Uniwersytetu Medycznego.

</doc>
<doc id="4708374" url="https://pl.wikipedia.org/wiki?curid=4708374" title="Latarnia morska Dona Maria Pia">
Latarnia morska Dona Maria Pia

Latarnia morska Dona Maria Pia (, "Farol da Ponta Temerosa" lub "Farol da Praia") – znak nawigacyjny w postaci wieży znajdujący się na przylądku Ponta Temerosa, po zachodniej stronie wejścia do portu w Prai, stolicy Republiki Zielonego Przylądka, około 3,5 km na południowy zachód od miasta.
Ośmioboczna wieża ma 21 metrów wysokości. Przy niej znajduje się jednokondygnacyjny dom latarników. Cała konstrukcja pomalowana jest na biało, jedynie dach laterny jest szary. Światło umiejscowione 25 m n.p.m. nadaje 2 błyski co 6 sekund w kolorze białym. Zasięg światła wynosi 15 mil morskich.
Obiekt został wybudowany w 1881 roku. Przez wiele lat latarnia morska wymagała renowacji. W 2018 roku została całkowicie odnowiona zarówno wewnątrz, jak i na zewnątrz. Po renowacji planowane było umiejscowienie w niej małego muzeum i kawiarni. Obecnie nie ma możliwości zwiedzania wieży.

</doc>
<doc id="4708375" url="https://pl.wikipedia.org/wiki?curid=4708375" title="Pico da Antónia">
Pico da Antónia

Pico da Antónia – góra w Republice Zielonego Przylądka, na wyspie Santiago. Wysokość góry wynosi 1392 m n.p.m., co czyni ją najwyższym wzniesieniem na tej wyspie. Pico de Antónia znajduje się na terenie obszaru ochronnego "Parque Natural da Serra do Pico de Antónia". Obszar jest również chroniony jako ostoja ptaków IBA przez BirdLife International.
Niedaleko góry położone są miejscowości Picos oraz Assomada. 

</doc>
<doc id="4708378" url="https://pl.wikipedia.org/wiki?curid=4708378" title="Ford Explorer Sport Trac">
Ford Explorer Sport Trac

Ford Explorer Sport Trac – samochód osobowy typu pickup klasy wyższej produkowany pod amerykańską marką Ford w latach 2000 – 2010.
Pierwsza generacja.
Ford Explorer Sport Trac I został zaprezentowany po raz pierwszy w 2000 roku.
Pod koniec lat 90. XX wieku Ford podjął decyzję o opracowaniu czwartego pickupa w ofercie. Za bazę posłużyła wydłużona platforma z Forda Explorera drugiej generacji, na której zbudowano nowy model Explorer Sport Trac. Samochód uplasował się w ofercie powyżej modelu Ranger i zarazem poniżej dużych pickupów F-Series i Super Duty, jako najmniej użytkowy tego typu pojazd w gamie. 
Pierwsza generacja modelu Sport Trac wyróżniała się 4-drzwiowym nadwoziem i dwoma rzędami siedzeń, przy innej stylistyce niż w klasycznym Explorerze. Pas przedni, a także wygląd kabiny pasażerskiej samochód ten współdzielił z równolegle produkowanym modelem Explorer Sport.
Druga generacja.
Ford Explorer Sport Trac II został zaprezentowany po raz pierwszy w 2006 roku.
Druga generacja Explorera Sport Trac w przeciwieństwie do poprzednika oparta została już na technologii równolegle debiutującego Explorera, będąc wobec niego bliźniaczą konstrukcją o takiej samej stylistyce nadwozia i kabiny pasażerskiej.
Pod kątem stylistycznym samochód zyskał bardziej muskularną, masywniejszą sylwetkę, a także nowy wygląd przedniej części nadwozia - identyczny co w Explorerze piątej generacji. Drugie wcielenie stało się dłuższe, szersze i obszerniejsze w środku. 
Poza bazowymi pierwszymi dwoma odmianami wyposażenia, które wyróżniały się chromowaną atrapą chłodnicy, ofertę w 2007 roku wzbogaciła także sportowa odmiana Adrenalin. Otrzymała ona inaczej wyglądający pas przedni, większe koła, nakładki i spojlery, a także mocniejszą jednostkę napędową.
W związku z malejącym popytem wynikającym wzrostem cen paliwa i zmianami upodobań amerykańskich konsumentów po kryzysie finansowym z 2008 roku, Ford podjął decyzję o wycofaniu Explorera Sport Trac z produkcji bez bezpośredniego następcy w 2010 roku.

</doc>
<doc id="4708380" url="https://pl.wikipedia.org/wiki?curid=4708380" title="Plebiscyt Tygodnika Żużlowego 2012">
Plebiscyt Tygodnika Żużlowego 2012

23. Plebiscyt Tygodnika Żużlowego na najlepszego żużlowca Polski zorganizowano w 2012 roku.
Wyniki.
Inne wyróżnienia.
Najsympatyczniejszy zawodnik: Przemysław Pawlicki (Unia Leszno)
Widowiskowa jazda: Patryk Dudek (Falubaz Zielona Góra)
Mister elegancji: Piotr Protasiewicz (Falubaz Zielona Góra)
Najpopularniejszy trener Enea Ekstraligi: Marek Cieślak (Unia Tarnów)
Najpopularniejszy trener I ligi: Lech Kędziora (Start Gniezno)
Najpopularniejszy trener II ligi: Piotr Żyto (Kolejarz Opole)
Działacz roku Enea Ekstraligi: Józef Dworakowski (Unia Leszno)
Działacz roku I ligi: Zbigniew Fiałkowski (GKM Grudziądz)
Działacz roku II ligi: Dariusz Cieślak (Kolejarz Rawicz)
Objawienie sezonu: Krystian Pieszczek (Wybrzeże Gdańsk)
Junior roku: Bartosz Zmarzlik (Stal Gorzów Wielkopolski)
Fair play: Tomasz Jędrzejak (WTS Wrocław) - spełnił ostatnią wolę młodego kibica
Pechowiec roku: Podobnie jak w latach 1992 i 1993 odstąpiono od przyznania tego wyróżnienia w związku ze śmiercią na torze Lee Richardsona
Dętka roku: Dla wszystkich osób, które doprowadziły do ogłoszenia walkowera w meczu Unibax Toruń - Unia Tarnów
Krajowa impreza roku: O Koronę Bolesława Chrobrego – Pierwszego Króla Polski w Gnieźnie
Międzynarodowa impreza roku: GP Polski w Toruniu

</doc>
<doc id="4708388" url="https://pl.wikipedia.org/wiki?curid=4708388" title="Barreiro (Maio)">
Barreiro (Maio)

Barreiro - miasto na wyspie Maio, w Republice Zielonego Przylądka. W 2010 roku liczyło 535 mieszkańców, co czyniło je najmniejszym miastem pod względem liczby mieszkańców na wyspie. Miejscowość położona w południowej części wyspy, około 4 km na wschód od centrum administracyjnego concelho Maio, miasta Porto Inglês.

</doc>
<doc id="4708391" url="https://pl.wikipedia.org/wiki?curid=4708391" title="Wybory parlamentarne w Irlandii w 2020 roku">
Wybory parlamentarne w Irlandii w 2020 roku

Wybory parlamentarne w Irlandii odbyły się 8 lutego 2020 roku. Irlandczycy wybierali 159 z 160 deputowanych do Dáil Éireann w 39 okręgach wyborczych. 160. mandat automatycznie obejmie ustępujący Przewodniczący Rady.
Podłoże.
14 stycznia 2020 premier Leo Varadkar zwrócił się do prezydenta Michaela D. Higginsa z prośbą (na podstawie artykułu 13 konstytucji) o rozwiązanie Dáil, która została zaakceptowana. Wybory parlamentarne zostały zarządzone na dzień 8 lutego, a pierwsze posiedzenie 33 kadencji Dáil zwołane na godz. 12:00 w dniu 20 lutego 2020.
System wyborczy.
160 członków Dáil Éireann wybieranych jest z zastosowaniem systemu proporcjonalnego pojedynczego głosu przechodniego (STV) w 39 okręgach wyborczych. Wyborcy wypełniają papierowe karty do głosowania, numerując kandydatów 1, 2, 3 według preferencji wyboru 1, 2, 3 itd.
Zmiana granic okręgów wyborczych.
14 lipca 2016 roku minister środowiska, społeczności i samorządu lokalnego Simon Coveney na podstawie ustawy wyborczej z 1997 roku powołał specjalną komisję w celu dokonania rewizji granic okręgów wyborczych do Dáil i Parlamentu Europejskiego. Komisja pod przewodnictwem sędziego Roberta Haughtona rozrysowała nowe granice okręgów wyborczych po opublikowaniu początkowych danych o ludności na podstawie spisu powszechnego z 2016 roku. W trakcie prac komisja posiadała pewną swobodę uznania granic, ale konstytucyjnie została zobowiązana do dopuszczenia nie więcej niż 30 000 wyborców na jednego wybieranego deputowanego. Jednocześnie obwarowana prawnie do rekomendowania okręgów wyborczych obejmujących trzy, cztery albo pięć mandatów i nienaruszania granic hrabstwa tak dalece, jak to możliwe. Sprawozdanie Komisji zostało ogłoszone 27 czerwca 2017. Zalecono w nim zwiększenie liczby deputowanych z 158 do 160 wybieranych w 39 okręgach wyborczych.
Poprawka do ustawy wyborczej „Dáil Constituencies” nr 39 z 2017, wdrażająca te zalecane zmiany, została uchwalona w grudniu 2017 roku. Wybory do Dáilu 33 kadencji zostaną przeprowadzone z wykorzystaniem nowych granic. Ponieważ ustępujący przewodniczący parlamentu Seán Ó Fearghaíl nie ogłosił przejścia na emeryturę, zostanie automatycznie wybrany.
Kandydaci.
22 stycznia 2020 upłynął termin zgłaszania kandydatów. Partie polityczne wystawiły na listach wyborczych rekordową liczbę kobiet, 162 (w 2016 – 160) spośród 531 kandydatów. Były to pierwsze irlandzkie wybory powszechne, w których w każdym okręgu wyborczym kandydowała kobieta. Zgodnie z obowiązującym prawem na listach obowiązuje parytet płci, każda partia musi wystawić co najmniej 30% kandydatów płci męskiej i co najmniej 30% płci żeńskiej, w przeciwnym razie partia traci połowę funduszy państwowych. Kobiety stanowiły 30,5% kandydatek na listach Fine Gael, 31% Fianna Fáil, 32% Partii Pracy, 33% Sinn Féin, 38% People Before Profit Alliance, 41% Partii Zielonych i 57% Socjaldemokratów.
Kampania wyborcza.
Partie debiutujące w wyborach.
Partie startujące w wyborach powszechnych po raz pierwszy: Aontú, Irlandzka Partia Wolności, Partia Narodowa i RISE (jako część AAA–PBP).
Wyniki wyborów.
Lokale wyborcze otwarte były w godzinach od 7:00 UTC do 22:00 UTC. Liczenie głosów rozpoczęło się o godz. 09:00 UTC w dniu 9 lutego i zakończyło się o godz. 23:59 UTC w dniu 10 lutego.

</doc>
<doc id="4708393" url="https://pl.wikipedia.org/wiki?curid=4708393" title="Józef Bromirski">
Józef Bromirski

Józef Bromirski (ur. 19 marca 1865 w Chrystyczkowie koło Humania, zm. 6 sierpnia 1925 w Warszawie) – działacz niepodległościowy, ziemianin.
Życiorys.
Urodził się w rodzinie Piotra i Eweliny z Zaleskich.
Absolwent II Gimnazjum Klasycznego w Kijowie i Uniwersytetu Kijowskiego. W czasie pobierania nauki należał do różnych kół patriotycznych. W 1888 za działalność niepodległościową zesłany do Archangielska. W 1890 wrócił do Kijowa i wstąpił do Polskiej Partii Socjalistycznej. Od 1905 był członkiem Organizacji Bojowej PPS. Zorganizował Związek Walki Czynnej na Ukrainie, Towarzystwo Politycznego Kresowe i Ligę Niepodległości Polski. Był zastępcą komisarza Komisji Tymczasowej Skonfederowanych Stronnictw Niepodległościowych na Ukrainie oraz komendantem Związku Walki Czynnej i Związku Strzeleckiego na Ukrainie. Od października 1914 kierował Polską Organizacją Wojskową na Ukrainie. Zorganizował okręgi POW: odeski, żytomierski, humański, białocerkiewski i saratowski. Po reorganizacji został komendantem naczelnym POW na Ukrainę i Rosję. W czerwcu 1919 przeniósł się do Warszawy. Pracował w Sztabie Generalnym WP jako specjalista do spraw ukraińskich.
Po wojnie pracował w Banku Komunalnym w Warszawie. Zmarł w Warszawie, został pochowany na cmentarzu Powązkowskim (kwatera X-1-19). Był żonaty z Julią z domu Limińską.

</doc>
<doc id="4708398" url="https://pl.wikipedia.org/wiki?curid=4708398" title="Ilhéu do Baluarte">
Ilhéu do Baluarte

Ilhéu do Baluarte – niewielka, niezamieszkana wysepka na terenie Republiki Zielonego Przylądka. Jest położona niedaleko wyspy Boa Vista. Jej całkowita powierzchnia wynosi ok. 0,8 km². Jest w całości objęta ochroną ("Reserva Natural Integral Ilhéu de Baluarte"). Najwyższy punkt na wyspie jest położony ok. 5 m n.p.m., jest wysepką płaską, skalistą, zbudowaną ze skał bazaltowych. 

</doc>
<doc id="4708399" url="https://pl.wikipedia.org/wiki?curid=4708399" title="Władimir Suszczinski">
Władimir Suszczinski

Władimir Aleksandrowicz Suszczinski, (1912–1945) – operator filmowy, który w stopniu kapitana dokumentował przebieg walk na poszczególnych odcinkach frontu wschodniego w trakcie II wojny światowej. Uczestniczył w pracach frontowych grup filmowych, które działały na frontach: Wołchowskim, Leningradzkim, 4 Ukraińskiem, oraz 1 Froncie Ukraińskiego.
Pełne dynamiki, bohaterstwa, ale i ludzkich tragedii kadry, które często z narażeniem życia udawało mu się utrwalić na taśmie swojej kamery, trafiały następnie do wydawnictw filmowych, a stamtąd do poszczególnych odcinków sowieckich kronik filmowych, a także filmów dokumentalnych. Władimir Suszczinski w swoich reportażach wojennych reprezentował mistrzowski poziom – zarówno na polu artystycznym, jak i publicystycznym. Dokumentując przebieg operacji bojowych, wiele uwagi poświęcał ich bohaterom oraz życiu codziennym zwykłych żołnierzy na froncie. Zginął w trakcie filmowania walk na przedmieściach miasta Wrocławia. W uznaniu jego osiągnięć w 1946 roku przyznano mu pośmiertnie Nagrodę Stalinowską II stopnia.
Życiorys.
Władimir Aleksandrowicz Suszczinski urodził się w Sarańsku 5 września 1912 roku. W 1927 roku, po zakończeniu nauki w szkole siedmioletniej, rozpoczął naukę w technikum energetycznym w Sarańsku. Po jego ukończeniu w 1930 roku ze specjalnością technik energetyk, był skierowany do Kujbyszewa (obecnie Samara). Jednak wkrótce przeniósł się stamtąd do stolicy Związku Sowieckiego, gdzie pracował we Wszechzwiązkowym Instytucie Politechnicznym i jednocześnie przygotowywał się do egzaminów wstępnych do WGIKa.
W lutym 1942 roku przybył na Front Wołchowski i trafił w skład grupy filmowej Aleksieja Aleksiejewicza Lebiediewa. Na początku 1943 roku, w trakcie operacji „Iskra”, której celem było przełamanie blokady Leningradu, wykonywał dokumentację fotograficzną z walk 2 Armii Uderzeniowej oraz 67 armii. Wkrótce został przeniesiony do grupy filmowej 4 Frontu Ukraińskiego, gdzie filmował walki o Krym i sforsowanie Sywaszu. W trakcie wykonywania tego zadania Władmimir Suszczinski został ranny, ale podtrzymywany przez dwóch innych żołnierzy nie przestał dokumentować przebiegu walk. Wchodząc w skład nacierających wojsk sowieckich, wraz z nimi wkroczył do wyzwolonego Sewastopola oraz brał udział w forsowaniu rzeki Dniepr. Za wykazaną na polu walki odwagę, bohaterstwo i wytrwałość został odznaczony Orderem Czerwonego Sztandaru i nagrodzony dwutygodniowym urlopem, w ramach zdołał spędzić w domu rodzinnym sześć dni. W ramach grupy filmowej 1 Frontu Ukraińskiego kręcił epizody z wyzwolenia Polski (walki o Częstochowę, Kraków i Katowice), a następnie zacięte walki pod Wrocławiem.
22 lutego 1945 roku w trakcie operacji dolnośląskiej Władimir Suszczyński filmował natarcie wojsk 1 Frontu Ukraińskiego w rejonie nasypu kolejowego na przedmieściach Wrocławia. W trakcie wymiany ognia obok operatora eksplodował pocisk i jeden z odłamków śmiertelnie ranił go w głowę. Kamera, która wypadła w tym momencie z jego rąk jednak nadal pracowała. Chociaż rannego Suszczinskiego udało się ewakuować z pola bitwy i przetransportować do szpitala, jego obrażenia były na tyle poważne, że umarł po pięciu godzinach. Uroczysty pogrzeb Władmira Suszczyńskiego w Częstochowie nakręcił N. W. Bykow, jego kolega z frontowej grupy filmowej, który sam zginął kilka dni później.
W 1946 roku o operatorze frontowym Władymirze A. Suszczinskim powstał film dokumentalny (reżyser M. E. Sławinska), w którym wykorzystano fragmenty nagranych przez niego materiałów. Szczególnie wzruszający w tym dziele jest moment, w którym zatrzymaniu uległ kadr ze sceną z pola walki, a zamiast ich dalszego ciągu pojawia się czarne tło symbolizujące śmierć głównego bohatera.
Ciało poległego operatora zostało pochowane pierwotnie na placu Biegańskiego w Częstochowie, obok mogił poległych w trakcie styczniowych walk o to miasto sowieckich czołgistów. Następnie w ramach przeprowadzonych na terenie miasta prac ekshumacyjnych wszystkie groby wraz ze szczątkami spoczywających w nich żołnierzy zostały przeniesione do kwatery wojennej wyznaczonej na lokalnym cmentarzu Kule.

</doc>
<doc id="4708401" url="https://pl.wikipedia.org/wiki?curid=4708401" title="Metalurgi Rustawi">
Metalurgi Rustawi



</doc>
<doc id="4708406" url="https://pl.wikipedia.org/wiki?curid=4708406" title="Roger Mendy">
Roger Mendy

Roger Mendy (ur. 8 lutego 1960 w Dakarze) – senegalski piłkarz występujący na pozycji obrońcy.
Kariera klubowa.
Mendy rozpoczynał karierę w 1977 roku w zespole ASC Jeanne d’Arc i dwukrotnie zdobył z nim mistrzostwo Senegalu (1985, 1986), a także Puchar Senegalu (1980, 1984). W 1986 roku przeszedł do francuskiego SC Toulon. W Division 1 zadebiutował 15 sierpnia 1986 w zremisowanym 0:0 meczu z FC Sochaux-Montbéliard, zaś 17 kwietnia 1987 w zremisowanym 1:1 spotkaniu z Brest Armorique FC strzelił swojego pierwszego gola w tej lidze. Zawodnikiem Toulonu był do końca sezonu 1988/1989.
W 1989 roku odszedł do ligowego rywala, zespołu AS Monaco FC. W sezonie 1990/1991 wywalczył z nim wicemistrzostwo Francji oraz Puchar Francji. W następnym sezonie po raz drugi został wicemistrzem Francji, a ponadto dotarł z Monaco do finału Pucharu Zdobywców Pucharów, przegranego 0:2 z Werderem Brema.
W 1992 roku został zawodnikiem włoskiej Pescary Calcio. Swój pierwszy mecz w Serie A rozegrał 6 września 1992 przeciwko AS Roma (1:0), a 14 lutego 1993 w wygranym 2:0 pojedynku z Brescią Calcio zdobył swoją jedyną bramkę w tych rozgrywkach. W sezonie 1992/1993 spadł z Pescarą do Serie B. W 1994 roku odszedł do saudyjskiego An-Nassr, z którym w sezonie 1994/1995 wywalczył mistrzostwo Arabii Saudyjskiej, po czym zakończył karierę.
Kariera reprezentacyjna.
W reprezentacji Senegalu Mendy grał w latach 1980–1993. W 1986 roku znalazł się w drużynie na Puchar Narodów Afryki. Nie zagrał jednak na nim w żadnym spotkaniu, a Senegal odpadł z turnieju po fazie grupowej.
W 1990 roku ponownie został powołany do kadry na Puchar Narodów Afryki, zakończony przez Senegal na 4. miejscu. Zagrał na nim w meczach z Zambią (0:0) i Algierią (1:2).
W 1992 roku po raz trzeci wziął udział w Pucharze Narodów Afryki. Wystąpił na nim w spotkaniach z Nigerią (1:2), Kenią (3:0) i Kamerunem (0:1), zaś Senegal odpadł z turnieju w ćwierćfinale.

</doc>
<doc id="4708414" url="https://pl.wikipedia.org/wiki?curid=4708414" title="Lyonpo Yeshey Zimba">
Lyonpo Yeshey Zimba



</doc>
<doc id="4708416" url="https://pl.wikipedia.org/wiki?curid=4708416" title="Lyonpo Khandu Wangchuk">
Lyonpo Khandu Wangchuk



</doc>
<doc id="4708418" url="https://pl.wikipedia.org/wiki?curid=4708418" title="Lyonpo Kinzang Dorji">
Lyonpo Kinzang Dorji



</doc>
<doc id="4708421" url="https://pl.wikipedia.org/wiki?curid=4708421" title="Lyonpo Jigme Thinley">
Lyonpo Jigme Thinley



</doc>
<doc id="4708424" url="https://pl.wikipedia.org/wiki?curid=4708424" title="Temur Czogadze">
Temur Czogadze

Temur Czogadze, gruz. თემურ ჩოგაძე (ur. 5 maja 1998 w Batumi, Gruzja) – gruziński piłkarz, grający na pozycji pomocnika.
Kariera piłkarska.
Kariera klubowa.
Wychowanek Akademii Piłkarskiej Saburtalo Tbilisi, w barwach którego w 2015 rozpoczął karierę piłkarską. 10 lipca 2017 przeszedł do Dinama Batumi. 31 stycznia 2018 zasilił skład SK Rustawi. 5 lipca 2019 został wypożyczony do końca roku do Torpeda Kutaisi. 16 stycznia 2020 podpisał kontrakt z Olimpikiem Donieck.
Kariera reprezentacyjna.
W marcu 2019 debiutował w młodzieżowej reprezentacji Gruzji. Wcześniej występował w juniorskich reprezentacjach Gruzji.

</doc>
<doc id="4708430" url="https://pl.wikipedia.org/wiki?curid=4708430" title="Józef Lehr">
Józef Lehr

Józef Lehr (ur. 4 sierpnia w Bochni, zm. 8 marca 1892 w Wiedniu) – leśnik, naczelnik lasów państwowych Galicji i Bukowiny, działacz gospodarczy,
Życiorys.
Ukończył gimnazjum w Krakowie (1829). Następnie w 1830 odbył roczną praktykę leśną w Bratucicach (dominium niepołomomickie). Ukończył studia leśne w Akademii w Mariabrunn pod Wiedniem w 1833. Potem pracował w leśnictwie galicyjskim, kolejno jako asystent w zarządzie lasów kameralnych we Lwowie (1834-1837) a potem leśniczy w Bohorodczanach (1837-1839), Łomnej (1839-1843), Łanczynie (1843-1846), Gawłówku (1846-1849). Od 1850 był głównym leśniczym (Oberförster) Kamery i jednocześnie nadleśniczym we Lwowie (1849-1854) i Kałuszu (1851-1854).
Od 1852 zastępca naczelnika (Vice-Waldmeister) a w latach 1854 – 1871 był jako pierwszy Polak naczelnikiem (Waldmeister) lasów państwowych Galicji i Bukowiny w Krajowej Dyrekcji Skarbu (Finanz-Landes-Direction) we Lwowie. Na tej funkcji przeprowadził wykup od chłopów służebności leśnych. W przeciwieństwie do swych niemieckich poprzedników wprowadził racjonalną gospodarkę leśną polegającą m.in. na sadzeniu wartościowych gatunków drzew. Sprzeciwił się skutecznie forsowanej przez Wiedeń sprzedaży lasów państwowych, m.in. ratując Puszczę Niepołomicką. Zreorganizował podległą sobie służbę leśną oraz zapewnił jej odpowiednią egzystencję poprzez podwyżkę poborów. Jako starszy radca w 1871 przeszedł na emeryturę.
Następnie w latach 1871-1886 administrował dobrami leśnymi klasztorów dominikańskich Żółkwi i Załoźcach. W 1874 jako delegat Wydziału Krajowego był członkiem komisji lustracyjnej dóbr Fundacji Skarbkowskiej w Drohowyżu. W latach 1882-1886 jako ekspert Banku Kredytowego Ziemskiego doprowadził do odkupienia przez państwo największego i najcenniejszego galicyjskiego kompleksu leśnego w Nadwórnej. W 1886 odbył dłuższą podróż na Bliski Wschód dla ocenienia wartości drzewostanów wschodnich rejonów Turcji.
Od 25 lutego 1851 członek i działacz Galicyjskiego Towarzystwa Gospodarskiego, od 1867 członek jego oddziału lwowskiego. Członek Komitetu GTG (13 lutego 1853 – 28 lutego 1859). Współzałożyciel w 1852 a następnie aktywny działacz oddzielnej Sekcji Leśnej GTG. Był autorem artykułów w "Rozprawach Galicyjskiego Tow. Gospodarskiego" m.in. "O uprawie lasów dębowych w Galicji" (1854), "O stosunkach handlu drzewem z lasów Królestwa Galicji i Lodomerii" (1855), "Zbiórka leśna uważana z punktu slużebnictwa" (1860). W 1882 współzałożyciel a następnie czynny członek (1882-1892) Galicyjskiego Towarzystwa Leśnego. Był także członkiem Zachodniogalicyjskiego Związku Leśnego, Morawsko-Śląskiego Towarzystwa Rolniczego, Austriackiego Związku Leśników.
Odznaczenia i wyróżnienia.
Odznaczony Orderem Franciszka Józefa.
Rodzina.
Syn urzędnika skarbowego Franciszka i Natalii z Zielińskich.

</doc>
<doc id="4708432" url="https://pl.wikipedia.org/wiki?curid=4708432" title="Mamadou Tew">
Mamadou Tew

Mamadou Tew (ur. 27 listopada 1959 w Dakarze, zm. 31 sierpnia 2019 tamże) – senegalski piłkarz występujący na pozycji obrońcy.
Kariera klubowa.
Tew rozpoczynał karierę w 1979 roku w zespole Casa Sports. W 1984 roku przeszedł do belgijskiego Club Brugge. W sezonie 1984/1985 wywalczył z nim wicemistrzostwo Belgii. Osiągnięcie to powtórzył w kolejnym sezonie, a ponadto zdobył z zespołem Puchar Belgii. W sezonie 1987/1988 wywalczył natomiast mistrzostwo Belgii. W 1989 roku odszedł do także pierwszoligowego Royalu Charleroi, którego barwy reprezentował do 1992 roku. Następnie wrócił do Casa Sports, gdzie w 1993 roku zakończył karierę.
Kariera reprezentacyjna.
W reprezentacji Senegalu Tew grał w latach 1982–1992. W 1986 roku znalazł się w drużynie na Puchar Narodów Afryki. Rozegrał na nim 3 spotkania: z Egiptem (1:0), Mozambikiem (2:0) i Wybrzeżem Kości Słoniowej (0:1), a Senegal odpadł z turnieju po fazie grupowej.
W 1990 roku ponownie został powołany do kadry na Puchar Narodów Afryki, zakończony przez Senegal na 4. miejscu. Zagrał na nim w meczach z Kenią (0:0), Kamerunem (2:0) i Zambią (0:0).
W 1992 roku po raz trzeci wziął udział w Pucharze Narodów Afryki. Wystąpił na nim w spotkaniach z Nigerią (1:2) i Kamerunem (0:1), zaś Senegal odpadł z turnieju w ćwierćfinale.

</doc>
<doc id="4708435" url="https://pl.wikipedia.org/wiki?curid=4708435" title="Cmentarz ewangelicki w Środzie Wielkopolskiej">
Cmentarz ewangelicki w Środzie Wielkopolskiej

Cmentarz ewangelicki w Środzie Wielkopolskiej – nieistniejący cmentarz ewangelicki zlokalizowany w Środzie Wielkopolskiej u zbiegu ulic Nekielskiej i Wincentego Witosa.
Historia.
Początkowo zmarłych wyznania protestanckiego chowano na cmentarzu w Bninie, od połowy XIX wieku. Gdy ich liczba wzrosła uzgodniono z miejscową parafią i władzami miasta założenie na miejscowym cmentarzu rzymskokatolickim utworzenie kwatery dla protestantów. Kilka lat później wobec wyczerpania miejsc grzebalnych kwatera została powiększona, w latach 70. XX wieku i ona została zapełniona. Mimo zgody społecznej władze kościelne zdecydowanie sprzeciwiły się kolejnemu rozszerzeniu kwatery protestanckiej, w związku z tym gmina ewangelicka zakupiła teren położony po drugiej stronie drogi i tam urządziła swój cmentarz. W 1910 na cmentarzu wybudowano neoromańską kaplicę o wymiarach 12 na 7 metrów, nawę główną przykrywa dwuspadowy dach kryty dachówką. Przedsionek jest ryzalitowo wysunięty,kryty dwuspadowym dachem, romański tympanon został wsparty parami kolumn o zdobionych głowicach. Boczne ściany wsparte są szkarpami, które wieńczą dachówki. W bocznych ścianach przebito okna o zarysie romańskim. Ostatnie pochówki miały miejsce w 1945, pochowano tu ofiary katastrofy kolejowej, która miała miejsce pod miastem. Obecnie na terenie cmentarza pozostała kaplica, a z reliktów nagrobków utworzono lapidarium.

</doc>
<doc id="4708442" url="https://pl.wikipedia.org/wiki?curid=4708442" title="Cheikh Seck">
Cheikh Seck

Cheikh Ahmed Seck (ur. 8 stycznia 1958) – senegalski piłkarz występujący na pozycji bramkarza.
Kariera klubowa.
W swojej karierze Seck reprezentował barwy zespołów ASC Diaraf oraz Espérance Tunis. Wraz z Diaraf zdobył mistrzostwo Senegalu (1982), a także trzy Puchary Senegalu (1982, 1983, 1985), natomiast z Espérance w 1991 roku wywalczył mistrzostwo Tunezji oraz Puchar Tunezji.
Kariera reprezentacyjna.
W reprezentacji Senegalu Seck grał w latach 1982–1996. W 1986 roku znalazł się w drużynie na Puchar Narodów Afryki. Rozegrał na nim 3 spotkania: z Egiptem (1:0), Mozambikiem (2:0) i Wybrzeżem Kości Słoniowej (0:1), a Senegal odpadł z turnieju po fazie grupowej.
W 1990 roku ponownie został powołany do kadry na Puchar Narodów Afryki, zakończony przez Senegal na 4. miejscu. Zagrał na nim w meczach z Kenią (0:0), Kamerunem (2:0), Zambią (0:0) i Algierią (1:2).
W 1992 roku po raz trzeci wziął udział w Pucharze Narodów Afryki. Wystąpił na nim w spotkaniach z Nigerią (1:2), Kenią (3:0) i Kamerunem (0:1), zaś Senegal odpadł z turnieju w ćwierćfinale.
Po raz ostatni w mistrzostwach Afryki uczestniczył w 1994 roku i zagrał wówczas w dwóch pojedynkach: z Gwineą (2:1) i Zambią (0:1). Dla Senegalu był to natomiast drugi turniej z rzędu zakończony na ćwierćfinale.

</doc>
<doc id="4708448" url="https://pl.wikipedia.org/wiki?curid=4708448" title="Ford Ranger (Stany Zjednoczone)">
Ford Ranger (Stany Zjednoczone)



</doc>
<doc id="4708449" url="https://pl.wikipedia.org/wiki?curid=4708449" title="Dobro finalne">
Dobro finalne



</doc>
<doc id="4708450" url="https://pl.wikipedia.org/wiki?curid=4708450" title="Alcatraz (Maio)">
Alcatraz (Maio)

Alcatraz - wieś na wyspie Maio, w Republice Zielonego Przylądka. W 2010 roku liczyła 232 mieszkańców. Miejscowość położona we wschodniej części wyspy, około 13 km na wschód od centrum administracyjnego concelho Maio, miasta Porto Inglês.

</doc>
<doc id="4708451" url="https://pl.wikipedia.org/wiki?curid=4708451" title="Edison Ndreca">
Edison Ndreca

Edison Ndreca (ur. 5 lipca 1994 w Mirdicie) – albański piłkarz grający na pozycji lewego obrońcy w klubie FK Kukësi.
Kariera piłkarska.
Kariera klubowa.
Wychowanek klubu KF Laçi, w którym w 2013 rozpoczął karierę seniorską. W 2016 odszedł do KS Burreli. Latem 2016 został piłkarzem Besëlidhji Lezha. Po dwóch sezonach w 2018 przeszedł do Teuty Durrës. Już w styczniu 2019 podpisał kontrakt z KS Kastrioti. W tym samym roku przeniósł się do Bylisu Ballsh, w którym spędził dwa lata.

</doc>
<doc id="4708456" url="https://pl.wikipedia.org/wiki?curid=4708456" title="Aru (Demokratyczna Republika Konga)">
Aru (Demokratyczna Republika Konga)

Aru – miasto w Demokratycznej Republice Konga, w prowincji Ituri.

</doc>
<doc id="4708457" url="https://pl.wikipedia.org/wiki?curid=4708457" title="Strażnica SG Szypliszki">
Strażnica SG Szypliszki



</doc>
<doc id="4708458" url="https://pl.wikipedia.org/wiki?curid=4708458" title="Dobra produkcyjne">
Dobra produkcyjne



</doc>
<doc id="4708464" url="https://pl.wikipedia.org/wiki?curid=4708464" title="Matra Racing">
Matra Racing



</doc>
<doc id="4708467" url="https://pl.wikipedia.org/wiki?curid=4708467" title="Basankusu">
Basankusu

Basankusu – miasto w Demokratycznej Republice Konga, w prowincji Równikowa.

</doc>
<doc id="4708470" url="https://pl.wikipedia.org/wiki?curid=4708470" title="Basoko">
Basoko

Basoko – miasto w Demokratycznej Republice Konga, w prowincji Tshopo.

</doc>
<doc id="4708471" url="https://pl.wikipedia.org/wiki?curid=4708471" title="Pałac książąt oleśnickich we Wrocławiu">
Pałac książąt oleśnickich we Wrocławiu

 
Pałac książąt oleśnickich ("Dom książąt oleśnickich") – dawny, pałac znajdujący się przy ul. Wita Stwosza we Wrocławiu. Rozebrany w 1760, a w jego miejsce wzniesiono Pałac Hatzfeldów.
Historia.
Pałac książąt oleśnickich został wzniesiony na działce, gdzie wcześniej już w średniowieczu, do końca XIV wieku, znajdował się książęcy browar Księcia brzeskiego Ludwika I. Pod koniec XV wieku działka należała do Podiebradów ziębicko-oleśnickich. W połowie XVI wieku na działce został wzniesiony murowany, trójkondygnacyjny, o pięciu osiach okiennych dom. Budynek został umieszczony na planie Wrocławia Barthela Weihnera z 1562 roku jako "Fürstenhauss v. der Oelssen". 
Na początku XVII wieku z inicjatywy księcia Karola II lub jego synów Henryka Wacława i Karola Fryderyka budynek został gruntownie przebudowany w stylu renesansowym. Wejście ozdabiał bogaty portal, okna "piano nobile" były wykończone na przemian trójkątnymi i odcinkowymi naczółkami. Największe zmiany dokonano w górnej części pałacu zmieniając je w dekoracyjne piętro attykowe ze szczytowymi facjatami. Od strony ulicy Krowiej do pałacu dobudowane zostało skrzydło a za nim znajdowała się brama umożliwiająca wjazd na tylny dziedziniec.
W 1672 roku właścicielem pałacu była księżna Elżbieta Maria a po jej śmierci w 1686 trafił do rąk, w drodze podziałów spadkowych, księcia Sylwiusza Fryderyka oleśnickiego. Z jego zlecenia wykonano wówczas przebudowę budynku na okazałą rezydencje. Attykowe piętro zostało przebudowane na czwartą kondygnację i zaopatrzono ją w galerię widokową zamkniętą od frontu balustradą. Na elewacji, na wysokości drugiej i trzeciej kondygnacji, pomiędzy oknami wykonano dekorację stiukową w formie pęków kwiatowo-owocowych. Ponad trzecią kondygnacją biegła tralkowa balustrada a na jej postumentach umieszczone zostały wazy i popiersia. Nad czwartą kondygnacją, w osi środkowej, znajdowała się facjata z godłem rodowym. Pałac został uwieczniony na rysunku Johanna Stridbecka młodszego z 1691 roku.
W 1688 roku Sylwiusz Fryderyk podarował pałac swojej żonie Eleonorze Karolinie von Württemberg-Mömpelgard. W 1724 budynek kupiła jej kuzynka księżna Julianne Sibylle Charlotte, żona Karola Fryderyka Wirtemberskiego. W 1735 roku pałac odziedziczyła jej siostra księżna Hedwig Friderike zu Anhalt-Zerbst. Kolejnymi właścicielami pałacu był hrabina Christianie Dorothei von Hochberg (1739-1743), baron Ernst Friedrich von Kittlitz (1743-1751), baronowa Karoline Elisabeth von Sierstorpff. Od baronowej pałac odkupił hrabia Franz Philipp Adrian von Hatzfeld.
Budynek został rozebrany w 1760 roku po pożarze sąsiedniego pierwszego domu Hatzfeldów a w jego miejsce, w latach 1765-1774 wzniesiono Pałac Hatzfeldów.

</doc>
<doc id="4708472" url="https://pl.wikipedia.org/wiki?curid=4708472" title="Pape Fall">
Pape Fall

Pape Abdourahmane Fall (ur. 19 stycznia 1960 w Diourbel) – senegalski piłkarz występujący na pozycji obrońcy.
Kariera klubowa.
Fall rozpoczynał karierę w 1980 roku w zespole SEIB Diourbel i dwukrotnie zdobył z nim mistrzostwo Senegalu (1983, 1987). W 1987 roku przeszedł do francuskiego Olympique Marsylia. Swój pierwszy mecz w Division 1 rozegrał 22 sierpnia 1987 przeciwko Matra Racing (0:0). Natomiast 16 września 1987 w zremisowanym 0:0 spotkaniu I rundy Pucharu Zdobywców Pucharów z 1. FC Lokomotive Lipsk (0:0), zadebiutował w europejskich pucharach. W Marsylii spędził sezon 1987/1988, podczas którego zajął z klubem 6. miejsce w lidze, a także osiągnął półfinał PZP.
W 1988 roku odszedł do ligowego rywala, zespołu SM Caen i grał tam do 1990 roku. Następnie, do końca kariery w 1995 roku, reprezentował barwy trzecioligowych drużyn FC Saint-Lô Manche, Quimper Cornouaille FC oraz Stade Brestois 29.
Kariera reprezentacyjna.
W reprezentacji Senegalu Fall grał w latach 1986–1994. W 1986 roku został powołany do kadry na Puchar Narodów Afryki. Rozegrał na nim 3 spotkania: z Egiptem (1:0), Mozambikiem (2:0; gol) i Wybrzeżem Kości Słoniowej (0:1), a Senegal odpadł z turnieju po fazie grupowej.
W 1990 roku ponownie wziął udział w Pucharze Narodów Afryki, zakończonym przez Senegal na 4. miejscu. Zagrał na nim jedynie w półfinałowym meczu z Algierią (1:2).

</doc>
<doc id="4708474" url="https://pl.wikipedia.org/wiki?curid=4708474" title="Bolobo">
Bolobo

Bolobo – miasto w Demokratycznej Republice Konga, w prowincji Mai-Ndombe.

</doc>
<doc id="4708477" url="https://pl.wikipedia.org/wiki?curid=4708477" title="Linia kolejowa Dąbie – Częstochowa Warta">
Linia kolejowa Dąbie – Częstochowa Warta

Linia kolejowa Dąbie – Częstochowa Warta – linia kolejowa łącząca dawną ładownię Dąbie ze stacją Częstochowa Warta. W kilometrze 2,450 znajdował się rozjazd, od którego biegł odcinek torów do elektrociepłowni Fortum. Obecnie tory istnieją na odcinku od Elektrociepłowni Fortum do przejazdu kolejowo-drogowego w ciągu ulicy Hutników i kawałek dalej do Dąbia. Większość torów koło ładowni została rozebrana.

</doc>
<doc id="4708478" url="https://pl.wikipedia.org/wiki?curid=4708478" title="Stanisław Mazur (polityk)">
Stanisław Mazur (polityk)



</doc>
<doc id="4708482" url="https://pl.wikipedia.org/wiki?curid=4708482" title="Lengwil">
Lengwil

Lengwil – szwajcarska gmina znajdująca się w okręgu Kreuzlingen w kantonie Turgowia.
Gmina została utworzona w 1998 roku poprzez połączenie gminy "Ortsgemeinde" z gminą "Oberhofen bei Kreuzlingen" utworzoną w 1160 roku jako "Obirhovin""."
Demografia.
W Lengwil mieszkają 1,734 osoby. W 2008 roku 14,4% populacji gminy stanowiły osoby urodzone poza Szwajcarią.
W 2000 roku 96,1% populacji mówiło w języku niemieckim, 0,9% w języku włoskim, a 0,6% w języku angielskim.

</doc>
<doc id="4708483" url="https://pl.wikipedia.org/wiki?curid=4708483" title="ISU Grand Prix w łyżwiarstwie figurowym 2020/2021">
ISU Grand Prix w łyżwiarstwie figurowym 2020/2021

ISU Grand Prix w łyżwiarstwie figurowym 2020/2021 – 26. edycja zawodów w łyżwiarstwie figurowym. Zawodnicy podczas sezonu wystąpią w siedmiu zawodach cyklu rozgrywek. Rywalizacja rozpoczęła się 23 października w Las Vegas. Finał cyklu miał odbyć się w grudniu Pekinie, jako próba przed Zimowymi Igrzyskami Olimpijskimi 2022, ale został odwołany z powodu rozwoju pandemii COVID-19. W trakcie sezonu z tego samego powodu odwołano zawody Skate Canada International 2020 i Internationaux de France 2020.
Ze względu na pandemię COVID-19 i ograniczenia w podróżowaniu międzynarodowym, Rada ISU zadecydowała, że we wszystkich zawodach z cyklu Grand Prix 2020/2021 wystąpią jedynie zawodnicy krajowi i ci, którzy trenują w danym kraju lub regionie geograficznym. Mając na uwadze krajowy charakter zawodów, Rada Międzynarodowej Unii Łyżwiarskiej zadecydowała również, że osiągnięte podczas tej edycji wyniki nie będą miały wpływu na pozycję w rankingu światowym, jak również nie będą brane pod uwagę jako minimalna ocena techniczna (TES) osiągnięta na międzynarodowych zawodach pod patronatem ISU. Ponadto osiągniętych wyników punktowych nie zaliczano do oficjalnych rekordów życiowych bądź rekordów świata.

</doc>
<doc id="4708485" url="https://pl.wikipedia.org/wiki?curid=4708485" title="Only the Young">
Only the Young

"Only the Young" (alternatywny tytuł: "Only the Young (Featured in "Miss Americana")") – utwór muzyczny amerykańskiej piosenkarki i autorki tekstów Taylor Swift, wydany 31 stycznia 2020 roku nakładem wytwórni Republic Records wraz z filmem dokumentalnym "Miss Americana" w serwisie Netflix, przedstawiającym wydarzenia mające miejsce w życiu i karierze muzycznej artystki. Swift wyprodukowała oraz napisała tekst do nagrania wraz z Joelem Little.

</doc>
<doc id="4708489" url="https://pl.wikipedia.org/wiki?curid=4708489" title="Berdychowo (Wągrowiec)">
Berdychowo (Wągrowiec)

Berdychowo – osiedle położone we południowej części Wągrowca.
Obszar Berdychowa obejmuje m.in. ulice: Skrajna, Strzeleckiego, Berdychowska, Główna Osiedla, Grunwaldzka, Harcerska. Północną granicę osiedla stanowi rzeka Nielba, w południowej części przy ulicy Taszarowo znajduje się komenda powiatowa policji. 

</doc>
<doc id="4708490" url="https://pl.wikipedia.org/wiki?curid=4708490" title="Oetwil an der Limmat">
Oetwil an der Limmat

Oetwil an der Limmat – gmina w Szwajcarii, w kantonie Zurych, w okręgu Dietikon. Graniczy z gminą Weiningen.
Gmina została utworzona w 850 roku jako "Otenwilare""."
Demografia.
W Oetwil an der Limmat mieszkają 2,533 osoby. W 2008 roku 12,4% populacji gminy stanowiły osoby urodzone poza Szwajcarią.
W 2000 roku 91,5% populacji mówiło w języku niemieckim, 1,9% w języku francuskim, a 1,4% w języku włoskim.

</doc>
<doc id="4708492" url="https://pl.wikipedia.org/wiki?curid=4708492" title="Thierno Youm">
Thierno Youm

Thierno Youm (ur. 17 kwietnia 1960 w Rufisque) – senegalski piłkarz występujący na pozycji napastnika.
Kariera klubowa.
Youm rozpoczynał karierę w 1980 roku w zespole ASC Diaraf, z którym zdobył mistrzostwo Senegalu (1982), a także dwa Puchary Senegalu (1982, 1983). W 1984 roku przeszedł do francuskiego Stade Lavallois. W Division 1 zadebiutował 31 sierpnia 1984 w przegranym 0:2 meczu z FC Sochaux-Montbéliard, zaś 28 maja 1985 w wygranym 3:1 spotkaniu z Tours FC strzelił swoje dwa pierwsze gole w tych rozgrywkach. W Lavallois występował do 1987 roku. Następnie przez pięć lat był zawodnikiem ligowego rywala, zespołu FC Nantes.
W 1992 roku odszedł do Espérance Tunis, w którym spędził sezon 1992/1993, podczas którego zdobył z klubem mistrzostwo Tunezji. Potem ponownie grał we Francji, w czwartoligowej drużynie AC Arles i tam zakończył karierę w 1995 roku.
W Division 1 rozegrał 198 spotkań i zdobył 44 bramki.
Kariera reprezentacyjna.
W reprezentacji Senegalu Youm grał w latach 1982–1992. W 1986 roku został powołany do kadry na Puchar Narodów Afryki. Rozegrał na nim 2 spotkania: z Egiptem (1:0; gol) i Mozambikiem (2:0), a Senegal odpadł z turnieju po fazie grupowej.
W 1992 roku ponownie wziął udział w Pucharze Narodów Afryki, zakończonym przez Senegal na ćwierćfinale. Wystąpił na nim w meczach z Nigerią (1:2), Kenią (3:0) i Kamerunem (0:1).

</doc>
<doc id="4708493" url="https://pl.wikipedia.org/wiki?curid=4708493" title="Antoni Bródka">
Antoni Bródka

Antoni Bródka (ur. 30 maja 1897 w Piotrkowicach, zm. 9 września 1920 w Łomży) – podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Macieja i Magdaleny z Hetmanowskich. 
Absolwent szkoły powszechnej w Piotrkowicach.
W styczniu 1919 wstąpił do odrodzonego Wojska Polskiego. W składzie 2 baterii 15 pułku artylerii polowej wziął udział w wojnie polsko-bolszewickiej.
W sierpniu 1920, w okolicach Ostrowi Mazowieckiej, "z narażeniem życia przedostał się przez tereny zajęte przez oddziały 5 Dywizji bolszewickiej i przeniósł meldunek dowódcy 59 pułku piechoty do XXIX Brygady".
Kilka dni później pod Wincentą został ciężko ranny. Zmarł w szpitalu w Łomży.
Za bohaterstwo w walce odznaczony został pośmiertnie Krzyżem Srebrnym Orderu Virtuti Militari.
Pochowany został na cmentarzu parafialnym w Czempiniu. Pogrzeb stał się manifestacją patriotyczną. Uczestniczyły w nim miejscowe stowarzyszenia.
Order Virtuti Militari wręczony został matce i braciom.

</doc>
<doc id="4708498" url="https://pl.wikipedia.org/wiki?curid=4708498" title="Kaliska (Wągrowiec)">
Kaliska (Wągrowiec)

Kaliska – osiedle w północnej części Wągrowca.
Obszar osiedla Kaliska obejmuje południową część wsi Kaliska, jest to osiedle domów jednorodzinnych (obejmuje m.in. ulice: Arkadego Fiedlera, Elizy Orzeszkowej, Stanisława Wyspiańskiego, Rgielską, Sosnową, Świerkową i część ul. Kcyńskiej od stacji paliw Orlen).

</doc>
<doc id="4708499" url="https://pl.wikipedia.org/wiki?curid=4708499" title="Psychologiczna pomoc internetowa">
Psychologiczna pomoc internetowa



</doc>
<doc id="4708501" url="https://pl.wikipedia.org/wiki?curid=4708501" title="Winkel (Szwajcaria)">
Winkel (Szwajcaria)

Winkel – szwajcarska gmina znajdująca się w okręgu Bülach w kantonie Zurych.
Gmina została utworzona w 1044 roku"."
Demografia.
W Winkel mieszka 4,157 osób. W 2008 roku 11,3% populacji gminy stanowiły osoby urodzone poza Szwajcarią.
W 2000 roku 91,2% populacji mówiło w języku niemieckim, 1,4% w języku francuskim, a 1,4% w języku angielskim.

</doc>
<doc id="4708503" url="https://pl.wikipedia.org/wiki?curid=4708503" title="Braunsberg">
Braunsberg



</doc>
<doc id="4708504" url="https://pl.wikipedia.org/wiki?curid=4708504" title="Akcent transatlantycki">
Akcent transatlantycki

Akcent transatlantycki () – typ wymowy w języku angielskim, będący mieszaniną cech standardowej wymowy brytyjskiej i wymowy amerykańskiej. Był stosowany głównie w amerykańskich filmach do wczesnych lat 40., a także nauczany w drogich prywatnych szkołach na wschodnim wybrzeżu USA. Jest słyszalny w takich filmach jak "Śniadanie u Tiffany’ego" i "Przeminęło z wiatrem", charakterystyczny np. dla aktorek Ingrid Bergman, Audrey Hepburn i Katharine Hepburn, a także osobistości ze świata polityki, takich jak Jacqueline Kennedy Onassis czy Franklin Delano Roosevelt.
Historia.
Specyficzna wymowa wykształciła się na początku XX wieku, kiedy aktorzy amerykańscy zaczęli naśladować akcent wyższych klas brytyjskich. W tym samym czasie australijski fonetyk William Tilly opracował spójne zasady "World English" („wymowy światowej”), który przyjął się w amerykańskich teatrach na co najmniej kilkadziesiąt lat. Mimo zainteresowania "World English" ze strony nowojorskich nauczycieli prawdziwy przełom w używaniu tego akcentu nastąpił dopiero za sprawą kina mówionego. Ten rodzaj akcentu przyjął się również w prestiżowych szkołach na północnym wschodzie Stanów Zjednoczonych. Wydana w 1942 książka Edith Skinner "Speak with Distinction" skodyfikowała reguły wymowy aktorskiej i scenicznej. Reżyserowie używali akcentu transatlantyckiego ze względu na jego neutralność; można go było użyć, kiedy akcja filmu nie toczyła się w realiach amerykańskich. W związku z przemianami społecznymi akcent zanikł w latach 50. XX wieku.

</doc>
<doc id="4708505" url="https://pl.wikipedia.org/wiki?curid=4708505" title="Mönchaltorf">
Mönchaltorf

Mönchaltorf – szwajcarska gmina znajdująca się w okręgu Uster w kantonie Zurych.
Gmina została utworzona w 741 roku jako "Villa Altorf". W 872 roku została wspomniana jako "Altorf monachorum""."
Demografia.
W Mönchaltorf mieszka 3,769 osób. W 2010 roku 11,6% populacji gminy stanowiły osoby urodzone poza Szwajcarią.
W 2000 roku 92,3% populacji mówiło w języku niemieckim, 1,7% w języku włoskim, a 1,1% w języku francuskim.

</doc>
<doc id="4708507" url="https://pl.wikipedia.org/wiki?curid=4708507" title="Historyczne składy Pogoni Prudnik">
Historyczne składy Pogoni Prudnik

Historyczne składy Pogoni Prudnik – skład Pogoni Prudnik w historii klubu.
Sezony.
Sezon 1954/1955.
Pogoń w sezonie 1954/1955 grała w Klasie B w składzie: 
Sezon 1955/1956.
Pogoń w sezonie 1954/1955 grała w Klasie B w składzie:
Sezon 1963/1964.
Pogoń w sezonie 1963/1964 grała w Klasie A w składzie:
Sezon 1981/1982.
Pogoń w sezonie 1981/1982 grała w III lidze w składzie: 
Sezon 1982/1983.
Pogoń w sezonie 1982/1983 grała w II lidze w składzie:
Sezon 1983/1984.
Pogoń w sezonie 1984/1985 grała w II lidze w składzie:
Sezon 1984/1985.
Pogoń w sezonie 1984/1985 grała w II lidze w składzie:
Sezon 1985/1986.
Pogoń w sezonie 1985/1986 grała w II lidze w składzie:
Sezon 1986/1987.
Pogoń w sezonie 1986/1987 grała w II lidze w składzie:
Sezon 1987/1988.
Pogoń w sezonie 1987/1988 grała w II lidze w składzie:
Sezon 1988/1989.
Pogoń w sezonie 1988/1989 grała w II lidze w składzie:
Sezon 1989/1990.
Pogoń w sezonie 1989/1990 grała w II lidze w składzie:
Sezon 1990/1991.
Pogoń w sezonie 1990/1991 grała w II lidze w składzie:
Sezon 1991/1992.
Pogoń w sezonie 1991/1992 grała w II lidze w składzie:
Sezon 1992/1993.
Pogoń w sezonie 1992/1993 grała w II lidze w składzie:
Sezon 1993/1994.
Pogoń w sezonie 1993/1994 grała w II lidze w składzie:
Sezon 1994/1995.
Pogoń w sezonie 1994/1995 grała w II lidze w składzie:
Sezon 1995/1996.
Pogoń w sezonie 1995/1996 grała w II lidze w składzie:
Sezon 2000/2001.
Pogoń w sezonie 2000/2001 grała w III lidze dolnośląskiej w składzie:
Sezon 2002/2003.
Pogoń w sezonie 2002/2003 grała w III lidze śląskiej w składzie:
Sezon 2003/2004.
Pogoń w sezonie 2003/2004 grała w II lidze w składzie:
Sezon 2004/2005.
Pogoń w sezonie 2004/2005 grała w II lidze w składzie:
Sezon 2005/2006.
Pogoń w sezonie 2005/2006 grała w II lidze w składzie:
Sezon 2006/2007.
Pogoń w sezonie 2006/2007 grała w II lidze w składzie:
Sezon 2007/2008.
Pogoń w sezonie 2007/2008 grała w II lidze w składzie:
Sezon 2009/2010.
Pogoń w sezonie 2009/2010 grała w II lidze w składzie:
Sezon 2013/2014.
Pogoń w sezonie 2013/2014 grała w II lidze w składzie:
Sezon 2016/2017.
Pogoń w sezonie 2016/2017 grała w I lidze w składzie:
Sezon 2017/2018.
Pogoń w sezonie 2017/2018 grała w I lidze w składzie:
Sezon 2018/2019.
Pogoń w sezonie 2018/2019 grała w I lidze w składzie:
Sezon 2019/2020.
Pogoń w sezonie 2019/2020 grała w I lidze w składzie:

</doc>
<doc id="4708509" url="https://pl.wikipedia.org/wiki?curid=4708509" title="Durowo (Wągrowiec)">
Durowo (Wągrowiec)

Durowo – osiedle położone we północnej części Wągrowca.
Obszar Durowa obejmuje teren dawnej wsi i osady leśnej, w jego zachodniej części znajduje się dworek wybudowany na początku XIX w. 
Historia.
Dobra durowskie należały do Cystersów z Łekna, którzy przekazali je zakonowi cysterskiemu w Wągrowcu. Cystersi oddawal je w dzierżawę, początkowo Kraszewskim, a następnie Szczawczyńskim i Gorzewskim. Po kasacie zakonu powstał tu folwark i domena rządowa, który zakupił burmistrz Wągrowca Józef Kegel i wybudował tutejszy dworek. W 1815 urodził się tu ksiądz Teofil Kegel (zmarł tu w 1891), działacz społeczny i patriotyczny. Pod koniec XIX w. Durowo dzierżawili Ksawera i Józef Mieczkowscy, w 1900 rząd pruski odebrał majątek Keglom. W 1920 utworzono Nadleśnictwo Durowo, a tereny folwarku przeznaczono pod zalesienie.

</doc>
<doc id="4708510" url="https://pl.wikipedia.org/wiki?curid=4708510" title="MOCVD">
MOCVD



</doc>
<doc id="4708512" url="https://pl.wikipedia.org/wiki?curid=4708512" title="Stanisław Kaszyński">
Stanisław Kaszyński

Stanisław Kaszyński (ur. 16 listopada 1903 w Brudzewie, zm. 2 lub 3 lutego 1942 w Chełmnie nad Nerem) – polski urzędnik samorządowy i społecznik w okresie II RP, wieloletni sekretarz gminy Chełmno. W okresie II wojny światowej zaangażowany w ujawnienie ludobójstwa na terenie powstającego w Chełmnie nazistowskiego obozu zagłady SS-Sonderkommando Kulmhof.
Życiorys.
Był synem Andrzeja i Marianny z domu Gołębowskiej (lub Głąbowskiej), miał trójkę rodzeństwa. W wieku pięciu lat stracił matkę, a owdowiały ojciec w 1909 roku ożenił się ponownie.
Naukę pobierał początkowo w szkole podstawowej w Brudzewie. W wieku piętnastu lat podjął pracę jako aplikant oraz pomocnik pisarza w urzędzie gminnym w Brudzewie, gdzie pracował do 1919 roku. Na przełomie 1919 i 1920 roku pracował w urzędzie w Karszewie, następnie przez rok ponownie w Brudzewie, od sierpnia do listopada 1921 roku w Piotrkowicach, w latach 1921–1923 w Lubotyniu, a następnie ponownie w Brudzewie, a od czerwca 1926 roku do 1928 znów w Lubotyniu.
Prawdopodobnie ukończył szkołę średnią i uzyskał tzw. małą maturę. 1 lipca 1928 roku objął stanowiska sekretarza w Urzędzie Gminy w Chełmnie nad Nerem. 1 stycznia 1929 roku w Babiaku zawarł związek małżeński z Karoliną Posłowską. Małżeństwo doczekało się piątki dzieci: Zbigniewa, Stanisława Karola (zmarł w wieku niemowlęcym), Marii, Barbary i Stanisława.
W Chełmnie piastował funkcję komendanta Ochotniczej Straży Pożarnej, był sekretarzem Koła Gminnego Ligi Obrony Powietrznej i Przeciwgazowej i prowadził wraz z żoną amatorski zespół teatralny. Był również radnym rady gminy w Chełmnie.
Po wybuchu II wojny światowej jako ochotnik zgłosił się do służby w Wojsku Polskim, nie został jednak przyjęty. Następnie został usunięty z funkcji sekretarza gminy, jednak dzięki znajomości języka niemieckiego udało mu się zachować stanowisko niższego urzędnika w urzędzie gminy. Jego rodzina została jednak zmuszona do opuszczenia Chełmna i zamieszkania w miejscowości Gaj.
Nie zachowały się bezpośrednie dokumenty potwierdzające przynależność Stanisława Kaszyńskiego do struktur Polskiego Państwa Podziemnego działających na obszarze Wielkopolski Wschodniej. Taką działalność potwierdzają jednak relacje i dowody pośrednie jak między innymi wspomnienia szefa okręgowej komórki wywiadowczej ZWZ-AK Zygmunta Walter-Janke do którego docierały meldunki Kaszyńskiego oraz datowany na 6 lutego 1942 załącznik pt. "Sprawy żydowskie" do części gospodarczej raportu z Okręgu Łódzkiego ZWZ–AK kryptonim „Kreton” przekazany do Biura Informacji i Propagandy KG AK w Warszawie. Załącznik ten stanowił meldunek dotyczący szczegółów eksterminacji Żydów, Romów i Sinti na terenie SS-Sonderkommando Kulmhof, a źródłem informacji miał być jak podaje meldunek – "pracownik gminy, człowiek zaprzysiężony".
W okresie okupacji Stanisław Kaszyński zainteresował się tworzonym w Chełmnie przez SS-Hauptsturmführera Herberta Lange obozem zagłady Kulmhof i zaczął zbierać informację na jego temat. W grudniu 1941 roku lub styczniu 1942 roku podjął próby zawiadomienia o ludobójstwie w Chełmnie szwajcarskich przedstawicielstw dyplomatycznych (według wspomnień Jana Oliskiewicza miał to być m.in. Konsulat Szwajcarii w Łodzi) oraz Międzynarodowego Czerwonego Krzyża.
Pod koniec stycznia 1942 roku w nieznanych okolicznościach list Kaszyńskiego został przejęty przez gestapo. 31 stycznia tego roku Kaszyński został aresztowany, gdy stawił się do pracy w urzędzie gminy, a następnie osadzony w pałacu na terenie obozu. Według relacji mieszkańców wsi 2 lub 3 lutego 1942 roku Kaszyński miał zostać wyprowadzony z terenu obozu przez dwóch SS-manów, którzy prowadzili go drogą w stronę urzędu gminy. W okolicy kościoła Narodzenia NMP podjął próbę ucieczki, został jednak zastrzelony. Ciało Kaszyńskiego zostało następnie przeniesione do piwnicy pałacu w Chełmnie. Najprawdopodobniej Kaszyński został pochowany w jednym z masowych grobów na terenie lasu rzuchowskiego.
Istnieje kilka wersji dotyczących tego, w jakich okolicznościach list został przejęty przez gestapo. Według najbardziej rozpowszechnionej wersji Kaszyński został zadenuncjowany przez miejscowego ogrodnika i swego bliskiego przyjaciela Józefa G., według innej wersji Józef G. przekazał list jednemu ze swoich pracowników, aby przesłał go drogą pocztową do Łodzi, ten z kolei miał przekazać go swojej partnerce, która następnie przekazała go gestapo. O zdradzie dowiedzieć się mieli wójt gminy Chełmno Schultz oraz sołtys Jakob Semmler, którzy poinformowali o tym Kaszyńskiego, ten jednak im nie uwierzył. Według niektórych relacji Kaszyński planował także ucieczkę z Chełmna, miał jednak czekać do początków lutego, by zdążyć odebrać pensję lub liczył na to, że dzięki jego dobrym stosunkom z Niemcami sprawę uda się wyciszyć. Według Patricka Montague, w sprawę listów Kaszyńskiego zamieszany był Jan Oliskiewicz, który w swych relacjach miał jednak umniejszać swoją rolę.
W ramach dalszych represji, w lutym 1942 aresztowano jego ciężarną żonę, którą przetrzymywano następnie (do czerwca 1942 roku) w aresztach przy ul. Gdańskiej i Sterlinga w Łodzi, gdzie najprawdopodobniej została zamordowana.
Upamiętnienie.
W 1991 roku wzniesiono poświęcony Stanisławowi Kaszyńskiemu obelisk na terenie lasu rzuchowskiego koło Chełmna, zaś w 2007 nazwiska Stanisława Kaszyńskiego i jego żony Karoliny znalazły się na Pomniku Polskiego Państwa Podziemnego i Armii Krajowej w Parku im. Henryka Wieniawskiego w Poznaniu.
Pod koniec lat 90. XX wieku kilkakrotnie proponowano Stanisława Kaszyńskiego na patrona Szkoły Podstawowej w Chełmnie, jednak, w 1999 roku patronem wybrany został Adam Mickiewicz.

</doc>
<doc id="4708514" url="https://pl.wikipedia.org/wiki?curid=4708514" title="George Miller (polityk)">
George Miller (polityk)

George Miller III (ur. 17 maja 1945 w Richmond) – amerykański polityk, członek Partii Demokratycznej.
Działalność polityczna.
W okresie od 3 stycznia 1975 do 3 stycznia 2013 przez dziewiętnaście kadencji był przedstawicielem 7. okręgu, a od 3 stycznia 2013 do 3 stycznia 2015 przez jedną kadencję przedstawicielem 11. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708515" url="https://pl.wikipedia.org/wiki?curid=4708515" title="Dolina kwiatów">
Dolina kwiatów

Dolina kwiatów (węg. Virágvölgy) – węgierski film dramatyczny z 2018 roku w reżyserii László Csuja.
Premiera.
Film miał swoją światową premierę podczas Międzynarodowego Festiwalu Filmowego w Karlowych Warach 2 lipca 2018 roku. Do kin na Węgrzech wszedł 30 sierpnia 2018.
Fabuła.
Akcja filmu rozgrywa się na Węgrzech w czasach współczesnych. Bianka porywa płaczącego niemowlaka i postanawia się nim zaopiekować. Z pomocą przychodzi jej mieszkający w hotelu robotniczym Lacim. Para rozpoczyna wędrówkę po węgierskiej prowincji.
Obsada.
W filmie wystąpili m.in.:

</doc>
<doc id="4708519" url="https://pl.wikipedia.org/wiki?curid=4708519" title="Klasycy Historiografii">
Klasycy Historiografii



</doc>
<doc id="4708521" url="https://pl.wikipedia.org/wiki?curid=4708521" title="Warbell">
Warbell

Warbell – polski zespół wykonujący melodic death metal. Powstał w 2008 roku w Jeleniej Górze. 
Historia.
Zespół zawiązał się w 2008 roku z inicjatywy gitarzystów Marcina „Maroona” Witeski, Piotra „Petera” Hasiolego oraz basisty Pawła „Bloody'ego” Szczypki, do których wkrótce dołączył perkusista Patryk Kryński. Początkowo muzycy wykonywali jedynie covery, jednak szybko zaczęli komponować własną muzykę. W tamtym czasie grupa nie posiadała stałego wokalisty.
Pod koniec 2009 roku ukazało się demo zatytułowane "Battle Of Unnumbered Tears", na którym zaśpiewał „Bloody”. W 2010 roku zespół zawiesił działalność na czas nieokreślony.
Grupa powróciła do aktywnego koncertowania w 2013 roku. Nowym perkusistą został Rafał „Viader” Wiaderek, zaś wokalistką Karolina „Gigi” Więcek. W tym składzie zespół ponownie zarejestrował materiał znany z "Battle Of Unnumbered Tears". 1 grudnia 2015 roku nakładem płockiej wytwórni Goressimo Records ukazał się debiutancki album długogrający zatytułowany "Havoc", który spotkał się z pozytywnym przyjęciem. Rok później z powodów osobistych szeregi grupy opuścił „Maroon”. Od tego momentu stanowisko drugiego gitarzysty jest piastowane przez muzyków sesyjnych.
W 2018 roku zespół wystąpił na Pol’and’Rock Festival, zaś rok później ukazał się drugi album studyjny zatytułowany "Plague", który podobnie jak poprzedni zebrał w większości pozytywne recenzje, także poza granicami Polski. Grupa promowała płytę europejską trasą koncertową pod nazwą Black Death Tour 1353. Pod koniec roku z zespołu odszedł „Peter”, którego zastąpił Kamil „Turek” Turczynowicz. Na początku 2020 roku album "Plague" został odnotowany jako jeden z najlepszych albumów 2019 roku wg portalu RockArea. 
Na przełomie stycznia i lutego 2020 roku z zespołem rozstał się wieloletni perkusista „Viader”.

</doc>
<doc id="4708525" url="https://pl.wikipedia.org/wiki?curid=4708525" title="Parafia Straży Granicznej Bożego Miłosierdzia w Nowym Sączu">
Parafia Straży Granicznej Bożego Miłosierdzia w Nowym Sączu



</doc>
<doc id="4708526" url="https://pl.wikipedia.org/wiki?curid=4708526" title="Pikol">
Pikol

Pikol – postać biblijna z Księgi Rodzaju, dowódca wojsk króla Geraru, Abimeleka.
Uczestniczył w zawarciu przez Abimeleka przymierza najpierw z Abrahamem w Beer Szewie, a następnie z Izaakiem, które to zakończyło się wspólną ucztą.

</doc>
<doc id="4708529" url="https://pl.wikipedia.org/wiki?curid=4708529" title="Isai Churgin">
Isai Churgin



</doc>
<doc id="4708530" url="https://pl.wikipedia.org/wiki?curid=4708530" title="Ilhéu de Santa Maria">
Ilhéu de Santa Maria

Ilhéu de Santa Maria – niewielka wysepka w Republice Zielonego Przylądka, dawniej znana jako "Quail Island", położona blisko Prai. 
W latach 50. XIX wieku na wysepce wybudowano kilka budynków, m.in. magazyny.
W maju 2018 ukończono budowę mostu na wyspę, w 2015 r. ogłoszono, że chiński deweloper "Legend Development Company" wybuduje na wyspie hotel oraz kasyno.

</doc>
<doc id="4708531" url="https://pl.wikipedia.org/wiki?curid=4708531" title="Straszewo (Wągrowiec)">
Straszewo (Wągrowiec)

Straszewo – osiedle położone we południowo-wschodniej części Wągrowca.
Dawniej Straszewo było nazywane Jaśniakiem (tej nazwy używają już wyłącznie starsi mieszkańcy miasta), osiedle położone jest nad rzeką Nielbą. Dawniej była to wieś stanowiąca własność cystersów z klasztoru w Łeknie. (obejmuje m.in. ulice: Łakińskiego, Palińskiego, Polną, Przybyszewskiego, Siostry Joanny, Straszewską oraz nową ul. Piaskową). Obecnie największe, co do liczby ludności, osiedle Wągrowca, na dodatek stale się rozbudowujące.

</doc>
<doc id="4708533" url="https://pl.wikipedia.org/wiki?curid=4708533" title="Super Szansa">
Super Szansa

Super Szansa – gra liczbowa organizowana przez Totalizator Sportowy. Pierwsze losowanie gry odbyło się 7 czerwca 2016 roku.
Gra w 2022 roku została wycofana, a ostatnie losowanie odbyło się w wieczornym studiu lotto 26 listopada 2022 r. Jako jedyna gra liczbowa Totalizatora Sportowego nie została wprowadzona do sprzedaży internetowej.
Zasady.
Gra charakteryzowała się tym, że stanowiła numer składający się z 7 cyfr znajdujący się na kuponach Lotto, Multi Multi, Mini Lotto, Kaskady i Ekstra Pensji. Warunkiem uczestnictwa w losowaniu gry było aktywowanie tego numeru, który bierze udział w tym samym losowaniu, co gra, do której został dokupiony.
Historia.
Super Szansa została wprowadzona 7 czerwca 2016 roku. Od tego dnia jej losowania odbywają się codziennie o 14:00 i 22:00 (do 31 lipca 2022 21:50, do 17 czerwca 2020 21:40). Numer bierze udział w tym samym czasie co gra, na kuponie której znajduje siedmiocyfrowy się numer. W grze jest 7 stopni wygranych:

</doc>
<doc id="4708534" url="https://pl.wikipedia.org/wiki?curid=4708534" title="Podnoszenie ciężarów na Igrzyskach Afrykańskich 2019">
Podnoszenie ciężarów na Igrzyskach Afrykańskich 2019

Podnoszenie ciężarów na Igrzyskach Afrykańskich 2019 odbywało się w dniach 25–30 sierpnia 2019 roku w "Salle Couverte Omnisports Nahda" położonym w Rabacie.
Podczas zawodów zostało pobitych dziesięć rekordów igrzysk afrykańskich.

</doc>
<doc id="4708538" url="https://pl.wikipedia.org/wiki?curid=4708538" title="Edward Brzeski">
Edward Brzeski

Edward Brzeski (ur. 18 października 1887 w Kaczkowie, zm. 23 października 1939 w Kościanie) – oficer armii niemieckiej, powstaniec wielkopolski, major Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Erazma i Wandy z Zielenieckich. Absolwent gimnazjum i szkoły handlowej w Berlinie. W 1911 powołany do armii niemieckiej do 1 pułku artylerii polowej gwardii w Berlinie. W 1914 został ponownie zmobilizowany i walczył na froncie zachodnim I wojny światowej.
W styczniu 1919 wstąpił do oddziałów powstańczych i wziął udział w powstaniu wielkopolskim. W składzie I dywizjonu 3 pułku artylerii polowej Wielkopolskiej wziął udział w wojnie polsko-bolszewickiej. W lipcu 1920 "kolumna 14 Dywizja Piechoty przebijała się szosą od Żłobinki na zachód w kierunku Motykały Wielkie. Podczas tego przemarszu kolumna kilkakrotnie napotkała na zacięty opór nieprzyjaciela, mianowicie na wysokości folwarku Bary. Nieprzyjaciel atakował z trzech stron.(...) kilkakrotnie kazał zajmować otwarte pozycje i stojąc w bezustannym ogniu nadzwyczaj skutecznie prowadził ogień, przyczyniając się do uratowania grupy". Po zakończeniu walk zdemobilizowany. 8 stycznia 1924 został zatwierdzony w stopniu majora ze starszeństwem z 1 czerwca 1919 i 84. lokatą w korpusie oficerów rezerwy artylerii. Posiadał przydział w rezerwie do 14 pułku artylerii polowej w Poznaniu.
W okresie międzywojennym prowadził własne gospodarstwo rolne w Oborzyskach Starych. W 1934, jako oficer rezerwy pozostawał w ewidencji Powiatowej Komendy Uzupełnień Kościan. Posiadał przydział do Oficerskiej Kadry Okręgowej Nr VII. Był wówczas w grupie oficerów „po ukończeniu 40 roku życia”.
Po wkroczeniu wojsk niemieckich do Kościana, został zatrzymany, a potem rozstrzelany w grupie 17 innych zakładników pod ścianą kościańskiego Ratusza.
Pogrzebany na cmentarzu żydowskim, a po ekshumacji w 1946 jego prochy złożono w Mauzoleum na cmentarzu parafialnym.

</doc>
<doc id="4708539" url="https://pl.wikipedia.org/wiki?curid=4708539" title="Iżawia">
Iżawia

Izhavia () – rosyjska linia lotnicza z siedzibą w Iżewsku należąca w 100% do rządu Republiki Udmurckiej.
Porty docelowe.
Porty docelowe regularnych lotów linii Iżawia:

</doc>
<doc id="4708540" url="https://pl.wikipedia.org/wiki?curid=4708540" title="Marzena Paszkowska">
Marzena Paszkowska

Marzena Maria Paszkowska (zm. 14 marca 2016) – polska prawniczka, doktor habilitowany nauk prawnych.
Życiorys.
19 kwietnia 1993 obroniła pracę doktorską "Prawo karne w pracach Włodzimierza Spasowicza (1829 - 1906)", 10 października 2011 habilitowała się na podstawie pracy zatytułowanej "Nauka prawa karnego w środowisku Gazety Sądowej Warszawskiej (1873-1918)". Pracowała na stanowisku docenta w Instytucie Historii Prawa na Wydziale Prawa i Administracji Uniwersytetu Warszawskiego, oraz w Katedrze Kościelnego Prawa Osobowego na Wydziale Prawa Kanonicznego Uniwersytetu Kardynała Stefana Wyszyńskiego.
Zmarła 14 marca 2016.

</doc>
<doc id="4708542" url="https://pl.wikipedia.org/wiki?curid=4708542" title="Yan Han">
Yan Han

Yan Han (; ur. 6 marca 1996 w Harbinie) – chiński łyżwiarz figurowy, startujący w konkurencji solistów. Uczestnik igrzysk olimpijskich (2014, 2018), 3-krotny brązowy medalista mistrzostw czterech kontynentów (2013, 2015, 2016), mistrz świata juniorów (2012), 2-krotny srebrny medalista finału cyklu junior Grand Prix (2010, 2011) oraz 4-krotny mistrz Chin (2010, 2011, 2018, 2020).

</doc>
<doc id="4708544" url="https://pl.wikipedia.org/wiki?curid=4708544" title="Kama Chinen">
Kama Chinen

 − japońska superstulatka i najstarsza osoba na świecie od śmierci Gertrude Baines w dniu 11 września 2009 roku.
Tytuł najstarszej Japonki przysługiwał jej od śmierci 113 letniej Kaku Yamanaki.
W wieku 114 lat i 272 dni stała się 28. najstarszą osobą w historii, a w wieku 114 lat i 348 dni stała się 25. najstarszą kobietą w historii. Kiedy 6 kwietnia 2010 zmarła Amerykanka Neva Morris, Kama Chinen (w wieku 114 lat i 331 dni) stała się ostatnią osobą urodzoną w 1895 r.
We wrześniu 2008 r.. Chinen zmarła 8 dni przed 115 urodzinami. Po jej śmierci najstarszą żyjącą osobą została Eugénie Blanchard.

</doc>
<doc id="4708545" url="https://pl.wikipedia.org/wiki?curid=4708545" title="George Paul Miller">
George Paul Miller

George Paul Miller (ur. 15 stycznia 1891 w San Francisco, zm. 29 grudnia 1982 w Alameda) – amerykański polityk, członek Partii Demokratycznej.
Działalność polityczna.
Od 1937 do 1941 zasiadał w California State Assembly. W okresie od 3 stycznia 1945 do 3 stycznia 1953 przez cztery kadencje był przedstawicielem 6. okręgu, a od 3 stycznia 1953 do 3 stycznia 1973 przez dziesięć kadencji przedstawicielem 8. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708546" url="https://pl.wikipedia.org/wiki?curid=4708546" title="Osada (Wągrowiec)">
Osada (Wągrowiec)

Osada – osiedle położone w zachodniej części Wągrowca.
Osada położona na lewym brzegu Jeziora Durowskiego (obejmuje m.in. ulice: Leśną, Bobrowicką, Dębińską, Bartodziejską, Letnią, Grzybową, Wodną). Aktualnie najszybciej rozwijająca się część miasta, powstaje tam zabudowa jednorodzinna.

</doc>
<doc id="4708547" url="https://pl.wikipedia.org/wiki?curid=4708547" title="Elasticsearch">
Elasticsearch

Elasticsearch – oprogramowanie komputerowe służące do wyszukiwania informacji stworzone przez Shaya Banona z firmy Elastic NV w roku 2010. Jako główny silnik wyszukiwania, system Elasticsearch wykorzystuje bibliotekę Apache Lucene. Z tego m.in. powodu system Elasticsearch jest często porównywany do platformy o podobnych funkcjach i zastosowaniach Apache Solr.
Wiele elementów systemu Elasticsearch jest dostępnych w postaci otwartych źródeł na serwisie GitHub.
Według serwisu DB-engines, Elasticsearch jest najpopularniejszym silnikiem wyszukiwania na świecie.
Struktura oprogramowania.
Elasticsearch jest w istocie grupą systemów, które składają się na tzw. „elastyczny stos” (ang. "Elastic Stack, ELK Stack"):
Użycie.
Do głównych zastosowań platformy Elasticsearch należą:
Użytkownikami platformy Elasticsearch są m.in.: Wikipedia, Github, NY Times, Facebook, Engadget, Live Chat, SoftBank, Xoom i eBay.

</doc>
<doc id="4708556" url="https://pl.wikipedia.org/wiki?curid=4708556" title="Ilhéus Secos">
Ilhéus Secos

Ilhéus Secos (zn. także jako Ilhéus do Rombo) – grupa niewielkich, bezludnych wysepek w Republice Zielonego Przylądka. Wysepki w całości objęte są ochroną. Główne wysepki to Ilhéu de Cima oraz Ilhéu Grande. 
Ilhéus Secos położone są na północ od wyspy Brava oraz na zachód od wyspy Fogo.
Teren wysepek został zakwalifikowany jako ostoja ptaków IBA przez BirdLife International, wysepki zamieszkują m.in. fregaty ("Pelagodroma marina"), nawałniki białorzytne czy głuptaki białobrzuche. Na wyspie Ilhéu de Cima zaobserwowano także żółwie morskie. Stwierdzono także występowanie gekona "Tarentola protogigas".

</doc>
<doc id="4708562" url="https://pl.wikipedia.org/wiki?curid=4708562" title="Niederhasli">
Niederhasli

Niederhasli – szwajcarska gmina znajdująca się w okręgu Dielsdorf w kantonie Zurych.
Gmina została utworzona w 931 roku jako "Hasila".
Demografia.
W Niederhasli mieszka 3,769 osób. W 2010 roku 22,6% populacji gminy stanowiły osoby urodzone poza Szwajcarią.
W 2000 roku 83,9% populacji mówiło w języku niemieckim, 4,7% w języku włoskim, a 2,4% w języku francuskim.

</doc>
<doc id="4708567" url="https://pl.wikipedia.org/wiki?curid=4708567" title="Scuola di San Fantin">
Scuola di San Fantin

Scuola di San Fantin – budynek Scuoli św. Fantinusa w Wenecji, położony w dzielnicy (sestiere) San Marco oraz nazwa bractwa religijnego, założonego w tym mieście w roku1458 w wyniku połączenia Scuoli Santa Maria della Consolazione (zwanej również Scuolą San Fantin) ze Scuolą San Girolamo. Od 1812 roku budynek jest siedzibą instytucji kulturalnej Ateneo Veneto.
Historia bractwa i jego siedziby.
W XIV wieku w kościele San Fantin została założona Scuola Santa Maria della Consolazione. Jej członkowie towarzyszyli i pocieszali skazanych przestępców w drodze do miejsca egzekucji, stąd znani byli oni również jako Scuola dei Picai (powieszonych mężczyzn). W 1458 roku scuola ta (zwana również Scuolą San Fantin), połączyła się ze Scuolą San Girolamo, działającą w tym samym kościele. W 1471 roku Scuola rozpoczęła wznoszenie własnej siedziby, zlokalizowanej tuż przed lewą nawą kościoła, po północnej po stronie niewielkiego Campo San Fantin. Budynek scuoli był z biegiem lat kilkakrotnie rozbudowywany. W 1563 roku budynek Scuoli został zniszczony przez pożar. W 1580 roku rozpoczęto wznoszenie nowego budynku, który według Lorenzettiego zaprojektował Antonio Contin przy pomocy Alessandra Vittorii. Tympanon zwieńczono w 1584 roku posągami "Matki Boskiej" i "Dwóch aniołów" Andrei Dell’Aquila i Agostina Rubiniego, uczniów Vittorii. Płaskorzeźba "Ukrzyżowanie" wyszła spod ręki Andrei Dell’Aquila. Prace budowlane ukończył w latach 1600–1604 Tommaso Contin modyfikując pierwotny projekt zmarłego w międzyczasie brata.
Ukończona na początku XVII wieku scuola miała dwa duże pomieszczenia na parterze, wykorzystywane jako wewnętrzny kościół (oratorium) i zakrystia oraz salon na piętrze, wykorzystywany jako hotel (albergo). W 1664 roku obiekt przeszedł dalszą rozbudowę, w wyniku której na parterze utworzono drugi hotel, a na pierwszym piętrze specjalne pomieszczenie pełniące funkcję zakrystii. W takim kształcie budynek przetrwał do dziś. Wejście do niego prowadzi z Calle de la Verona, pod numerem 1897.
W 1689 roku scuola została uznana za jedną z dużych szkół (Scuole Grandi). 5 maja 1806 roku została zniesiona przez Napoleona, ołtarze oratorium usunięto, a budynek stał się siedzibą Società Veneta di Medicina. 25 grudnia 1810 roku Napoleon wydał dekret o połączeniu Società Veneta di Medicina z dwoma innymi stowarzyszeniami: Accademia dei Filareti oraz Accademia Veneta Letteraria w jedno stowarzyszenie, Ateneo Veneto di Scienze, Lettere ed Arti. Połączenie to dokonało się 12 stycznia 1812 roku, a pierwszym prezesem nowego stowarzyszenia został historyk sztuki, Leopoldo Cicognara. Członkami stowarzyszenia byli między innymi: Daniele Manin, Niccolò Tommaseo, Pietro Paleocapa, Alessandro Manzoni, Antonio Fogazzaro, Diego Valeri i Carlo Rubbia.
Stowarzyszenie, zwane w skrócie Ateneo Veneto zajmuje się nauką, literaturą, sztuką i kulturą, stawiając sobie za cel promowanie solidarności społecznej. Byłe oratorium na parterze pełni funkcję sali konferencyjnej (Aula Magna), natomiast Albergo grande na pierwszym piętrze – biblioteki, zawierającej około 50 tysięcy woluminów, niektóre o nieocenionej wartości historycznej i artystycznej. Albergo piccolo nosi dziś nazwę Sala Tommaseo, a nowa zakrystia – Sala Consiglio, która jest wykorzystywana jako sala spotkań.
Architektura.
Główna fasada, wychodząca na Campo San Fantin mająca klasyczną inspirację, choć już zmieszaną z elementami barokowymi, jest dziełem Vittorii, którego sygnaturę odkryto podczas renowacji w 1961 roku stóp posągów umieszczonych na szczycie. Jako materiał budowlany wykorzystano biały kamień z Istrii. Fasada w dwóch porządkach architektonicznych podzielona jest pionowo parami półkolumn jońskich i korynckich, flankujących szerokie okna, umieszczone w niszach. Tympanon dekoruje płaskorzeźba "Ukrzyżowanie", a wieńczą posągi "Matki Boskiej" i "Dwóch aniołów".
Dzieła sztuki.
Parter.
Aula Magna.
Na suficie znajdują się w 13 drewnianych obramowaniach obrazy: "Orędowanie za duszami w piekle" oraz "Doktorzy i Ojcowie Kościoła" Palmy Młodszego. Na ścianach, nad marmurowymi retabulami widnieje dziewięć "Scen z Męki Pańskiej" i "Dwaj prorocy" pędzla Leonarda Corony, "Powrót syna marnotrawnego" i "Dobry Samarytanin" Antonia Zanchiego, a na ścianie w głębi, w niszy popiersie z brązu "Tommaso Rangone", dzieło Alessandra Vittorii.
Sala del Consiglio.
Na ścianach Sali wiszą między innymi obrazy: "Dwaj prorocy" Palmy Młodszego, "Archanioł Gabriel" (przypisywany mu) oraz "Matka Boska objawiająca się św. Hieronimowi" pędzla Francesca Fontebassa.
Piętro.
Sala Tommaseo.
Na suficie umieszczone zostało wielkowymiarowe płótno "Sąd Ostateczny" Antonia Zanchiego z 1674 roku. Na ścianie prawej wisi obraz "Jezus wyrzucający przekupniów ze świątyni" tego samego artysty z 1667 roku, a na pozostałych ścianach: "Jezus uzdrawiający opętanego" Giovanniego Segali, "Wskrzeszenie Łazarza" Ermanna Zeresta, "Wieczerza w domu faryzeusza" Francesca Fontebassa, "Dawid i Goliat" Ermanna Stroifiego oraz "Dwie Sybille" Palmy Młodszego.
Sala di Lettura.
Ściany tej sali zdobią między innymi sceny z życia Maryi, pędzla szkoły Paola Veronese oraz cztery obrazy Jacopa Tintoretta: "Św. Jan Ewangelista", "Św. Marek" (oba zachowane we fragmentach), "Maryja ukazująca się św. Hieronimowi" oraz "Św. Hieronim przyjmujący dary kupców".

</doc>
<doc id="4708570" url="https://pl.wikipedia.org/wiki?curid=4708570" title="Arbaz">
Arbaz

Arbaz – szwajcarska gmina znajdująca się w okręgu Sion w kantonie Valais. Graniczy z gminami Grimisuat i Ayent.
Gmina została utworzona w 1185 roku jako "Alba". W 1338 została wspomniana jako "Arba".
Demografia.
W Arbaz mieszka 3,280 osób. W 2008 roku 12,5% populacji gminy stanowiły osoby urodzone poza Szwajcarią.
W 2000 roku 90,9% populacji mówiło w języku francuskim, 5% w języku niemieckim, 1,6% w języku portugalskim, a jedna osoba w języku włoskim.

</doc>
<doc id="4708573" url="https://pl.wikipedia.org/wiki?curid=4708573" title="Augustyn Skoczylas">
Augustyn Skoczylas

Augustyn Skoczylas (ur. 27 marca 1899 w Łodzi, zm. 21 kwietnia 1920 w bitwie pod Kropiwnią na Ukrainie) – sierżant Legionów Polskich i Wojska Polskiego II RP. Uczestnik I wojny światowej i wojny polsko-bolszewickiej. Kawaler Orderu Virtuti Militari
Życiorys.
Urodził się 27 marca 1899 w Łodzi w rodzinie Augustyna i Walerii z d. Arentowicz. Absolwent szkoły powszechnej i szkoły technicznej w Łodzi. Od 1915 w Legionach Polskich jako żołnierz 1 kompanii saperów. Po kryzysie przysięgowym został internowany w Szczypiornie. Zwolniony w 1918 wstąpił do odrodzonego Wojska Polskiego w którym jako żołnierz 26 pułku piechoty brał udział w walkach na froncie wojny polsko-bolszewickiej.
Szczególnie zasłużył się w walkach pod Niesołą, Zawihlem i Kropiwną. „Odznaczał się osobistą odwagą, inicjatywą i dużą samodzielnością w boju. Zmarł z ran odniesionych pod Kropiwną k. Zawihla”. Za tę postawę został odznaczony pośmiertnie Orderem Virtuti Militari.

</doc>
<doc id="4708576" url="https://pl.wikipedia.org/wiki?curid=4708576" title="Nagmachon">
Nagmachon

Nagmachon (hebr. נגמח"ון) – izraelski ciężki transporter opancerzony na podwoziu czołgu Szot powstały pod koniec lat 80. XX wieku w wyniku modernizacji wprowadzonych w Nagmaszocie. Mógł również służyć do zadań inżynieryjnych na polu walki dzięki możliwości zamontowania trałów minerskich czy lemieszy spycharki. Od lat 90. XX wieku jego rola ograniczyła się do transportu piechoty i uczestniczenia w działaniach przeciwpartyzanckich, a także służy jako wóz dowodzenia. Ze względu na swój wygląd żołnierze nazwali go „potworem” (hebr. מפלצת, "miflecet").
Historia.
Izraelskie zaangażowanie wojskowe na południu Libanu zwiększyło zapotrzebowanie Sił Obronnych Izraela na transportery i pojazdy o opancerzeniu dającym większe bezpieczeństwo załodze i transportowanej piechocie niż użytkowane dotychczas transportery M-113 Zelda. W 1995 roku doszło do 700 ataków na izraelskie pojazdy. Większość z nich dokonywana była granatnikami przeciwpancernymi lub przeciwpancernymi pociskami kierowanymi, które znajdowały się na wyposażeniu Hezbollahu. Już w latach 80. XX wieku pojawiło się zapotrzebowanie na pojazdy, które podołałyby wymaganiom konfliktu asymetrycznego, którymi charakteryzowała się pierwsza wojna w Libanie.
W ten sposób pojawił się transporter Nagmaszot, który był później poddawany kolejnym modernizacjom na bazie doświadczeń zebranych przez armię izraelską w Libanie. W ten sposób pojawiły się dostosowane do konfliktów o niskiej intensywności Nagmachony i Nakpadony. Początkowo pojazd służył Korpusowi Inżynieryjnemu Cahalu. Jego nazwa to połączenie słów "nagmasz" (hebr. נגמ"ש, "noset gjasot meszurjenet" – opancerzony transporter piechoty), "memugan" (hebr. ממוגן, chroniony/opanacerzony) i "gachon" (hebr. גחון, brzuch). Nagmachon, podobnie jak Nagmaszot, bazował na konstrukcji czołgu Szot, ale posiadał wzmocnioną spodnią część kadłuba.
W latach 90. XX wieku Korpus Inżynieryjny otrzymał nowy pojazd, przeznaczony wyłącznie do zadań inżynieryjnych i saperskich na polu walki o nazwie Puma. Od tego czasu Nagmachon zaczął być wykorzystywany do transportu piechoty, misji zwiadowczych oraz jako pojazd dowodzenia w zurbanizowanych obszarach, gdzie istnieje ryzyko ataku bronią przeciwpancerną.
Konstrukcja.
Nagmachony były oparte na kadłubie czołgu Szot, z którego usuwano wieżę z armatą, a w jej miejsce montowano wieżyczkę z wizjerami typu pillbox (początkowo była to obrotowa wieżyczka z trzema kurtynami balistycznymi). W celu zwiększenia miejsca wewnątrz transportera usunięto przedział amunicyjny. Dzięki temu wewnątrz Nagmachona znalazło się miejsce dla dziesięciu żołnierzy desantu z ekwipunkiem. Kadłub dostosowano do montażu urządzeń inżynieryjnych i saperskich (lemiesze, trały i spychacze). Na Nagmachonach mogą być również montowane przyrządy do prowadzenia walki radioelektronicznej. Pojazd wyposażono w zagłuszacz fal radiowych Szalgon"." Ma to chronić załogę i desant przed zagrożeniem ze strony zdalnie aktywowanych improwizowanych ładunków wybuchowych.
Opancerzenie Nagmachonów składa się z paneli pancerza pasywnego i pancerza reaktywnego. Ponadto po bokach zamontowano ekrany przeciwkumulacyjne, których mocowanie pozwala na ich obrót lub podniesienie w zależności od potrzeb, a także oddzielną wymianę w razie uszkodzenia. W związku z tym, że początkowo miał być pojazdem inżynieryjnym, posiada specjalnie opancerzony spód, aby mógł służyć jako pojazd do rozminowywania pól minowych. W latach dwutysięcznych Nagmachony zaczęto wyposażać w dodatkowe kurtyny boczne pancerza pasywnego typu Toga.
W związku ze swoim opancerzeniem Nagmachony są ciężkimi transporterami, które w zależności od dodatkowego opancerzenia mogą ważyć od 50 do 55 ton. Ich jednostką napędową jest silnik wysokoprężny Continental AVDS-1790-2A o mocy 750 KM, taki sam jak w czołgach Szot. Pojazd może osiągnąć maksymalną prędkość 45 km/h. Transportery są wyposażone w nowe hamulce hydrauliczne i 2 wyrzutnie granatów dymnych po 10 sztuk w każdej.
Cahal ma również inną modyfikację Nagmachona nazwaną Nagmapopem. Jest to pojazd, który ma zamontowaną składaną antenę i jest wykorzystywany do działań wywiadowczych i jako wóz dowodzenia. „POP” jest izraelskim systemem obserwacji.
Użytkownicy.
Siły Obronne Izraela.
Nagmachony brały udział przede wszystkim w działaniach armii izraelskiej w Libanie, w których wykorzystywano je jako pojazdy inżynieryjne lub transportowe. Były przydatne w szczególności w konwojach do odizolowanych punktów obserwacyjnych Cahalu. Większość danych dotyczących ich służby jest objęta tajemnicą wojskową, jednak wiadomo, iż w 1996 roku Hezbollahowi udało się zniszczyć Nagmachona przy użyciu 100 kg ładunku wybuchowego. Od 2002 roku pojazdy te zaczęto wykorzystywać w działaniach antypartyzanckich na Zachodnim Brzegu i w Strefie Gazy.

</doc>
<doc id="4708578" url="https://pl.wikipedia.org/wiki?curid=4708578" title="Ami Bera">
Ami Bera

Amerish „Ami” Babulal Bera (ur. 2 marca 1965 w Los Angeles) – amerykański polityk, członek Partii Demokratycznej.
Działalność polityczna.
Od 3 stycznia 2013 jest przedstawicielem 7. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708579" url="https://pl.wikipedia.org/wiki?curid=4708579" title="Zamek w Lędyczku">
Zamek w Lędyczku

Zamek w Lędyczku – niezachowany zamek krzyżacki, który znajdował się w Lędyczku przypuszczalnie na wzniesieniu na lewym brzegu Gwdy. 
Historia.
Został wzniesiony przez zakon krzyżacki w XIV w. Pierwsza wzmianka źródłowa o budowli pochodzi z 1414 r. Wzmiankowany jest także w 1424 r. pod nazwą "castrum Lemdegke" oraz w dokumencie z 1447 r. Powstał w celu obrony zachodniej granicy państwa zakonu krzyżackiego oraz kontroli przeprawy przez Gwdę i szlaków komunikacyjnych, jakie krzyżowały się w Lędyczku - drogi margrabiów oraz szlaku z Pomorza do Wielkopolski. Po opuszczeniu przez krzyżaków w 1454 r. w czasie wojny trzynastoletniej stracił swoje znaczenie obronne i popadł w ruinę.

</doc>
<doc id="4708583" url="https://pl.wikipedia.org/wiki?curid=4708583" title="Zamek w Białym Borze">
Zamek w Białym Borze

Zamek w Białym Borze – niezachowany zamek krzyżacki w Białym Borze, który przypuszczalnie znajdował się w południowej części miasta, na półwyspie jeziora Bielsko. Jego wygląd, wielkość i walory militarne są nieznane.
Historia.
Został wzniesiony przez zakon krzyżacki pod koniec XIV wieku. Podobnie jak zamki w Czarnem i Lędyczku, pełnił rolę nadgranicznej strażnicy zachodnich rubieży państwa zakonu krzyżackiego. W czasie wojny trzynastoletniej Biały Bór został zdobyty przez wojska polskie, a po II pokoju toruńskim został przyłączony do polski jako królewszczyzna. W 1565 r. zamek wraz z miastem został nadany przez Zygmunta Augusta Mikołajowi i Szczęsnemu Konarskim. Z czasem stracił na znaczeniu i uległ całkowitej rozbiórce, choć jego relikty mogły przetrwać pod powierzchnią ziemi.

</doc>
<doc id="4708586" url="https://pl.wikipedia.org/wiki?curid=4708586" title="Alan L. Hart">
Alan L. Hart

Alan L. Hart (ur. 4 października 1890, zm. 1 lipca 1962) – amerykański lekarz, radiolog, badacz gruźlicy, pisarz i powieściopisarz. Był w latach 1917–1918 jednym z pierwszych transmężczyzn, którzy przeszli histerektomię w Stanach Zjednoczonych, i resztę życia spędził jako mężczyzna. Był pionierem wykorzystania zdjęć rentgenowskich w wykrywaniu gruźlicy i pomógł wdrożyć programy badań przesiewowych gruźlicy, które uratowały tysiące ludzkich żyć.
Wczesne życie.
Alan Lucille Hart urodził się 4 października 1890 r. w Halls Summit w hrabstwie Coffey w stanie Kansas, jako dziecko Alberta L. Harta i Edny Hart (z domu Bamford). Kiedy jego ojciec zmarł na dur brzuszny w 1892 roku, jego matka wróciła do swojego panieńskiego nazwiska i przeprowadziła się wraz z rodziną do hrabstwa Linn w stanie Oregon, gdzie opiekowała się własną matką w okresie choroby. Kiedy Hart miał pięć lat, jego matka ponownie wyszła za mąż za Billa Bartona i rodzina przeniosła się na farmę ojca Edny. Hart napisał później, w 1911 roku, o swoim szczęściu w tym czasie, kiedy mógł swobodnie prezentować się jako mężczyzna, bawiąc się zabawkami dla chłopców stworzonymi dla niego przez jego dziadka. Jego rodzice i dziadkowie w dużej mierze zaakceptowali i poparli jego ekspresję płciową, chociaż jego matka opisała jego „pragnienie bycia chłopcem” jako „durne”. Nekrologi jego dziadków z 1921 i 1924 r. wymieniają Harta jako wnuka. Kiedy miał 12 lat, rodzina przeprowadziła się do Albany. Tam też Hart był zobowiązany do przedstawienia się jako kobieta by móc uczęszczać do szkoły, gdzie był traktowany jak dziewczyna. Wakacje spędzał na farmie dziadka, prezentując się jako mężczyzna wśród swoich męskich przyjaciół, „drażniąc się z dziewczynami i grając w gry dla chłopców”. Według wspomnienia w Halls Summit News z 10 czerwca 1921 r. „Młody Hart był inny, nawet wtedy. Ubrania dla chłopców wyglądały na nim po prostu naturalnie. Lucille zawsze uważała się za chłopca i błagała rodzinę, by móc obciąć włosy i nosić spodnie. Lucille nie lubiła lalek, ale za to lubiła bawić się w lekarza. Nienawidziła tradycyjnych zadań dla dziewcząt, zamiast tego wolała pracę na farmie wraz z mężczyznami z rodziny. Samowystarczalność, która stała się cechą na całe życie, była widoczna wcześnie: pewnego razu, kiedy przypadkowo odrąbała sobie siekierą palec, Lucille sama go opatrzyła, nie mówiąc o tym rodzinie”.
Jako stłumiony mężczyzna w latach szkolnych Hart mógł pisać eseje pod wybranym przez siebie nazwiskiem „Robert Allen Bamford, Jr.” z niewielkim oporem ze strony kolegów z klasy lub nauczycieli. W tym czasie pisarze używali pseudonimów, w tym zakładali nazwiska związane z płcią przeciwną. Hart opublikował prace w lokalnych gazetach oraz w publikacjach szkolnych i uniwersyteckich pod tym imieniem lub jako „przesłane przez anonimowego chłopca” lub używając neutralnego „ALH” lub „A. Hart”. Używał swojego legalnego imienia tylko pod naciskiem rówieśników lub seniorów. Jego wczesna praca zajmowała się męskimi tematami, nawet gdy został poproszony o pisanie problematyki dotyczącej życia kobiety. Kiedy miał napisać o koleżankach z klasy, przedstawił je jako bokserów lub chłopięcych koszykarzy.
Hart uczęszczał do Albany College (obecnie Lewis &amp; Clark College), a następnie przeniósł się z koleżanką z klasy i partnerką, Evą Cushman, na Stanford University na rok szkolny 1911–1912, zanim wrócił z powrotem do Albany. Ukończył Albany College w 1912 r., a w 1917 r. uzyskał stopień doktora medycyny na Wydziale Medycznym Uniwersytetu Oregońskiego w Portland (obecnie "Oregon Health &amp; Science University"); w tym okresie Alan powrócił również do Północnej Kalifornii, aby wziąć udział w kursach latem 1916 r. na Stanford University School of Medicine, a następnie w San Francisco. Hart był bardzo nieszczęśliwy z faktu, że tytuł medyczny wydano na jego imię żeńskie, co ograniczyło możliwości wykorzystania go w przyszłym życiu pod imieniem męskim. Dokumenty uczelni wskazują, że przynajmniej jeden z pracowników był życzliwy; jego zapisy dyplomowe zostały wewnętrznie zindeksowane jako „Hart, Lucile (alias Robert L.), MD”. Niemniej jednak wiedział, że jeśli zaprezentuje się jako Robert, każdy potencjalny pracodawca sprawdzający jego kwalifikacje odkryje żeńskie imię lub nie znajdzie też dla niego żadnych danych. Po ukończeniu studiów przez krótki czas pracował (jako kobieta) w szpitalu Czerwonego Krzyża w Filadelfii.
Tranzycja.
Po osiągnięciu dorosłości Hart szukał porady psychiatrycznej i radykalnej operacji, aby móc żyć jako mężczyzna. Jego tranzycja była pierwszą udokumentowaną korektą płci wśród transpłciowych mężczyzn w Stanach Zjednoczonych chociaż takie operacje odbywały się już wcześniej w Niemczech, w tym jednego mężczyzny, leczonego przez niemieckiego seksuologa Magnusa Hirschfelda, który zdobył prawo do służby w armii niemieckiej. Sprawa Karla M. Baera z 1906/07 ustanowiła nowy precedens dla operacji korekty płci, pozyskując jednocześnie wsparcie z oddziałów psychiatrycznych, prawnych i chirurgicznych. Tranzycja była teraz zarówno medyczna, jak i prawna. Wydaje się, że decyzja Harta miała związek ze sprawą Baera.
W 1917 r. Hart skontaktował się z dr. Joshuą Allenem Gilbertem z University of Oregon i poprosił o zabieg chirurgiczny w celu wyeliminowania menstruacji i możliwości zajścia w ciążę. Przedstawił także Gilbertowi eugeniczny argument, że osoba z „nienormalną inwersją” powinna zostać wysterylizowana. Gilbert początkowo był niechętny, ale zaakceptował fakt, że Hart był „wyjątkowo inteligentny i nie chory psychicznie, lecz dotknięty tajemniczym zaburzeniem, na które ja [Gilbert] nie mam wytłumaczenia”. Zaakceptował to, że Hart widzi siebie jedynie jako mężczyzna, który opisał siebie, używając zwrotów obejmujących „innych towarzyszy i ja” i pytając „co może zrobić człowiek?” Gilbert napisał, w dokumentacjach, opublikowanych w "Journal of Nervous and Mental Disorders" w 1920 r., że „z socjologicznego i psychologicznego punktu widzenia ona [Hart] jest mężczyzną” i że życie w ten sposób było jedyną szansą Harta na szczęśliwe istnienie, „najlepiej, jak można to zrobić.” Dodał: „Niech ten, kto znajdzie w sobie tendencję do krytykowania, zaproponuje jakąś konstruktywną metodę radzenia sobie z tym problemem. O nie chce trudności. Pacjent i ja daliśmy z siebie wszystko”.
Wczesne operacje transseksualnych mężczyzn polegały na wszczepieniu tkanki jąder w miejsce usuniętych jajników. Krystaliczne hormony męskie były wyekstrahowane w użytecznych ilościach z męskiego moczu do 1903 r., ale stanowiły one ryzyko infekcji. Syntetyczne hormony zostały wyprodukowane dopiero w 1920 r. (przez niemiecką firmę Bayer), a gdy pojawiła się taka możliwość, Hart przeszedł terapię hormonalną.
Operacja Harta została ukończona w Szkole medycznej Uniwersytetu Oregońskiego podczas ferii zimowych 1917–1918. Następnie legalnie zmienił swoje imię.
Hart odbywał staż w szpitalu w San Francisco. Były kolega z klasy rozpoznał go, a następnie ujawnił jako transpłciowego w gazecie "„Rzecznik”" 6 lutego 1918 r. Zdanie wstępne w artykule mówiło o nim po imieniu nadanym przy urodzeniu i niepoprawnymi zaimkami, opisując go jako absolwenta Stanforda oraz „napuszoną studentkę... [która] wpływała na chłopięce maniery”.
W lutym 1918 roku ożenił się ze swoją pierwszą żoną, Inez Stark, a następnie przeprowadził się z nią do Gardiner w stanie Oregon, aby założyć własną praktykę medyczną.
W wywiadzie dla lokalnej gazety Hart powiedział, że „jestem szczęśliwszy, odkąd dokonałem tej zmiany, niż kiedykolwiek w życiu, i będę to kontynuował tak długo, jak będę żył [...]. Nigdy nie ukrywałem niczego, co dotyczy mojej [zmiany] na odzież męską [...]. Wróciłem do domu, aby pokazać moim przyjaciołom, że niczego się nie wstydzę.”
Życie po tranzycji.
W Oregonie Hart doznał pierwszej złej sytuacji, gdy były kolega ze szkoły medycznej ujawnił go jako transpłciowego, zmuszając Harta i jego żonę do przeprowadzki. Hart uznał to doświadczenie za traumatyczne i ponownie skonsultował się z Gilbertem, który napisał, że Hart cierpiał z powodu „przełomowego procesu, który nasza współczesna organizacja społeczna może kontynuować do doskonałości i wyrafinowania”. Hart założył nową praktykę w odległym Huntley w Montanie, pisząc później, że „przeprowadzał operacje w stodołach i domach [...] (do czasu kiedy) katastrofa jesienią 1920 r. zniszczyła większość farm i zapasów z Montany i mnie wraz z nimi”. Następnie podjął pracę wędrowną, aż do 1921 r., na pisemne zalecenie od znanej doktorki Harriet J. Lawrence (odznaczonej przez prezydenta Wilsona za opracowanie szczepionki przeciw grypie), która zapewniła mu stanowisko lekarza personelu w Sanatorium Albuquerque.
Przeprowadzki, niepewność finansowa i tajemnica obciążały małżeństwo Harta, aż Inez opuściła go we wrześniu 1923 r. Nakazała mu, by nie miał z nią więcej kontaktu i rozwiodła się z nim w 1925 r. W tym samym roku Hart poślubił swoją drugą żonę, Ednę Ruddick; związek trwał do końca życia Harta. W 1925 r. Hart przeniósł się do Trudeau School of Tuberculosis w Nowym Jorku, gdzie prowadził również studia podyplomowe; spędził 1926–1928 jako klinicysta w sanatorium Rockford w Illinois. W 1928 r. Hart uzyskał tytuł magistra radiologii na Uniwersytecie Pensylwanii; został w 1929 r. mianowany dyrektorem radiologii w "Tacoma General Hospital". W latach 30. XX wieku para przeprowadziła się do Idaho, gdzie Hart pracował w latach 30. i na początku 40. XX wieku; jego praca zabrała go również do Waszyngtonu, gdzie miał stypendium naukowe jako roentgenolog w Spokane. Podczas wojny Hart był także doradcą medycznym w kwaterze głównej rekrutacji i indukcji wojskowej w Seattle, podczas gdy Edna pracowała w Departamencie Opieki Społecznej Hrabstwa King w tym samym mieście.
W 1948 r., po tym, jak Hart uzyskał tytuł magistra zdrowia publicznego w Yale, para przeniosła się do Connecticut, gdzie Hart został mianowany dyrektorem hospitalizacji i rehabilitacji w Komisji Gruźlicy Stanu Connecticut. Para mieszkała do końca życia w West Hartford, gdzie Edna została profesorem na Uniwersytecie Hartfordzkim. Po II wojnie światowej syntetyczny testosteron stał się dostępny w USA i po raz pierwszy Hart mógł zapuścić brodę i ogolić się. Rozwinął także głębszy głos, dzięki czemu był bardziej pewny siebie.
W ciągu ostatnich sześciu lat swojego życia Hart wygłosił liczne wykłady i poświęcił cały swój wolny czas na zbieranie funduszy na badania medyczne i wspieranie pacjentów z zaawansowaną gruźlicą, których nie było stać na leczenie. Był członkiem American Thoracic Society, American Public Health Association, American Association for Advancement of Science oraz American Civil Liberties Union. Społecznie zarówno on, jak i Edna byli bardzo lubianymi, aktywnymi liderami społeczności. Alan służył przez osiem lat jako wiceprezydent swojej lokalnej rady Kościoła Unitarian.
Hart zmarł z powodu niewydolności serca 1 lipca 1962 r. warunki jego woli sprawiły, że jego ciało zostało skremowane, a prochy rozrzucone po Puget Sound, gdzie on i Edna spędzili razem wiele szczęśliwych lat.
Hart powiedział kiedyś w przemówieniu do studentów medycyny: „Każdy z nas musi wziąć pod uwagę surowiec, z którego się urodził, oraz możliwości, jakie mieliśmy po drodze, a następnie wypracować dla siebie rozsądną ocenę naszych osobowości i osiągnięć”.
Badania nad gruźlicą.
Hart poświęcił wiele swojej kariery na badania i leczenie gruźlicy. Na początku XX wieku choroba była największym zabójcą w Ameryce. Lekarze, w tym Hart, zdawali sobie sprawę, że niezliczone choroby – konsumpcja, grzybica, zapalenie płuc, choroba Kocha, toczeń pospolity, biała plaga, skorofuły, choroba Potta i Gibbusa – były w rzeczywistości przypadkami gruźlicy (TB). TB zwykle najpierw atakowała płuca ofiar; Hart był jednym z pierwszych lekarzy, który udokumentował, jak rozprzestrzenia się on następnie przez układ krwionośny, powodując uszkodzenia nerek, kręgosłupa i mózgu, ostatecznie prowadząc do śmierci. Naukowcy odkryli w dziewiętnastym wieku, że gruźlica nie była dziedziczna, ale unosząca się w powietrzu pałeczka rozprzestrzeniała się szybko wśród osób w pobliżu poprzez kaszel i kichanie. Oznaczało to, że można ją leczyć, ale bez wyleczenia choroby w jej zaawansowanych stadiach, jedyną nadzieją dla osób cierpiących było wczesne wykrycie.
Promienie rentgenowskie lub promienie Roentgena, ponieważ były one bardziej znane do drugiej wojny światowej, zostały odkryte dopiero w 1895 roku, kiedy Hart miał pięć lat. Na początku XX wieku wykorzystywano je do diagnozowania złamań kości i nowotworów, ale Hart zainteresował się ich potencjałem w wykrywaniu gruźlicy. Ponieważ choroba często nie wykazywała objawów we wczesnych stadiach, badania rentgenowskie były nieocenione w celu wczesnego wykrycia. Nawet podstawowe wczesne aparaty rentgenowskie mogły wykryć chorobę, zanim jej stan stał się krytyczny. Umożliwiło to wczesne leczenie, często ratując życie pacjenta. Oznaczało to również, że osoby cierpiące mogły zostać zidentyfikowane i odizolowane od populacji, znacznie zmniejszając rozprzestrzenianie się choroby. Akcje publiczne, takie jak nowo utworzona kampania Christmas Seal, pomogły sfinansować te wysiłki. Do czasu wprowadzenia antybiotyków w latach 40. XX wieku lekarze wykorzystując techniki opracowane przez Harta zdołali zmniejszyć liczbę ofiar gruźlicy do jednej pięćdziesiątej.
W 1937 Hart został zatrudniony przez Towarzystwa ds. Gruźlicy w Idaho, a później został urzędnikiem kontroli gruźlicy. Założył pierwszą w Idaho stałą klinikę i mobilne kliniczne badania przesiewowe w kierunku gruźlicy i przewodził walce stanu przeciwko gruźlicy. W latach 1933–1945 Hart dużo podróżował przez wiejskie Idaho, pokonując tysiące mil podczas wykładów, masowych badań przesiewowych gruźlicy, szkolenia nowych pracowników i leczenia skutków epidemii.
Doświadczony i przystępny pisarz, Hart pisał wiele artykułów dla czasopism medycznych i popularnych publikacji, opisując gruźlicę dla odbiorców technicznych i ogólnych oraz udzielając porad na temat jej zapobiegania, wykrywania i leczenia. W tym czasie słowo „gruźlica” nosiło piętno społeczne podobne do choroby wenerycznej, więc Hart nalegał, by jego kliniki były nazywane „klinikami klatki piersiowej”, on sam „lekarzem klatki piersiowej”, a jego pacjentów „pacjentami z klatką piersiową”. Dyskrecja i współczucie były ważnymi narzędziami w leczeniu stygmatyzowanej choroby.
W 1943 r. Hart, uznany obecnie za wybitnego w dziedzinie rentgenologii gruźliczej, zebrał swoje obszerne dowody na gruźlicę i inne przypadki wykrywalne za pomocą promieniowania rentgenowskiego w ostateczne kompendium "Te tajemnicze promienie: nietechniczna dyskusja na temat wykorzystania promieni rentgenowskich i radu, Chiefly in Medicine" (pub. Harper &amp; Brothers), używanej do dziś. Książka została przetłumaczona na kilka języków, m.in. na hiszpański.
W 1948 r. Hart został powołany na stanowisko dyrektora ds. Hospitalizacji i rehabilitacji w Komisji ds. Gruźlicy Stanu Connecticut. Podobnie jak w Idaho, dr Hart przejął masowy program badań przesiewowych w kierunku gruźlicy w całym stanie, podkreślając znaczenie wczesnego wykrywania i leczenia. Pełnił tę funkcję przez resztę życia i przypisuje się mu pomoc w powstrzymywaniu rozprzestrzeniania się gruźlicy w Connecticut, jak to miało miejsce wcześniej na północno-zachodnim Pacyfiku. Podobne programy oparte na jego przywództwie i metodologii w tej dziedzinie w innych stanach również uratowały wiele tysięcy istnień ludzkich.
Pisanie fikcji.
Oprócz swojej praktyki medycznej i badań Hart kontynuował swoją karierę jako powieściopisarz. We wczesnym okresie życia publikował w czasopismach lokalnych, szkolnych i studenckich, później opublikował cztery powieści, głównie o tematyce medycznej. Jego książki zawierają częściowo autobiograficzne tematy: "The Undaunted" (1936) zawiera doktora, Richarda Camerona, który określa się jako „kaleka” po amputacji stopy po uporczywym zakażeniu kości. Cameron martwi się, że ta wada fizyczna odwiedzie od niego kobiety, ale ostatecznie poślubia swoją ukochaną. Druga postać, radiolog Sandy Farquhar, jest gejem, który był nękany i dręczony, prowadzony od pracy do pracy, z powodu swojej seksualności. Farquhar, niski, chudy i w okularach, fizycznie przypomina Harta i uważa się za „posiadacza wadliwego ciała”, z którego chce uciec – typowy atut dysforii płciowej. Inna powieść, "In the Lives of Men", zawiera gejowską postać męską z brakującym ramieniem.
Wczesne opowiadania.
Te opowiadania zostały zebrane w "The Life and Career of Alberta Lucille / Dr. Alan L. Hart, z zebranymi wczesnymi pismami", autorstwa Briana Bootha.
1908 "Frankfort Center" (Opublikowane w Szkole średniej Alanby Whirlwind) Aby napisać o kobietach z college’u i zajęciach sportowych, Hart opisał dwuznacznie nazwaną „Frances”, jako bokserkę i koszykarkę.
1909 "My Irish Colleen" (opublikowane anonimowo w Albany College Student, wydanie z marca 1909 r.) Wiersz miłosny, przedstawiony jako dzieło anonimowego studenta o irlandzkiej dziewczynie. Został przedrukowany w jego roczniku college’u w 1911 roku, pod jego żeńskim imieniem, pokazując jego sympatię do Evy Cushman.
1909 "Do Wydziału" (opublikowane w Albany College Student, wydanie z marca 1909 r.) Wezwanie do buntu studentów i oświadczenie o potrzebie poważnego potraktowania studentów. Praca omawia gołębie rozkładające skrzydła i latające, odzwierciedlające poczucie uwięzienia Harta, zmuszonego do życia jako spokojna młoda kobieta.
1909 "Amerykańska „Martha”" (opublikowane w Albany College Student, wydanie z grudnia 1909 r.) Krytyczne spojrzenie na los kobiet zobowiązanych do bycia gospodyniami domowymi i wychowywania córek do tego samego przeznaczenia. Artykuł cytował Biblię i odzwierciedlał troskę o prawa kobiet.
„"Ma” z" 1909 r. W "sprawie bohatera futbolu" (opublikowana w Albany College Student, wydanie z grudnia 1909 r.) Hart pyta „co by powiedziała jego matka, gdyby był szorstkim i twardym bohaterem college’u?”.
1910 "The Magic of Someday" (opublikowane w Albany College Student, wydanie ze stycznia 1910 r.) Lament nad zniszczeniem dziecięcych marzeń Harta o wolności, kiedy musiał być kobietą; kończąc na nadziei na przyszłość, w której on „sercem mężczyzny” może być szczęśliwy.
1910 "The National Triune" (opublikowane w Albany College Student, wydanie z lutego 1910 r.). Wydane jako dzieło „Lucille Hart”, historia potępia współczesne skandale polityczne i niesprawiedliwość seksizmu oraz przedstawia pomysły Harta na temat charakteru prawdziwego i szanowanego mężczyzny.
1910 "Niezapisane prawo kampusu" (opublikowane w Albany College Student, wydanie z marca 1910 r.) Dyskusja na temat różnicy między prawami moralnymi, prawami fizycznymi i prawami konwencji, w odniesieniu do nieuprzejmości kogoś, kto opowiada opowieści o innym uczniu za pogwałcenie prawa normy płci.
1911 "„Idylla wiejskiego dzieciństwa”" (opublikowane w „The Takenah” (Albany College Yearbook) 1911) Do tej pory nawyki Harta dotyczące męskich strojów poza szkołą były dobrze znane, a historia ta szczerze opisywała jego wczesne życie i swobodę ubierania się i życia jako chłopiec.
Powieści.
1935 "Doktor Mallory" (opublikowany przez WW Norton &amp; Company, Inc.) Z dnia na dzień bestsellerowa, pierwsza powieść Harta wykorzystała jego doświadczenia jako lekarza z miasteczka w Gardiner w stanie Oregon. Przedstawiał zawód lekarza jako coraz bardziej sprzedajny. "Doktor Mallory" był pierwszą ekspozycją świata medycznego przez pracującego lekarza.
1936 "Niezrażony" (opublikowany przez WW Norton &amp; Company, Inc.) Ta powieść pokazała gejowskiego lekarza „Sandy’ego Farquhara” prowadzącego karierę w radiologii „ponieważ uważał, że w laboratorium nie będzie to miało znaczenia, jaka jest osobowość człowieka”, konflikty i tematy, których sam Hart doświadczył na początku swojej kariery.
1937 "In the Lives of Men" (opublikowane WW Norton &amp; Company, Inc.) Trzecia powieść Hart została pozytywnie oceniona ze względu na jej wiedzę na temat współczesnej medycyny, ale recenzent w krajowym czasopiśmie (The Saturday Review of Literature) zauważył, że „jako lekarz, Hart wie zaskakująco niewiele o kobietach”.
1942 "Doktor Finlay to pokazuje" (opublikowana przez Harper &amp; Brothers) Ostatnia powieść Hart’a, której nie należy mylić z książką "dr. Finlaya" AJ Cronina, uważa się za wpływ na późniejszą fikcję medyczną.
Dziedzictwo.
Po śmierci Harta jego żona podjęła decyzję o utworzeniu funduszu na rzecz badań nad białaczką, na którą zmarła jego matka. Odsetki od jego majątku są corocznie przekazywane na fundusz Alana L. i Edny Ruddick Hart, który udziela dotacji na badania nad białaczką i jej leczeniem.
Wola Harta, napisana w 1943 r., przewidywała zniszczenie jego osobistych listów i fotografii, co miało miejsce po jego śmierci w 1962 r. Hart przez całe życie kontrolował interpretację swojego życia prywatnego i emocjonalnego, a zniszczenie jego osobistych akt po jego śmierci było współmierne do tego celu. Wierząc, że tajemnica jego osobistej historii jest bezpieczna, nie podjął próby wytłumaczenia własnego życia. Jego tożsamość jako pseudonim „H” w notatkach Gilberta została odkryta pośmiertnie przez Jonathana Neda Katza, a jego tożsamość została opisana jako lesbijka. Próby Katza, by dowiedzieć się więcej o życiu Harta, kontaktując się z wdową po nim, zniechęciła Ednę Ruddick Hart. 
Kontrowersje.
Studium na temat życia Harta nie zgadzało się z tym, czy należy go scharakteryzować jako osobę transpłciową, czy też może jako lesbijkę, podczas gdy działacze i zwolennicy różnych grup uważali Harta jako swojego reprezentanta.
Jonathan Ned Katz, który w "Gay American History: Lesbians and Gay Men in USA" (1976) po raz pierwszy powiązał Alana z pseudonimem „H” z notatek Josepha Gilberta z lat dwudziestych XX wieku, opisał Harta jako lesbijkę i przedstawił jego przypadek jako miejsce, w którym współczesne ograniczenia przeciw lesbijstwu były tak silne, że „kobieta” taka jak Hart musiała przyjąć męską tożsamość, by móc romansować z kobietami. Katz ponownie stwierdziła w swoim "Gay/Lesbian Almanac: A New Documentary" z 1983 r., że Hart był „wyraźnie lesbijką, kobietą kochającą kobiety”, ale od tamtej pory powiedział, że nie będzie już tak twierdził.
Wbrew twierdzeniom Katza inni, tacy jak Jillian Todd Weiss, twierdzili, że Hart wiedział o swojej tożsamości mężczyzny już we wczesnym dzieciństwie, identyfikując transfobię i „rażące lekceważenie dla osób transpłciowych” w twierdzeniu, że Hart był „naprawdę” kobietą. Wdowa po Harcie odmówiła wywiadu Katzowi, obrażona kategoryzacją jej męża (a tym samym samej siebie) jako lesbijkę.
Niektórzy historycy zauważają, że Hart nigdy nie opisywał się jako transseksualny, ale termin ten został opublikowany dopiero w latach dwudziestych XX wieku i nie był szeroko stosowany aż do lat sześćdziesiątych, tuż po śmierci Harta. Prawdą jest również to, że Hart ciężko pracował, aby zachować swoją tożsamość sprzed tranzycji w tajemnicy i raczej nie próbował publicznie domagać się utożsamiania go jako osoby trans. Inni twierdzili zatem, że Hart był pionierem, który po tranzycji żył wyłącznie jako człowiek, tak jak czynią to współcześni ludzie transpłciowi.

</doc>
<doc id="4708587" url="https://pl.wikipedia.org/wiki?curid=4708587" title="Materiały konstrukcyjne">
Materiały konstrukcyjne

Materiały konstrukcyjne – rozmaite tworzywa stosowane do sporządzania różnego rodzaju konstrukcji. Do takich tworzyw zalicza się najczęściej:

</doc>
<doc id="4708588" url="https://pl.wikipedia.org/wiki?curid=4708588" title="Petr Král">
Petr Král

Petr Král, wcześniej Petr Chrzanovský (ur. 4 września 1941 w Pradze, zm. 17 czerwca 2020 tamże) – czeski poeta, literat, tłumacz i historyk filmu piszący po czesku i francusku.
Życiorys.
Nazwisko Král przejął w 1950 roku po ojczymie. W latach 1960–1965 studiował dramaturgię na Wydziale Filmowym i Telewizyjnym Akademii Sztuk Scenicznych w Pradze, z przerwą na obowiązkową służbę wojskową. Po studiach pracował w wydawnictwie Orbis, w którym zajmował się redakcją serii dotyczących filmu. Publikował wiersze, eseje i teksty teoretyczne w takich periodykach, jak „Kultura”, „Literární noviny”, „Plamen”, czy „Host do domu”.
Po wkroczeniu sił zbrojnych państw Układu Warszawskiego do Czechosłowacji wyjechał do Paryża. Tam z początku imał się różnych zajęć, po czym pracował m.in. jako tłumacz, krytyk i scenarzysta. Jego recenzje filmowe i literackie ukazywały się w „Le Monde” oraz w „L´Express”. Należał m.in. do redakcji pisma „Le Mâche-Laurier” poświęconego poezji, czy filmowego magazynu „Positif”. Napisał także hasła dotyczące surrealizmu, czeskiego malarstwa i filmu do francuskich słowników encyklopedycznych, w tym do "Dictionnaire Larousse du cinéma" (1986) i do "Dictionnaire universel des littératures" (1994).
Studiował historię i teorię filmu na uniwersytecie w Nanterre, a w 1995 roku uzyskał doktorat na Uniwersytecie Paryskim. Wykładał w Paryżu, Lyonie oraz na Uniwersytecie Masaryka w Brnie. Od połowy 1990 roku do wiosny 1991 piastował stanowisko attaché kulturalnego ambasady Czechosłowacji w Paryżu. W 2012 powstał o nim telewizyjny film dokumentalny pod tytułem "Král nic nedělá".
Jest laureatem nagrody im. Jeana Arpa (2016) oraz czeskiej Nagrody Państwowej w dziedzinie literatury (2016). W 2019 otrzymał nagrodę Akademii Francuskiej. 
Od 2006 roku mieszkał w Pradze.
Twórczość.
Jego pierwsze wiersze zostały opublikowane w 1958 roku. W latach 1959–1969 angażował się w działalność praskiej grupy postsurrealistycznej, której przewodził Vratislav Effenberger. W tym okresie Král napisał kilka tomów wierszy w poetyce surrealizmu, których nie opublikowano, ale były kolportowane wśród znajomych. Stworzył także dwie sztuki teatralne: "Nebezpečné domy" (wraz z Effenbergerem) oraz "Počítání básníků" (z Prokopem Voskovcem). Był również współautorem dwóch wystaw: "Symboly obludnosti" i "Princip slasti".
We Francji dołączył m.in. do paryskich surrealistów, a jego teksty ukazywały się w ich periodykach. Pod koniec lat 70. zaczął publikować wiersze po francusku, a jego poezja nabrała w tym okresie lapidarności. Jego pierwszym opublikowanym tomikiem poetyckim był napisany po francusku "&amp;Cie" (Paryż, 1979). Z kolei jego pierwszy tomik po czesku, czyli "Prázdno světa", ukazał się w 1986 roku w Monachium. Na emigracji pisał nie tylko pod swoim nazwiskiem, ale korzystał także z pseudonimów Alex Bojar, René Sidkar, Tomáš Sýs oraz Vilém Turek. Przetłumaczył na francuski m.in. trzytomowy zbiór wierszy Jaroslava Seiferta, prozę Ludvíka Vaculíka oraz trzy antologie czeskiej poezji.
Po 1989 roku teksty Krála zaczęły się ukazywać w czechosłowackich i czeskich pismach, takich jak „Literární noviny”, „Tvar”, „Světová literatura”, czy „Respekt”. Pisał także wprowadzenia i komentarze do czeskich i zagranicznych publikacji dzieł czeskiej literatury, w tym do dzieł Vratislava Effenbergera, Daniely Hodrové, Bohumila Hrabala, czy Vítězslava Nezvala. Jego pierwszym tomikiem poetyckim, który ukazał się w kraju, był "Právo na šedivou" (1991).
Fragmenty jego twórczości zostały przetłumaczone na polski m.in. przez Katarzynę Filgasovą, Zbigniewa Macheja i Leszka Engelkinga. W 2020 roku, nakładem Państwowego Instytutu Wydawniczego, ukazał się zbiór eseistycznych próz "Pojęcia podstawowe" w tłumaczeniu Zbigniewa Macheja.
Publikacje.
Jest autorem następujących utworów:

</doc>
<doc id="4708589" url="https://pl.wikipedia.org/wiki?curid=4708589" title="Stanisław Lanckoroński (wojewoda podolski)">
Stanisław Lanckoroński (wojewoda podolski)



</doc>
<doc id="4708590" url="https://pl.wikipedia.org/wiki?curid=4708590" title="Linia kolejowa Dąbie-Częstochowa Warta">
Linia kolejowa Dąbie-Częstochowa Warta



</doc>
<doc id="4708593" url="https://pl.wikipedia.org/wiki?curid=4708593" title="ა">
ა

ა – litera występująca w rodzinie języków kartwelskich do ortografii języka gruzińskiego na danym terenie Kaukazu do oznaczenia polskiego a, jako samogłoski otwartej przedniej niezaokrąglonej [IPA:a]. Przykładem jest gruzińskie słowo საქართველო (sakartvelo), które ma podwójne położenie litery ა i w polskim tłumaczeniu oznacza ona samą Gruzję.

</doc>
<doc id="4708594" url="https://pl.wikipedia.org/wiki?curid=4708594" title="Osiedle Wschód (Wągrowiec)">
Osiedle Wschód (Wągrowiec)

Osiedle Wschód – osiedle położone we wschodniej części Wągrowca.
Drugie pod względem liczby ludności osiedle Wągrowca. Jest wysunięte najbardziej na wschód. Powstało w okresie PRL-u. (poza samym osiedlem bloków, obejmuje ulice: Bartscha, Bukowieckiego, Kopernika, Kowalskiego, Mikołajczyka, Rzeczna, Wróblewskiego, Tadeusza Nożyńskiego oraz część ul. 11 Listopada). W założeniu miało to być osiedle w pełni samowystarczalne, gdzie miały powstać szkoły, szpital oraz zakłady pracy, jednak z uwagi na zmianę ustroju w kraju w 1989 poprzestano wyłącznie na budowie bloków mieszkalnych z wielkiej płyty.

</doc>
<doc id="4708598" url="https://pl.wikipedia.org/wiki?curid=4708598" title="Anna Molska">
Anna Molska

Anna Molska Anna Molska (ur. 1983 w Prudniku) – polska artystka współczesna zajmująca się video.
Studiowała na Akademii Sztuk Pięknych w Warszawie, gdzie obroniła dyplom w pracowni prof. Grzegorza Kowalskiego. Dwukrotnie znalazła się wśród zwycięzców konkursu „Samsung Art Master” – w 2003 roku otrzymała wyróżnienie, a w 2004 roku – II nagrodę. W 2009 roku otrzymała nominację do Nagrody Deutsche Banku „Spojrzenia”. Współpracuje z Fundacją Galerii Foksal w Warszawie. Wystawiała między innymi w warszawskiej Narodowej Galerii Sztuki Zachęta, New Museum w Nowym Jorku, Berlin Biennale, Muzeum Sztuki Nowoczesnej w Warszawie.

</doc>
<doc id="4708599" url="https://pl.wikipedia.org/wiki?curid=4708599" title="Rozdzielacz wiązki">
Rozdzielacz wiązki



</doc>
<doc id="4708601" url="https://pl.wikipedia.org/wiki?curid=4708601" title="Henryk Skorupko">
Henryk Skorupko

Henryk Skorupko (ur. 8 czerwca 1898 w Jędrzejowie, zm. 2 kwietnia 1920 w bitwie pod Rochaczewcami na Wołyniu) – podchorąży Legionów Polskich i Wojska Polskiego II RP. Uczestnik I wojny światowej i wojny polsko-bolszewickiej. Kawaler Orderu Virtuti Militari
Życiorys.
Urodził się 8 czerwca 1898 w Jędrzejowie w rodzinie Piotra i Agaty z d. Witkowska. Podczas nauki w gimnazjum wstąpił do Legionów Polskich. Żołnierz w I Brygadzie i II Brygadzie Legionów Polskich. Od listopada 1918 już w odrodzonym Wojsku Polskim w szeregach 8 kompanii 25 pułku piechoty z którym brał udział w walkach na froncie wojny polsko-bolszewickiej.
„Za męstwo okazane w walkach pod Rochaczewcami (Fr. Wołyński) gdzie poległ pośmiertnie odznaczony Orderem Virtuti Militari”.

</doc>
<doc id="4708604" url="https://pl.wikipedia.org/wiki?curid=4708604" title="Pre-Code Hollywood">
Pre-Code Hollywood

Pre-Code Hollywood (pol. kino przedkodeksowe; 1929–1934) – termin odnoszący się do krótkiego okresu w amerykańskim przemyśle filmowym, pomiędzy powszechnym zastosowaniem dźwięku w produkcjach filmowych w 1929, a egzekwowaniem wytycznych wprowadzonych przez kodeks Haysa w połowie 1934. Mimo że wspomniany kodeks przyjęto w 1930, jego nadzór nie był dostatecznie skuteczny i rygorystycznie przestrzegany aż do 1 lipca 1934, wraz z ustanowieniem Production Code Administration (PCA). Przed 1934 treść filmów była bardziej ograniczana lokalnymi przepisami, negocjacjami między Studio Relations Committee (SRC) a głównymi wytwórniami oraz opinią publiczną, aniżeli ścisłym przestrzeganiem kodeksu Haysa, który z reguły był często ignorowany przez hollywoodzkich twórców.
W rezultacie niektóre filmy z przełomu lat 20. i 30. XX wieku przedstawiały, sugerowały lub zawierały sceny ukazujące m.in. aborcję, aluzje seksualne, homoseksualizm, łagodne wulgaryzmy, nielegalne zażywanie narkotyków, związki uczuciowe i seksualne pomiędzy osobami odmiennych ras, niewierność, promiskuityzm, prostytucję oraz brutalną przemoc. W erze przed wprowadzeniem kodeksu silne postacie kobiece były wszechobecne w produkcjach filmowych, czego przykładem mogą być: "Żona z drugiej ręki" (1932), "Baby Face" (1933) i "Female" (1933). Odtwórcy ról gangsterów w takich filmach, jak "Mały Cezar" (1931), "Wróg publiczny nr 1" (1931) i "Człowiek z blizną" (1932) byli postrzegani bardziej przez pryzmat heroizmu niż zła. Negatywni bohaterowie czerpali zyski ze swoich nikczemnych czynów (w niektórych przypadkach bez znaczących konsekwencji), a zażywanie narkotyków było tematem dla kilku filmów. Wiele z największych gwiazd Hollywood, takich jak Barbara Stanwyck, Clark Gable, Edward G. Robinson czy Joan Blondell, zaczynało swoje kariery w epoce Pre-Code. Inni znani aktorzy, którzy wyróżniali się w tym okresie – Ruth Chatterton (wyjechała do Anglii) i Warren William (nazywany „królem Pre-Code”, zmarł w 1948), zostali zapomniani przez większą część społeczeństwa w przeciągu jednego pokolenia.
Począwszy od końca 1933, a szczególnie w pierwszej połowie 1934, amerykańscy katolicy rozpoczęli kampanię przeciwko niemoralności obecnej w amerykańskim kinie. Ta kampania, a także wizja potencjalnego przejęcia przez rząd nadzoru nad cenzurą filmową i badania społeczne (które wykazywały, że filmy przedstawiające niemoralne postawy mogły przyczyniać się do negatywnych zachowań) zmusiły studia do zwiększenia nadzoru nad swoimi produkcjami.
Geneza kodeksu (1915–1930).
Wczesne próby wprowadzenia kodeksu.
W 1922, po kilku kontrowersyjnych filmach oraz serii pozaekranowych skandali z udziałem hollywoodzkich gwiazd, studia zatrudniły Willa H. Haysa, by ten pomógł naprawić wizerunek Hollywood. Hays, w późniejszych latach nazywany filmowym „carem”, otrzymywał roczne wynagrodzenie w wysokości 100 tys. dolarów – równowartość ponad 1,4 miliona dolarów w 2015. Pełnił funkcję poczmistrza generalnego Stanów Zjednoczonych (PMG) pod wodzą Warrena Hardinga, był też byłym przewodniczącym Komitetu Narodowego Republikanów (RNC) oraz przez 25 lat sprawował funkcję przewodniczącego stowarzyszenia Motion Picture Association of America (MPAA), gdzie, jak pisał historyk kultury na Uniwersytecie Brandeisa i autor opublikowanej w 1999 książki "Pre-Code Hollywood: Sex, Immorality, and Insurrection in American Cinema 1930–1934" Thomas Patrick Doherty, „bronił przemysłu przed atakami, recytował kojące panaceum oraz wynegocjował traktaty zaprzestające wrogości”. Środowisko Hollywood podjęło decyzję o zatrudnieniu Haysa, wzorując się na władzach Major League Baseball (MLB), które po skandalu korupcyjnym z 1919 zdecydowały się na utworzenie stanowiska komisarza ligi, powołując na nie Kenesawa Mountaina Landisa. „The New York Times” określał Haysa mianem „ekranowego Landisa”.
W 1924 Hays wprowadził zbiór zaleceń nazywanych „formułą”, które studia filmowe miały przestrzegać, oraz zwrócił się z prośbą do twórców, aby ci przedstawili w jego biurze fabuły planowanych produkcji. Dziewięć lat wcześniej, w 1915 Sąd Najwyższy Stanów Zjednoczonych (SCOTUS), w głośnej sprawie Mutual Film przeciwko Industrial Commission of Ohio, jednogłośnie orzekł, że wolność słowa nie obejmuje filmów. Podejmowano także symboliczne próby „oczyszczenia” filmów, m.in. poprzez utworzenie w 1916 z inicjatywy studiów National Association of the Motion Picture Industry (NAMPI), lecz bez większego efektu.
Tworzenie kodeksu i jego zawartości.
W 1929 Martin Quigley, redaktor znanego magazynu branżowego „Motion Picture Herald”, oraz jezuita Daniel A. Lord stworzyli tzw. kodeks standardów (który Hays zatwierdził), a następnie przesłali go studiom. Obawy Lorda koncentrowały się na efektach, jakie film dźwiękowy wywierał na dzieci, które jezuita uważał szczególnie podatne na działanie nowego medium. Kilku szefów wytwórni, w tym Irving Thalberg z Metro-Goldwyn-Mayer (MGM), spotkało się z Lordem i Quigleyem w lutym 1930. Po wprowadzeniu kilku korekt, zgodzili się na postanowienia zawarte w kodeksie. Jednym z głównych czynników motywujących przyjęcie kodeksu było uniknięcie bezpośredniej interwencji rządu. Do obowiązków Studio Relations Committee (SRC; pol. Komitet ds. Relacji ze Studiami), na czele którego stał pułkownik Jason S. Joy, należało sprawowanie nadzoru nad produkcją filmową oraz doradzanie studiom, w jakich sytuacjach wymagane są cięcia lub zmiany.
Kodeks podzielono na dwie części. Pierwsza z nich była zbiorem „ogólnych zasad”, które dotyczyły głównie moralności. Druga to zestaw „określonych zastosowań”, czyli dokładna lista elementów, których nie można było przedstawić. Niektórych z nałożonych ograniczeń – jak zakaz ukazywania homoseksualizmu czy używania wulgaryzmów, nie wymieniono bezpośrednio w kodeksie, lecz przyjęto, że należy je rozumieć bez wyraźnego rozgraniczenia. Niedozwolone było mieszanie się ras. Kodeks stwierdzał, że pojęcie „polityka tylko dla dorosłych” byłoby wątpliwą i nieskuteczną strategią, trudną do egzekwowania. W ocenie Doherty’ego doprowadziło to do tego, że „dojrzalsze umysły mogą z łatwością zrozumieć i zaakceptować bez szkody przedmiot wątku, który wyrządza młodym ludziom pozytywną krzywdę”. Jeśli dzieci były kontrolowane, a wydarzenia sugerowane w sposób eliptyczny, kodeks dopuszczał to, co Doherty określał „możliwością przestępstwa myślowego inspirowanego kinematografią”.
Założenia zawarte w kodeksie dążyły nie tylko do ustalenia, co można było przedstawić na ekranie, ale promowały również tradycyjne wartości. Pozamałżeńskie relacje seksualne nie mogły sprawiać wrażenia słusznych ani też dopuszczalnych. Wszelkie działania o podłożu kryminalnym musiały zostać ukarane, żadna zbrodnia ani przestępca nie mogli wzbudzać sympatii wśród publiczności, władze należało traktować z szacunkiem, a duchownych nie można było przedstawiać w postaci komicznej lub jako złoczyńcy. W niektórych okolicznościach politycy, policjanci i sędziowie mogli być negatywnymi postaciami, o ile zasugerowano, że stanowili wyjątek od reguły.
Cały dokument zawierał podteksty katolickie i stwierdzał, że ze sztuką należy obchodzić się ostrożnie, ponieważ może być „moralnie zła w skutkach”, a jej „głębokie znaczenie moralne” było bezsprzeczne. Wpływ katolicki na kodeks był początkowo utrzymywany w tajemnicy, ze względu na ówczesne uprzedzenia antykatolickie w Stanach Zjednoczonych. Powtarzającym się tematem było: „Publiczność jest przekonana, że zło jest złem, a dobro jest dobre”. Dokument zawierał także dodatek, zwany powszechnie kodeksem reklamowym (ang. "Advertising Code"), regulującym kwestie kopii reklamowych i wizerunku.
Egzekwowanie.
19 lutego 1930 tygodnik „Variety” opublikował całą treść kodeksu i przewidywał, że państwowe rady cenzury filmowej wkrótce staną się zbyteczne. Zobowiązani do egzekwowania kodeksu Jason S. Joy, pełniący funkcję szefa SRC do 1932, i jego następca, doktor James Wingate, byli uważani za nieskutecznych. Pierwszym filmem recenzowanym przez SRC była niemiecka tragikomedia "Błękitny anioł" (1930, reż. Josef von Sternberg). Joy skierował film do ogólnokrajowej dystrybucji bez wprowadzenia jakiejkolwiek korekty, lecz jeden z kalifornijskich cenzorów uznał go za nieprzyzwoity. Mimo że w kilku przypadkach Joy negocjował cięcia filmów i nakładał na nie wyraźne, choć luźne ograniczenia, to znaczna ilość kontrowersyjnego materiału trafiła na srebrny ekran.
Joy przeglądał rocznie do 500 filmów, przy zaangażowaniu niewielkiej liczby personelu i bez dużej mocy prawnej. W 1930 biuro Haysa nie dysponowało odpowiednimi narzędziami prawnymi, mogącymi skutecznie nakazywać studiom usunięcie kontrowersyjnego materiału z filmu, jednak zamiast tego niejednokrotnie działało na zasadzie porozumienia bądź też próśb. Dodatkowo sprawy komplikował proces odwoławczy, który całą odpowiedzialność za ostateczną decyzję pozostawiał w rękach przedstawicieli studiów.
Jednym z czynników wpływających na ignorowanie kodeksu był fakt, że niektórzy uważali taką formę cenzury za pruderyjną. Był to okres, w którym epokę wiktoriańską często wyśmiewano i uważano za naiwną oraz zacofaną. Gdy zapowiedziano wprowadzenie kodeksu, liberalny magazyn „The Nation” skrytykował ten fakt. W publikacji argumentowano, że gdyby przestępstwa nigdy nie były przedstawiane w życzliwym świetle, to wówczas dosłownie „prawo” i „sprawiedliwość” stałyby się takie same, a wydarzenia typu herbatka bostońska (1773) nie mogłyby zostać przedstawione. Zaznaczano też, że jeśli duchowieństwo miałoby być zawsze przedstawiane w pozytywnym świetle, hipokryzja również nie mogłaby być zweryfikowana. Nowojorski „The Outlook” zgadzał się z argumentacją „The Nation” i w przeciwieństwie do „Variety” uważał, że egzekwowanie kodeksu będzie trudne.
Na początku lat 30. XX wieku wielki kryzys dodatkowo zmotywował studia do produkcji filmów o drastycznych oraz rasistowskich treściach, co z kolei zwiększało sprzedaż biletów. Wkrótce lekceważenie kodeksu stało się tajemnicą poliszynela. W 1931 „The Hollywood Reporter” wyśmiewał kodeks, podobnie uczynił „Variety” dwa lata później. Jeden ze scenarzystów uważał, że „moralny kodeks Haysa nie jest już nawet żartem, to tylko wspomnienie”.
Era wczesnego filmu dźwiękowego.
Chociaż liberalizacja seksualności w amerykańskim filmie zwiększyła się w latach 20. XX wieku, erę Pre-Code datuje się na początek ery filmu dźwiękowego, lub dokładniej na marzec 1930, gdy po raz pierwszy napisano kodeks Haysa. Mimo protestów ze strony NAMPI, Nowy Jork stał się pierwszym stanem, który skorzystał z decyzji Sądu Najwyższego w sprawie Mutual Film przeciwko Industrial Commission of Ohio z 1915, ustanawiając komisję cenzury w 1921. Stan Wirginia ustanowił tę samą komisję w następnym roku, a osiem innych stanów posiadało wspomnianą komisję jeszcze przed wprowadzeniem filmu dźwiękowego. Część z tych organów było nieskutecznych; w latach 20. nowojorska scena była aktywnie wykorzystywanym źródłem adaptacji filmowych. Posiadała ona m.in. pokazy topless, a przedstawienia były pełne przekleństw, tematów dla dorosłych oraz nasyconego seksem dialogu. We wczesnych latach procesu konwersji systemu dźwiękowego było jasne, że to co może zostać zaakceptowane w Nowym Jorku, nie będzie miało zgody w stanie Kansas.
W 1927 Hays zasugerował, by kierownictwo studia utworzyło komitet w celu omówienia cenzury filmowej. Irving Thalberg z MGM, Sol M. Wurtzel z Fox Film oraz E.H. Allen z Paramount Pictures odpowiedzieli, współpracując razem nad listą – nazwaną "Don’ts and Be Carefuls" – opartą na przedmiotach, zakwestionowanych przez lokalne komisje cenzuralne. Składała się ona z jedenastu tematów, których najlepiej unikać i dwudziestu sześciu, które należało traktować bardzo ostrożnie. Federalna Komisja Handlu (FTC) zatwierdziła listę, a Hays utworzył SRC, aby pełnić nadzór nad jej wdrożeniem. Nadal jednak nie było możliwości egzekwowania tych zasad. Kontrowersje dotyczące standardów filmowych rozwinęły się w 1929.
Cecil B. DeMille był odpowiedzialny za wzmożoną dyskusję na temat obecności seksu w kinie w latach 20. Począwszy od niemego dramatu przygodowego "Kobieta i mężczyzna" (1919), wyreżyserował on serię filmów, w których seks w różny sposób był obecny i które odniosły znaczący sukces. Produkcje z oryginalną hollywoodzką "It girl" Clarą Bow, jak na przykład "Szalone serca" (1929, reż. A. Edward Sutherland; wydany 25 października, cztery dni przed wielkim kryzysem), podkreślały jej atrakcyjność seksualną. Gwiazdy filmowe, wśród nich wspomniana Bow, a także Gloria Swanson i Norma Talmadge, swobodnie i bezpośrednio prezentowały swoją seksualność.
Hollywood w czasach wielkiego kryzysu.
Wielki kryzys zapowiadał istotne zmiany w realizacji filmów w Stanach Zjednoczonych. Katastrofa gospodarcza, spowodowana krachem giełdowym w 1929, na różne sposoby zmieniła amerykańskie wartości i przekonania. Tamtejszy indywidualizm i tradycyjne koncepcje osobistych osiągnięć, samodzielności oraz pokonywania nierówności, mocno straciły ze względu na osłabienie waluty. W pierwszych latach wielkiego kryzysu strategia uspokajania ze strony polityków doprowadziła do tego, że amerykańska opinia publiczna była coraz bardziej zmęczona.
Cynizm, kwestionowanie tradycyjnych przekonań i kontrowersje polityczne przedstawiane w hollywoodzkich filmach w owym czasie stanowiły odzwierciedlenie postawy tamtejszej klasy politycznej. Zrezygnowano też z beztroskiego i pełnego przygód stylu życia z lat 20. „Po dwóch latach epoka jazzu wydaje się być tak odległa jak dni przed wojną” – komentował Francis Scott Fitzgerald w 1931. Według Doherty’ego w odczuciu Fitzgeralda zrozumienie klimatu moralnego z początku lat 30. XX wieku było skomplikowane. Mimo że filmy miały niespotykaną do tej pory swobodę twórczą i odważyły się przedstawiać rzeczy, które przez kilka następnych dziesięcioleci będą zakazane, wiele osób w Stanach Zjednoczonych postrzegało krach na giełdzie jako produkt ekscesów z poprzedniej dekady. Patrząc wstecz na lata 20., wydarzenia były coraz częściej widziane jako preludium do wspomnianego krachu. W dramacie kryminalnym "Dance, Fools, Dance" (1931, reż. Harry Beaumont) sceny imprezowe z udziałem chłopczyc z lat 20. są odtwarzane w nadmiarze. Bonnie Jordan, bohaterka kreowana przez Joan Crawford, zmienia swój kodeks moralny i zostaje ocalona, w przeciwieństwie do postaci odgrywanej przez Williama Bakewella, który kontynuuje ścieżkę przestępczą prowadzącą ostatecznie do samowyniszczenia.
Na potrzeby komediodramatu muzycznego "Rain or Shine" (1930, reż. Frank Capra), Jack Yellen i Milton Ager skomponowali piosenkę „Happy Days Are Here Again”. Powtórzono ją w sarkastycznym tonie w kilku produkcjach, m.in. w "Under Eighteen" (1931, reż. Archie Mayo) oraz "Sing Sing" (1932, reż. Michael Curtiz). Mniej komiczny obraz przyszłości Stanów Zjednoczonych zaprezentowano w dramacie wojennym "Heroes for Sale" (1933, reż. William A. Wellman), w którym hobo spogląda w przygnębiającą noc i mówi: „To koniec Ameryki”.
"Heroes for Sale" wyreżyserował płodny twórca ery Pre-Code William A. Wellman, a wystąpiła w nim gwiazda epoki kina niemego Richard Barthelmess jako wyrzucony ze szpitala i uzależniony od morfiny weteran I wojny światowej. W dramacie przygodowym "Wild Boys of the Road" (1933, reż. William A. Wellman) młody mężczyzna, portretowany przez Frankiego Darro, przewodzi grupie nieletnich, bezdomnych włóczęgów, którzy częstokrotnie wdają się w starcia z policją. Tego rodzaju młodzieżowe gangi były powszechnym zjawiskiem na początku lat 30.; około 250 tys. młodych ludzi podróżowało po kraju w poszukiwaniu lepszych warunków ekonomicznych do życia.
Wprowadzenie technologii dźwiękowej do filmów w 1927 wymagało dużych nakładów finansowych na kabiny rejestrujące, kamery, sceny dźwiękowe i systemy nagłaśniające, potrzebne do zamontowania w kinach, nie wspominając o komplikacjach artystycznych związanych z produkcją, wywołanych przez nowe medium. Studia filmowe znajdowały się w trudnej sytuacji finansowej jeszcze przed krachem na giełdzie w 1929, ponieważ proces konwersji dźwięku oraz niektóre ryzykowne zakupy sieci kin doprowadziły ich fundusze do punktu krytycznego. Te okoliczności gospodarcze spowodowały utratę blisko połowy cotygodniowej liczby widzów na seansach i zamknięcia prawie jednej trzeciej kin w całym kraju podczas pierwszych lat wielkiego kryzysu. Mimo tego cotygodniowo 60 milionów Amerykanów chodziło do kina.
Oprócz ekonomicznych aspektów dotyczących konwersji dźwięku, były także względy artystyczne. Wczesne filmy dźwiękowe często uważano za zbyt „gadatliwe”. Krytyczną opinię wyrażał współzałożyciel Universal Pictures, Carl Laemmle, a Ernst Lubitsch zastanawiał się do czego potrzeba kamery, skoro aktorzy całą akcję będą opowiadać na ekranie. Pod powierzchnią amerykańskiego życia w czasach wielkiego kryzysu skrywał się strach przed gniewem tłumu; histerię oraz panikę przedstawiono w takich filmach, jak "Szaleństwo amerykańskie" (1932, reż. Frank Capra), "Gabriel Over the White House" (1933, reż. Gregory La Cava) i "Major piekła" (1933, reż. Archie Mayo). Skupiska wzburzonych mężczyzn, licznie biorących udział w ulicznych protestach, stały się powszechnym widokiem w dobie wielkiego kryzysu. Z tego względu w filmach często stosowano ujęcia przedstawiające rozgniewany tłum, maszerujący w jedności. Protesty weteranów I wojny światowej w Waszyngtonie – wobec których, na polecenie sprawującego urząd prezydenta Herberta Hoovera stosowano brutalne represje – pobudziły wiele hollywoodzkich przedstawień. I chociaż kwestiom społecznym poświęcano dużo uwagi w erze Pre-Code, Hollywood przeważnie ignorowało wielki kryzys, ponieważ wiele filmów starało się łagodzić niepokój społeczny, a nie go podżegać.
Hays tłumaczył w 1932:
Filmy o problemach społecznych.
Według Doherty’ego Hays i inni, w tym m.in. Samuel Goldwyn, uważali, że film jest formą eskapizmu, mającego łagodzić obyczaje amerykańskich kinomanów. Goldwyn był autorem powiedzenia: „Jeśli chcesz wysłać wiadomość, zadzwoń do Western Union w erze Pre-Code”. Członkowie Motion Picture Producers and Distributors of America (MPPDA) zajmowali przeciwne stanowisko, gdy zapytano ich o tzw. filmy „z przesłaniem” przed Kongresem w 1932, twierdząc, że pragnienie realizmu ze strony publiczności doprowadziło do przedstawiania w filmach pewnych przykrych problemów społecznych, prawnych i politycznych.
Długość filmów w erze Pre-Code była zwykle stosunkowo krótka, ale ten czas trwania wielokrotnie wymagał ograniczonego materiału oraz nie miał znaczącego wpływu na jakość danego filmu informacyjnego. Dramat "Employees’ Entrance" (1933, reż. Roy Del Ruth) otrzymał od krytyka Jonathana Rosenbauma po wielu dekadach następującą recenzję: „Jako atak na bezwzględny kapitalizm, [film ten] idzie dalej niż ostatnie nowsze produkcje typu "Wall Street" [1987], i niesamowite jest to, jak wiele fabuły i wdzięcznego charakteru uzyskuje się w 75 minut”. We wspomnianym filmie, w głównej roli wystąpiła gwiazda ery Pre-Code, Warren William (określany mianem „króla Pre-Code”), który wcielił się w wyjątkowo bezdusznego kierownika domu towarowego, zwalniającego po wielu latach pracy dwóch pracowników, z czego jeden popełnia samobójstwo. Grozi także bohaterce odgrywanej przez Lorettę Young (aby zachować pracę, kobieta udaje samotną) zwolnieniem, jeżeli ta się z nim nie prześpi. Gdy dowiaduje się, że jest mężatką, usiłuje zniszczyć jej małżeństwo. Role bezwzględnego i chciwego biznesmena aktor stworzył wcześniej w filmach "The Match King" (1932, reż. Howard Bretherton, William Keighley) i "Skyscraper Souls" (1932, reż. Edgar Selwyn).
Filmy przedstawiające stanowisko społeczne zwykle określano mianem „propagandowych” lub tzw. "preachment yarns". W przeciwieństwie do republikańskiej postawy Goldwyna i MGM w sprawie filmów o tematyce społecznej, Jack L. Warner, współtwórca i prezes Warner Bros., wytwórni będącej najwybitniejszym przedstawicielem produkcji o wspomnianej tematyce, wolał nazywać je „historiami amerykanizmu”. Doherty uważał, że dwa powtarzające się elementy oznaczały tzw. "preachment yarns". „Pierwszy to usprawiedliwiająca przedmowa, drugi to preludium z epoki jazzu”. Przedmowa była łagodniejszą wersją zrzeczenia się odpowiedzialności, mającą na celu uspokojenie każdego widza, niezgadzającego się z przesłaniem filmu. „Jazzowe preludium” wykorzystywano niemal wyłącznie by piętnować szaleństwa lat 20.
Dramat "Domek na plantacji bawełny" (1932, reż. Michael Curtiz) to film informacyjny dystrybuowany przez Warner Bros. o złu kapitalizmu. Akcja rozgrywa się w bliżej nieokreślonym stanie na południu, gdzie ubodzy pracownicy są wykorzystywani przez pozbawionych skrupułów właścicieli ziemskich, którzy naliczają im wygórowane stopy procentowe i wysokie ceny. Mimo że film jest antykapitalistyczny, jego przedmowa twierdzi inaczej:
Innym ważnym tematem poruszanym w filmach społecznych była nieufność Amerykanów do prawników. Motyw ten prezentowano w takich produkcjach, jak: "State’s Attorney" (1932, reż. George Archainbaud), "The Mouthpiece" (1932, reż. Elliott Nugent, James Flood) i "Lawyer Man" (1932, reż. William Dieterle). W filmie "Paid" (1930, reż. Sam Wood) – w wyniku błędu systemu prawnego – niewinna kobieta Mary Turner (grana przez Joan Crawford) zostaje osadzona w więzieniu. Temat hipokryzji religijnej był głównym motywem filmu "Cudotwórczyni" (1931, reż. Frank Capra) z Barbarą Stanwyck. Aktorka zagrała również w dreszczowcu kryminalnym "Nocna pielęgniarka" (1931, reż. William A. Wellman), gdzie wcieliła się w marzącą o byciu pielęgniarką Lorę Hart, która niekonwencjonalnymi środkami ratuje dwójkę dzieci alkoholiczki.
Wiele filmów z okresu ery Pre-Code dotyczyło też ekonomicznej rzeczywistości kraju, w tym zdobywania żywności. W melodramacie "Blond Venus" (1932, reż. Josef von Sternberg) Helen Faraday (Marlene Dietrich), by móc nakarmić swoje dziecko, ucieka się do prostytucji. Postać Claudette Colbert w screwball comedy "Ich noce" (1934, reż. Frank Capra) rzuca o podłogę tacą z jedzeniem, a później zmaga się z problemami finansowymi i głodem.
Filmy polityczne.
W czasach ery Pre-Code, biorąc pod uwagę warunki społeczne, filmy o tematyce społeczno-politycznej w głównej mierze wyśmiewały polityków oraz przedstawiały ich jako ludzi niekompetentnych, kłamców i łajdaków. W komedii politycznej "Czarny rumak" (1932, reż. Alfred E. Green) Warren William wcielił się managera kampanii wyborczej, której kandydat zostaje wybrany na stanowisko gubernatora, pomimo nieustannych, zawstydzających wpadek. Dramat "Waszyngtońska karuzela" (1932, reż. James Cruze) przedstawiał stan systemu politycznego tkwiący w obojętności. W pierwotnym założeniu Columbia Pictures planowała zostawić w filmie scenę publicznej egzekucji polityka jako punktu kulminacyjnego, lecz ostatecznie została ona usunięta.
Potrzebę silnego przywódcy, będącego w stanie przejąć kontrolę nad Stanami Zjednoczonymi i wyprowadzić kraj z głębokiego kryzysu zaprezentowano w filmie politycznym z elementami fantasy "Gabriel Over the White House" (1933, reż. Gregory La Cava). Postać prezydenta Stanów Zjednoczonych przedstawiono jako życzliwego dyktatora, przejmującego kontrolę nad krajem. Walter Huston wcielił się w rolę słabego oraz nieefektywnego prezydenta, którego, w wyniku utraty przytomności, odwiedza anioł Gabriel. Postępowanie anioła podobne jest do Abrahama Lincolna. Prezydent rozwiązuje kryzys bezrobocia w kraju i doprowadza do egzekucji groźnego przestępcy pokroju Ala Capone, nieustannie łamiącego prawo.
Dyktatorzy byli gloryfikowani nie tylko w świecie fikcji. Film dokumentalny "Mussolini Speaks" (1933) studia Columbia Pictures był 76-minutowym peanem na cześć włoskiego lidera faszystów. Rolę narratora pełnił komentator radiowy NBC Lowell Thomas. Gdy w dokumencie przedstawiono postęp, jaki Włochy poczyniły podczas 10-letniego panowania Benito Mussoliniego, Thomas przyznał, że „to czas, kiedy przydaje się dyktator!”. Dokument obejrzało ponad 175 tys. ludzi w ciągu pierwszych dwóch tygodni wyświetleń w Palace Theatre w Albany w stanie Nowy Jork.
Wybór na urząd Franklina Delano Roosevelta w 1932 stłumił publiczne przywiązanie do dyktatorów. W miarę jak kraj okazywał coraz większą fascynację nowo wybranym przywódcą – który często pojawiał się w kronikach filmowych, zmalało poparcie wobec alternatywnych form rządzenia. Wiele hollywoodzkich filmów odzwierciedlało ten optymizm. Dramat "Heroes for Sale", mimo ponurego klimatu, a momentami i antyamerykanizmu, kończył się pozytywnym akcentem, ponieważ Nowy Ład jawił się w nim jako oznaka wspomnianego optymizmu. Kiedy główny bohater filmu "Wild Boys of the Road" czeka na rozprawę, sędzia wypuszcza chłopca na wolność, odsłaniając mu symbol Nowego Ładu i mówiąc: „teraz będzie lepiej, nie tylko w Nowym Jorku, ale w całym kraju”. Ofiarą wielkiej krajowej nadziei okazał się film "Gabriel Over the White House", który wszedł do produkcji w czasach niepokoju społecznego i rządów Hoovera, starając się to wykorzystać. Do czasu premiery, mającej miejsce 31 marca 1933, wybór Roosevelta na urząd głowy państwa rozbudził w Amerykanach duże oczekiwania i dał nadzieję, przez co przesłanie filmu stało się nieaktualne.
Dojście Adolfa Hitlera do władzy w Niemczech i antysemicka polityka jego reżimu miały znaczący wpływ na amerykańską twórczość w okresie ery Pre-Code. Chociaż Hitlera i jego działania oceniano negatywnie w wielu częściach Stanów Zjednoczonych, to Niemcy nadal były jednym z głównych importerów amerykańskich filmów, a studia chciały uspokoić tamtejszy rząd. Pozbawienie praw i masowa eliminacja Żydów przez rządy Hitlera stawiały Niemcy w negatywnym świetle. Mimo to doprowadziły one do znacznego ograniczenia pracy dla narodu żydowskiego w Hollywood aż do zakończenia II wojny światowej. W rezultacie tylko dwa filmy społeczne, wydane w erze Pre-Code przez niezależne firmy, dotyczyły kontrowersyjnych rządów niemieckich – "Are We Civilized?" (1934, reż. Edwin Carewe) i "Hitler’s Reign of Terror" (1934, reż. Michael Mindlin).
W 1933 Herman J. Mankiewicz i producent Sam Jaffe ogłosili, że pracują nad filmem "Mad Dog of Europe", który miał być bezpardonowym atakiem na Hitlera. Aby móc nakręcić wspomniany projekt, Jaffe zrezygnował z pracy dla RKO Pictures. Hays wezwał obydwu do biura, domagając się zaprzestania realizacji filmu, ponieważ, jak pisał Doherty, „powodowali niepotrzebne bóle głowy dla studia”. Wobec tych planów Niemcy zagroziły zajęciem wszystkich nieruchomości hollywoodzkich producentów na terenie tego kraju oraz wprowadzeniem zakazu importu przyszłych amerykańskich filmów.
Filmy kryminalne.
Na początku XX wieku Stany Zjednoczone były przede wszystkim krajem wiejskim, szczególnie pod względem tożsamości. Krótkometrażowy niemy dramat gangsterski "Muszkieterzy z Pig Alley" (1912, reż. D.W. Griffith) był jednym z pierwszych amerykańskich filmów przedstawiających miejską przestępczość zorganizowaną. Wprowadzenie prohibicji – znanej również jako „Szlachetny Eksperyment” – w 1919 zmusiło część obywateli chcących spożyć alkohol do współpracy z przestępcami, zwłaszcza na obszarach miejskich. Niemniej temat miejskiej przestępczości zorganizowanej ignorowano do 1927, kiedy to kryminał "Ludzie podziemia" (reż. Josef von Sternberg), klasyfikowany dziś jako pierwszy film gangsterski, stał się przebojem w kinach. Według autorów książki "The Encyclopedia of Hollywood" (2004) „zawierał on podstawowe elementy filmu gangsterskiego; bohatera kryminalistę, złowieszcze, okryte nocą miejskie ulice, kobiety lekkich obyczajów oraz emocjonujący finał, w którym policja likwiduje bohatera”.
Na fali powodzenia "Ludzi podziemia" zaczęły pojawiać się kolejne filmy o tematyce gangsterskiej, w tym m.in. "U wrót śmierci" (1929, reż. Josef von Sternberg) i "The Doorway to Hell" (1930, reż. Archie Mayo), z czego pierwszy z nich określano mianem „rzeczywistego remake’u "Ludzi podziemia"”. Motywowanie zyskami finansowymi na coraz bardziej konkurencyjnym rynku filmowym i fakt, że prowokujące produkcje sprzedawały bilety, filmy te przesunęły granice przemocy ukazywanej na dużym ekranie. Inne produkcje z końca lat 20., jak "Światła Nowego Jorku" (1928, reż. Bryan Foy), "Tenderloin" (1928, reż. Michael Curtiz) i "Broadway" (1929, reż. Paul Fejos), skupiały się na przestępczości zorganizowanej na Broadwayu.
Biuro Haysa oficjalnie nie wydało zakazu używania przemocy w jakiejkolwiek formie w latach 20. – w przeciwieństwie do handlu narkotykami, prostytucji lub wulgaryzmów – ale zaleciło roztropne obchodzenie się z nią. Rada cenzury w Nowym Jorku była najbardziej aktywnym organem spośród reszty stanów, dokonując przeglądu wszystkich (z wyjątkiem 50) 1000–1300 wydawanych filmów rocznie.
W latach 1927–1928 z filmów usuwano sceny, w których celowano bronią w kamerę bądź też w „ciało innej postaci lub w nią samą”. Cenzurze podlegały również ujęcia z udziałem karabinów maszynowych, przestępców strzelających do przedstawicieli organów ścigania, dźgania i wymachiwania nożem (publiczność była zdania, że dźgnięcia są „bardziej niepokojące niż strzelanie”), biczowania, duszenia, torturowania i rażenia prądem oraz te, które mogły stanowić dla widza wskazówkę, jak popełnić przestępstwo. Za obszary szczególnie wrażliwe uznawano sadystyczne akty przemocy i ujęcia twarzy ofiar. W późniejszym czasie kodeks sprzeciwiał się scenom ukazującym rabunek, kradzież, podpalenia, używanie broni palnej, wysadzanie budynków i pociągów oraz brutalne zabójstwa, powołując się na przypuszczenie, że lokalni cenzorzy mogliby odrzucać wspomniane sceny.
Narodziny hollywoodzkiego gangstera.
Według Doherty’ego żaden gatunek z ery Pre-Code nie był bardziej prowokacyjny niż film gangsterski, który oburzał nie tylko strażników moralności, ale i przedstawicieli władz miejskich, ukazując bohaterów ekranowych jako zimnych zabójców. Z początkiem lat 30. wielu prawdziwych przestępców stało się celebrytami. Szczególną inspirację stanowili Capone i John Dillinger. Gangsterzy tacy jak Capone zmieniali postrzeganie całych miast – jego zdjęcie znalazło się na okładce tygodnika „Time” w 1930. Dwa amerykańskie studia oferowały mu siedmiocyfrową kwotę za udział w filmie, jednak odmawiał. Dillinger wsławił się napadami na bank, unikaniu aresztowania oraz wieloma ucieczkami z więzienia. Stał się najbardziej znanym banitą od czasu Jesse’ego Jamesa. Jego ojciec często występował w cieszącej się uznaniem serii kronik filmowych, doradzając policji, jak złapać syna. „Variety” w żartobliwym tonie uważał, że „jeśli Dillingerowi uda się dłużej pozostać na wolności i uzyskanych zostanie więcej takich wywiadów, mogą zostać rozesłane petycje, aby uczynić go naszym prezydentem”. Zaniepokojony rosnącą renomą przestępców Hays wystosował w marcu 1934 depeszę do wszystkich studiów, nakazując, aby w żadnym filmie nie przedstawiać osoby Dillingera.
Film gangsterski wszedł na nowy poziom z ukazaniem się "Małego Cezara" (1931, reż. Mervyn LeRoy), uważanego za ojca chrzestnego gatunku, w którym to Edward G. Robinson wykreował rolę Caesara Enrico „Rico” Bandello. Film LeRoya – wspólnie z "Wrogiem publicznym nr 1" (1931, reż. William A. Wellman) z Jamesem Cagneyem i "Człowiekiem z blizną" (1932, reż. Howard Hawks), w którym główną postać Antonia „Tony’ego” Camonte zagrał Paul Muni – był, jak na ówczesne czasy, nacechowany brutalnością, a wszystkie trzy wymienione produkcje stworzyły nowy rodzaj ekranowego antybohatera. Reakcja na filmy gangsterskie była szybka i zdecydowana; Jack L. Warner stwierdził, że jego studio przestanie je produkować oraz, że nigdy nie pozwoli obejrzeć ich swojemu nieletniemu synowi.
Po wydaniu "Małego Cezara" James Wingate – stojący później na czele nowojorskiej komisji cenzury – zgłaszał do Haysa, że otrzymywał skargi od osób widzących dzieci w kinach w całym kraju, oklaskujących przywódcę gangu jako bohatera. Do historii filmu przeszła scena z filmu "Wróg publiczny nr 1", ukazująca bohatera portretowanego przez Cagneya, rozbijającego grejpfruta na twarzy Kitty (Mae Clarke). Postać Cagneya wykazywała się jeszcze większą przemocą wobec kobiety w dramacie filmowym "Uchwycony obraz" (1933, reż. Lloyd Bacon); w jednej ze scen kreowany przezeń bohater uderza kobietę, której uczuć nie odwzajemnia, po czym brutalnie rzucą ją na siedzenie swojego samochodu.
W kwietniu 1931, w tym samym miesiącu, w którym "Wroga publicznego nr 1" wprowadzono na ekrany, Hays zatrudnił byłego szefa policji Augusta Vollmera, aby przeprowadził on badania pod kątem wpływu filmów gangsterskich na dzieci. Zakończywszy prace Vollmer uznał, że nie są one szkodliwe, a nawet zbyt przychylnie przedstawiają policję. Chociaż Hays wykorzystał wyniki badań do obrony przemysłu filmowego, nowojorska rada cenzury nie podzielała optymizmu Vollmera; od 1930 do 1932 usunęła z filmów 2200 kontrowersyjnych scen.
Niektórzy historycy i krytycy ogłosili "Człowieka z blizną", opartego częściowo na życiu Ala Capone, najbardziej prowokacyjnym filmem okresu Pre-Code. Jego produkcja od samego początku budziła niepokój. Biuro Haysa ostrzegało producenta Howarda Hughesa, aby nie robił tego filmu, a gdy prace nad nim ukończono, zażądano szeregu zmian, w tym umieszczenia informacji o schwytaniu, osądzeniu, skazaniu i ostatecznie powieszeniu głównego bohatera. Biuro domagało się także zmiany tytułu na "Wstyd narodu" (ang. "Shame of a Nation"). Hughes rozsyłał kopie "Człowieka z blizną" do wielu państwowych rad cenzury, chcąc pokazać, że powstał on w celu zwalczania „groźby gangstera”. Po tym jak nowojorska rada cenzury nie wyraziła zgody na dopuszczenie filmu do dystrybucji w zaprezentowanej wersji (pomimo wprowadzenia poprawek), Hughes pozwał ją do sądu, wygrywając proces i uzyskując zgodę na wydanie "Człowieka z blizną" w wersji zbliżonej do pierwotnych założeń. Gdy inni lokalni cenzorzy również odmawiali wydania edytowanej wersji, biuro Haysa oddelegowało Joya, aby zapewniał ich, że ten rodzaj cyklu filmów gangsterskich dobiegł końca.
"Człowiek z blizną" wywołał kontrowersje głównie z powodu bezprecedensowej przemocy oraz zmiany tonu z poważnego na komiczny (przykładem jest scena, w której Camonte, przebywając w kawiarni, zostaje zaatakowany przez wrogi gang ostrzałem z karabinów maszynowych. Uszedłszy z życiem podnosi broń zgubioną przez jednego z bandytów i cieszy się na jej widok niczym dziecko). Działacze społeczni wyrażali swoje duże oburzenie, że gangsterzy pokroju Capone byli oklaskiwani w kinach w całych Stanach Zjednoczonych. Scenariusz autorstwa reportera z Chicago, Bena Hechta zawierał biograficzne szczegóły postaci odtwarzanej przez Muniego, wyraźnie nawiązujące do Capone. Jednym z kluczowych czynników, sprawiających, że filmy gangsterskie wywoływały tak duże emocje był fakt, że w czasach wielkiego kryzysu panowało przekonanie mówiące o tym, że jedynym sposobem na osiągnięcie sukcesu finansowego jest droga przestępcza. „Kansas City Times” argumentował, że dorośli nie byli tak mocno narażeni na negatywne działanie filmów gangsterskich jak dzieci, na które wywierały one „błędny, demoralizujący i zatruwający” wpływ. Do zaostrzenia problemu przyczyniali się właściciele kin i teatrów, którzy reklamowali zdjęcia gangsterów, a na wystawach promocyjnych często można było obejrzeć pistolety maszynowe Thompsona i pałki policyjne. Pod naciskiem studia były zmuszone interweniować i prosić wystawców o złagodzenie wszelkich sztuczek promocyjnych.
Filmy więzienne.
Filmy więzienne realizowane w erze Pre-Code często skupiały się na niesprawiedliwie wtrąconych do więzienia mężczyznach. Akcje tych filmów toczyły się w zakładach karnych w północnej części Stanów Zjednoczonych, a same filmy miały tendencję do przedstawiania ich jako bastionu solidarności przeciwko rozpadającemu się systemowi społecznemu wielkiego kryzysu. Pożar zakładu karnego w Columbus w stanie Ohio z 21 kwietnia 1930, podczas którego strażnicy odmówili uwolnienia więźniów z cel, powodując tym samym 300 ofiar śmiertelnych, wywołał skandal i zapoczątkował erę na filmy traktujące o nieludzkich warunkach panujących w zakładach karnych na początku lat 30. Gatunek składał się z dwóch archetypów – filmu więziennego i tzw. "chain gang", z czego w drugim z nich przedstawiano więźniów skutych ze sobą łańcuchami i wykonujących ciężkie prace fizyczne, będące formą kary. Filmy więzienne zwykle skupiały się na dużej hordzie ubranych w jednolite stroje mężczyzn, pogodzonych z własnym losem i żyjących według ściśle określonego kodeksu. W filmach "chain-gang" więźniów z Południa często poddawano drakońskiemu systemowi dyscypliny w palącym upale na zewnątrz, gdzie traktowano ich w sposób bezwzględny.
Pierwszym filmem więziennym w historii był "Szary dom" (1930, reż. George Hill). Robert Montgomery wcielił się w nim w skazanego na wyrok sześciu lat więźnia, który decyduje się zdradzić każdego, by zapewnić sobie przedterminowe zwolnienie. Projekt Hilla przedstawiał charakterystyczne dla filmu więziennego w późniejszych latach elementy – informatorów, izolację, kodeks życia w zakładzie karnym, odwiedziny i zamieszki. "Szary dom" został zakazany w stanie Ohio, miejscu śmiertelnych zamieszek w więzieniach, które stanowiły główną inspirację dla filmu. Produkcje o tematyce więziennej podobały się na ogół jedynie męskiej części widowni, uzyskując słabe lub przeciętne wyniki finansowe w box offisie. Studia realizowały też filmy więzienne, które zajmowały się problemem przestępczości nieletnich Amerykanów w czasach wielkiego kryzysu – "Major piekła" opowiadał o grupie nastolatków, dokonujących mordu na nadzorcy zakładu poprawczego.
Filmy "chain-gang".
Filmy jak np. "Hell’s Highway" (1932, reż. Rowland Brown) wykorzystywano do promowania świadomości o brutalnych warunkach, na jakie byli narażeni więźniowie w większości zakładów karnych na południu Stanów Zjednoczonych. "Jestem zbiegiem" (1932, reż. Mervyn LeRoy) był najbardziej znanym przykładem filmu poruszającego ten problem. Opowiadał on historię Jamesa Allena, weterana I wojny światowej (Paul Muni), który powróciwszy do kraju nie może znaleźć pracy. Niesłusznie oskarżony o zbrodnię, której nie popełnił, zostaje skazany na 10 lat ciężkich robót w nieludzkich warunkach. Historię oparto na autobiograficznych wspomnieniach Roberta Elliotta Burnsa, lecz twórcy zmienili ją w niewielkim stopniu, by odwołać się do odbiorców z epoki wielkiego kryzysu, przedstawiając kraj jako borykający się z trudnościami gospodarczymi, mimo że Burns powrócił w epoce szalonych lat dwudziestych. Ponure, antyestablishmentowe zakończenie filmu wywołało szok wśród ówczesnej widowni. "Jestem zbiegiem" w znacznym stopniu przyczynił się do zmian wprowadzonych w amerykańskim systemie więziennictwa.
Film LeRoya stanowił jedną z inspiracji dla "Laughter in Hell" (1933, reż. Edward L. Cahn) z udziałem Pata O’Briena, w którym wcielił się on w inżyniera kolejowego Barneya Slaneya. Z zazdrości i w napadzie furii mężczyzna zabija swoją żonę i jej kochanka, po czym trafia do więzienia. Brat zamordowanego jest naczelnikiem zakładu karnego i regularnie mści się na postaci O’Briena. Główny bohater, wraz z kilkoma innymi współwięźniami, wszczyna bunt, zabija strażnika, a następnie ucieka ze swoją nową kochanką (Gloria Stuart). "Laughter in Hell" wzbudził liczne kontrowersje z uwagi na scenę linczu, w której powieszono kilku czarnoskórych mężczyzn. Jeden z krytyków południowoafrykańskiego magazynu „The New Age” chwalił twórców filmowych za odwagę w przedstawieniu okrucieństw, mających miejsce w niektórych stanach na południu Stanów Zjednoczonych.
Filmy erotyczne.
Promocja.
W czasach ery Pre-Code, po masowym stosowaniu sankcji wobec produkcji kryminalnych, w Hollywood wzrosła liczba filmów portretujących siedem grzechów głównych. W 1932 polityka Warner Bros. głosiła, że „dwie z pięciu historii mogłyby być gorące” i że prawie wszystkie filmy mogłyby zyskać na „dodaniu czegoś z animuszem”. Studia zaczęły umieszczać dodatkowo sugestywne materiały, zdając sobie jednocześnie sprawę z tego, że nie dotrą one do kin. Scenarzysta MGM, Donald Ogden Stewart wspominał, że „[Joy i Wingate] nie chcieli wyrzucać za dużo, więc dawało się im pięć rzeczy do wycięcia, aby usatysfakcjonować biuro Haysa – dzięki czemu udawało się uniknąć kary za pozostawione sceny”.
Wiele filmów, w tym "Diabelskie wakacje" (1930, reż. Edmund Goulding), "Grzesznica bez winy" (1931, reż. Harry Beaumont), "Safe in Hell" (1931, reż. William A. Wellman), "Blaski i cienie miłości" (1932, reż. Dorothy Arzner), "The Devil Is Driving" (1932, reż. Benjamin Stoloff), "Laughter in Hell" (1933) oraz "Droga do ruiny" (1934, reż. Dorothy Davenport, Melville Shyer) wzbudzało prowokacje samymi tytułami. Studia reklamowały własne produkcje, czasem w sposób nieuczciwy, prezentując sugestywne slogany oraz krzykliwe tytuły, posuwając się niejednokrotnie do organizowania konkursów polegających na wymyślaniu prowokacyjnych tytułów do scenariuszy. Filmy, powszechnie określane przez cenzorów mianem erotycznych (oryg. "sex films"), zdaniem Doherty’ego obrażały nie tylko gusta, ale i seksualność. Według analizy przeprowadzonej przez „Variety” spośród 400 filmów wyprodukowanych pomiędzy 1932 a 1933, 352 zawierało „trochę seksu”, przy czym 145 miało „sekwencje budzące wątpliwość”, a 44 były „zdecydowanie seksualne”. W podsumowaniu tygodnik pisał, że „ponad 80 procent światowej produkcji filmów było… przyprawione esencją sypialni”. Próby tworzenia filmów tylko dla dorosłych (nazywanych „różowymi”) służyły jedynie przyciągnięciu do kin jak największej liczby widowni w każdym wieku.
Plakaty i fotosy promocyjne często miały charakter kuszący i prowokacyjny. Kobiety występowały na nich zwykle w różnych pozach, a ich stroje z reguły nie były pokazywane w filmach. W niektórych przypadkach aktorki z małymi rolami (przykład Dolores Murray na fotosie z filmu "The Common Law"; 1931, reż. Paul L. Stein) pojawiały się skąpo ubrane. Zamieszczane zdjęcia w gazetach w całym kraju oburzały Haysa. Oryginalny kodeks zawierał, często ignorowaną, uwagę na temat obrazy reklamowej. Nadmiar prowokacyjnych zdjęć spowodował, że napisano zupełnie nowy zbiór reguł reklamowych – wzorując się na dziesięciu przykazaniach – zawierający zestaw dwunastu nakazów. Pierwszych sześć dotyczyło zdjęć i zabraniało fotografowania kobiet w bieliźnie, podnoszących spódnicę, pozujących w sugestywny sposób, całujących się oraz w dużych dekoltach i innych dwuznacznych sytuacjach. Ostatnich pięć reguł dotyczyło kopii reklamowych; zabraniało fałszywego przedstawiania treści filmu, „lubieżnych kopii” i używania słowa „kurtyzana”.
Studia omijały ograniczenia i publikowały coraz to bardziej prowokacyjne zdjęcia. W 1934 przed domem kardynała Denisa Dougherty’ego w Filadelfii w stanie Pensylwania ustawiono jeden z kontrowersyjnych billboardów. Poważnie urażony duchowny włączył się w pomoc w rozpoczęciu bojkotu filmowego, który później ułatwił egzekwowanie kodeksu. Często przywoływanym przez zwolenników cenzury fragmentem kodeksu był ten, dotyczący łączenia poprzez sztukę różnych grup i klas społecznych. Za wzrost niemoralności w filmach „Variety” w zdecydowanym tonie obwiniało kobiety:
W ocenie Doherty’ego w erze Pre-Code kobieca część widowni lubiła zachwycać się zmysłowym życiem cudzołożnic i kochanek oraz ich nieuniknionym upadkiem w końcowych scenach filmu. I chociaż uważano, że produkcje gangsterskie były odpowiedzialne za niszczenie moralności młodych chłopców, to filmy wadliwe pod względem etycznym odbierano jako zagrożenie czystości dla dorastających kobiet.
Treść.
W erze Pre-Code film erotyczny stał się synonimem kobiecych zdjęć – producent Darryl F. Zanuck wspominał, że w nowojorskiej siedzibie Warner Bros. dwadzieścia procent produkcji studia nakazano mu zarezerwować na „zdjęcia kobiet, co nieuchronnie oznaczało zdjęcia erotyczne”. W filmach uważanych za niemoralne zwracano uwagę na zakończenia, gdzie grzechy poszczególnych bohaterów były albo odpuszczane albo karane. Produkcje te badały tematy sprzeciwiające się kodeksowi w nieskruszony sposób, przy założeniu, że chwila końcowa może odkupić wszystko, co wydarzyło się wcześniej.
Pojęcie małżeństwa często przedstawiano w filmach, m.in. w musicalu "The Prodigal" (1931, reż. Harry A. Pollard), w którym jedna z kobiet wdaje się w romans z podejrzaną postacią, po czym zakochuje się w swym szwagrze. Teściowa zachęca jedynego syna do zgody na rozwód, by kobieta mogła wyjść za mąż za jego brata, w którym jest zakochana. Pod koniec teściowa wygłasza przesłanie: „to XX wiek. Wyjdź w świat i zdobądź tyle szczęścia, ile możesz”. W musicalu z elementami komedii "Madam Satan" (1930, reż. Cecil B. DeMille) cudzołóstwo jest akceptowalne i używane jako znak dla żony, że ta musi działać w bardziej kuszący sposób, aby utrzymać zainteresowanie męża. Z kolei w westernie "Tajemnice" (1933, reż. Frank Borzage) główny bohater przyznaje się do nałogowego cudzołóstwa, lecz tym razem żałuje swych czynów, a jego małżeństwo udaje się uratować. W owych czasach liczba małżeństw w Stanach Zjednoczonych stale notowała spadek, a mężowie porzucali rodziny; wpływ na to miał wielki kryzys i związane z nim kłopoty finansowe wielu milionów ludzi (wzrost małżeństw nastąpił dopiero w 1934, w ostatnim roku ery Pre-Code. Ilość rozwodów spadła, prawdopodobnie dlatego, że opuszczenie stało się powszechniejszą metodą separacji). W związku z tym postacie żeńskie – jak przykład Alison Drake (granej przez Ruth Chatterton) z filmu "Female" (1933, reż. Michael Curtiz) – prowadziły bez żadnego żalu panieński tryb życia, kontrolując własne finanse (bohaterka nadzoruje fabrykę samochodów).
Jeden z najbardziej znanych przykładów karania za niemoralną postawę pochodzi z filmu "The Story of Temple Drake" (1933, reż. Stephen Roberts), opartego na powieści Williama Faulknera z 1931. Temple Drake (portretowana przez Miriam Hopkins), córka szanowanego sędziego, prowadzi imprezowy tryb życia. Gdy zostaje zgwałcona, jej oprawca zmusza ją do prostytucji. Według Doherty’ego film sugeruje, że czyny, które jej wyrządzono, są „nagrodą” za jej niemoralność. W melodramacie wyprodukowanym przez studio RKO Pictures "Christopher Strong" (1933, reż. Dorothy Arzner) Katharine Hepburn zagrała lotniczkę Lady Cynthię Darrington, która zachodzi w ciążę po romansie z żonatym mężczyzną. Popełnia samobójstwo, usiłując pobić rekord świata w wysokości osiągniętej w powietrzu. Pobiwszy rekord, zdejmuje maskę tlenową, wskutek czego traci przytomność, a jej samolot spada pionowo na ziemię. Silne żeńskie postacie kończyły film często jako „zreformowane” kobiety, po doświadczeniu sytuacji, w których ich postępowe nastawienie okazało się błędne.
Żeńskie protagonistki w agresywniejszych pod względem seksualnym filmach dzielono zwykle na dwa rodzaje: „złej dziewczyny” (ang. "bad girl") i „upadłej kobiety” (ang. "fallen woman"). „Złe dziewczyny” czerpały korzyści z rozwiązłości i niemoralnego zachowania. Jean Harlow (poza ekranem była miłą oraz niefrasobliwą osobą), często wcielała się w typ „złej dziewczyny”, który sama określała mianem „seksualnego sępa”. W filmie "Żona z drugiej ręki" (1932, reż. Jack Conway) zagrała bohaterkę, która robi wszystko, aby rozbić małżeństwo swojego szefa. Gdy w końcu jej się to udaje, wyższe sfery nie akceptują tego wyboru. Zdesperowana szantażuje, wdaje się w kolejne romanse, próbuje również zabić swojego męża. Na końcu nie zostaje potępiona, lecz wręcz przeciwnie – ukazana jest jako przykład triumfującej bohaterki, potrafiącej poradzić sobie w każdej sytuacji. Drugim przykładem, w którym typ „złej kobiety” odgrywa główną rolę, jest "Baby Face" (1933, reż. Alfred E. Green), gdzie bohaterka (Barbara Stanwyck) wyrusza do Nowego Jorku i z determinacją wykorzystuje swą urodę do osiągnięcia korzyści materialnych.
Rodzaj „upadłej kobiety” był inspirowany prawdziwymi trudnościami życiowymi, jakich kobiety doświadczyły we wczesnych latach wielkiego kryzysu w swoich miejscach pracy. Stojący na wyższej pozycji mężczyźni częstokrotnie dopuszczali się molestowania pracownic w pracy. W dramacie "She Had to Say Yes" (1933, reż. Busby Berkeley, George Amy) dom towarowy, w ramach zachęty dla męskiej części klientów, oferuje randki ze swoimi stenografkami. Film "Employees’ Entrance" z 1933 reklamowano hasłem: „Zobacz jakiej pracy dziewczyny stają naprzeciw w dzisiejszych czasach”. W 1932 Joy uskarżał się na serię filmów z gatunku „utrzymanki” (ang. "kept woman"), które przedstawiały cudzołóstwo jako alternatywę dla nudy nieszczęśliwego małżeństwa.
Do 1934 nagość z udziałem „cywilizowanych” kobiet, które rozumiano jako białe kobiety, była ogólnie zakazana, natomiast dozwolona w przypadku „niecywilizowanych”, co oznaczało kobiety o innym kolorze skóry. Homoseksualistów przedstawiono w takich produkcjach ery Pre-Code, jak "Our Betters" (1933, reż. George Cukor), "Kawalkada" (1933, reż. Frank Lloyd), "Nocne motyle" (1933, reż. Lloyd Bacon), "Zaledwie wczoraj" (1933, reż. John Stahl) czy "Sailor’s Luck" (1933, reż. Raoul Walsh). Chociaż temat odmiennej orientacji był poruszany w o wiele bardziej otwarty sposób niż w następnych dziesięcioleciach, charakterystyka postaci gejowskich i lesbijskich była, zdaniem Doherty’ego, „uwłaczająca”. Gejów przedstawiano jako bufoniaste, lekkomyślne oraz drugoplanowe postacie o krzykliwym głosie. Dramat kryminalny "Ladies They Talk About" (1933, reż. Howard Bretherton, William Keighley) ukazywał lesbijki jako szorstkie bohaterki, z kolei w dramacie historycznym "Pod znakiem Krzyża" (1932, reż. Cecil B. DeMille) chrześcijańska niewolnica zostaje uwiedziona w tańcu przez atrakcyjną tancerkę, która jest lesbijką. Studio Fox jako pierwsze użyło słowa „gej” w odniesieniu do homoseksualizmu, lecz pod wpływem SRC stłumiło ten wyraz na ścieżkach dźwiękowych wszystkich nagrań, które dotarły do kin.
Biseksualistka Marlene Dietrich jako pierwsza zapoczątkowała modę na noszenie przez kobiety męskich garniturów. Wywołała oburzenie, kiedy na premierze "Pod znakiem krzyża" pojawiła się w smokingu, cylindrze i z laską. Rok 1933 był szczytowy w kwestii pojawiania się postaci homoseksualnych na ekranach. W tym samym roku Hays wystosował oświadczenie, mówiące o tym, że wszyscy mężczyźni o odmiennej orientacji seksualnej będą usuwani z filmów. Paramount Pictures skorzystało na skandalu, jaki wywołała Dietrich, podpisując umowę zakazującą przedstawiania kobiet w męskich strojach.
Komedia.
W trudnych czasach ekonomicznych na początku wielkiego kryzysu zarówno filmy, jak i artyści przedstawiali cyniczny, wyobcowany i społecznie niebezpieczny styl komiczny. Podobnie jak w przypadku produkcji politycznych, komedia złagodniała wraz z wyborem Roosevelta na urząd prezydenta kraju w 1932 i optymizmem związanym z Nowym Ładem. Postacie z okresu Pre-Code często angażowały się w komediowe pojedynki zwiększające podtekst seksualny na ekranie. W filmie "Employees’ Entrance" (1933), gdy kobieta wchodzi do biura szefa, ten mówi: „och, to ty – nie poznałem cię w tych wszystkich ubraniach”. Stereotypy rasowe stosowano zwykle tylko wtedy, kiedy pojawiały się postacie etniczne. Szczególnie czarnoskóre osoby były adresatami dowcipów, nigdy ich autorami. Najbardziej uznanym czarnoskórym komikiem był Stepin Fetchit – jego leniwa i nierozgarnięta komediowa postać miała tylko odnieść sukces w niezamierzony sposób, z nim samym jako puentą.
Nowojorska scena była pełna sprośnego humoru i komedii przesyconej seksem. Kiedy producenci filmowi zaczęli umieszczać w filmach dowcipy, często szukali wykonawców z Nowego Jorku. Bracia Marx zaczynali karierę na Broadwayu od występów na żywo przed publicznością. Cenzorzy często uskarżali się, gdy musieli nadążyć za dużą ilością żartów umieszczanych w filmach z lat 30. Komiczne przekomarzanie się we wczesnych produkcjach dźwiękowych następowało szybko po sobie i niekiedy bywało wyczerpujące dla publiczności.
Mae West zyskała uznanie jako aktorka komediowa w 1926, kiedy jej broadwayowski spektakl, zatytułowany "Sex", pojawił się na pierwszych stronach gazet. Sądzona za nieprzyzwoitość, została skazana na osiem dni więzienia przez prokuratora okręgowego stanu Nowy Jork. West starannie zbudowała swoją osobowość sceniczną, którą następnie przeniosła do wywiadów oraz osobistych wystąpień. Pomimo zmysłowej budowy ciała, większość jej uroku polegała na sugestywnym charakterze. Była popularna zarówno wśród mężczyzn, jak i kobiet. Po naleganiach ze strony krytyków, West rozpoczęła karierę filmową od drugoplanowej roli w dramacie "Night After Night" (1932, reż. Archie Mayo), w którym partnerowała parze Constance Cummings–George Raft. Zgodziła się na udział w filmie dopiero po tym, gdy producenci przystali na jej warunek, aby sama mogła napisać własne kwestie. Raft, który pierwotnie do roli otrzymanej przez West chciał Texas Guinan, wspominał, że „w tym filmie West skradła wszystko prócz kamer”. Rok później zagrała w komedii romantycznej "Lady Lou" (reż. Lowell Sherman), będącej przebojem kasowym w kinach, zarabiając 3 miliony dolarów przy budżecie wynoszącym 200 tys. dolarów. Dziewięć miesięcy później sama napisała scenariusz i ponownie wystąpiła w komedii romantycznej "Nie jestem aniołem" (reż. Wesley Ruggles). Sukcesy produkcji z udziałem West pozwoliły uchronić Paramount przed bankructwem.
Zastosowanie technologii dźwiękowej pozwoliło na utworzenie rynku pracy dla scenarzystów dialogu ekranowego. Wielu dziennikarzy przeniosło się do Kalifornii, gdzie zostali scenarzystami pracującymi w studiach. Zaowocowało to serią filmów komediowych z udziałem reporterów. "Strona tytułowa" (1931, reż. Lewis Milestone) została zaadaptowana z broadwayowskiego spektaklu z 1928 autorstwa Bena Hechta (reportera z Chicago) i Charlesa MacArthura (scenarzysty z Hollywood). Opierała się na doświadczeniach Hechta z czasów jego pracy dla „Chicago Daily Journal”.
Kreskówki.
Filmy kreskówkowe również znajdowały się pod nadzorem kodeksu. Jak wspominał historyk i krytyk oraz autor książki "Of Mice and Magic: A History of American Animated Cartoons. New American Library" (1987), Leonard Maltin: „Na początku 1933 właściciel kina w Georgii napisał do «The Film Daily»: «Najgorsze skargi, jakie mamy, dotyczą sprośności w kreskówkach. Są to przede wszystkim żarty rysunkowe, a rodzice często sprzeciwiają się brudom, które się w nich znajdują, nawiasem mówiąc nie pomagają one komedii za wiele. Najbardziej ordynarne z nich są niezmiennie najmniej zabawne».” Betty Boop przeszła zatem niektóre z bardziej dramatycznych zmian po wprowadzeniu kodeksu – „zniknęła podwiązka, krótka spódniczka i dekolt”.
Musicale.
Kiedy filmy dźwiękowe stały się w Hollywood normą, tzw. musical „zakulisowy” był naturalnym tematem dla nowego medium. Dzięki niemu studia mogły nie tylko prezentować publiczności taniec oraz śpiew, z których prawdopodobnie większość nigdy wcześniej nie widziała musicalu scenicznego. Filmy musicalowe z okresu ery Pre-Code miały również tendencję do przedstawiania młodych i zgrabnych chórzystek, ubranych w skąpe, odsłaniające różne części ciała prowokacyjne stroje, które wciąż nie były normą na ulicach w owych czasach. Nawet jeśli uważano to za wykorzystanie kobiecego ciała, musicale z tej epoki na ogół nie były obraźliwe w przedstawianiu fizycznych zalet kobiecych; według Molly Haskell, autorki książki "From Reverence to Rape: The Treatment of Women in the Movies" (1987), miały one uroczystą oprawę, a spektakularne muzyczne numery opracowane przez Busby’ego Berkeleya cechowały się szczególnym humorem, dzięki czemu Berkeley unikał fetyszyzowania swoich wykonawczyń.
Także mężczyźni występujący w chórach charakteryzowali się dobrą budową ciała, lecz mimo to nigdy nie zwrócili na siebie tak dużej uwagi, jak kobiety. Prócz oczywistego przejawu męskiego i żeńskiego potencjału seksualnego oraz towarzyszącemu mu flirtowi i zalotom, musicale z okresu ery Pre-Code ukazywały energię i witalność ich młodych wykonawców.
Przykładowe musicale z ery Pre-Code:
Horrory i science fiction.
W przeciwieństwie do filmów erotycznych oraz kryminalnych, nieme horrory, mimo iż produkowano je w masowych ilościach, nie były przedmiotem dyskusji cenzorów ani działaczy społecznych. Dopiero po zastosowaniu dźwięku zaczęły wzbudzać kontrowersje. Dźwięk zapewniał „nastrojową muzykę i efekty, makabryczny dialog z przerażającym głosem i ofiarną dawkę mrożących krew w żyłach krzyków”, które potęgowały jego wpływ na odbiorców, a tym samym na obrońców moralności. Kodeks nie wspominał w swoich zapisach o scenach ukazujących makabrę, więc twórcy filmowi chętnie korzystali z powstałej luki. Stanowe rady cenzury nie miały ustalonych jasnych wytycznych, wobec czego mogły sprzeciwiać się wszystkim materiałom, które uznawano za nieprzyzwoite. Chociaż filmy takie jak "Frankenstein" (1931, reż. James Whale) i "Dziwolągi" (1932, reż. Tod Browning) wywołały duże kontrowersje w momencie wejścia na ekrany kin, zostały ponownie zmontowane, aby dostosować je do wymogów stawianych przez cenzorów.
W ocenie Doherty’ego koszmar filmowy, zawarty w rodzących się dopiero gatunkach horror i science fiction, prowokował indywidualny terror psychiczny w jego wcieleniach grozy, jednocześnie ucieleśniając grupowy terror socjologiczny w jego wykorzystaniu w produkcjach science fiction. Głównym rodzajem horroru w czasach ery Pre-Code było tzw. monster movie – ukazujące walkę człowieka z różnymi bestiami i potworami. "Frankenstein" i "Dziwolągi" były przykładami tego gatunku.
Cykle horrorów w erze Pre-Code były motywowane koniecznością finansową. Szczególnie Universal Pictures zainteresowało się produkcją filmów ze wspomnianego gatunku, czego przykładem mogą być "Książę Dracula" (1931, reż. Tod Browning) oraz "Frankenstein", a ich sukces finansowy sprawił, że studio kontynuowało realizację, produkując "Zabójstwa przy Rue Morgue" (1932, reż. Robert Florey), "Stary mroczny dom" (1932, reż. James Whale) i "Mumię" (1932, reż. Karl Freund). Inne duże wytwórnie odpowiadały własnymi produkcjami. Podobnie jak w przypadku filmów kryminalnych, intensywny cykl horrorów był efemeryczny i zaczął osiągać słabe wyniki w box offisie pod koniec ery Pre-Code.
Podczas gdy przewodniczący SRC, Jason S. Joy przyznał, że "Książę Dracula" jest „całkiem zadowalający z punktu widzenia kodeksu”, przez co film nie miał większych problemów z dotarciem do kin, sytuacja z "Frankensteinem" była inna. W stanach Massachusetts, Nowy Jork i Pensylwania usunięto scenę, w której stwór nieumyślnie topi małą dziewczynkę, a także fragment dialogu nawiązującego do kompleksu na temat Boga wypowiadanego przez Wiktora Frankensteina. Zdecydowany sprzeciw wobec obrazu wyrażał stan Kansas. Stanowa komisja cenzury zażądała usunięcia 32 scen, których wycięcie spowodowałoby skrócenie długości czasu trwania filmu o połowę.
Wyprodukowany przez Paramount "Doktor Jekyll i pan Hyde" (1931, reż. Rouben Mamoulian) prezentował teorie freudowskie, cieszące się zainteresowaniem wśród ówczesnej społeczności. Fredric March wcielił się w tytułową postać, cierpiącą na zaburzenie dysocjacyjne tożsamości. Jekyll reprezentował spokojne superego, podczas gdy Hyde lubieżne id. Piosenkarka barowa – portretowana przez Miriam Hopkins – droczy się seksualnie z Jekyllem, pokazując mu część swoich nóg i biust. Joy twierdził, że scena ta została „wciągnięta w celu podekscytowania publiczności”. Film ten uważa się za „najbardziej zaszczytny horror okresu ery Pre-Code”. Wiele scen graficznych pomiędzy Hyde’em a Ivy (Hopkins) zostało wyciętych przez lokalnych cenzorów z uwagi na ich sugestywność. Motyw seksu był ściśle związany z horrorami w czasach ery Pre-Code. W filmie "Zabójstwa przy Rue Morgue", będącym luźną adaptacją klasycznej noweli o tym samym tytule Edgara Allana Poego, Béla Lugosi wciela się w szalonego naukowca Mirakle, który torturuje i zabija kobiety, a następnie miesza ludzką krew z małpią podczas swoich eksperymentów. Jego cenny eksperyment, inteligentna małpa o imieniu Erik, włamuje się do okna mieszkania panny Camille L’Espanaye (Sidney Fox) na drugim piętrze, dokonując gwałtu na kobiecie.
Akcja filmu "Dziwolągi" rozgrywa się cyrkowym obozie, zamieszkałym przez grupę ludzi z różnymi nietypowymi deformacjami fizycznymi; na planie pojawiły się osoby z niedoborem wzrostu (karły), hermafrodyci, bliźniacy syjamscy oraz mężczyzna pozbawiony rąk i nóg, określany jako „żywy tors”. Fabuła przedstawiała losy karła Hansa (Harry Earles), który zakochuje się w akrobatce Kleopatrze (Olga Bakłanowa). Kobieta z premedytacją rozkochuje go w sobie, by potem wystawić na pośmiewisko. Gdy dowiaduje się, że mężczyzna jest dziedzicem dużej fortuny, wychodzi za niego za mąż i zamierza go otruć. Przeczuwając plan Kleopatry, pozostałe tytułowe „dziwolągi” planują zemstę na kobiecie. Mimo że cyrkowe dziwolągi były rozpoznawalne już na początku lat 30. XX wieku, to dopiero w filmie Browninga zostały pokazane na srebrnym ekranie. Reżyser filmował ich w długich ujęciach, w tym mężczyznę zwanego „żywym torsem”, rozpalającego zapałkę, a następnie trzymającego papierosa w ustach. "Dziwolągom" towarzyszyła nietypowa kampania marketingowa, w trakcie której zadawano liczne pytania o podtekście seksualnym; „czy bliźnięta syjamskie mogą się kochać?”, „jakiej płci jest pół kobieta i pół mężczyzna?” oraz „czy dorosła kobieta może pokochać karła?”. Film w reżyserii Browninga – w przeciwieństwie do wydanego rok wcześniej "Frankensteina" – nie wzbudził żadnych uwag w stanie Kansas, lecz w kilku innych, m.in. w Georgii, został odrzucony. Mimo to był sukcesem w box offisie.
W horrorze science fiction "Wyspa doktora Moreau" (1932, reż. Erle C. Kenton), opartego na motywach powieści o tym samym tytule pióra Herberta George’a Wellsa z 1896, Charles Laughton wcielił się w tytułową postać niebezpiecznego naukowca z kompleksem Boga. Prowadzi on na jednej z tropikalnych wysp eksperymenty dotyczące ewolucji, tworząc zmutowane potwory, w tym kobietę-panterę imieniem Lota (Kathleen Burke). Rozbitek Edward Parker (Richard Arlen) trafia na wyspę należącą do doktora Moreau, gdzie ma okazję obserwować jego kontrowersyjne eksperymenty. Gdy jest świadkiem wiwisekcji wykonywanej przez naukowca na jednej z bestii, usiłuje opuścić wyspę. Film kończy się śmiercią Loty, uratowaniem rozbitka i skandowaniem przez ludzi-bestii: „Czyż nie jesteśmy ludźmi?”. Moreau zostaje schwytany przez stworzone potwory, które następnie dokonują na nim wiwisekcji. Obraz Kentona opisywano jako „bogatszą wersję "Dziwolągów"”, ze względu na ceniony materiał źródłowy. Wells nie podzielał tych opinii i gardził nim za „przerażające ekscesy”. Został odrzucony przez 14 lokalnych rad cenzury w Stanach Zjednoczonych, a w Wielkiej Brytanii, gdzie uznano go za „przeciwnika natury”, był zakazany do 1958.
Egzotyczne filmy przygodowe.
Filmy z okresu ery Pre-Code zawierały ciągły, powracający motyw białego rasizmu. Na początku lat 30. studia realizowały serię produkcji, które miały zapewnić widzom poczucie egzotyki, eksploracji nieznanego oraz zakazanego. Zdaniem Doherty’ego filmy te często były nasycane urokiem seksu międzyrasowego. „Psychicznym rdzeniem tego gatunku jest dreszcz atrakcyjności seksualnej, groźba i obietnica krzyżowania ras” – przyznawał. Produkcje typu "Africa Speaks!" (1930, reż. Walter Futter) zostały wyreżyserowane, aby bezpośrednio reklamować je przez odniesienie do seksu międzyrasowego – widzowie na seansach otrzymywali małe paczki z napisem „tajne”, zawierające nagie zdjęcia czarnoskórych kobiet. Według Doherty’ego filmy te miały niewielką wartość edukacyjną jako portrety historycznych uwarunkowań, natomiast były pouczające w kwestii dotyczącej stosunku ówczesnego Hollywood do rasy i obcych kultur. Centralnym punktem kontrowersyjnego filmu przygodowego "The Blonde Captive" (1931, reż. Clinton Childs, Linus J. Wilson, Paul Withington, Ralph P. King), przedstawiającego historię uprowadzonej przez plemię aborygenów australijskich blond kobiety, nie było to, że została porwana, lecz fakt, że lubiła żyć wśród plemienia. Brak czarnoskórych postaci w filmach podkreślał ich status w prawach Jima Crowa.
W dramacie romantyczno-przygodowym "Rajski ptak" (1932, reż. King Vidor) biały amerykański mężczyzna (Joel McCrea) wdaje się w romans z Polinezyjką (Dolores del Río). Film wywołał skandal w momencie wydania, ze względu na scenę ukazującą pływanie nago z udziałem del Río.
Biały protagonista z filmu przygodowego "Człowiek-małpa" (1932, reż. W.S. Van Dyke) jest „królem [Afrykańskiej] dżungli”. Tarzan (Johnny Weissmuller) jest półnagą istotą, a jego atrakcyjność wynika ze sprawności fizycznej. W trakcie filmu ratuje on Jane Parker (Maureen O’Sullivan), która następnie mdleje w jego ramionach. Gdy jej ojciec James Parker (C. Aubrey Smith) ostrzega ją, że „nie jest taki jak my”, córka jako kontrargument odpowiada: „jest biały”. W sequelu "Miłość Tarzana" (1934, reż. Cedric Gibbons) bohaterka O’Sullivan występowała w jednej ze scen w skąpym stroju. Pełniący funkcję dyrektora ds. "public relations" (PR) w MPPDA, Joseph Breen poinformował Haysa, że film został odrzucony z powodu ujęć, w których „dziewczyna została pokazana całkowicie nago”. Po protestach złożonych przez Irvinga Thalberga z MGM, komisja odwoławcza stanęła po stronie Breena, a kontrowersyjną sekwencję wycięto. Według źródeł MGM wydało film z trzema różnymi wariantami spornej sceny (pierwszy przedstawiał O’Sullivan w przepasce na biodra, drugi topless, a trzeci nago).
Postacie etniczne zostały przedstawione wbrew stereotypom w dramacie "Massacre" (reż. Alan Crosland). Główny bohater (Richard Barthelmess) jest rdzennym Amerykaninem, który występuje w przedstawieniach wodewilowych Wild West Show w pełnym indiańskim stroju, by na końcu programu założyć garnitur oraz mówić amerykańskim sloganem. Ma on czarnoskórego lokaja, który jest nietypowo inteligentny; w ocenie Doherty’ego postać ta udaje głupka, popadając, kiedy jej to pasuje, w stereotypową, tępą umysłowo postać „murzyna”, zamiast być autentycznie nieinteligentnym.
Filmy takie, jak "Szanghaj Ekspres" (1932, reż. Josef von Sternberg), "Maska Fu Manchu" (1932, reż. Charles Brabin) oraz "Gorzka herbata generała Yen" (1933, reż. Frank Capra) badały egzotykę Dalekiego Wschodu – wykorzystując w głównych rolach białych aktorów, a nie Azjatów. Z racji tego, że biali aktorzy często wyglądali absurdalnie w makijażach „żółtych twarzy”, udając Azjatów, studia obsadzały we wszystkich rolach Azjatów białych aktorów, rezygnując z makijażu. Stereotyp żółtego niebezpieczeństwa dominował w przedstawianiu azjatyckich postaci, prawie zawsze będących złoczyńcami – profesor Yunte Huang, autor książki "The Untold Story of the Honorable Detective and His Rendezvous with American History" (2010), uważał, że jedynymi przykładami azjatyckich postaci przedstawianych w pozytywnym świetle w Hollywood w owych czasach byli chińsko-amerykański detektyw Charlie Chan i jego nieudolny, zamerykanizowany „Syn Numer Jeden” Lee (Keye Luke). Amerykańska aktorka chińskiego pochodzenia Anna May Wong, w udzielonym w 1933 wywiadzie magazynowi „Film Weekly”, odniosła się do kwestii rozpowszechniania stereotypu żółtego niebezpieczeństwa w Hollywood:
W filmie przygodowym z elementami horroru i science fiction "Maska Fu Manchu" Boris Karloff wcielił się w niebezpiecznego chińskiego naukowca i gangstera doktora Fu Manchu, pragnącego odnaleźć miecz i maskę Czyngis-chana, które pozwolą mu posiadać kontrolę nad „niezliczoną ilością hord” Azjatów oraz poprowadzić ich do bitwy przeciwko Zachodowi. W ocenie Doherty’ego Manchu jest typem seksualnego dewianta, angażującego się w rytualne tortury i posiadającego okultystyczne moce. Z kolei według Huanga film w kilku momentach zdaje się sugerować, że Manchu jest zaangażowany w kazirodczy związek ze swoją córką Fah Lo See (Myrna Loy), odtwarzając tym samym główny motyw związany z obawami przed żółtym niebezpieczeństwem – rzekomej nienormalności seksualnej Azjatów.
Chińskiego generała Henry’ego Changa (Warner Oland) z filmu "Szanghaj Ekspres" przedstawiono nie tylko jako Eurazjatę, ale też jako posiadającego groźną aseksualność, umieszczającą go poza konwencjonalnie zdefiniowanym światem zachodniej seksualności i porządku rasowego, czyniąc go niebezpiecznym dla postaci z Zachodu, które wziął jako zakładników, udowadniając, że jest okrutnym przywódcą. Mimo iż Chang jest eurazjatą, odczuwa dumę ze swojej chińskiej schedy, odrzucając amerykańską, co potwierdza jego wschodnią tożsamość. Akcja filmu rozgrywa się w 1931, w czasie chińskiej wojny domowej (1927–1949). Na pokładzie pociągu ekspresowego, mającego odbyć podróż z Pekinu do Szanghaju, znajdują się pasażerowie wielu narodowości z Zachodu. Sytuacja komplikuje się, gdy miejscowi rebelianci, którym przewodzi Chang, uprowadzają pociąg. Gina Marchetti – autorka książki "Romance and the Yellow Peril: Race, Sex, and Discursive Strategies in Hollywood Fiction" (1994), zwraca uwagę, że film wskazuje na to, iż Chang jest biseksualistą, zdolnym dopuścić się napaści seksualnej zarówno na prostytutkę Madeline / Shanghai Lily (Dietrich), jak i kapitana Donalda Harveya (Clive Brook). Gdy niemiecki przemytnik opium Erich Baum (Gustav von Seyffertitz) znieważa Changa, dowódca popełnia na nim „symboliczny gwałt”, poprzez czerpanie satysfakcji seksualnej z możliwości oznakowania go rozgrzanym do czerwoności pogrzebaczem. Zdaniem Marchetti po tym jak niegdyś dumny Baum został oznakowany (co może być symbolem niewolnictwa), staje się zastraszony oraz uległy wobec Changa, który teraz w pewnym sensie go „posiada” – co z kolei odzwierciedla ostateczny strach przed żółtym niebezpieczeństwem, że ludzie Zachodu zostaną niewolnikami Wschodu i jej wypaczonej seksualności. Następnie Chang dokonuje rzeczywistego gwałtu na Hui Fei (Anna May Wong). W ocenie autorki książki pragnienie Changa, aby oślepić Harveya (poza tym, że jest dosłowne), jest również metaforą kastracji, która nawet pod bardziej obowiązującym w 1932 liberalnym kodeksem, byłaby tematem tabu. W wyraźnym kontekście do niejasnej seksualności chińskiego dowódcy, kapitan armii brytyjskiej Donald Harvey jawi się w filmie jako heteroseksualny, wytrzymały żołnierz z głęboką i romantyczną tendencją, który udowodnił swą męskość w okopach I wojny światowej, prezentując model zachodniej męskości i siły.
Film von Sternberga kilkukrotnie sugeruje, że Lily i Fei są zaangażowane w poważniejszą relację niż tylko zwykła przyjaźń. (Fei nosi obcisły qipao, przykuwający uwagę Lily). Kiedy pod koniec bohaterka portretowana przez Dietrich wybiera Harveya jako swojego kochanka, świadczy to, zdaniem Marchetti, o jego męskim zachodnim seksapilu, który „wybawia” Lily z życia w roli prostytutki. Autorka zwracała uwagę, że poprzez postać Changa film wykorzystywał stereotyp żółtego niebezpieczeństwa, będący w pewnym stopniu podważany przez Fei, której płacz po zgwałceniu ukazywał elementy człowieczeństwa, pozwalające współczuć bohaterce. Fei jest kurtyzaną, na którą wszystkie zachodnie postacie spoglądają z pogardą – z wyjątkiem Lily – z powodu jej rasy oraz wykonywanego zawodu. Mimo tego to Fei ratuje Harveya przed oślepieniem, zabijając Changa. W ten sposób kobieta odzyskuje szacunek do samej siebie, którego pozbawił jej chiński przywódca, dopuszczając się gwałtu na niej.
W dramacie Franka Capry "Gorzka herbata generała Yen" Barbara Stanwyck wcieliła się w rolę narzeczonej asystenta misjonarza, która przybywa do rozdartych wojną domową Chin. Gdy kobieta ulega wypadkowi, tytułowy generał Yen (Nils Asther) zabiera ją do swojej siedziby, chcąc uczynić z niej swoją konkubinę. Film przełamywał precedens, ukazując międzyrasową historię miłosną. Caprze do tego stopnia podobał się scenariusz filmu, że zlekceważył on złamanie kalifornijskiego (oraz 29 innych stanów) prawa, dotyczącego zawiłych relacji pomiędzy różnymi rasami. W trakcie realizacji autor zdjęć Joseph Walker przetestował nową technikę, którą nazwał "Variable Diffusion", dzięki czemu film nakręcono za pomocą obiektywu miękkorysującego.
Kroniki filmowe i dokumenty.
Od 1904 do 1967, kiedy to telewizja przejęła inicjatywę, kroniki filmowe poprzedzały filmy. We wczesnych latach filmu dźwiękowego trwały one około 8 minut i zawierały najważniejsze wydarzenia, a także urywki ze światowych historii. Aktualizowane dwa razy w tygodniu przez pięć największych wytwórni filmowych stały się dochodowym przedsięwzięciem; w 1933 kroniki filmowe uzyskały w box offisie przychód rzędu 19,5 miliona dolarów przy nakładach poniżej 10 milionów dolarów. Wprowadzenie technologii dźwiękowej pod koniec lat 20. spowodowało, że w kronikach zaczął występować narrator; jednym z pierwszych był Graham McNamee, który często opowiadał znane już publiczności dowcipy, jednocześnie przedstawiając akcję na ekranie. Wkrótce w Stanach Zjednoczonych utworzono 12 kin z kronikami filmowymi. Najbardziej znanym był znajdujący się na nowojorskim Broadwayu Embassy Newsreel Theater, o pojemności 578 miejsc. Prezentował on czternaście 45–50 minutowych programów dziennie, od wczesnych godzin porannych do północy. Obiekt był znany z intelektualnej i wnikliwej publiczności, spośród której część w ogóle nie uczęszczała do kina.
Najbardziej wstrząsającą informacją z okresu ery Pre-Code była sprawa porwania kilkunastomiesięcznego synka pilota Charlesa Lindbergha i jego żony Anne Morrow Lindbergh z 1 marca 1932. Ponieważ chłopczyk był znany opinii publicznej przed porwaniem, wydarzenie to wywołało głęboki szum medialny; relacje prasowe, w ocenie Doherty’ego były najbardziej intensywne od czasów I wojny światowej, na bieżąco informowały o przebiegu akcji. Kroniki filmowe zawierały zdjęcia rodzinne z udziałem niemowlęcia – był to pierwszy taki przypadek, w którym prywatne fotografie podano do opinii publicznej, oraz liczne apele skierowane do widzów z prośbą o dostarczanie wszelkich informacji, mogących przyczynić się do rozwiązania sprawy. 12 maja 1932 zwłoki chłopczyka odnaleziono niecałe pięć mil od domu Lindberghów. Chociaż kroniki filmowe omawiały najważniejsze tematy dnia, prezentowały również historie wzbudzające zainteresowanie ludzi (jak na przykład cieszący się zaciekawieniem reportaż na temat narodzin pięcioraczek Dionne w 1934) oraz wiadomości ze świata rozrywki, czasami bardziej szczegółowo niż pilne sprawy polityczne i społeczne.
Niemal wszystkie ważne ceremonie oraz wydarzenia publiczne, które zrealizowano dla kronik filmowych w erze dźwięku, były zainscenizowane, a w niektórych przypadkach nawet odtworzone. Jednym z przykładów niedokładności historycznej była sytuacja, w której sprawujący urząd prezydenta Stanów Zjednoczonych Franklin Delano Roosevelt podpisał ważną ustawę, lecz jeden z członków jego gabinetu został odwołany jeszcze przed rozpoczęciem rekonstrukcji na potrzeby kroniki, wobec czego w materiale przedstawiono to wydarzenie bez jego obecności w momencie podpisywania dokumentu przez głowę państwa, chociaż w rzeczywistości był on obecny na uroczystości. Kroniki filmowe z udziałem Roosevelta zostały zainscenizowane, aby zamaskować jego kuśtykanie, spowodowane chorobą Heinego-Medina.
Złapane między chęć przedstawiania dokładnych oraz bezpośrednich wiadomości, a potrzebę utrzymania publiczności w nastroju sprzyjającemu nadchodzącej rozrywce, kroniki filmowe często łagodziły trudności, z jakimi Amerykanie borykali się we wczesnych latach wielkiego kryzysu. W szczególności przychylnie potraktowany przez Hollywood został Roosevelt – wszystkie pięć największych wytwórni do końca 1933 wyprodukowało serię krótkich kronik z jego udziałem, wychwalających programy rządowe i społeczne. Prezydent był naturalny przed kamerą. Kroniki filmowe odegrały kluczową rolę w sukcesie jego pierwszej kampanii i miały istotny wpływ na utrzymujące się na wysokim poziomie zaufanie społeczne w trakcie pełnienia urzędu. Roosevelt został opisany przez „Variety” jako „Barrymore Kapitolu”.
I wojna światowa była jednym z głównych tematów wykorzystywanych przez reżyserów, którzy na jej temat zrealizowali serię filmów dokumentalnych: "The Big Drive" (1933), "World in Revolt" (1933), "This is America" (1933) i "Hell’s Holiday" (1933). Filmowcy tworzyli również pełnometrażowe dokumenty poświęcone innym zakątkom ziemskiego globu i tematom, w tym o lasach deszczowych w Amazonii, rdzennych Amerykanach oraz wyspach na Pacyfiku. Korzystając z ludzkiej dociekliwości i chęci podglądania, realizowano dokumenty o różnych plemionach, przedstawiano w nich ziemie nietknięte przez nowoczesność oraz miejsca, których nigdy wcześniej nie wykorzystano na potrzeby przemysłu filmowego. Produkcje te miały uspokoić Amerykanów z czasów wielkiego kryzysu, pokazując im trudniejsze warunki do życia, niż sami ówcześnie mieli. Produkowano również dokumenty na temat wypraw arktycznych – "90° South", "With Byrd at the South Pole", 1930 – i o Czarnej Afryce, będących autorstwa pary podróżników Martina i Osy Johnsonów.
Niektóre filmy dokumentalne o eksploatacji rzekomo przedstawiały rzeczywiste wydarzenia, ale zamiast tego były inscenizowane. Najbardziej znanym z nich był "Ingagi" (1931, reż. William S. Campbell), w którym utrzymywano, że pokazuje rytuał, podczas którego afrykańskie kobiety były oddawane gorylom jako niewolnice seksualne, co okazało się nieprawdą. Został on zrealizowany głównie w Los Angeles przy użyciu miejscowych czarnoskórych zamiast tubylców. Douglas Fairbanks kpił z fałszerstwa wielu filmów dokumentalnych z czasów ery Pre-Code, co przedstawił w swojej parodii "W 80 minut dookoła świata z Douglasem Fairbanksem" (1931), wyreżyserowanej wspólnie z Victorem Flemingiem. W jednej ze scen sfilmował siebie samego walczącego z wypchaną lalką tygrysa, a następnie z dywanikiem ze skóry tygrysa. Przeciwieństwem tych filmów był dziennik podróży, który był pokazywany przed filmami fabularnymi i służył jako krótka, przesłodzona forma turystyki filmowej.
Początek ery kodeksu.
Propozycja "Don’ts and Be Carefuls".
W 1927, za sugestią Haysa, Irving Thalberg ze studia MGM, Sol M. Wurtzel z Fox Film i E.H. Allen z Paramount Pictures wspólnie opracowali listę nazwaną "Don’ts and Be Carefuls", która wyszczególniała kilka kluczowych punktów:
Wśród rzeczy objętych bezwzględnym zakazem przedstawiania na dużym ekranie znalazły się:
Wśród rzeczy co do których zalecano szczególną ostrożność oraz wyeliminowanie wszelkiej sugestywności i wulgarności znalazły się:
Filmy z ery Pre-Code zaczęły wywoływać oburzenie wśród różnych grup religijnych, niektórych protestantów, a w szczególności u rzymskokatolickich obrońców moralności. Włoski kardynał Amleto Giovanni Cicognani, pełniący funkcję delegata apostolskiego w Stanach Zjednoczonych, wezwał amerykańskich katolików do jedności i zdecydowanego przeciwstawienia się rosnącej niemoralności w tamtejszym kinie. Konsekwencją prowadzonych przez niego działań było utworzenie w 1933 Katolickiego Legionu Przyzwoitości, kierowanego przez wielebnego Johna T. McNicholasa (rok później przemianowanego na Legion Przyzwoitości), aby móc kontrolować oraz egzekwować standardy przyzwoitości, a także bojkotować filmy, których treść uważano za obraźliwą. Legion stworzył własną skalę oceniania filmów, zaczynającą się od „nieszkodliwych”, a kończącą na „potępionych”, czyli takich, których oglądanie było grzechem. Deklaracja przystąpienia do Legionu Przyzwoitości brzmiała:
Legion Przyzwoitości zachęcił kilka milionów amerykańskich katolików do przyłączenia się do bojkotu, pozwalając lokalnym przywódcom religijnym określić, przeciwko którym produkcjom mają zaprotestować. Konserwatywni protestanci zazwyczaj popierali większość sankcji – szczególnie tych na Południu Stanów Zjednoczonych, gdzie nie można było przedstawiać niczego mającego związek z relacjami międzyrasowymi. Mimo że Central Conference of American Rabbis (CCAR; pol. Centralna Konferencja Amerykańskich Rabinów) przyłączyła się do protestu, był to niespokojny sojusz, biorąc pod uwagę liczną obecność dyrektorów i producentów pochodzenia żydowskiego, co, jak się wydawało, zainspirowało przynajmniej część zjadliwej krytyki ze strony grup katolickich.
Hays sprzeciwiał się bezpośredniej cenzurze, uważając ją za „nieamerykańską”. Twierdził, że chociaż w jego ocenie było kilka produkcji „niegustownych”, współpraca z twórcami była lepszym rozwiązaniem niż bezpośredni nadzór, a filmy nie stanowiły szkody dla dzieci. Wyrażał przekonanie, że istotniejszym problemem od powszechnego lekceważenia kodeksu były trudne czasy ekonomiczne, wywierające „ogromną presję komercyjną”. Legion Przyzwoitości negatywnie oceniał jego działania i wypowiedzi. W lipcu 1934 członkowie organizacji bezskutecznie domagali się ustąpienia Haysa ze stanowiska, którego wpływy osłabły, a faktyczną kontrolę przejął Joseph Breen.
Fundacja Payne Fund została utworzona w 1927 przez Frances P. Bolton w celu zbadania wpływu literatury brukowej na dzieci. Payne Fund Studies było serią ośmiu książek, publikowanych w latach 1933–1935, szczegółowo opisujących pięcioletni okres badań ukierunkowanych na wpływ kina na dzieci. Zyskały one znaczący rozgłos, stając się istotnym powodem do zmartwień Haysa, który twierdził, że niektóre filmy mogą zmienić „tę najświętszą rzecz, umysł dziecka… ta czysta, dziewicza rzecz, ten nienaznaczony stan” i „ponoszą tę samą odpowiedzialność, tę samą dbałość o rzecz, którą nałożyłby na nią najlepszy duchowny lub najbardziej inspirujący nauczyciel”. Mimo początkowego odbioru badania dowiodły, że wpływ kina jest nieszkodliwy i różni się – w zależności od wieku oraz pozycji społecznej – a filmy wzmocniły istniejące przekonania odbiorców. Odpowiedzialna za sfinansowanie badań The Motion Picture Research Council (MPRC; pol. Rada ds. Badań Filmowych), kierowana przez honorowego wiceprezydenta Sarę Roosevelt, nie była zadowolona. „Alarmistyczne podsumowanie” wyników napisane przez Henry’ego Jamesa Formana zamieszczono na łamach prestiżowego w owych czasach kobiecego magazynu „McCall’s”. Książka Formana – "Our Movie Made Children" – opublikowała wyniki Payne Found, podkreślając bardziej negatywne aspekty.
Jeden z członków biura Haysa określał relacje ze środowiskiem społecznym, powstałym w wyniku promocji publikacji Payne Fund i protestów religijnych, mianem „stanu wojny”. Wiele amerykańskich magazynów, w tym m.in. „The Atlanta Journal-Constitution”, „Boston American”, „Chicago Daily News”, „Daily News”, „New York Daily Mirror” i „New York Post”, w ostrym tonie krytykowało studia filmowe. Omawiając decyzję Sądu Najwyższego z 1915, historyk filmu Gregory D. Black argumentował, że wysiłki reformatorów mogłyby zostać zmniejszone, gdyby „twórcy filmowi byli gotowi produkować filmy dla konkretnych odbiorców [jedynie dorośli, rodzina, bez dzieci]…, ale wpływowi ludzie z branży chcieli lub potrzebowali największego możliwego rynku”.
W 1932 nastąpił istotny krok w kierunku objęcia pełnej kontroli nad amerykańskim przemysłem filmowym przez rząd. W połowie 1934, gdy kardynał Denis Dougherty z Filadelfii wezwał do katolickiego bojkotu wszystkich filmów, a członek Izby Reprezentantów Stanów Zjednoczonych, Raymond Joseph Cannon prywatnie przygotował projekt ustawy, popierany zarówno przez demokratów, jak i republikanów, nadający rządowi uprawnienia nadzorujące przemysł, studia filmowe uznały, że mają dość. Dokonały one ponownej reorganizacji procedur, dając Haysowi i nowo mianowanemu Breenowi – gorliwemu katolikowi i szefowi Production Code Administration (PCA) – większą kontrolę nad cenzurą. Studia zgodziły się na rozwiązanie komitetu odwoławczego i nakładanie kary grzywny w wysokości 25 tys. dolarów na każdego, kto produkował, dystrybuował oraz wyświetlał dany film bez zgody PCA. Hays pierwotnie zatrudnił Breena w 1930, pracującego w "public relations", aby odpowiadał za reklamę kodeksu, cieszącego się uznaniem w środowisku katolików. Stojący do 1932 na czele SRC Jason S. Joy zaczął pracować wyłącznie dla 20th Century Fox, a Jamesa Wingate’a pominięto na korzyść Breena w grudniu 1933.
Breen, który zajmował się cenzurowaniem filmów, miał początkowo antysemickie uprzedzenia (uważał, że Żydzi są „prawdopodobnie ziemską szumowiną”). Kiedy zmarł w 1965, branżowy „Variety” stwierdził: „Bardziej niż jakakolwiek pojedyncza osoba kształtował moralną posturę amerykańskiego filmu”. Chociaż wpływ Legionu Przyzwoitości na skuteczniejsze egzekwowanie kodeksu jest niekwestionowany, trudniej ocenić jego oddziaływanie na ogólną populację. Badania przeprowadzone przez Haysa po wdrożeniu w życie kodeksu wykazywały, że publiczność postępowała odwrotnie niż zalecenia Legionu. Za każdym razem, gdy organizacja protestowała przeciwko danemu filmowi, oznaczało to wzrost sprzedaży biletów. Nieprzychylne wyniki badań Hays utajnił – opublikowano je dopiero wiele lat później. W przeciwieństwie do dużych miast, bojkoty w mniejszych miejscowościach były skuteczniejsze, a właściciele kin uskarżali się na nękania, będące wynikiem wystawiania przez nich filmów uważanych za lubieżne.
Wielu aktorów i aktorek – w tym Barbara Stanwyck, Clark Gable oraz Edward G. Robinson – kontynuowało kariery po wprowadzeniu kodeksu, w przeciwieństwie do Ruth Chatterton (przeprowadziła się do Anglii w połowie lat 30.) i Warrena Williama (zmarł w 1948), którzy wyróżniali się w okresie Pre-Code, a później ich nazwiska zostały zapomniane.
Skutki kodeksu.
System oceniania przez MPAA.
Po decyzji studia z 1 lipca 1934, władzę nad cenzurą filmową sprawował Breen. Pojawił się on w serii kronik filmowych, promujących nowy porządek w biznesie, zapewniając Amerykanów, że przemysł filmowy zostanie oczyszczony z „wulgarności” oraz „tandetności”, a produkcje będą „żywą i zdrową rozrywką”. Od tej pory wszystkie scenariusze musiały być zatwierdzane przez PCA, a kilka filmów wyświetlanych w kinach zostało wycofanych.
Pierwszym filmem ocenzurowanym przez Breena na etapie produkcji był romantyczny komediodramat "Mężowie do wyboru" (1934, reż. W.S. Van Dyke) z Clarkiem Gable’em i Joan Crawford w rolach głównych. Mimo że niezależni producenci początkowo zarzekali się, iż „nie myślą o panu Breenie, ani o niczym co on reprezentuje”, w ciągu miesiąca zmienili swoje stanowisko. Główne studia filmowe wciąż były właścicielami większości odnoszących sukcesy w kraju kin, a szefowie wytwórni – wśród nich Harry Cohn z Columbia Pictures, zgodzili się zaprzestać produkowania nieprzyzwoitych filmów. W kilku dużych miastach publiczność gwizdała przed rozpoczęciem seansu, gdy na ekranie pojawiała się pieczęć produkcyjna. Kościół katolicki wyrażał zadowolenie, a papież Pius XI stwierdził, że amerykański przemysł filmowy „uznał i przyjmuje na siebie odpowiedzialność wobec społeczeństwa”. Legion Przyzwoitości nie potępił żadnego filmu wyprodukowanego przez MPPDA w latach 1936–1943.
Zwolennicy kodeksu, wśród nich m.in. branżowy „Motion Picture Herald”, publicznie tłumaczyli, że wzrost dochodów i poprawa sytuacji materialnej kilku studiów był dowodem na to, że wspomniany kodeks działa. Innym zbiegiem okoliczności, działającym na korzyść zwolenników, był fakt, że wielu znanych przestępców, takich, jak Baby Face Nelson, Bonnie i Clyde oraz John Dillinger, zostało złapanych i zabitych przez policję wkrótce po przejęciu władzy przez PCA. Zwłoki banitów prezentowano w kronikach filmowych w całym kraju, obok Ala Capone i Machine Gun Kelly’ego, przebywających w więzieniu w Alcatraz. Do pozytywnych aspektów egzekwowania kodeksu należały pieniądze zaoszczędzone przez studia na edytowaniu, wycinaniu i modyfikowaniu produkcji w celu uzyskania zgody od różnych organów państwowych. Szacuje się, że rocznie oszczędzano kwoty rzędu milionów dolarów. Zaczęto promować serię „zdrowszych” filmów familijnych z udziałem m.in. Shirley Temple.
Wiele czołowych gwiazd filmowych, jak James Cagney na nowo zdefiniowało swoje wizerunki ekranowe. Aktor wcielał się w szereg patriotów, a wykreowany przezeń gangster w filmie "Aniołowie o brudnych twarzach" (1938, reż. Michael Curtiz) celowo zachowywał się jak tchórz przed egzekucją, aby młodzież, która na niego patrzyła, nie mogła go podziwiać. Breen neutralizował też Groucho Marxa, eliminując większość jego żartów, bezpośrednio odnoszących się do seksu, chociaż niektóre z nich przechodziły niezauważone w filmach braci Marx z okresu Pre-Code. W sferze politycznej, produkcje typu "Pan Smith jedzie do Waszyngtonu" (1939, reż. Frank Capra), gdzie główny bohater kreowany przez Jamesa Stewarta usiłuje zmienić amerykański system od wewnątrz – potwierdzając jednocześnie jego podstawowe wartości – stanowił jaskrawy kontrast z filmem "Gabriel Over the White House" (1933), w którym to dyktator był potrzebny do uleczenia Stanów Zjednoczonych.
Niektóre filmy z okresu ery Pre-Code poniosły nieodwracalne szkody w wyniku intensywnych działań cenzury po 1934. Gdy studia próbowały ponownie wydać produkcje z lat 20. i wczesnych 30., zostały zmuszone do znacznych cięć i modyfikacji. Produkcje takie, jak "Mata Hari" (1931, reż. George Fitzmaurice) z Gretą Garbo, "Arrowsmith" (1931, reż. John Ford) z Ronaldem Colmanem, "Końskie pióra" (1932, reż. Norman Z. McLeod) z braćmi Marx, "Shopworn" (1932, reż. Nick Grinde) z Barbarą Stanwyck czy "Dr. Monica" (1934, reż. William Keighley) z Kay Francis, istnieją współcześnie jedynie w ocenzurowanych wersjach. Wiele innych filmów przetrwało w pierwotnych wersjach, ponieważ były zbyt kontrowersyjne, aby móc wydać je ponownie, czego przykładem jest kryminał "Sokół maltański" (1931, reż. Roy Del Ruth); dekadę później powstała jego nowa wersja pod tym samym tytułem (w głównej roli wystąpił Humphrey Bogart), dlatego też nigdy nie edytowano ich negatywów. W przypadku kontrowersyjnego filmu studia Warner Bros. "Convention City" (1933, reż. Archie Mayo) z Joan Blondell, uznawanego współcześnie za zaginiony, nastąpiło wycofanie go z kin po przejęciu kontroli nad cenzurą przez PCA w 1934. Pojawiały się spekulacje mówiące o tym, że wszelkie negatywy i odbitki zostały zniszczone pod koniec lat 30. przez Jacka L. Warnera – nowsze badania dowodzą, że znajdował się on w archiwach do 1948, kiedy to został wyrzucony z uwagi na rozkład azotanów.
Określana przez Breena jako „kompensująca wartość moralną” maksyma była taka, że „każdy temat musi zawierać przynajmniej wystarczającą ilość dobra w danej historii, aby zrekompensować i przeciwdziałać wszelkiemu złu, które się z tym wiąże”. Hollywood może przedstawiać złe zachowanie, ale tylko wtedy, jeśli zostanie wytępione do końca filmu, „winni poniosą karę, a grzesznicy dostaną szansę odkupienia”.
Doherty podsumowywał praktyczne skutki działania kodeksu w następujących słowach:
Po erze kodeksu.
Kodeks nadal był egzekwowany, ale w latach poprzedzających II wojnę światową studia hollywoodzkie zaczęły się martwić, że jego przestrzeganie znacząco zmniejszy ich zagraniczne zyski z Europy. Jednocześnie Hays ostrzegał przed wykorzystywaniem filmów do celów propagandowych.
Hays ustąpił w 1945, po 24 latach pełnienia funkcji głównego cenzora Hollywood, ale pozostał doradcą. Jego następca, Eric Johnston, zmienił nazwę stowarzyszenia na Motion Picture Association of America (MPAA). W 1956 nadzorował pierwszą poważną korektę kodeksu od czasu jego powstania w 1930. Zmiana ta pozwoliła na specjalne traktowanie niektórych tematów, które były wcześniej zakazane, w tym aborcji i zażywania narkotyków, o ile były one „w granicach dobrego smaku”. Jednocześnie poprawki dodały szereg nowych ograniczeń do kodeksu, w tym zakazanie przedstawiania bluźnierstwa i zabójstw z litości w filmach.
Johnston zmarł w 1963. Po trzyletnich poszukiwaniach na następcę wybrano Jacka Valentiego, byłego doradcę prezydenta Lyndona B. Johnsona. W listopadzie 1968 zastąpił on kodeks systemem dobrowolnych ocen filmów, aby ograniczyć cenzurę hollywoodzkich produkcji oraz zapewnić rodzicom informacje o przydatności filmów dla dzieci. Oprócz troski o ochronę dzieci, Valenti stwierdził w swojej autobiografii, że dążył do tego, aby amerykańscy filmowcy mogli produkować filmy, jakie chcieli, bez cenzury istniejącej na mocy kodeksu, który obowiązywał od 1934. System ocen przeszedł pewne korekty, ale pozostaje w mocy.
Współczesne pokazy i wydania domowe.
W latach 80. Bruce Goldstein, programista nowojorskiego Film Forum, zorganizował pierwsze festiwale filmowe z udziałem produkcji z okresu ery Pre-Code. Goldstein jest uznawany przez krytyka filmowego z San Francisco w Kalifornii Micka LaSalle za osobę, która wprowadziła termin „Pre-Code” do powszechnego użytku. Od lutego 2008 Uniwersytet Kalifornijski w Los Angeles (UCLA) przeprowadzał w Billy Wilder Theater at the Hammer Museum pokazy filmów z czasów ery Pre-Code pod tytułem "Universal Preservation: Pre-Code Films From the Universal and Paramount Libraries", prezentując produkcje, których nie oglądano od dziesięcioleci, i które nie były dostępne w żadnych wydaniach domowych. Z kolei w 2014 Brytyjski Instytut Filmowy (BFI) zorganizował w BFI Southbank program pod tytułem "Hollywood Babylon: Early Talkies Before the Censors", przypominając historię ery Pre-Code i przeprowadzając retrospekcję filmów z tego okresu.
W latach 90. wytwórnia MGM wydała na płytach laserdisc (LD) i VHS-ach kolekcję filmów z czasów ery Pre-Code pod tytułem "The Forbidden Hollywood Collection", zawierającą następujące tytuły: "Nasze roztańczone córki" (1928), "Our Modern Maidens" (1929), "Madam Satan" (1930), "Big Business Girl" (1931), "Blonde Crazy" (1931), "Dance, Fools, Dance" (1931), "Illicit" (1931), "Nocna pielęgniarka" (1931), "Beauty and the Boss" (1932), "Blessed Event" (1932), "Dziwna miłość Molly Louvain" (1932), "The Purchase Price" (1932), "Scarlet Dawn" (1932), "Skyscraper Souls" (1932), "They Call It Sin" (1932), "Three on a Match" (1932), "Żona z drugiej ręki" (1932), "Baby Face" (1933), "Employees’ Entrance" (1933), "Ex-Lady" (1933), "Female" (1933), "Havana Widows" (1933), "Heroes for Sale" (1933), "Ladies They Talk About" (1933), "Lady Killer" (1933), "Wybuchowa blondynka" (1933) oraz "I’ve Got Your Number" (1934).
Warner Home Video wydawało na DVD serię kolekcji filmów z ery Pre-Code, m.in. w latach 2006 i 2008–2009. W kwietniu 2009 Universal Pictures Home Entertainment wydało box set "Pre-Code Hollywood Collection: Universal Backlot Series".

</doc>
<doc id="4708610" url="https://pl.wikipedia.org/wiki?curid=4708610" title="Xavier Boissy">
Xavier Boissy

Xavier Boissy (ur. 27 maja 1944) – senegalski judoka. Olimpijczyk z Monachium 1972, gdzie zajął dziewiętnaste miejsce w wadze lekkiej.

</doc>
<doc id="4708612" url="https://pl.wikipedia.org/wiki?curid=4708612" title="Babacar Sidibé">
Babacar Sidibé

Babacar Sidibé (ur. 25 maja 1936) – senegalski judoka. Olimpijczyk z Monachium 1972, gdzie zajął osiemnaste miejsce w wadze półśredniej.

</doc>
<doc id="4708613" url="https://pl.wikipedia.org/wiki?curid=4708613" title="Jonas Cissé">
Jonas Cissé

Jonas Cissé (ur. 14 kwietnia 1940) – senegalski judoka. Olimpijczyk z Monachium 1972, gdzie zajął 33. miejsce w wadze średniej.
Uczestnik mistrzostw świata w 1971 roku.

</doc>
<doc id="4708614" url="https://pl.wikipedia.org/wiki?curid=4708614" title="Mohamed Dione">
Mohamed Dione

Mohamed Dione (ur. 25 maja 1948) – senegalski judoka. Olimpijczyk z Monachium 1972, gdzie dziewiętnaste miejsce w wadze półciężkiej.
Uczestnik mistrzostw świata w 1971 roku.

</doc>
<doc id="4708615" url="https://pl.wikipedia.org/wiki?curid=4708615" title="M’Bagnick M’Bodj">
M’Bagnick M’Bodj

M'Bagnick M'Bodj (ur. 7 sierpnia 1940) – senegalski judoka. Olimpijczyk z Monachium 1972, gdzie siódme miejsce w wadze ciężkiej.

</doc>
<doc id="4708616" url="https://pl.wikipedia.org/wiki?curid=4708616" title="Ilhéu de Cima">
Ilhéu de Cima

Ilhéu de Cima – niewielka, bezludna wysepka położona w grupie wysp Ilhéus Secos, w Republice Zielonego Przylądka. Położona jest ok. 8 km na północ od wyspy Brava. Jest częścią obszaru chronionego "Ilhéus do Rombo". 
Na wysepce usytuowana jest latarnia morska Ilhéu de Cima. 
Jacques-Nicolas Bellin na swej mapie z 1747 r. nadał wysepce nazwę "Ghuay". 
W latach 50. XX wieku na wysepce zaobserwowano endemiczny gatunek ptaka "Passer iagoensis". 

</doc>
<doc id="4708619" url="https://pl.wikipedia.org/wiki?curid=4708619" title="Abdoulaye Djiba">
Abdoulaye Djiba

Abdoulaye Djiba (ur. 7 lipca 1938) – senegalski judoka. Dwukrotny olimpijczyk. Zajął dziewiętnaste miejsce w Monachium 1972; siódme i szesnaste w Montrealu 1976.
Uczestnik mistrzostw świata w 1971 roku.

</doc>
<doc id="4708622" url="https://pl.wikipedia.org/wiki?curid=4708622" title="Ellen Tauscher">
Ellen Tauscher

Ellen O'Kane Tauscher (ur. 15 listopada 1951 w Newark, zm. 29 kwietnia 2019 w Stanford) – amerykańska polityczka, członkini Partii Demokratycznej.
Działalność polityczna.
W okresie od 3 stycznia 1997 do 26 stycznia 2009, kiedy zrezygnowała w trakcie siódmej kadencji, był przedstawicielką 10. okręgu wyborczego w stanie Kalifornia w Izbie Reprezentantów Stanów Zjednoczonych. Następnie do 2012 pracowała w administracji prezydenta Obamy.

</doc>
<doc id="4708623" url="https://pl.wikipedia.org/wiki?curid=4708623" title="Osiedle Kolejowe (Wągrowiec)">
Osiedle Kolejowe (Wągrowiec)

Osiedle Kolejowe – osiedle położone w zachodniej części Wągrowca.
Osiedle Kolejowe jest zespołem zabudowy wielorodzinnej, pięciokondygnacyjne bloki mają adresy przypisane do ulicy Bobrownickiej. 

</doc>
<doc id="4708624" url="https://pl.wikipedia.org/wiki?curid=4708624" title="Reprezentacja Kanady w Pucharze Gordona Bennetta">
Reprezentacja Kanady w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Kanady miał miejsce podczas 37. zawodów rozegranych w 1993 roku.
Wyniki.
Osiągnięcia drużyn w poszczególnych zawodach

</doc>
<doc id="4708625" url="https://pl.wikipedia.org/wiki?curid=4708625" title="Hannah Simone">
Hannah Simone

Hannah Simone (ur. 3 sierpnia 1980 w Londynie) – kanadyjska aktorka, która wystąpiła m.in. w filmach "Oldboy. Zemsta jest cierpliwa", "Dorwać Gunthera" i serialu "Jess i chłopaki".

</doc>
<doc id="4708627" url="https://pl.wikipedia.org/wiki?curid=4708627" title="Papa M’Bengue">
Papa M’Bengue

Papa Malick M'Bengue (ur. 9 kwietnia 1953) – senegalski judoka. Olimpijczyk z Monachium 1976, gdzie osiemnaste miejsce w wadze lekkiej.

</doc>
<doc id="4708628" url="https://pl.wikipedia.org/wiki?curid=4708628" title="Lamine Wade">
Lamine Wade

Lamine Wade (ur. 31 lipca 1943) – senegalski judoka. Olimpijczyk z Monachium 1976, gdzie trzynaste miejsce w wadze półśredniej.
Brązowy medalista igrzysk afrykańskich w 1978 roku.

</doc>
<doc id="4708629" url="https://pl.wikipedia.org/wiki?curid=4708629" title="Assane N’Doye">
Assane N’Doye

Assane N'Doye (ur. 25 stycznia 1953) – senegalski judoka. Olimpijczyk z Monachium 1976, gdzie zajął dziewiętnaste miejsce w wadze średniej.

</doc>
<doc id="4708630" url="https://pl.wikipedia.org/wiki?curid=4708630" title="Ilhéu Grande">
Ilhéu Grande

Ilhéu Grande – niewielka, bezludna wysepka położona w grupie wysp Ilhéus Secos, w Republice Zielonego Przylądka. Jest częścią obszaru chronionego "Ilhéus do Rombo".
Wysepka jest pochodzenia wulkanicznego, ze skalistym wybrzeżem. 
Jacques-Nicolas Bellin na swej mapie z 1747 r. nadał wysepce nazwę "Juan Carnira". 

</doc>
<doc id="4708632" url="https://pl.wikipedia.org/wiki?curid=4708632" title="Abdoulaye Kote">
Abdoulaye Kote

Abdoulaye Kote (ur. 25 marca 1955) – senegalski judoka. Dwukrotny olimpijczyk. Zajął siódme miejsce w Montrealu 1976; dziesiąte w Moskwie 1980, w wadze ciężkiej i open.
Mistrz igrzysk afrykańskich w 1978. Brązowy medalista wojskowych MŚ w 1977 roku.

</doc>
<doc id="4708635" url="https://pl.wikipedia.org/wiki?curid=4708635" title="Niemiecki obóz pracy przymusowej na Sołtysowicach (1940-1945)">
Niemiecki obóz pracy przymusowej na Sołtysowicach (1940-1945)



</doc>
<doc id="4708637" url="https://pl.wikipedia.org/wiki?curid=4708637" title="Osiedle Jeżyka">
Osiedle Jeżyka

Osiedle Jeżyka – osiedle położone w północnej części Wągrowca.
Patronem osiedla jest Mieczysław Jeżyk, który był jednym w pierwszych powojennych funkcjonariuszy Milicji Obywatelskiej, który zginął krótko po zakończeniu wojny.

</doc>
<doc id="4708639" url="https://pl.wikipedia.org/wiki?curid=4708639" title="Miasta Liechtensteinu">
Miasta Liechtensteinu



</doc>
<doc id="4708641" url="https://pl.wikipedia.org/wiki?curid=4708641" title="Mordechaj Żurawski">
Mordechaj Żurawski

Mordechaj Żurawski lub Mieczysław Żurawski, Mordka Żurawski (zm. 1989) – polski rzeźnik pochodzenia żydowskiego, więzień i uciekinier z nazistowskiego obozu zagłady SS-Sonderkommando Kulmhof w Chełmnie nad Nerem.
Życiorys.
Z zawodu był rzeźnikiem. Przed wybuchem II wojny światowej mieszkał we Włocławku. W czasie okupacji niemieckiej trafił do włocławskiego getta, a następnie po jego likwidacji został wywieziony na roboty przymusowe do Poznania. Z Poznania został deportowany do Litzmannstadt Ghetto i 10 maja 1944 wywieziony ze stacji Radogoszcz do obozu zagłady SS-Sonderkommando Kulmhof. W obozie przydzielono go do Waldkommando (komando leśne). Uciekł podczas likwidacji obozu 17/18 stycznia 1945 na krótko przed wkroczeniem Armii Czerwonej. Był jednym z zaledwie sześciu więźniów SS-Sonderkommando Kulmhof, którzy przeżyli wojnę. Po wojnie złożył relację na temat zbrodni popełnionych w Chełmnie nad Nerem. Zeznawał w polskim śledztwie dotyczącym SS-Sonderkommando Kulmhof. Był świadkiem w procesie Arthura Greisera i Hermana Gielowa, a w 1961 w procesie Adolfa Eichmanna. Zeznawał też w niemieckim procesie załogi SS-Sonderkommando Kulmhof w 1963. Zmarł w 1989.

</doc>
<doc id="4708644" url="https://pl.wikipedia.org/wiki?curid=4708644" title="Mieczysław Żurawski">
Mieczysław Żurawski



</doc>
<doc id="4708646" url="https://pl.wikipedia.org/wiki?curid=4708646" title="Poborski">
Poborski



</doc>
<doc id="4708647" url="https://pl.wikipedia.org/wiki?curid=4708647" title="Parafia Wniebowzięcia Najświętszej Maryi Panny w Sokolej Dąbrowie">
Parafia Wniebowzięcia Najświętszej Maryi Panny w Sokolej Dąbrowie

Parafia Wniebowzięcia Najświętszej Maryi Panny w Sokolej Dąbrowie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulęcin. W parafii posługują księża diecezjalni.

</doc>
<doc id="4708648" url="https://pl.wikipedia.org/wiki?curid=4708648" title="Parafia św. Michała Archanioła w Cigacicach">
Parafia św. Michała Archanioła w Cigacicach

Parafia św. Michała Archanioła w Cigacicach – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni. 

</doc>
<doc id="4708649" url="https://pl.wikipedia.org/wiki?curid=4708649" title="Parafia Najświętszego Serca Jezusowego w Kijach">
Parafia Najświętszego Serca Jezusowego w Kijach

Parafia Najświętszego Serca Jezusowego w Kijach – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni.

</doc>
<doc id="4708650" url="https://pl.wikipedia.org/wiki?curid=4708650" title="Parafia Nawiedzenia Najświętszej Maryi Panny w Klenicy">
Parafia Nawiedzenia Najświętszej Maryi Panny w Klenicy

Parafia Nawiedzenia Najświętszej Maryi Panny w Klenicy – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni.

</doc>
<doc id="4708651" url="https://pl.wikipedia.org/wiki?curid=4708651" title="Parafia św. Stanisława w Łęgowie">
Parafia św. Stanisława w Łęgowie

Parafia św. Stanisława w Łęgowie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni. 

</doc>
<doc id="4708652" url="https://pl.wikipedia.org/wiki?curid=4708652" title="Parafia Narodzenia Najświętszej Maryi Panny w Nowym Kramsku">
Parafia Narodzenia Najświętszej Maryi Panny w Nowym Kramsku

Parafia Narodzenia Najświętszej Maryi Panny w Nowym Kramsku – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni. 

</doc>
<doc id="4708653" url="https://pl.wikipedia.org/wiki?curid=4708653" title="Manuel Ferraz de Campos Sales">
Manuel Ferraz de Campos Sales

Manuel Ferraz de Campos Sales (ur. 15 lutego 1841 w Campinas, zm. 28 czerwca 1913 w Santos) – brazylijski polityk, od 1873 działacz partii Partia Republikańskiej São Paulo (wcześniej był członkiem Partii Liberalnej), prawnik, właściciel ziemski.
W latach 1885–1889 był członkiem Izby Deputowanych. Od 1889 do 1891 zajmował stanowisko ministra sprawiedliwości. Dwukrotnie pełnił mandat senatora (1891–1896, 1909–1912). W latach 1896–1897 sprawował funkcję prezydenta stanu São Paulo. Od 1898 do 1902 pełnił urząd prezydenta Brazylii. Był również ministrem pełnomocnym Brazylii w Argentynie (1912).

</doc>
<doc id="4708654" url="https://pl.wikipedia.org/wiki?curid=4708654" title="Parafia Chrystusa Króla w Smolnie Wielkim">
Parafia Chrystusa Króla w Smolnie Wielkim

Parafia Chrystusa Króla w Smolnie Wielkim – parafia rzymskokatolicka z siedzibą w Smolnie Wielkim, terytorialnie i administracyjnie należąca do diecezji zielonogórsko-gorzowskiej, do dekanatu Sulechów. W parafii posługują księża diecezjalni. 

</doc>
<doc id="4708656" url="https://pl.wikipedia.org/wiki?curid=4708656" title="Manoel Ferraz de Campos Salles">
Manoel Ferraz de Campos Salles



</doc>
<doc id="4708657" url="https://pl.wikipedia.org/wiki?curid=4708657" title="Campos Sales">
Campos Sales



</doc>
<doc id="4708658" url="https://pl.wikipedia.org/wiki?curid=4708658" title="Osiedle Północ (Wągrowiec)">
Osiedle Północ (Wągrowiec)

Osiedle Północ – osiedle położone w północnej części Wągrowca.

</doc>
<doc id="4708659" url="https://pl.wikipedia.org/wiki?curid=4708659" title="Parafia św. Antoniego Padewskiego w Bobrówku">
Parafia św. Antoniego Padewskiego w Bobrówku

Parafia św. Antoniego Padewskiego w Bobrówku – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Strzelce Krajeńskie. W parafii posługują księża diecezjalni.
Miejscowości należące do parafii: Bobrówko, Buszów, Danków, Lubicz, Machary, Sokólsko, Tuczno, Żabicko .

</doc>
<doc id="4708660" url="https://pl.wikipedia.org/wiki?curid=4708660" title="John Garamendi">
John Garamendi

John Raymond Garamendi (ur. 24 stycznia 1945 w Camp Blanding) – amerykański polityk, członek Partii Demokratycznej.
Działalność polityczna.
Od 1976 do 1990 zasiadał w stanowym Senacie Kalifornii. W okresie od 3 listopada 2009 do 3 stycznia 2013 przez dwie kadencje był przedstawicielem 10. okręgu, a od 3 stycznia 2013 jest przedstawicielem 3. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708661" url="https://pl.wikipedia.org/wiki?curid=4708661" title="Stanisław Majdański (filozof)">
Stanisław Majdański (filozof)

Stanisław Majdański (ur. 8 maja 1935 we Włocławku, zm. 14 marca 2023 w Lublinie) – filozof, pracownik naukowo-dydaktyczny KUL z tytułem doktora.
Życiorys.
Tytuł magistra z semiotyki logicznej otrzymał w 1957 roku w oparciu o pracę "Syntaktyczna rola słowa „jest"" napisaną pod kierunkiem S. Kamińskiego. Natomiast w 1969 r. obronił rozprawę doktorską pt. "Problemy asercji zdaniowej. Szkice pragmatyczne", przygotowaną pod kierunkiem tego samego promotora. 
W 1957 r. został zatrudniony w Katedrze Metodologii Nauk i do czasu przejścia na emeryturę w 2010 prowadził dydaktykę z zakresu logiki ogólnej na różnych wydziałach KUL oraz wykłady monograficzne na Wydziale Filozofii KUL.
Odbył szereg stypendiów i staży zagranicznych, między innymi w Louvain-la-Neuve - U.C.L. (1973/74, 1984); Leuven - K.U.L. (1973/74, 1981, 1984, 1986); Paryżu - Institut Catholique i CRNS (1973/74, 1981 ); Nijmegen - K.U.L. (1987). Był członkiem Polskiego Stowarzyszenia Familiologicznego (2008), Polskie Towarzystwo Tomasza z Akwinu czy też Komitetu Naukowego Encyklopedii "Białych Plam"(wyd. POLWEN)&lt;ref name="doi17951/szn.2019.22.40.195-203"&gt;&lt;/ref&gt;.
Zainteresowania naukowe.
Jego zainteresowania obejmują zagadnienia (meta)logiki i (meta)filozofii, w tym podstawy i zastosowania logiki i filozofii, podstawy filozoficzne logiki i logiczne filozofii (przedwojenny program" zastosowań logiki do zagadnień filozoficznych", polska tradycja).
Publikacje.
Książka
Jest autorem licznych artykułów naukowych, m.in.: 
Jest również autorem recenzji [np. Problemy konstruktiwnogo naprawlenija w matematikie. 1, Leningrad 1958, Izdatelstwo Akademii Nauk SSSR - Trudy Matematiczeskogo Instituta im. W.A. Stwikłowa, F. 52. Roczniki Filozoficzne 7 (1959) z. 1, s. 141-145]. Opracowywał także hasła encyklopedyczne w "Encyklopedii Katolickiej" (Asercja, t. I, kol. 995-6), w "Leksykonie filozofii klasycznej" czy w "Powszechnej Encyklopedii Filozofii".
Działalność dydaktyczna.
Prowadził zajęcia na Wydziale Filozofii, Nauk Humanistycznych, Nauk Społecznych, Nauk Prawnych i Ekonomicznych w Tomaszowie Lubelskim z semiotyki, logiki formalnej i metodologii nauk. Na Wydziale Filozofii prowadził również wykład monograficzny z wybranych zagadnień semiotyki (na przykład: język nauk, w szczególności logiki i filozofii; statyka i dynamika poznania i jego ujęzykowienia) oraz proseminarium razem z dr. hab. P. Kawalcem dotyczące ogólnej metodologii nauk i semiotyki (na przykład: problemy metody i języka filozofii i nauk; teoretyczne podstawy metodologii i semiotyki ukierunkowane językoznawczo). W ramach studiów podyplomowych organizowanych przez KUL i Lubelską Szkołę Biznesu wykładał zagadnienia metanaukoznawcze - "Zarządzanie badaniami naukowymi i pracami rozwojowymi w jednostkach naukowych".
Działalność naukowa.
Działalność naukowa Stanisława Majdańskiego obejmuje kontakty z ośrodkami naukowymi zarówno w kraju (Uniwersytet Kard. S. Wyszyńskiego: Wydz. Filozofii Chrześcijańskiej oraz Instytut Studiów nad Rodziną), jak i za granicą [m.in. w Archangielsku (Rosja), K.U.L. w Leuven (Belgia), CRNS, Instytut Polski w Paryżu (Francja), oraz we Włoszech z Uniwersytetem w Camerino].
Podejmując współpracę z Instytutem Badań nad Polonią i Duszpasterstwem Polonijnym KUL oraz ze Wspólnotą Polską działał on na rzecz środowisk polonijnych. W ramach współpracy ze Związkiem Polaków w Belgii konsultowano publikację naukową S. Kozaneckiego, "Myśląc o Polsce. Idee przewodnie "Horyzontów"(1956-1971)", Bruksela 2006.
Ponadto uczestniczył w Komisji ds. Katalogu Systematycznego Biblioteki Uniwersyteckiej KUL (w 1969 r. jako jej członek). Wraz z M. Maciejewskim inicjował i organizował konwersatorium z podstaw nauk humanistycznych, "metahumanistycznego" na Humanistyce KUL (współkierowali: S. Kamiński i Cz. Zgorzelski). W ramach Katedry Metodologii Nauk prowadził doradztwo ("consulting") metodologiczne. Konsultował wiele prac magisterskich, doktorskich i habilitacyjnych, których powstanie niejednokrotnie sam koncepcyjnie stymulował.

</doc>
<doc id="4708662" url="https://pl.wikipedia.org/wiki?curid=4708662" title="Parafia Niepokalanego Poczęcia Najświętszej Maryi Panny w Górkach Noteckich">
Parafia Niepokalanego Poczęcia Najświętszej Maryi Panny w Górkach Noteckich

Parafia Niepokalanego Poczęcia Najświętszej Maryi Panny w Górkach Noteckich – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Strzelce Krajeńskie. W parafii posługują księża diecezjalni. 

</doc>
<doc id="4708663" url="https://pl.wikipedia.org/wiki?curid=4708663" title="Prudente Jose de Morais Barros">
Prudente Jose de Morais Barros



</doc>
<doc id="4708665" url="https://pl.wikipedia.org/wiki?curid=4708665" title="Osiedle Niepodległości (Wągrowiec)">
Osiedle Niepodległości (Wągrowiec)

Osiedle Niepodległości – osiedle położone w północno-wschodniej części Wągrowca.

</doc>
<doc id="4708666" url="https://pl.wikipedia.org/wiki?curid=4708666" title="Parafia św. Stanisława Kostki w Ogardach">
Parafia św. Stanisława Kostki w Ogardach

Parafia św. Stanisława Kostki w Ogardach – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Strzelce Krajeńskie. W parafii posługują księża diecezjalni.

</doc>
<doc id="4708667" url="https://pl.wikipedia.org/wiki?curid=4708667" title="Parafia Matki Bożej Częstochowskiej w Wielisławicach">
Parafia Matki Bożej Częstochowskiej w Wielisławicach

Parafia Matki Bożej Częstochowskiej w Wielisławicach – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Strzelce Krajeńskie. W parafii posługują księża diecezjalni.

</doc>
<doc id="4708668" url="https://pl.wikipedia.org/wiki?curid=4708668" title="Wania Monteiro">
Wania Monteiro

Wania Monteiro (ur. 9 sierpnia 1986 w Santa Catarinie na wyspie Santiago) – gimnastyczka artystyczna z Republiki Zielonego Przylądka.
Reprezentowała swój kraj na letnich igrzyskach olimpijskich w wieloboju indywidualnym w Atenach (2004) oraz w Pekinie (2008). W obu przypadkach była chorążym reprezentacji i odpadła na etapie kwalifikacji. Pierwsza gimnastyczka reprezentująca Republikę Zielonego Przylądka na igrzyskach olimpijskich. W 2006, podczas Mistrzostw Afryki w Gimnastyce Artystycznej, zdobyła jeden złoty medal oraz trzy brązy.
Jej trenerką była Elena Atmacheva.

</doc>
<doc id="4708669" url="https://pl.wikipedia.org/wiki?curid=4708669" title="Dom Dziecka Rodzina Maryi">
Dom Dziecka Rodzina Maryi



</doc>
<doc id="4708672" url="https://pl.wikipedia.org/wiki?curid=4708672" title="Rajd Wiślański 1963">
Rajd Wiślański 1963

13. Rajd Wiślański – 13. edycja Rajdu Wiślańskiego. Był to rajd samochodowy rozgrywany od 20 do 22 września 1963 roku. Była to czwarta runda Rajdowych Samochodowych Mistrzostw Polski w roku 1963. Rajd został rozegrany na nawierzchni asfaltowej. Zwycięzcą został Sobiesław Zasada..

</doc>
<doc id="4708673" url="https://pl.wikipedia.org/wiki?curid=4708673" title="Urząd Mittleres Nordfriesland">
Urząd Mittleres Nordfriesland



</doc>
<doc id="4708674" url="https://pl.wikipedia.org/wiki?curid=4708674" title="Kościół Niepokalanego Poczęcia Najświętszej Maryi Panny w St. Julian’s">
Kościół Niepokalanego Poczęcia Najświętszej Maryi Panny w St. Julian’s

Kościół Niepokalanego Poczęcia Najświętszej Maryi Panny (, ) – rzymskokatolicki kościół w miejscowości St. Julian’s na Malcie. Znany również jako "Il-Knisja tas-Sajjieda" (kościół rybaków), z racji uczęszczania do niego w przeszłości lokalnych rybaków. 
Historia.
Kiedy w XVII wieku Rycerz zakonu św. Jana, "Prior of Lombardy", Fra Paolo Raffaele Spinola zbudował nad zatoką, nazwaną później jego imieniem, swoją siedzibę, w pobliżu postawił również kościół. Służył on jemu samemu, a także rybakom, mieszkającym nad pobliską zatoką. 
Kamień węgielny kościoła położony został bardzo uroczyście 16 czerwca 1687, zaś poświęcenie kościoła nastąpiło już 10 września 1688. Kościół otrzymał wezwanie "Niepokalanego Poczęcia Najświętszej Maryi Panny". W roku następnym Spinola zapisał kościołowi darowiznę na rzecz kosztów posługi religijnej.
Na oryginalnej fasadzie budynku znajdowała się inskrypcja głosząca po maltańsku:
Na początku XX wieku powiększono budynek o trzy jardy (ok. 2,75 m). W 1914 biskup pomocniczy Angelo Portelli zarządził zburzenie oryginalnej fasady kościoła, i zbudowanie tej, którą widzimy dzisiaj. Bezpowrotnie utracona została wówczas statua "Niepokalane Poczęcie" stojąca w niszy nad fasadą. Prace ukończono 1 maja 1915.
Dla upamiętnienia rozpoczęcia prac nad wejściem umieszczona została tablica z łacińską inskrypcją, która w wolnym tłumaczeniu głosi: "Kaplica ta poświęcona Niepokalanej Maryi Dziewicy, zbudowana została przez Wielkiego Przeora Zakonu Jerozolimskiego Rafaela Spinolę w 1688, i obdarowana czynszem; tenże kościół został powiększony i upiększony przez biskupa br. Angelo Portelli OP, biskupa [tytularnego] Selino, w 1914".
W 2010, z powodu skorodowania nośnych elementów metalowych, jeden z dzwonów spadł na ziemię. W styczniu 2011 podjęto szeroko zakrojone prace naprawcze dzwonnicy, które zostały ukończone w połowie 2011. Kontynuowano następnie prace przy bocznych elewacjach budynku, po których skupiono się na jego fasadzie.
Architektura.
Wygląd zewnętrzny.
Oryginalna fasada była prosta, z centralnie umieszczonym niewielkim wejściem, oraz dwoma prostokątnymi oknami, po jednym z każdej strony drzwi. Powyżej, symetrycznie do okien, znajdowały się dwie puste nisze. Nad prostym gzymsem, wieńczącym całą fasadę, umieszczona była centralnie półkoliście zakończona nisza z figurą "Niepokalane Poczęcie". Od niej, w obie strony rozciągała się niska balustrada, zakończona prostymi sześciennymi podstawami z kamiennymi kulami.
Współczesna fasada podzielona jest na trzy pola; w środkowym znajdują się duże prostokątne drzwi, nad nimi półkoliste nadświetle z witrażem w formie krzyża maltańskiego. Boczne pola nie zawierają żadnych elementów ozdobnych. Pole środkowe od bocznych rozgraniczają, zaprojektowane w stylu toskańskim, pilastry z półkolumnami, po parze z każdej strony. Na końcach fasady takie same pilastry, całość wsparta na gzymsie cokołowym, leżącym na wysokim cokole. Całość fasady wieńczy zdobiony fryz, nakryty prostym cokołem oraz, centralnie, trójkątnym naczółkiem.
W bocznych elewacjach po dwa okna, oraz oryginalne, z XVII wieku, kamienne rynny do odprowadzania wód opadowych. Na tyłach kościoła znajduje się, kwadratowa w przekroju, dzwonnica.
Wnętrze.
Wnętrze kościoła proste, nakryte sklepieniem kolebkowym z surowymi kasetonami. W kościele znajduje się marmurowy ołtarz, umieszczony tam w 1914. Oryginalny przeniesiony został do zakrystii. Obraz tytularny nieznanego autora (niektóre źródła podają, że jest nim Giuseppe D’Arena), przedstawia Maryję otoczoną przez "putti", ochranianą przez Boga Ojca; u jej stóp pokonany szatan.
Inne, znajdujące się w zakrystii, i warte wzmianki obrazy, to "Matka Boża Różańcowa" przypisywana Giuseppe D’Arenie, oraz prawdopodobnie jedyny na Malcie portret Spinoli.
Kościół dziś.
W kościele odprawiane są msze święte od poniedziałku do piątku o godz. 17:30, zaś w soboty o godz. 16 (w języku włoskim).
Ochrona dziedzictwa kulturowego.
Od 27 sierpnia 2012 budynek umieszczony jest na liście National Inventory of the Cultural Property of the Maltese Islands pod nr. 00797.
Ciekawostka.
Maltański patriota Dun Gaetano Mannarino, uwięziony w forcie St. Elmo za udział w "powstaniu księży" 8 września 1775, a następnie uwolniony przez Napoleona w 1798, mieszkał w wielkiej biedzie w pokoiku nad zakrystią, gdzie zmarł w 1814.

</doc>
<doc id="4708675" url="https://pl.wikipedia.org/wiki?curid=4708675" title="Rajd Wisły 1963">
Rajd Wisły 1963



</doc>
<doc id="4708679" url="https://pl.wikipedia.org/wiki?curid=4708679" title="Marcinkowo (Wągrowiec)">
Marcinkowo (Wągrowiec)

Marcinkowo – osiedle położone we południowej części Wągrowca.

</doc>
<doc id="4708680" url="https://pl.wikipedia.org/wiki?curid=4708680" title="Aefligen">
Aefligen

Aefligen – gmina (niem. "Einwohnergemeinde") w Szwajcarii, w kantonie Berno, w regionie administracyjnym Emmental-Oberaargau, w okręgu Emmental.
Gmina została utworzona w 1261 roku jako "Efflingen".
Demografia.
W Aefligen mieszkają 1 103 osoby. W 2020 roku 9,2% populacji gminy stanowiły osoby urodzone poza Szwajcarią.
W 2000 roku 96,1% populacji mówiło w języku niemieckim, 0,7% w języku tureckim, 0,6% w języku serbsko-chorwackim, 5 osób w języku francuskim, 4 osoby w języku włoskim, a 1 osoba w język romansz.

</doc>
<doc id="4708681" url="https://pl.wikipedia.org/wiki?curid=4708681" title="Parafia Najświętszego Serca Jezusowego w Lubięcinie">
Parafia Najświętszego Serca Jezusowego w Lubięcinie

Parafia Najświętszego Serca Jezusowego w Lubięcinie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sława. W parafii posługują księża diecezjalni.

</doc>
<doc id="4708682" url="https://pl.wikipedia.org/wiki?curid=4708682" title="Parafia św. Andrzeja Apostoła w Śmieszkowie">
Parafia św. Andrzeja Apostoła w Śmieszkowie

Parafia św. Andrzeja Apostoła w Śmieszkowie – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sława. W parafii posługują księża diecezjalni.

</doc>
<doc id="4708683" url="https://pl.wikipedia.org/wiki?curid=4708683" title="Parafia św. Jadwigi w Starych Strączach">
Parafia św. Jadwigi w Starych Strączach

Parafia św. Jadwigi w Starych Strączach – parafia rzymskokatolicka, terytorialnie i administracyjnie należąca do diecezji zielonogórsko-gorzowskiej, do dekanatu Sława. W parafii posługują księża diecezjalni.

</doc>
<doc id="4708685" url="https://pl.wikipedia.org/wiki?curid=4708685" title="Epitacio da Silva Pessoa">
Epitacio da Silva Pessoa



</doc>
<doc id="4708688" url="https://pl.wikipedia.org/wiki?curid=4708688" title="Dägerlen">
Dägerlen

Dägerlen – gmina w Szwajcarii, w kantonie Zurych, w okręgu Winterthur.
Gmina została utworzona w XIV wieku jako "Tegerlo".
Demografia.
W Dägerlen mieszka 1,017 osób. W 2008 roku 7,8% populacji gminy stanowiły osoby urodzone poza Szwajcarią.
W 2000 roku 96,1% populacji mówiło w języku niemieckim, 2,2% w języku albańskim, a 0,6% w języku włoskim.

</doc>
<doc id="4708690" url="https://pl.wikipedia.org/wiki?curid=4708690" title="Flaach">
Flaach

Flaach – gmina w Szwajcarii, w kantonie Zurych, w okręgu Andelfingen.
Gmina została utworzona w 1044 roku jako "Flacha", aczkolwiek najstarsze ocalałe dokumenty datują na 1347 rok.
Demografia.
W Flaach mieszka 1,414 osób. W 2008 roku 11,1% populacji gminy stanowiły osoby urodzone poza Szwajcarią.
W 2000 roku 91,6% populacji mówiło w języku niemieckim, 2,4% w języku serbsko-chorwackim, a 2,2% w języku albańskim.

</doc>
<doc id="4708691" url="https://pl.wikipedia.org/wiki?curid=4708691" title="L (klasa złożoności)">
L (klasa złożoności)

W obliczeniowej teorii złożoności L (znane również jako LSPACE lub DLOGSPACE) jest klasą złożoności zawierającą problemy decyzyjne, które można rozwiązać za pomocą deterministycznej maszyny Turinga przy użyciu logarytmicznej ilości zapisywalnej przestrzeni pamięci. Formalnie maszyna Turinga ma dwie taśmy, z których jedna koduje dane wejściowe i może być tylko odczytywana, podczas gdy druga taśma ma rozmiar logarytmiczny, ale można ją czytać i zapisywać. Przestrzeń logarytmiczna jest wystarczająca do przechowywania stałej liczby wskaźników na wejściu i logarytmicznej liczby flag boolowskich, a wiele podstawowych algorytmów pamięci logarytmicznej wykorzystuje w ten sposób pamięć. 
Problemy L-zupełne i logiczna charakterystyka.
Każdy nietrywialny problem w L jest zupełny w przypadku redukcji przestrzeni logarytmicznej więc słabsze redukcje są wymagane do zidentyfikowania znaczących pojęć L- zupełności, przy czym najczęściej są to redukcje pierwszego rzędu. 
Wynik Omera Reingolda z 2004 r. pokazuje, że USTCON, problem tego, czy istnieje ścieżka między dwoma wierzchołkami na danym nieskierowanym grafie jest w L, pokazując, że L = SL, ponieważ USTCON jest SL- kompletny. 
Jedną z konsekwencji tego jest prosta logiczna charakterystyka L: zawiera dokładnie te języki, które można wyrazić w logice pierwszego rzędu, z dodanym przemiennym operatorem domknięcie przechodniego (teoretycznie w grafie zmienia to każdą spójną składową w klikę). Ten wynik ma zastosowanie do języków zapytań bazy danych: "złożoność danych" zapytania jest zdefiniowana jako złożoność odpowiedzi na ustalone zapytanie, biorąc pod uwagę rozmiar danych jako zmienną wejściową. W tym celu zapytania dotyczące relacyjnych baz danych z pełną informacją (bez pojęcia zer) wyrażone na przykład w relacyjnej algebrze znajdują się w L. 
Powiązane klasy złożoności.
L jest podklasą NL, która jest klasą języków rozstrzygalnych w przestrzeni logarytmicznej na niedeterministycznej maszynie Turinga. Problem w NL można przekształcić w problem osiągalności na grafie skierowanym reprezentującym stany i przejścia stanów maszyny niedeterministycznej, a związana przestrzeń logarytmiczna implikuje, że wykres ten ma wielomianową liczbę wierzchołków i krawędzi, z których wynika, że NL jest zawarty w klasie złożoności P problemów możliwych do rozwiązania w deterministycznym czasie wielomianowym. Tak więc L ⊆ NL ⊆ P. Włączenie L do P można również udowodnić bardziej bezpośrednio: decydent używający "O" (log   "n") miejsce nie może użyć więcej niż 2 "O" (log   "n")   =   "n" "O" (1) czas, ponieważ jest to całkowita liczba możliwych konfiguracji. 
L odnosi się ponadto do klasy NC w następujący sposób: NC 1⊆ L. ⊆ NL ⊆ NC 2. Biorąc równoległy komputer "C" z wielomianową ilością "O" "(n-k)," procesorów dla pewnej stałej "k," każdy problem, który może być rozwiązany na "C" w "o" (log   "n") czasu jest w L, a każdy problem w L można rozwiązać w "O" (log 2   "n") czas na "C." 
Ważne otwarte problemy obejmują to, czy L   =   P, i czy L   =   NL. 

</doc>
<doc id="4708692" url="https://pl.wikipedia.org/wiki?curid=4708692" title="Victoria Decka">
Victoria Decka

Victoria Decka lub Victoria Decker – gambijska lekkoatletka specjalizująca się w biegach sprinterskich.
W 1984 wystąpiła na letnich igrzyskach olimpijskich odbywających się w Los Angeles. Rywalizowała w sztafecie 4 × 100 m wraz z Jabou Jawo, Amie N'Dow i Georgianą Freeman w drugim biegu eliminacyjnym. Gambijki z czasem 47,18 zajęły ostatnie, 6. miejsce, które nie premiowało awansu do biegu finałowego. Wynik uzyskany przez reprezentantki Gambii w Los Angeles jest rekordem kraju w tej konkurencji.
Rywalizowała także w pchnięciu kulą. Jej rekord życiowy w tej konkurencji, ustanowiony w 1992 to 10,07 m.

</doc>
<doc id="4708694" url="https://pl.wikipedia.org/wiki?curid=4708694" title="Podkarpacki Rajd Zimowy 1962">
Podkarpacki Rajd Zimowy 1962

1. Podkarpacki Rajd Zimowy – 1. edycja Podkarpackiego Rajdu Zimowego. Był to rajd samochodowy rozgrywany od 2 do 4 marca 1962 roku o współczynniku 7. Była to pierwsza runda Rajdowych Samochodowych Mistrzostw Polski w roku 1962. Rajd został rozegrany na śniegu i lodzie. Miał charakter zjazdu gwiaździstego z Warszawy, Wrocławia, Bydgoszczy i Krakowa do Iwonicza. Rozgrywany był w obfitych opadach śniegu. Zwycięzcą został Andrzej Żymirski..

</doc>
<doc id="4708695" url="https://pl.wikipedia.org/wiki?curid=4708695" title="Riggisberg">
Riggisberg

Riggisberg – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland.
Gmina została utworzona w 1239 roku jako "Ricasperc". W 1270 roku pojawia się w dokumentach jako "Riggesberg""."
Demografia.
W Riggisbergu mieszka 2 599 osób. W 2020 roku 6,7% populacji gminy stanowiły osoby urodzone poza Szwajcarią.
W 2000 roku 94,5% populacji mówiło w języku niemieckim, 1,1% w języku albańskim, 1,0% w języku tureckim, a 3 osoby w języku romansz.
Transport.
Przez teren gminy przebiegają drogi główne nr 183, nr 221 i nr 230.

</doc>
<doc id="4708696" url="https://pl.wikipedia.org/wiki?curid=4708696" title="PSPACE">
PSPACE

W teorii złożoności obliczeniowej PSPACE jest zbiorem wszystkich problemów decyzyjnych, które można rozwiązać za pomocą maszyny Turinga wykorzystującej wielomianową przestrzeń.
Formalna definicja.
Jeśli oznaczymy przez formula_1 zestaw wszystkich problemów, które można rozwiązać za pomocą maszyn Turinga wykorzystujących przestrzeń formula_2 dla pewnej funkcji formula_3 o wielkości wejściowej formula_4 wówczas możemy formalnie zdefiniować PSPACE jako
PSPACE jest ścisłym nadzbiorem zbioru języków kontekstowych.
Okazuje się, że pozwalając maszynie Turinga być niedeterministyczną, nie dodaje jej żadnej dodatkowej mocy. Ze względu na twierdzenie Savitcha NPSPACE jest równoważne PSPACE, zasadniczo dlatego, że deterministyczna maszyna Turinga może symulować niedeterministyczną maszynę Turinga, nie wymagając dużo więcej miejsca (chociaż może zużywać znacznie więcej czasu). Uzupełnieniem wszystkich problemów w PSPACE jest także PSPACE, co oznacza, że co-PSPACE PSPACE.
Relacja między innymi klasami.
Znane są następujące relacje między PSPACE a klasami złożoności NL, P, NP, PH, EXPTIME i EXPSPACE (należy zwrócić uwagę, że formula_6 co oznacza ścisłe zawieranie, to nie to samo co formula_7):
Wiadomo, że w pierwszym i drugim wierszu co najmniej jedno z zawierań musi być ścisłe, ale nie wiadomo, które. Powszechnie podejrzewa się, że wszystkie są ścisłe.
PSPACE-zupełność.
Język formula_9 jest "PSPACE-zupełny," jeśli jest w PSPACE i jest "trudny" dla PSPACE, co oznacza dla wszystkich formula_10 formula_11 gdzie formula_12 oznacza, że istnieje redukcja z formula_13 do formula_9 w czasie wielomianowym. Problemy PSPACE-zupełne mają ogromne znaczenie przy badaniu problemów z PSPACE, ponieważ stanowią najtrudniejsze problemy z PSPACE. Znalezienie prostego rozwiązania problemu PSPACE-zupełnego oznaczałoby, że mamy proste rozwiązanie wszystkich innych problemów w PSPACE, ponieważ wszystkie problemy PSPACE można zredukować do problemu PSPACE-zupełnego.
Przykładem problemu pełnego PSPACE-zupełnego jest problem skwantyfikowanej boolowskiej formuły (zwykle w skrócie QBF lub TQBF ; T oznacza „prawda”).

</doc>
<doc id="4708697" url="https://pl.wikipedia.org/wiki?curid=4708697" title="Joao Belchior Marques Goulart">
Joao Belchior Marques Goulart



</doc>
<doc id="4708698" url="https://pl.wikipedia.org/wiki?curid=4708698" title="Humberto de Alencar Castello Branco">
Humberto de Alencar Castello Branco



</doc>
<doc id="4708700" url="https://pl.wikipedia.org/wiki?curid=4708700" title="Brama Westfalska">
Brama Westfalska



</doc>
<doc id="4708701" url="https://pl.wikipedia.org/wiki?curid=4708701" title="Abraham Rój">
Abraham Rój

Abraham Rój lub Abram Rój (ur. 1916, zm. 1975) – polski krawiec pochodzenia żydowskiego, więzień i uciekinier z nazistowskiego obozu zagłady SS-Sonderkommando Kulmhof w Chełmnie nad Nerem.
Życiorys.
Pochodził z Izbicy Kujawskiej, gdzie mieszkał do 9 stycznia 1942. Z zawodu był krawcem. W styczniu 1942 trafił do obozu zagłady SS-Sonderkommando Kulmhof, gdzie przydzielono go do Waldkommando (komando leśne). Pogrzebał między innymi własną matkę i rodzeństwo. Z obozu zbiegł 16 stycznia 1942. Po ucieczce z Chełmna trafił do Krośniewic, a później do Wierzbnika niedaleko Starachowic. Po wojnie emigrował do USA. Nigdy nie złożył relacji na temat swojego pobytu i ucieczki z SS-Sonderkommando Kulmhof. W XXI wieku historie Abrama Roja udostępnił Patrick Montague. W 2011 w lesie rzuchowskim koło Chełmna umieszczono tablicę upamiętniającą Abrahama Roja głoszącą, iż był on pierwszym uciekinierem z SS-Sonderkommando Kulmhof (kilka dni po Roju z obozu zbiegli także Szlama Ber Winer i Mordechaj Podchlebnik). 

</doc>
<doc id="4708702" url="https://pl.wikipedia.org/wiki?curid=4708702" title="Egolzwil">
Egolzwil

Egolzwil – miejscowość i gmina w środkowej Szwajcarii, w kantonie Lucerna, w okręgu Willisau. Leży nad rzeką Wigger.
Gmina została utworzona w 1160 roku jako "Eigoltiswile""."
Demografia.
W Egolzwil mieszka 1 586 osób. W 2021 roku 10,5% populacji gminy stanowiły osoby urodzone poza Szwajcarią.
W 2000 roku 93,1% populacji mówiło w języku niemieckim, 1,0% w języku serbsko-chorwackim, a 1,2% w języku albańskim.
Transport.
Przez teren gminy przebiega droga główna nr 2a. 

</doc>
<doc id="4708703" url="https://pl.wikipedia.org/wiki?curid=4708703" title="Artur Jurkiewicz">
Artur Jurkiewicz

Artur Jurkiewicz (ur. 7 maja 1893 w Wiedniu, zm. 1942) – kapitan pilot Wojska Polskiego, kawaler Orderu Virtuti Militari.
Życiorys.
Syn Ludwika i Emilii. Ukończył gimnazjum, a następnie przez dwa lata studiował na Wydziale Budowy Maszyn Politechniki w Liège. Po wybuchu I wojny światowej został w 1915 roku powołany do służby w armii carskiej. Otrzymał przydział do 2 armijnego awiacyjnego oddziału, w październiku został skierowany na szkolenie do Oficerskiej Szkoły Lotniczej w Sewastopolu. Po ukończeniu szkolenia, od lutego 1916 roku, służył w 9 armijnym awiacyjnym oddziale. W grudniu 1917 roku dostał się do niewoli niemieckiej, z której został zwolniony 21 listopada 1918 r..
Wstąpił do odrodzonego Wojska Polskiego. 16 grudnia 1918 roku znalazł się w grupie 36. lotników, którzy jako pierwsi w Wojsku Polskim na lotnisku mokotowskim, złożyli przysięgę wojskową na wierność Rzeczypospolitej. POd koniec 1918 roku stanął przed Komisją Kwalifikacyjnej Lotniczej, która oceniała umiejętności pilotów. W ocenie Komisji niedostatecznie opanował pilotaż samolotów produkcji niemieckiej i austriackiej i wymagał dalszego przeszkolenia.
24 listopada 1918 roku otrzymał przydział do 7 eskadry myśliwskiej, następnie w marcu 1919 roku objął stanowisko dowódcy 4 eskadry wywiadowczej. W czasie bitwy o Lwów wykonał łącznie ok. 30 lotów bojowych, podczas których przeprowadzał rozpoznanie oraz atakował oddziały ukraińskie. Podczas zajęcia Wilna w kwietniu 1919 roku wykonał lot rozpoznawczy pomimo silnego ognia przeciwlotniczego przeciwnika i przekazał istotne informacje na temat położenia oddziałów Armii Czerwonej. Informacje te pozwoliły na przygotowanie skutecznego ataku, który doprowadził do wyparcia wrogich oddziałów z rejonu Wilna.
8 kwietnia 1919 roku, w załodze z Aleksandrem Serednickim przeprowadził rozpoznanie na trasie Lida—Mołodeczno. 19 maja, również w załodze z Aleksandrem Serednickim, wykrył i skutecznie zaatakował nieprzyjacielską drezynę pancerną. W czasie swej służby w 4 eskadrze wywiadowczej pilotował jedyny w lotnictwie Wojska Polskiego egzemplarz myśliwca Nieuport 24C1. 22 maja wykonał na nim lot rozpoznawczy na trasie Nowa Wilejka—Święciany—Ignalino—Łabonary, podczas którego rozrzucił również nad terenem zajętym przez nieprzyjaciela ulotki. 
Wyróżnił się podczas lotów w czasie ofensywy letniej Frontu Litewsko-Białoruskiego, kiedy to przeprowadził rozpoznanie oddziałów nieprzyjaciela.
W październiku 1919 roku zdał dowództwo 4 eskadry wywiadowczej Wacławowi Iwaszkiewiczowi, sam dowodził częścią 4. ew przekazanej do dyspozycji Oficerskiej Szkoły Obserwatorów Lotniczych.
W kwietniu 1920 roku został mianowany szefem lotnictwa 1 Armii, przygotowywał w tym czasie zestawienia na temat kadr polskiego lotnictwa.
W październiku 1920 roku został mianowany oficerem przy Kwaterze Głównej Naczelnego Wodza, następnie w grudniu został mianowany przewodniczącym Komisji Odbiorczej przy Centralnych Zakładach Lotniczych. 7 stycznia 1922 roku został przeniesiony do rezerwy. W późniejszym czasie powrócił do służby i został przydzielony do 6 pułku lotniczego we Lwowie. W maju 1928 roku objął dowództwo 62 eskadry liniowej, a we wrześniu tego roku został wyznaczony na stanowisko dowódcy dywizjonu. W 1934 roku, jako oficer stanu spoczynku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
Dalsze jego losy nie są znane, choć na jego grobie jako data śmierci podany jest rok 1942.
Ordery i odznaczenia.
Za swą służbę otrzymał odznaczenia:

</doc>
<doc id="4708704" url="https://pl.wikipedia.org/wiki?curid=4708704" title="Dom Dziecka w Szamotułach">
Dom Dziecka w Szamotułach



</doc>
<doc id="4708706" url="https://pl.wikipedia.org/wiki?curid=4708706" title="Za późno (singel Natalii Zastępy)">
Za późno (singel Natalii Zastępy)

Za późno – singiel Natalii Zastępy wydany 1 grudnia 2018 nakładem wytwórni Universal Music Polska. Melodię skomponowali i słowa napisali Paul Whalley, Amber Van Day, Wojciech Łuszczykiewicz i Michał Szyc.
Do piosenki nakręcono teledysk, który opublikowano 1 grudnia 2018 na kanale w serwisie YouTube. Za jego reżyserię odpowiadał Sebastian Wełdycz.
Jest to debiutancki singiel finalistki dziewiątej edycji The Voice of Poland.
Lista utworów.
Singel w dystrybucji cyfrowej

</doc>
<doc id="4708707" url="https://pl.wikipedia.org/wiki?curid=4708707" title="Schongau (Szwajcaria)">
Schongau (Szwajcaria)

Schongau – miejscowość i gmina w środkowej Szwajcarii, w kantonie Lucerna, w okręgu Hochdorf.
Gmina została utworzona w 831 roku jako "Scongaua""."
Demografia.
W Schongau mieszka 1 068 osób. W 2021 roku 8% populacji gminy stanowiły osoby urodzone poza Szwajcarią.
W 2000 roku 97,3% populacji mówiło w języku niemieckim, 1,1% w języku albańskim, a 0,5% w języku serbsko-chorwackim.

</doc>
<doc id="4708709" url="https://pl.wikipedia.org/wiki?curid=4708709" title="Po drugiej stronie lustra (książka)">
Po drugiej stronie lustra (książka)



</doc>
<doc id="4708711" url="https://pl.wikipedia.org/wiki?curid=4708711" title="Po drugiej stronie lustra (album)">
Po drugiej stronie lustra (album)



</doc>
<doc id="4708712" url="https://pl.wikipedia.org/wiki?curid=4708712" title="Alicja po drugiej stronie lustra (film)">
Alicja po drugiej stronie lustra (film)



</doc>
<doc id="4708713" url="https://pl.wikipedia.org/wiki?curid=4708713" title="Georgiana Freeman">
Georgiana Freeman

Georgiana Freeman (ur. 30 listopada 1955 lub 24 marca 1956) – gambijska lekkoatletka specjalizująca się w biegach sprinterskich.
Wystąpiła trzykrotnie na igrzyskach wspólnoty narodów – w 1970, 1978 i 1982, zarówno na dystansie 100, jak i 200 metrów. W 1984 wystąpiła na letnich igrzyskach olimpijskich odbywających się w Los Angeles. Rywalizowała w sztafecie 4 × 100 m wraz z Victorią Decką, Jabou Jawo i Amie N'Dow w drugim biegu eliminacyjnym. Gambijki z czasem 47,18 zajęły ostatnie, 6. miejsce, które nie premiowało awansu do biegu finałowego. Wynik uzyskany przez reprezentantki Gambii w Los Angeles jest rekordem kraju w tej konkurencji.
Jej rekord życiowy na dystansie 100 metrów, ustanowiony w 1984 to 12,0 s.

</doc>
<doc id="4708714" url="https://pl.wikipedia.org/wiki?curid=4708714" title="Abram Rój">
Abram Rój



</doc>
<doc id="4708715" url="https://pl.wikipedia.org/wiki?curid=4708715" title="Czaplice (województwo mazowieckie)">
Czaplice (województwo mazowieckie)



</doc>
<doc id="4708716" url="https://pl.wikipedia.org/wiki?curid=4708716" title="Sychem (postać biblijna)">
Sychem (postać biblijna)

Sychem – postać biblijna z Księgi Rodzaju, syn księcia miasta Sychem, Chamora.
Porwał i zgwałcił córkę Jakuba – Dinę. Zakochawszy się w niej, prosił ojca o pomoc w uzyskaniu jej ręki. Wymogiem zawarcia małżeństwa, postawionym w ramach podstępu przez braci Diny, było obrzezanie się wszystkich mężczyzn z miasta Sychem, do czego ten z pomocą ojca ich nakłonił. Trzeciego dnia po obrzezaniu, kiedy mężczyźni cierpieli z bólu, bracia Diny, Lewi oraz Symeon wtargnęli do miasta i zamordowali Sychema wraz z innymi mieszkańcami. 

</doc>
<doc id="4708717" url="https://pl.wikipedia.org/wiki?curid=4708717" title="Osiedle Helena (Wolsztyn)">
Osiedle Helena (Wolsztyn)

Osiedle Helena – osiedle położone w północnej części Wolsztyna.

</doc>
<doc id="4708718" url="https://pl.wikipedia.org/wiki?curid=4708718" title="Baza namiotowa w Zawadce Rymanowskiej">
Baza namiotowa w Zawadce Rymanowskiej



</doc>
<doc id="4708720" url="https://pl.wikipedia.org/wiki?curid=4708720" title="Amara Baby">
Amara Baby

Amara Baby (ur. 23 lutego 1989 w Le Blanc-Mesnil) – senegalski piłkarz pochodzenia francuskiego występujący na pozycji pomocnika, zawodnik belgijskiego klubu KAS Eupen. Były reprezentant reprezentacji Senegalu.
Życiorys.
Kariera klubowa.
1 lipca 2009 podpisał kontrakt z francuskim klubem LB Châteauroux, skąd wypożyczony był do Le Mans FC (2012–2013) i Stade Lavallois (2013–2014).
1 września 2014 podpisał kontrakt z francuskim klubem AJ Auxerre, bez odstępnego. Następnie w latach 2015–2018 był zawodnikiem belgijskiego klubu Royal Charleroi, bez odstępnego.
31 sierpnia 2018 podpisał kontrakt z belgijskim klubem Royal Antwerp FC, umowa do 30 czerwca 2020; kwota odstępnego 500 tys. euro.
Kariera reprezentacyjna.
W seniorskiej reprezentacji Senegalu zadebiutował 13 czerwca 2015 na stadionie Stade Léopold-Sédar-Senghor (Dakar, Senegal) podczas kwalifikacji do Pucharu Narodów Afryki 2017 w wygranym 3:1 meczu przeciwko reprezentacji Burundi.

</doc>
<doc id="4708721" url="https://pl.wikipedia.org/wiki?curid=4708721" title="48 Armia (ZSRR)">
48 Armia (ZSRR)

48 Armia () – związek operacyjny Armii Czerwonej z okresu II wojny światowej.
Historia.
48 Armia wchodziła w skład Frontu Centralnego i 1 Frontu Białoruskiego. Dowodzona przez gen. płk Prokofija Romanienkę brała udział w operacji Bagration. Uczestniczyła w ciężkich walkach 
z niemiecką 2 Armią przebijającą się przez Puszczę Białowieską. We wrześniu prowadziła walki o uchwycenie i utrzymanie przyczółka na Bugu.
Następnie, w składzie wojsk 2 Frontu Białoruskiego brała udział w ofensywie styczniowej. Od listopada 1944 dowódcą 48 Armią był gen. por. Nikołaj Gusiew. Funkcję szefa sztabu pełnił gen. mjr Iwan Glebow. Od 14 stycznia 1945 prowadziła natarcie w kierunku Przasnysza i Makowa Mazowieckiego. W dniach 19 i 20 marca 1945 razem z 5 Gwardyjską Armią Pancerną toczyła walki w rejonie Braniewa, w ramach operacji wschodniopruskiej.

</doc>
<doc id="4708725" url="https://pl.wikipedia.org/wiki?curid=4708725" title="Aleksander Sygietyński">
Aleksander Sygietyński

Aleksander Sygietyński (ur. 13 listopada 1885 w Warszawie, zm. 27 czerwca 1936 tamże) – polski architekt.
Życiorys.
Studiował architekturę na Politechnice Lwowskiej i na Politechnice Warszawskiej, gdzie w 1922 uzyskał dyplom.
Spoczywa na cmentarzu Powązkowskim w Warszawie (kw. D-5-12).

</doc>
<doc id="4708733" url="https://pl.wikipedia.org/wiki?curid=4708733" title="Boubacar Sow">
Boubacar Sow

Boubacar Sow (ur. 28 listopada 1957) – senegalski judoka. Olimpijczyk z Moskwy 1980, gdzie zajął dziewiętnaste miejsce w wadze ekstralekkiej.
Wicemistrz igrzysk frankofońskich w 1989 roku.

</doc>
<doc id="4708734" url="https://pl.wikipedia.org/wiki?curid=4708734" title="Willa przy ul. Pawła Stalmacha 17 w Katowicach">
Willa przy ul. Pawła Stalmacha 17 w Katowicach

Willa przy ul. Pawła Stalmacha 17 w Katowicach (w dzielnicy Śródmieście) – trzykondygnacyjny budynek z 1907 r.
Historia.
Powszechnie znana, jako willa Adama Kocura została wzniesiona w 1907 r. przez mistrza murarskiego i ciesielskiego Antona Zimmermanna jako dom własny. Zbudowana jest w stylu eklektyzmu, z elementami stylu Arts and Crafts. Otoczenie willi powstałe wraz z jej budową, zostało później rozbudowane z inicjatywy Adama Kocura. Ogród posiada charakter ozdobno-użytkowy, znajdują się w nim drzewa owocowe, cisy i platany. 
Murowany gmach z częściowym podpiwniczeniem i trzema kondygnacjami powstał na rzucie zbliżonym do kwadratu. Wielopołaciowy dwuspadowy dach nakryto dachówką. Rozczłonkowana niesymetryczna bryła zaakcentowana jest charakterystyczną wieżą w narożniku, z zachowanym wysokim czterospadowym dachem. W pierwotnych projektach planowano, by zastosować cebulastą kopułę, ale ostatecznie pomysł zarzucono. Czteroosiowa elewacja frontowa w najbardziej wysuniętej części posiada fragment o konstrukcji szachulcowej. Zastosowano ją na wysokości poddasza. Willa od strony wschodniej posiada wejście główne z gankiem, do którego prowadzą schody. Elewacja boczna (wschodnia) jest mocno rozczłonkowana i posiada znacznie mniej zdobień oraz podwójny pas okien. Drewniany wykusz na poziomie piętra, ze znajdującym się nad nim tarasem, powstał na elewacji północno-zachodniej. Tu umieszczono także skrajny ryzalit z trójspadowym daszkiem. Od południa również zastosowano ryzalit skrajny, z dwiema osiami oraz balkonem. Pod większością okien piętra na wszystkich elewacjach zastosowano zdobienia w postaci girland kwiatów. 
W 1935 r. wdowa po Zimmermannie odsprzedała nieruchomość władzom miasta. Po przebudowie, dokonanej kosztem 25 tys. ówczesnych złotych, w willi zamieszkał ówczesny prezydent Katowic − Adam Kocur. W czasie II wojny światowej mieściły się tu mieszkania dla funkcjonariuszy gestapo. W 1945 r. budynek przejął Urząd Bezpieczeństwa. Następnie administrowało nim Zjednoczenie Hutnictwa Żelaza i Stali, a willa pełniła funkcje rezydencji rządowej. Nocowali tu m.in. Konstanty Rokossowski, Nikita Chruszczow oraz Fidel Castro. W tym czasie powstał schron, usytuowany na tyłach budynku i połączony z nim tunelem. Od 1980 r. przez niespełna dwa lata mieściła się tu siedziba śląskiej NSZZ „Solidarność”, a następnie kwaterowało tu ZOMO. W latach 90. ub. wieku budynek przejął Związek Górnośląski, który od 2014 r, prowadzi tu Dom Śląski. 
Willa wpisana do rejestru zabytków 5 sierpnia 1990 (nr rej.: A/1407/90), a jej otoczenie wraz z ogrodem 11 sierpnia 1992 (nr rej.: A/1484/92).

</doc>
<doc id="4708735" url="https://pl.wikipedia.org/wiki?curid=4708735" title="AC (klasa złożoności)">
AC (klasa złożoności)

W złożoności obliczeniowej obwodów logicznych AC jest hierarchią klas złożoności. Każda klasa, ACi, składa się z języków rozpoznawanych przez obwody logiczne z głębokością formula_1 oraz wielomianową liczbę bramek o nieskończonym stopniu wejścia AND i OR. 
Nazwę „AC” wybrano analogicznie do NC, przy czym „A” w nazwie oznacza „przemiennie” ("alternating") i odnosi się zarówno do naprzemienności bramek AND i OR w obwodach, jak i do naprzemiennych maszyn Turinga. 
Najmniejszą klasą prądu przemiennego jest prąd zmienny 0, składający się z obwodów logicznych o stałej głębokości i nieskończonym stopniu wejścia. 
 Całkowita hierarchia klas AC jest zdefiniowana jako 
formula_2 
Związek z NC.
Klasy AC są powiązane z klasami NC, które są zdefiniowane podobnie, ale z bramkami mającymi tylko stały stopień wejścia. Dla każdego "i" mamy 
Bezpośrednią konsekwencją tego jest to, że NC = AC. 
Wiadomo, że włączenie jest ścisłe dla "i" = 0. 
Wariacje.
Moc klas AC można wpłynąć poprzez dodanie dodatkowych bramek. Jeśli dodamy bramki, które obliczają działanie modulo dla jakiegoś "m", mamy klasy ACCi[m].

</doc>
<doc id="4708736" url="https://pl.wikipedia.org/wiki?curid=4708736" title="AC0">
AC0

AC 0 jest klasą złożoności stosowaną w złożoności obliczeniowej obwodów logicznych. Jest to najmniejsza klasa w hierarchii AC i składa się ze wszystkich rodzin obwodów o głębokości O(1) i wielkości wielomianowej, z nieograniczonym stopniem wejścia bramek AND i bramek OR (dopuszczamy bramki NIE tylko na wejściach). W ten sposób zawiera NC0, który ma tylko ograniczony stopień wejścia bramek AND i OR. 
Przykładowe problemy.
Dodawanie i odejmowanie liczb całkowitych jest obliczalne w AC0, ale mnożenie nie jest (przynajmniej nie w zapisie binarnym i dziesiętnym). 

</doc>
<doc id="4708737" url="https://pl.wikipedia.org/wiki?curid=4708737" title="Djibril Sambou">
Djibril Sambou

Djibril Sambou – senegalski judoka. Olimpijczyk z Moskwy 1980, gdzie zajął jedenaste miejsce w wadze półlekkiej.
Uczestnik mistrzostw świata w 1981 i 1983 roku.

</doc>
<doc id="4708738" url="https://pl.wikipedia.org/wiki?curid=4708738" title="Niokhor Diongue">
Niokhor Diongue

Niokhor Diongue (ur. 15 lutego 1962) – senegalski judoka. Olimpijczyk z Moskwy 1980, gdzie zajął dziesiąte miejsce w wadze lekkiej.
Uczestnik mistrzostw świata w 1981 roku.

</doc>
<doc id="4708739" url="https://pl.wikipedia.org/wiki?curid=4708739" title="Karim Badiane">
Karim Badiane

Karim Badiane (ur. 24 marca 1959) – senegalski judoka. Olimpijczyk z Moskwy 1980, gdzie zajął siedemnaste miejsce w wadze półśredniej.
Uczestnik mistrzostw świata w 1979 i 1981 roku.

</doc>
<doc id="4708740" url="https://pl.wikipedia.org/wiki?curid=4708740" title="28 Armia (ZSRR)">
28 Armia (ZSRR)

28 Armia () – związek operacyjny Armii Czerwonej z okresu II wojny światowej.
Historia.
Do jesieni 1944, 28 Armia wchodziła w skład 1 Frontu Białoruskiego. Dowodzona przez gen. por. Aleksandra Łuczyńskiego brała udział w operacji Bagration. Uczestniczac w operacji brzesko-lubelskiej zdobyła Sokołów Podlaski.
We wrześniu 1944, prowadząc działania zaczepne razem z 65 Armią zdobyła Wyszków. Brała udział w forsowaniu Narwi odpierając niemieckie ataki, w tym 5 Dywizji Pancernej SS „Wiking”.
Następnie wchodziła w skład 3 Frontu Białoruskiego i 1 Frontu Ukraińskiego. W składzie tego ostatniego uczestniczyła w operacji berlińskiej.
Struktura organizacyjna.
"w składzie Białoruskiego Okręgu Wojskowego"

</doc>
<doc id="4708742" url="https://pl.wikipedia.org/wiki?curid=4708742" title="Stefan Rosiński">
Stefan Rosiński



</doc>
<doc id="4708749" url="https://pl.wikipedia.org/wiki?curid=4708749" title="Akilong Diabone">
Akilong Diabone

Akilong Diabone (ur. 1955) – senegalski judoka. Dwukrotny olimpijczyk. Zajął trzynaste miejsce w Moskwie 1980 i dziewiętnaste w Seulu 1988.
Uczestnik mistrzostw świata w 1981, 1983 i 1987 roku.

</doc>
<doc id="4708750" url="https://pl.wikipedia.org/wiki?curid=4708750" title="Alassane Thioub">
Alassane Thioub

Alassane Thioub (ur. 16 października 1955) – senegalski judoka. Olimpijczyk z Moskwy 1980, gdzie zajął dziewiętnaste miejsce w wadze półciężkiej.
Uczestnik mistrzostw świata w 1979 roku.

</doc>
<doc id="4708751" url="https://pl.wikipedia.org/wiki?curid=4708751" title="Djibril Sall">
Djibril Sall

Djibril Sall (ur. 6 kwietnia 1961) – senegalski judoka. Olimpijczyk z Los Angeles 1984, gdzie zajął osiemnaste miejsce w wadze ekstralekkiej.

</doc>
<doc id="4708754" url="https://pl.wikipedia.org/wiki?curid=4708754" title="Bazylika świętych Kosmy i Damiana w Rzymie">
Bazylika świętych Kosmy i Damiana w Rzymie

Bazylika świętych Kosmy i Damiana w Rzymie () – rzymskokatolicki kościół tytularny w Rzymie. 
Świątynia ta jest kościołem rektoralnym parafii "San Marco Evangelista al Campidoglio" oraz kościołem tytularnym, mającym również rangę bazyliki mniejszej. Jest też kościołem stacyjnym z czwartego czwartku wielkiego postu.
Lokalizacja.
Bazylika znajduje się w X. Rione Rzymu – Campitelli przy "Via dei Fori Imperiali" 1.
Patroni.
Patronami świątyni są święci Kosma i Damian – rodzeni bracia (prawdopodobnie bliźniacy), lekarze, którzy ponieśli śmierć męczeńską za wiarę chrześcijańską około 303 roku. Święci ci są wymieniani w pierwszej modlitwie eucharystycznej.
Historia.
Początki bazyliki wiążą się z przekazaniem na rzecz Kościoła przez króla Ostrogotów Teodoryka Wielkiego i jego córkę Amalasuntę dwóch budowli stojących koło siebie – znajdującej się na forum Wespazjana biblioteki oraz świątyni Romulusa, co miało miejsce prawdopodobnie w 527 roku. Papież Feliks IV połączył otrzymane budynki i po ich odpowiedniej adaptacji powstał kościół, który dedykowano świętym Kosmie i Damianowi. Dawną świątynię Romulusa przekształcono w westybul bazyliki. Kościół pełnił funkcję diakonii, gdzie pomagano ubogim. Pod koniec VII wieku papież Sergiusz I odrestaurował bazylikę oraz wzbogacił jej wyposażenie, podobnie jak w VIII wieku papież Hadrian I, który dodatkowo wzbogacił diakonię o majątek ziemski, aby zapewnić dochód, pozwalający wspomagać biedaków i pielgrzymów.
W 1512 roku kościół został przekazany franciszkanom Trzeciego Zakonu Regularnego (którzy opiekują się nim do chwili obecnej). W 1583 roku w bazylice odkryto rzekome relikwie świętych Marka i Marceliana, nie wiadomo jednak w jaki sposób trafiły tutaj, ani w jaki sposób zostały zidentyfikowane. W ciągu wieków doszło do znacznego podniesienia poziomu gruntu otaczającego kościół, tak że w efekcie podłoga bazyliki leżała znacznie niżej niż tereny wokół niej. W 1632 roku papież Urban VIII zarządził odnowienie bazyliki. Prace, prowadzone według projektu Orazio Torriani i kierowane przez Luigi Arrigucci z Florencji, doprowadziły do podniesienia poziomu podłogi o siedem metrów. Spowodowało to wyrównanie poziomu z otaczającym terenem, co zapobiegało zalewaniu przez wodę, ponadto dzięki temu krypta na pierwotnym poziomie podłogi. Podniesiono również wejście do bazyliki i ozdobiono je barokowym frontonem, a okrągła sala wejściowa otrzymała kopułę. Dodatkowo po obu stronach nawy umieszczono po trzy boczne kaplice. Wstawiony został również rzeźbiony drewniany sufit z herbem papieża Urbana VIII oraz wykonano nowy ołtarz główny. Wcześniej bazylika po lewej stronie miała wysoką dzwonnicę o pięciu kondygnacjach nad linią dachu, została ona jednak rozebrana, by zrobić miejsce dla klasztoru, a wieżę zastąpiono niewielką dzwonnicą parawanową.
W 1880 roku, w związku z wykopaliskami na forum, obniżono wejście do westybulu bazyliki, wówczas zniszczono też barokowy fronton. Od tej pory dostęp do kościoła był poprzez sąsiadujący klasztor. Po II wojnie kontynuowano proces przekształcania dawnej świątyni Romulusa w starożytny pomnik. Nowe wejście do bazyliki zostało otwarte po stronie "Via dei Fori Imperiali". W 1990 roku przeprowadzono dalsze prace w świątyni Romulusa. Została rozbita marmurowa podłoga z XVII wieku, dzięki czemu połączono kryptę z westybulem, tworząc ponownie jedną przestrzeń. Wejście zostało wyposażone w schody, dzięki czemu można wejść z forum, a ściany wewnętrzne zostały zdarte do cegły, w trakcie tego procesu odkryto kilka XIII-wiecznych fresków, które zostały zachowane. W 2000 roku zainstalowano duże szklane okno w drzwiach pomiędzy westybulem i głównym korpusem kościoła.
Architektura i sztuka.
Obecnie dawna świątynia Romulusa, służąca wcześniej za westybul bazyliki, jest od niej oddzielona szybą. Do kościoła można dostać się przechodząc przez krużganek sąsiadującego z bazyliką klasztoru franciszkańskich tercjarzy regularnych, wejście prowadzi na początek nawy po lewej stronie kościoła. Plan samej bazyliki (bez dawnej świątyni Romulusa) jest prawie kwadratowy z półkolistą apsydą.
Bazylika ma jedną nawę z trzema zewnętrznymi kaplicami po lewej stronie i czterema po prawej. Wejścia do nich prowadzą poprzez duże łuki, nad którymi znajdują się panele freskowe. Freski na ścianach nawy i kaplicach pochodzą z XVII wieku, z wyjątkiem jednego wcześniejszego z XIII wieku.
Prezbiterium
Prezbiterium zajmuje apsydę. Po lewej stronie, za łukiem tęczowym, znajduje się przejście prowadzące do schodów krypty. W apsydzie umieszczono stalle dla zakonników, ustawione wokół zakrzywionej ściany. Mozaika apsydy pochodzi z VI wieku. W zamierzeniu twórców miała być oglądana z ówczesnego poziomu podłogi, a więc o siedem metrów niżej niż obecnie. Pośrodku niej znajduje się Chrystus podczas paruzji, który stoi na czerwonych chmurach świtu i jest ubrany w złote szaty z monogramem I, w lewej ręce trzyma zwinięty zwój. Po lewej stronie stoi św. Paweł, a po prawej św. Piotr. Przedstawiają oni Chrystusowi Kosmę i Damiana trzymających korony męczenników. Z brzegu po prawej stronie znajduje się męczennik św. Teodor, a po lewej umieszczono papieża Feliksa IV, trzymającego w rękach model kościoła (ta postać została przywrócona w XVII wieku, wcześniej papież Grzegorz XIII nakazał przerobić go na papieża Grzegorza Wielkiego). Za postaciami znajduje się rzeka Jordan, po bokach są palmy, na jednej z nich po lewej stronie umieszczono feniksa, będącego symbolem zmartwychwstania. W pasie poniżej przedstawiono Baranka Bożego w otoczeniu dwunastu owiec reprezentujących Apostołów. W pasie tym z lewego brzegu znajduje się miasto mające symbolizować Jerozolimę, a z prawego Betlejem. Poniżej umieszczono napis dedykacyjny: "Aula Dei claris radiat speciosa metallis, in qua plus fidei lux pretiosa micat. Martyribus medicis populo spes certa salutis, venit et ex sacro crevit honore locus. Optulit hoc Domino Felix antistite dignum, minus ut aetherea vivat in arce poli." Poniżej mozaiki apsydy znajduje się szereg tond z około 1635 roku przedstawiający świętych franciszkańskich, przy czym mężczyzn umieszczono po lewej stronie, a kobiety po prawej.
Mozaika na łuku tęczowym była częścią tego samego schematu ideologicznego co mozaika absydy, ale mogła ona zostać ukończona w późniejszych czasach, za papieża Sergiusza I pod koniec VII wieku. Kompozycja nawiązuje do pierwszych rozdziałów Apokalipsy św. Jana. Centralnie umieszczono Baranka Bożego na tronie z krzyżem powyżej i zwojem z siedmioma pieczęciami poniżej. Baranka otacza siedem świeczników oraz czterech aniołów. W górnych rogach znajdują się symbole Ewangelistów – w lewym uskrzydlony człowiek reprezentujący św. Mateusza, a po prawej orzeł – św. Jana. Nad pilastrami widać ramiona wyciągające się w kierunku Baranka. Należały one do starców z Apokalipsy, których postacie zostały zniszczone podczas renowacji bazyliki w XVII wieku (podobnie jak symbole pozostałych dwóch Ewangelistów).
Ozdobny barokowy ołtarz główny autorstwa Domenico Castelli z 1637 roku mieści XII-wieczny wizerunek Matki Bożej z Dzieciątkiem. Malowidła sklepienia wykonał Marco Montagna. Po prawej stronie ołtarza znajduje się świecznik paschalny ze skręconą marmurową kolumną.
Kaplice boczne
Pierwsza kaplica z prawej strony była dedykowana Matce Bożej Bolesnej, w ołtarzu przedstawiono "Zdjęcie z krzyża". Autorem fresków na bocznych ścianach był Giovanni Battista Speranza, z wyjątkiem XIII-wiecznego przedstawiającego "Chrystusa Ukrzyżowanego Króla". Kaplica została odrestaurowana, średniowieczny fresk jest teraz w ołtarzu, natomiast ściany boczne zostały zdrapane.
Druga kaplica po prawej jest poświęcona św. Janowi Ewangeliście. Są tu obrazy Giovanniego Baglioniego.
Kaplica trzecia po prawej stronie poświęcona jest św. Antoniemu z Padwy. Ołtarz autorstwa Giovanni Antonio Galli ukazuje świętego, który podczas czytania Pisma Świętego ma widzenie Dzieciątka Jezus.
Czwarta kaplica z prawej strony dedykowana została św. Franciszkowi z Asyżu, ołtarz pochodzi ze szkoły Girolamo Muziano.
Pierwsza kaplica po lewej stronie poświęcona jest św. Barbarze. Freski na bocznych ścianach są autorstwa Allegrini.
Druga kaplica po lewej jest dedykowana św. Aleksandrowi. W ołtarzu umieszczono "Ukrzyżowanie" w stylu Rubensa, natomiast freski na bocznych ścianach przedstawiające sceny z męczeństwa patrona kaplicy są autorstwa Francesco Allegrini.
Trzecia kaplica po lewej stronie poświęcona jest świętym Róży i Rozalii, które pokazane są na anonimowym ołtarzu z początku XVI wieku.
Krypta
Krypta bazyliki leży na pierwotnym poziom podłogi kościoła. Niektóre pozostałości dekoracyjnej posadzki bazyliki są widoczne na podłodze. Znajdują się tutaj domniemane relikwie świętych Marka i Marceliana, a także część relkwii patronów bazyliki św. Kosmy i Damiana.
Kardynałowie diakoni.
Bazylika świętych Kosmy i Damiana jest jednym z kościołów tytularnych nadawanych kardynałom-diakonom ("Titulus Sanctorum Cosmae et Damiani").

</doc>
<doc id="4708755" url="https://pl.wikipedia.org/wiki?curid=4708755" title="Ibrahima Diallo (judoka)">
Ibrahima Diallo (judoka)

Ibrahima Diallo (ur. 13 października 1959) – senegalski judoka. Olimpijczyk z Los Angeles 1984, gdzie zajął dziewiętnaste miejsce w wadze lekkiej.
Uczestnik mistrzostw świata w 1983 roku.

</doc>
<doc id="4708756" url="https://pl.wikipedia.org/wiki?curid=4708756" title="Kryptonim Cicero">
Kryptonim Cicero

Kryptonim Cicero (org. "5 Fingers") – amerykański film szpiegowski z 1952 roku w reż. Josepha L. Mankiewicza. Scenariusz powstał na motywach książki Ludwiga Carla Moyzischa z 1950 roku pt. "Operation Cicero".
Opis fabuły.
Film rozpoczyna scena z parlamentu brytyjskiego. Podczas jednej z jego sesji w październiku 1950 roku, jeden z deputowanych zwraca się do ministra spraw zagranicznych rządu JKM z formalnym pytaniem, czy wydana dopiero co książka byłego niemieckiego attaché wojskowego w Turcji, opisująca działalność niemieckiego agenta na terenie ambasady brytyjskiej w tym kraju, opisuje autentyczne wydarzenia. Odpowiedź jest twierdząca, a dalsza treść filmu to retrospekcja wydarzeń jakie rozegrały się w Turcji w 1944 roku.
Wtedy to u attaché niemieckiej ambasady w Ankarze zjawia się zaufany lokaj brytyjskiego ambasadora i proponuje mu kupno fotokopii tajnych dokumentów z sejfu ambasady. Po konsultacjach z Berlinem Niemcy przystają na propozycję – agent otrzymuje kryptonim "Cicero" i za pokaźne sumy zaczyna regularnie dostarczać nazistom filmy z supertajnymi dokumentami o olbrzymim znaczeniu. "Cicero" pozyskuje dla swoich planów hrabinę Stawiską – polską arystokratkę, pozbawioną środków do życia uciekinierkę z Polski u której męża służył przed laty. Jego ostatecznym celem jest zdobycie pokaźnej sumy, pięknej hrabiny i wspólna ucieczka do Ameryki Południowej. Jednak sprytna arystokratka wyprowadza go w pole – w tajemnicy wyjeżdża do Szwajcarii zabierając wszystkie pieniądze. Wysyła również list do ambasadora brytyjskiego, demaskujący jego zdradzieckiego podwładnego. Jednak sprytny "Cicero" w porę przejmuje list i znajduje wyjście z pułapki. Za znaczną sumę pieniędzy sprzedaje Niemcom fotokopie dokumentów dotyczących lądowania aliantów w Normandii i wymykając się ścigającym go agentom obu wywiadów, przedostaje się do Ameryki Południowej. Po pewnym czasie, pędzącemu wielkopańskie życie "Cicero" składają wizytę dyrektor jego banku i szef miejscowej policji. Od nich dowiaduje się, że otrzymywane od Niemców funty szterlingi, które przywiózł ze sobą są fałszywe. Jedyną pociechą dla zdruzgotanego szpiega jest informacja, że identyczne fałszywki wykryto również w Szwajcarii.
Obsada aktorska.
i inni.
O filmie.
Osnowa.
Film oparty jest na faktach (tak też podają napisy początkowe). Dostarczyła ich autobiograficzna książka Ludwiga Carla Moyzischa – attaché wojskowego poselstwa Niemiec w Turcji podczas II wojny światowej – opublikowana w 1950 roku. Kupował on mikrofilmy tajnych dokumentów wykradzionych przez pracownika brytyjskiej ambasady w Ankarze (Elyasa Baznę), posługującego się kryptonimem "Cicero". Były to najwyższej wagi materiały dotyczące planów najważniejszych operacji strategicznych i dyplomatycznych ustaleń aliantów (m.in. operacji "Overlord"). Podobnie jak ukazano to w filmie wywiad niemiecki nie dał wiary przekazywanym informacjom, podejrzewając "Cicero" o "podwójną grę". Również wątek posłużenia się przez niemiecki wywiad sfałszowanymi banknotami funtowymi w tej sprawie jest prawdziwy, a także afera jaka wybuchała po publikacji książki Moyzischa, której kulminacyjnym momentem była interpelacja złożona w Izbie Gmin 18 października 1950 roku przez deputowanego W. S. Shepherda do sekretarza stanu Ernesta Bevina. Był to w ogóle jedyny film Mankiewicza (przede wszystkim pisarza, autora scenariuszy większości swoich filmów) bazujący na scenariuszu nie będącym wyłącznie jego autorstwa. 
W filmie, oprócz głównego bohatera, przedstawionych jest kilka autentycznych postaci (von Papen, Kaltenbrunner), jednak niektórym z nich zmieniono nazwiska na brzmiące bardziej angielsko – Elyas Bazna ("Cicero") to Ulysses Diello, a jego pracodawca sir Hughe Knatchbull-Hugessen w filmie występuje jako sir Frederic Taylor. Wątek zubożałej, polskiej hrabiny Anny Staviskiej jest fikcyjny, stworzony dla potrzeb fabuły filmu.
Odbiór i krytyka.
Film miał przeciętną oglądalność. Na 119 premier kinowych w Ameryce Północnej (USA i Kanada) w 1952 roku, uplasował się na 86 miejscu z przychodem 1 350 tys. dolarów. 
Obraz spodobał się natomiast bardzo krytykom – chwalono kunszt reżyserski Mankiewicza i wysoki poziom aktorski (zwłaszcza Jamesa Masona i Danielle Darrieux) oraz oprawę muzyczną filmu autorstwa Norberta Brodine. Po latach, kreację Masona uważano za jedną z najlepszych w jego aktorskiej karierze. Ubolewano nad werdyktem Amerykańskiej Akademii Filmowej, która w kategoriach w jakich film był nominowany, ostatecznie przyznała nagrody filmowi Cecila DeMille’a "Największe widowisko świata". Równie pochlebne recenzje film utrzymał w następnych dekadach. W rankingu popularnego, filmowego serwisu internetowego Rotten Tomatoes obraz posiada obecnie (2020) stuprocentową, najwyższą, pozytywną ocenę "czerwonych pomidorów".
Nagrody.
W 1953 roku film otrzymał dwie nominacje do nagrody Oskara – dla najlepszego reżysera i za najlepszy scenariusz adaptowany oraz nagrodę Złotego Globu za najlepszy scenariusz. W tym samym roku Mankiewicz otrzymał nominację do nagrody Amerykańskiej Gildii Reżyserów Filmowych (DGA), a Wilson nominację do nagrody Amerykańskiej Gildii Scenarzystów. Również w 1953 film był nominowany do nagrody National Board of Review (NBR) oraz otrzymał nagrodę Edgara za najlepszy scenariusz dla Wilsona i Langa
Plenery.
Filmy kręcony był w autentycznych plenerach – Stambule i Ankarze – co według krytyków dodało mu autentyczności i stało się jego dodatkowym atutem. 

</doc>
<doc id="4708758" url="https://pl.wikipedia.org/wiki?curid=4708758" title="Bazylika św. Kosmy i Damiana w Rzymie">
Bazylika św. Kosmy i Damiana w Rzymie



</doc>
<doc id="4708759" url="https://pl.wikipedia.org/wiki?curid=4708759" title="Kościół świętych Kosmy i Damiana w Rzymie">
Kościół świętych Kosmy i Damiana w Rzymie



</doc>
<doc id="4708760" url="https://pl.wikipedia.org/wiki?curid=4708760" title="Kościół św. Kosmy i Damiana w Rzymie">
Kościół św. Kosmy i Damiana w Rzymie



</doc>
<doc id="4708761" url="https://pl.wikipedia.org/wiki?curid=4708761" title="Bazylika Santi Cosma e Damiano">
Bazylika Santi Cosma e Damiano



</doc>
<doc id="4708762" url="https://pl.wikipedia.org/wiki?curid=4708762" title="Bazylika Matki Boskiej na Via Lata">
Bazylika Matki Boskiej na Via Lata



</doc>
<doc id="4708763" url="https://pl.wikipedia.org/wiki?curid=4708763" title="Ousseynou Guèye">
Ousseynou Guèye

El Hadji Ousseynou Guèye (ur. 9 października 1958) – senegalski judoka. Olimpijczyk z Los Angeles 1984, gdzie zajął czternaste miejsce w wadze półśredniej.

</doc>
<doc id="4708767" url="https://pl.wikipedia.org/wiki?curid=4708767" title="Lista polskich posłów do Parlamentu Europejskiego wielu kadencji">
Lista polskich posłów do Parlamentu Europejskiego wielu kadencji

Lista posłów do Parlamentu Europejskiego wielu kadencji – lista posłów do Parlamentu Europejskiego, którzy zostali wybrani na co najmniej 3 kadencje po 2004 roku.
Legenda.
Posłowie do Parlamentu Europejskiego według listy, z której zostali wybrani:

</doc>
<doc id="4708769" url="https://pl.wikipedia.org/wiki?curid=4708769" title="Abdul Daffé">
Abdul Daffé

Abdul Khadre Daffé (ur. 16 czerwca 1962) – senegalski judoka. Olimpijczyk z Los Angeles 1984, gdzie zajął siódme miejsce w wadze półciężkiej.
Uczestnik Pucharu Świata w 1991 roku.

</doc>
<doc id="4708774" url="https://pl.wikipedia.org/wiki?curid=4708774" title="Khalif Diouf">
Khalif Diouf

Khalif Ababacar Diouf (ur. 24 marca 1958) – senegalski judoka. Trzykrotny olimpijczyk. Zajął dziewiąte miejsce w Los Angeles 1984; trzynaste w Barcelonie 1992 i 25. w Atlancie 1996. Walczył w wadze ciężkiej.
Uczestnik mistrzostw świata w 1983 i 1995. Walczył w Pucharze Świata w 1992 i 1993. Brązowy medalista igrzysk frankofońskich w 1989. Srebrny i brązowy medalista mistrzostw Afryki w 1996 roku.

</doc>
<doc id="4708778" url="https://pl.wikipedia.org/wiki?curid=4708778" title="Lansana Coly">
Lansana Coly

Lansana Coly (ur. 15 lutego 1958) – senegalski judoka. Dwukrotny olimpijczyk. Zajął siódme miejsce w Los Angeles 1984, w kategorii open i dziewiąte w Seulu 1988 w wadze ciężkiej.
Uczestnik mistrzostw świata w 1987. Złoty i brązowy medalista wojskowych mistrzostw świata.

</doc>
<doc id="4708783" url="https://pl.wikipedia.org/wiki?curid=4708783" title="Na Polu">
Na Polu



</doc>
<doc id="4708785" url="https://pl.wikipedia.org/wiki?curid=4708785" title="Hortense Diédhiou">
Hortense Diédhiou

Hortense Diédhiou (ur. 19 sierpnia 1983) – senegalska judoczka. Czterokrotna olimpijka. Odpadła w eliminacjach w Atenach 2004 i trzynasta w Pekinie 2008 w wadze półlekkiej. Dziewiąta w Londynie 2012 i siedemnasta w Rio de Janeiro 2016, w wadze lekkiej.
Uczestniczka mistrzostw świata w 2005, 2007, 2011, 2013, 2014 i 2015. Zdobyła trzy medale na igrzyskach afrykańskich, złoty w 2007. Dziewięciokrotna medalistka mistrzostw Afryki w latach 2005 - 2015. Trzecia w Pucharze Świata w 2012. Brązowa medalistka igrzysk frankofońskich w 2005 roku.

</doc>
<doc id="4708787" url="https://pl.wikipedia.org/wiki?curid=4708787" title="W Polu">
W Polu



</doc>
<doc id="4708788" url="https://pl.wikipedia.org/wiki?curid=4708788" title="Elżbieta Olejniczak">
Elżbieta Olejniczak

Elżbieta Maria Olejniczak (ur. 1948, zm. 12 marca 2016) – polska filolog, prof. dr hab., profesor nadzwyczajny Uniwersytetu Łódzkiego.
Życiorys.
24 września 1982 obroniła pracę doktorską "Życie literackie Łodzi w okresie międzywojennym (1918-1939). Szkoła jako podstawowa instytucja kształtująca kulturę literacką miasta", 29 września 2000 habilitowała się na podstawie pracy zatytułowanej "Słuchowiska Polskiego Radia w okresie piętnastolecia (1925-1939)". 28 lipca 2014 nadano jej tytuł profesora w zakresie nauk humanistycznych.
Objęła funkcję profesora nadzwyczajnego w Katedrze Dziennikarstwa i Komunikacji Społecznej na Wydziale Filologicznego Uniwersytetu Łódzkiego.
Zmarła 12 marca 2016.

</doc>
<doc id="4708789" url="https://pl.wikipedia.org/wiki?curid=4708789" title="Pierre Sène">
Pierre Sène

Pierre Yves Fily Sène (ur. 5 kwietnia 1964) – senegalski judoka. Dwukrotny olimpijczyk. Zajął 20. miejsce w Seulu 1988 i 24. w Barcelonie 1992. Walczył w wadze półlekkiej.
Uczestnik mistrzostw świata w 1987 roku.

</doc>
<doc id="4708791" url="https://pl.wikipedia.org/wiki?curid=4708791" title="Aly Attyé">
Aly Attyé

Aly Attyé (ur. 29 stycznia 1964) – senegalski judoka. Dwukrotny olimpijczyk. Zajął 20. miejsce w Seulu 1988, w wadze półśredniej. W Barcelonie 1992 zajął 21. miejsce, w wadze średniej.
Uczestnik mistrzostw świata w 1997 i Pucharu Świata w 1991 i 1998. Brązowy medalista igrzysk afrykańskich w 1999 roku.

</doc>
<doc id="4708792" url="https://pl.wikipedia.org/wiki?curid=4708792" title="Joanna Jabłkowska">
Joanna Jabłkowska

Joanna Irena Jabłkowska – polska literaturoznawczyni, dr hab. nauk humanistycznych, profesor zwyczajny Instytutu Filologii Germańskiej i dziekan Wydziału Filologicznego Uniwersytetu Łódzkiego.
Życiorys.
Obroniła pracę doktorską, 19 marca 1993 habilitowała się na podstawie pracy zatytułowanej "Literatur ohne Hoffnung. Die Krise der Utopie in der deutschen Gegenwartsliteratur". 18 października 2002 nadano jej tytuł profesora w zakresie nauk humanistycznych. Objęła funkcję profesora zwyczajnego w Instytucie Filologii Germańskiej, oraz dziekana na Wydziale Filologicznego Uniwersytetu Łódzkiego.
Była prorektorem na Uniwersytecie Łódzkim, członkiem Zespołu Kierunków Studiów Humanistycznych Polskiej Komisji Akredytacyjnej, członkiem zarządu Stowarzyszenia Germanistów Polskich, a także kierownikiem w Katedrze Literatury i Kultury Niemiec, Austrii i Szwajcarii na Wydziale Filologicznego Uniwersytetu Łódzkiego.

</doc>
<doc id="4708821" url="https://pl.wikipedia.org/wiki?curid=4708821" title="Artur Bień">
Artur Bień

Artur Bień (ur. 1933, zm. 27 czerwca 2018) – polski specjalista budowy i eksploatacji maszyn, dr hab. inż.
Życiorys.
Obronił pracę doktorską, następnie uzyskał stopień doktora habilitowanego. Otrzymał nominację profesorską. Objął funkcję profesora w Katedrze Urządzeń Technologicznych i Ochrony Środowiska na Wydziale Inżynierii Mechanicznej i Robotyki Akademii Górniczo-Hutniczej w Krakowie.
Był docentem, a także od 1981 do 1987 piastował stanowisko prodziekana Wydziału.
Zmarł 27 czerwca 2018.

</doc>
<doc id="4708823" url="https://pl.wikipedia.org/wiki?curid=4708823" title="Wanda Wojtkiewicz-Rok">
Wanda Wojtkiewicz-Rok

Wanda Wojtkiewicz-Rok (zm. 9 lipca 2018) – polska historyk, prof. dr hab.
Życiorys.
Absolwentka Uniwersytetu Wrocławskiego. Obroniła pracę doktorską, 23 czerwca 1997 habilitowała się na podstawie pracy zatytułowanej "Rola Wydziału Lekarskiego Uniwersytetu Jana Kazimierza w kształtowaniu polskiego modelu nauczania medycyny. Studia medyczne UJK w latach 1920–1939". 17 lipca 2013 nadano jej tytuł profesora w zakresie nauk humanistycznych.
Pracowała na stanowisku profesora w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego. Objęła funkcję profesora nadzwyczajnego, w latach 2000–2013 pełniła funkcję kierownika w Zakładzie Humanistycznych Nauk Lekarskich na Wydziale Lekarskim Uniwersytetu Medycznego im. Piastów Śląskich we Wrocławiu, a także była wiceprezesem Polskiego Towarzystwa Historii Medycyny i Farmacji.
Zmarła 9 lipca 2018, pochowana na cmentarzu parafialnym w Sokołowcu.
Odznaczona Złotym Krzyżem Zasługi (2001).

</doc>
<doc id="4708828" url="https://pl.wikipedia.org/wiki?curid=4708828" title="Długi Wierch (Kotliny)">
Długi Wierch (Kotliny)

Długi Wierch () – część północno-wschodniego grzbietu Bujaczego Wierchu w słowackich Tatrach Bielskich. Zaczyna się na wysokości około 1600 m n.p.m., w miejscu, w którym grań Margicy rozgałęzia się na dwa ramiona; orograficznie lewe to Kardoliński Grzbiet, prawe to Długi Wierch.
Długi Wierch ma długość około 2 km i brak na nim jakichkolwiek kopek czy przełączek. Opada w kierunku wschodnim i kończy się w Kotlinach na wysokości około 790 m. Oddziela Dolinę Suchą od Doliny Czarnej. W zbocza opadające do Doliny Suchej wcina się Lapisdurowy Żleb. Kilka żlebów wcina się także w zbocza opadające do Doliny Czarnej. Długi Wierch jest całkowicie porośnięty lasem. Na stokach opadających do Doliny Suchej jest to głównie las modrzewiowy. W grani od strony tej doliny znajdują się ścianki o wysokości do 20 m. Najwyższa z nich jest Lapisdurowa Kazalnica. Ścianki te porastają przeważnie sosny.
Od Drogi Wolności grzbietem Długiego Wierchu prowadzi nieznakowana ścieżka. Jest to jedna z dróg wyjściowych na Bujaczy Wierch. Kilka ścieżek jest także na jego stokach opadających do Doliny Suchej. Jedna z nich to Dookólna Perć. Cały grzbiet znajduje się na obszarze TANAP-u, a jego południowa część (zbocza Doliny Suchej) są objęte dodatkową ochroną (obszar ochrony ścisłej).

</doc>
<doc id="4708832" url="https://pl.wikipedia.org/wiki?curid=4708832" title="Piłka siatkowa na Światowych Wojskowych Igrzyskach Sportowych 2003">
Piłka siatkowa na Światowych Wojskowych Igrzyskach Sportowych 2003

Piłka siatkowa na 3. Światowych Wojskowych Igrzyskach Sportowych – zawody, które odbywały się we włoskiej Katanii w dniach 4–10 grudnia 2003 roku podczas światowych igrzysk wojskowych.
Zawody były równocześnie traktowane jako XXV Wojskowe Mistrzostwa Świata w siatkówce.
Uczestnicy.
Do zawodów zgłoszonych zostało 16 reprezentacji narodowych "(228 zawodników w tym 156 mężczyzn i 72 kobiet)", ostatecznie w turnieju kobiet i mężczyzn wzięło udział 15 reprezentacji nrodowych. 
 * (6 drużyn) , , , , , 
 * (13 drużyn) , , , , , , , , , , , , 

</doc>
<doc id="4708833" url="https://pl.wikipedia.org/wiki?curid=4708833" title="Tomorrow X Together">
Tomorrow X Together



</doc>
<doc id="4708836" url="https://pl.wikipedia.org/wiki?curid=4708836" title="Pniewo (gmina Zawidz)">
Pniewo (gmina Zawidz)



</doc>
<doc id="4708837" url="https://pl.wikipedia.org/wiki?curid=4708837" title="Majki (powiat sierpecki)">
Majki (powiat sierpecki)



</doc>
<doc id="4708838" url="https://pl.wikipedia.org/wiki?curid=4708838" title="I Do Me">
I Do Me

I Do Me – singel Malou Prytz, wydany 23 lutego 2019 i promujący debiutancki minialbum wokalistki "Enter". Utwór napisali i skomponowali Isa Tengblad, Elvira Anderfjärd, Fanny Arnesson oraz Adéle Cechal. Singel dotarł do 10. miejsca na oficjalnej szwedzkiej liście sprzedaży.
Premiera teledysku do piosenki odbyła się 13 marca 2019, a wyreżyserowali go Love Örterström oraz Erik Essén.
Utwór brał udział w Melodifestivalen 2019, w którym zajął 12. miejsce.

</doc>
<doc id="4708843" url="https://pl.wikipedia.org/wiki?curid=4708843" title="Marcin Urbanke">
Marcin Urbanke

Marcin Urbanke (ur. 1992) – polski aktor telewizyjny i teatralny.
Kariera.
Na ekranie zadebiutował w 2016 roku, grając Ariela w serialu TVN pt. "Druga szansa". Aktualnie gra Tadeusza Boruckiego w serialu TVP2 pt. "Na dobre i na złe" oraz w serialu "48h. Zaginieni".
Filmografia.
Teatr.
Emisja Gliniarzy na TVP2

</doc>
<doc id="4708845" url="https://pl.wikipedia.org/wiki?curid=4708845" title="Czarny Wierch (Kotliny)">
Czarny Wierch (Kotliny)

Czarny Wierch (, 1054 m) – reglowe wzgórze na północnych zboczach słowackich Tatr Bielskich. Stanowi zakończenie długiej południowo-wschodniej grani Bujaczego Wierchu. W grani tej kolejno znajdują się: Margica, Kardoliński Grzbiet, Kardolińska Przełęcz i Czarny Wierch.
Północne stoki Czarnego Wierchu opadają stromo do najniższej części Doliny za Tokarnią. Stoki południowe opadają do Doliny Czarnej, wschodnie do Kotlin oddzielających Tatry od Magury Spiskiej. U podnóży zboczy wschodnich znajduje się niewielkie osiedle Kardolin. Dawno temu eksploatowano tutaj kamienie, obecnie w Kardolinie znajduje się leśniczówka, hodowla koni i przystanek autobusowy. Przez Kardolin przebiega Droga Wolności. 
Szczyt Czarnego Wierchu to rozległa i długa grań łagodnie opadająca do Kardolińskiej Przełęczy, od południowej strony ograniczona modrzewiowym lasem. Z Kardolińskiej Przełęczy przez szczytową łąkę Czarnego Wierchu prowadzi słabo widoczna ścieżka. Ścieżki znajdują się także w porośniętych lasem zboczach Czarnego Wierchu.

</doc>
<doc id="4708850" url="https://pl.wikipedia.org/wiki?curid=4708850" title="Taco (sałatka)">
Taco (sałatka)

Sałatka Taco – danie kuchni teksańsko-meksykańskiej (Tex-Mex), które łączy w sobie elementy taco i sałatki owocowo-warzywnej. Powstało w Teksasie w latach 60. XX wieku.
Składniki.
Sałatka jest serwowana na tortilli z mąki kukurydzianej (możliwe jest użycie tortilli przygotowywanych w inny sposób) ułożonej w formie skorupki (miseczki), do której wkłada się rozdrobnioną sałatę lodową, posiekane pomidory, tarty cheddar, kwaśną śmietanę, sos guacamole i salsę. Do sałatki dodaje się mielone mięso wołowe (taco), pikantne mięso drobiowe, w wersji wegetariańskiej mięso zastępuje się ryżem i/lub fasolą.

</doc>
<doc id="4708855" url="https://pl.wikipedia.org/wiki?curid=4708855" title="Kardolińska Przełęcz">
Kardolińska Przełęcz

 Kardolińska Przełęcz (, ok. 970 m) – rozległe i głęboko wcięte siodło w północno-wschodnim grzbiecie Bujaczego Wierchu (1960 m) w słowackich Tatrach Bielskich. Znajduje się w dolnej części Kardolińskiego Grzbietu między Kardolińskim Wierchem a Czarnym Wierchem (1054 m). 
Rejon przełęczy jest trawiasty. Północne stoki przełęczy opadają do Doliny za Tokarnią, południowo-wschodnie do Doliny Czarnej. Trawiasta łąka od przełęczy wznosi się grzbietem Czarnego Wierchu aż na jego szczyt. Rejon przełęczy to ważny węzeł komunikacyjny – z przełęczy wychodzi aż 6 ścieżek. Nie są to jednak szlaki turystyczne, ale ścieżki drwali i myśliwych. Obszar ten znajduje się w granicach TANAP-u, ale jak pisze Władysław Cywiński prowadzony w nim jest intensywny wyrąb lasu i myślistwo – świadczy o tym m.in. stopień wydeptania ścieżek, ich przebieg i drogi rozjeżdżone przez traktory.
Nazwa przełęczy jest autorstwa Władysława Cywińskiego. 

</doc>
<doc id="4708858" url="https://pl.wikipedia.org/wiki?curid=4708858" title="Biblioteka regionalna w Karwinie">
Biblioteka regionalna w Karwinie

Biblioteka regionalna w Karwinie – biblioteka działająca na terenie miasta Karwina w Czechach. Od 1974 roku działa jako filia Oddział Literatury Polskiej.
Historia biblioteki.
Biblioteka powstała w 1923 roku na podstawie ustawy o bibliotekach miejskich ("Zákon ze dne 22. července 1919 o veřejných knihovnách obecních"). Ponieważ zgodnie z ustawą każda gmina miała obowiązek założyć bibliotekę 28 kwietnia 1923 roku zostało zwołane we Frysztacie zebranie komitetów bibliotecznych trzech narodowości (Czechów, Polaków, Niemców) aby omówić problemy finansowe, prawne i personalne. Prawdopodobnie wszystkie trzy biblioteki rozpoczęły działalność w jednym budynku, w "Panském Hotelu", który później zmienił nazwę na "Hotel Baník." Po 1928 roku każda z bibliotek działała samodzielnie, często zmieniając lokalizację. 
Rozwój bibliotek został przerwany podczas II wojny światowej. Biblioteki zostały ponownie otwarte 4 czerwca 1945 roku pod kierownictwem nauczyciela Jana Rohla i Jana Jelínka. W latach 1950–1992 biblioteka nosiła nazwę Biblioteka Powiatowa w Karwinie, natomiast od 1 maja 1992 roku jej nazwa została zmieniona na Bibliotekę Regionalną w Karwinie. 
Filie biblioteki.
Biblioteka ma 8 oddziałów. Wśród nich znajdują się centra informacji, Oddział muzyczny i Oddział Literatury Polskiej.
Oddział Literatury Polskiej w Karwinie-Frysztacie.
Filia mieści się przy ulicy Masarykovo nám. 9/7. Powstała w 1974 roku. Ze zbiorów korzystają mieszkańcy Karwiny, studenci polonistyki z Ostrawy, Olomuńca i Brna oraz inne biblioteki z Czech w ramach wypożyczeń międzybibliotecznych. Księgozbiór w 2004 roku liczył 16 000 woluminów literatury naukowej, popularnonaukowej oraz beletrystycznej dla dorosłych, dzieci i młodzieży. Gromadzone są i udostępniane również polskie czasopisma. Większość zbiorów pochodzi z lat 60., 70. i 80. XX wieku, ale zbiory są systematycznie uzupełniane. Biblioteka korzysta z programu bibliotecznego DAWINCI i jej katalog jest dostępny na stronie biblioteki głównej.
Biblioteka prowadzi działalność kulturalno-edukacyjną szczególnie dla polskich szkół podstawowych w całym regionie. Organizuje spotkania ze znanymi współczesnymi pisarzami, wieczory literackie i konkursy czytelnicze.

</doc>
<doc id="4708859" url="https://pl.wikipedia.org/wiki?curid=4708859" title="Andrzej Niedoba">
Andrzej Niedoba

Andrzej Niedoba (ur. 30 października 1940 w Cieszynie, zm. 25 listopada 2020) – polski pisarz, publicysta, autor reportaży i sztuk teatralnych.
Życiorys.
Syn Adama Niedoby i Janiny, bratanek Władysława Niedoby, zaolziańskiego „Jury spod Grónia”. Ukończył polską szkołę podstawową w Jabłonkowie, liceum ogólnokształcące w Wiśle w 1957 roku i polonistykę na Uniwersytecie Jagiellońskim w Krakowie w 1963 roku.
Po ukończeniu studiów pracował jako dziennikarz i spiker Telewizji Katowice w Krakowie a później w Katowicach. Pisał również artykuły publicystyczne i reportaże, pracował w jedenastu śląskich i zaolziańskich redakcjach. Pod koniec lat 60. XX wieku stworzył wraz ze swoim ojcem nieoficjalny hymn górali beskidzkich „Szumi jawor, szumi”. W 1978 roku debiutował jako dramaturg sztuką „Skoczek” w Teatrze Polskim w Bielsku-Białej. Wydał zbiory reportaży, jest autorem dramatów. Sztuka „Kim pani jest?” była pokazywana w Teatrze Telewizji, a zagrały w niej Krystyna Janda i Mirosława Dubrawska. Na szczególną uwagę zasługuje dramat „Rajska jabłonka”, który otrzymał I nagrodę w konkursie ogłoszonym przez miesięcznik teatralny „Dialog” w 1985 roku. Napisany gwarą utwór ze względu na poruszaną tematykę nie mógł zaistnieć na deskach teatralnych w latach 80. „Rajska jabłonka” miała swoją prapremierę dopiero w 2016 roku z okazji jubileuszu 65-lecia Sceny Polskiej Teatru Cieszyńskiego w Czeskim Cieszynie. 
Pochowany jest na cmentarzu ewangelickim „Na Groniczku” w Wiśle. 

</doc>
<doc id="4708861" url="https://pl.wikipedia.org/wiki?curid=4708861" title="Kardoliński Wierch">
Kardoliński Wierch

Kardoliński Wierch (, 1054 m) – mało wybitne wzniesienie w Kardolińskim Grzbiecie na północnych stokach słowackich Tatr Bielskich. Grzbiet ten odbiega na północny wschód od Bujaczego Wierchu i kolejno znajdują się w nim: Kardolińska Przełęcz Wyżnia (ok. 1100 m), Kardoliński Wierch (ok. 1127 m), Kardolińska Przełęcz (ok. 970 m) i Czarny Wierch (1054 m).
Północno-zachodnie stoki Kardolińskiego Wierchu opadają do Kardolińskiego Żlebu, południowe do Doliny Czarnej. Jest całkowicie porośnięty lasem. Jego zboczami prowadzą dwie ścieżki, obydwie jednak omijają szczyt. Jak pisze Władysław Cywiński jest to typowe dla ścieżek i dróg, które nie są przeznaczone dla ruchu turystycznego, lecz dla drwali i myśliwych.
Nazwa szczytu jest autorstwa Władysława Cywińskiego. 

</doc>
<doc id="4708870" url="https://pl.wikipedia.org/wiki?curid=4708870" title="Kardolińska Przełęcz Wyżnia">
Kardolińska Przełęcz Wyżnia

 Kardolińska Przełęcz Wyżnia (, ok. 1100 m) – przełęcz w północno-wschodnim grzbiecie Bujaczego Wierchu w słowackich Tatrach Bielskich. Znajduje się w środkowej części Kardolińskiego Grzbietu między Bujaczym Wierchem (1960 m) a Kardolińskim Wierchem (ok. 1127 m). 
Rejon przełęczy porasta las. Północno-zachodnie stoki przełęczy opadają do Kardolińskiego Żlebu, południowe do Doliny Czarnej. Obydwa są średnio strome z gęstym lasem. Przez przełęcz prowadzą dwie ścieżki.
Nazwa przełęczy jest autorstwa Władysława Cywińskiego. 

</doc>
<doc id="4708871" url="https://pl.wikipedia.org/wiki?curid=4708871" title="Piłka siatkowa na Światowych Wojskowych Igrzyskach Sportowych 2003 – turniej halowy mężczyzn">
Piłka siatkowa na Światowych Wojskowych Igrzyskach Sportowych 2003 – turniej halowy mężczyzn

Turniej piłki siatkowej mężczyzn na 3. Światowych Wojskowych Igrzyskach Sportowych, który odbył się we włoskiej Katanii w dniach 4–10 grudnia 2003 roku podczas światowych igrzysk wojskowych.
Zawody były równocześnie traktowane jako XXV Wojskowe Mistrzostwa Świata w siatkówce.
Uczestnicy.
Do zawodów zgłoszonych zostało 13 reprezentacji narodowych "(156 zawodników)". 
System rozgrywek.
Faza grupowa.
W turnieju brało udział łącznie trzynaście męskich reprezentacji, które zostało podzielone na cztery grupy "(A, B, C, D)". Każda drużyna grała ze wszystkimi innymi drużynami w grupie tzw systemem kołowym (tj. każdy z każdym, po jednym meczu). Dwie pierwsze z każdej grupy awansowały do półfinałów. Przegrani grali w turnieju pocieszenia o miejsca 9-13.
Faza półfinałowa.
Do rywalizacji przystąpiło 8 drużyn wyłonionych w fazie grupowej, które zostały podzielone na dwie grupy "(1., 2.)". W każdej z nich zmagania toczyły się systemem kołowym (tj. każdy z każdym, po jednym meczu). Zmagania w grupach toczyły się o tzw rozstawienie w fazie pucharowej. Od tej fazy pojedynki przeprowadzone były systemem pucharowym. Zwycięzcy grup grali o złoty medal, z drugich miejsc o medal brązowy, z trzecich o miejsce piąte, itd.
W turnieju pocieszenia grano o miejsca 9–13 w jednej grupie systemem kołowym. O kolejności miejsc decydowała: 1. liczba zdobytych punktów; 2. wygrany mecz bezpośredni.
Faza półfinałowa.
Mecze o rozstawienie drużyn 1–8.
Zwycięzcy grup (1., 2.) grali o złoty medal, z drugich miejsc o medal brązowy, z trzecich o 5. miejsce itd.

</doc>
<doc id="4708875" url="https://pl.wikipedia.org/wiki?curid=4708875" title="Stadnina koni Ever Dream, z.s.">
Stadnina koni Ever Dream, z.s.

Stadnina Koni Ever Dream z.s. – położona jest w województwie morawsko-śląskim na wschodzie Republiki Czeskiej, w dolinie rzeczki Tyrki, około 9 km od Trzyńca, 18 km od Cieszyna i 52 km od Ostrawy. Stadnina leży w dolinie Tyry w Beskidach w Obszarze Chronionego Krajobrazu Czerniawina (góry Ostry, Jaworowy, Kamienity), wśród zalesionych łąk i pastwisk.
Historia i działalność.
Stadnina koni Ever Dream założona została w 2010 roku, w ramach działalności sportowej i rekreacyjnej w Trzyńcu. Od samego początku stadnina zajmowała się hodowlą czeskiego sportowego kucyka, który jest do 148 cm wysokości i jest wykorzystywany wszechstronnie. W dalszym ciągu, podstawowym zadaniem stadniny jest rozwój sportu jeździeckiego w tym kraju i treningi dla młodzieży zainteresowanych tym sportem. Dla miasta Trzyńca również konie ze stadniny uczęszczają na różnych imprezach dla dzieci jako atrakcja – dni dziecka, festyny itp. Bierze się udział w zawodach sportowych, biegach myśliwskich i pokazach. Wyniki osiągnięte w ciągu 10 lat działalności potwierdzają dobrze wytrenowane konie i obecność dobrych jeźdźców.
Sport.
Do największych sukcesów Stadniny Ever Dream, od roku założenia po rok 2019, zaliczane jest dwukrotne zwycięstwo „Vitality poháru” w skokach przez przeszkody (parkur), w sąsiedniej miejscowości Bystrzycy. Od roku 2017 wiodącą dyscypliną jest najtrudniejsza dyscyplina jeździecka – wszechstronny konkurs konia jeździeckiego. Koniom i jeźdźcom udało się uczestniczyć w zawodach, które odbywały się na prestiżowych stadninach w RC, np. w Pardubicach, Loszticach (koło Ołomuńca), Brnie... W kategorii juniorów do 18 lat, udało się zdobyć tytuł „Vicemistra Severomoravské oblasti juniorů ve všestrannosti” w Loszticach. Wszystkie zawody są przeciw wielkim (dużym) koniom (nad 148 cm wysokości).
Hodowla.
W stadninie tej hoduje się czeskie kucyki sportowe. Tutejsze konie przeznaczone są do celów sportowych. O jakości hodowli mogą świadczyć liczne nagrody i tytuły championa przyznane koniom.

</doc>
<doc id="4708879" url="https://pl.wikipedia.org/wiki?curid=4708879" title="Felicjan Maryński">
Felicjan Maryński

Felicjan Maryński (ur. 27 maja 1892 we Wrześni, zm. 19 maja 1920 w Lipsku nad Berezyną) – kapitan Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Leopolda (kupca) i Juliany z domu Janickiej.
Pobierał naukę w gimnazjum, a w czasie jej trwania należał do tajnych organizacji. Następnie rozpoczął studia w Monachium. W latach 1914–1918 służył w armii Cesarstwa Niemieckiego, w której został mianowany podporucznikiem. Od listopada 1918 roku był członkiem Polskiej Organizacji Wojskowej Zaboru Pruskiego. Uczestnik powstania wielkopolskiego – organizator oddziałów piechoty w Poznaniu, brał udział w walkach pod Szubinem i Zbąszyniem. Za wykazane w tych bitwach męstwo odznaczony został Krzyżem Srebrnym Orderu Virtuti Militari (co zostało potwierdzone dekretem Wodza Naczelnego marszałka Józefa Piłsudskiego L.11434 z dnia 3 lutego 1922 r., opublikowanym w Dzienniku Personalnym Ministerstwa Spraw Wojskowych Nr 2 z dnia 18 lutego 1922 roku).
Uczestnik odsieczy Lwowa (po której został awansowany do rangi porucznika), a następnie wojny polsko-bolszewickiej – na stanowisku dowódcy I batalionu 67 pułku piechoty. W międzyczasie awansowany do stopnia kapitana. Ciężko ranny w dniu 19 maja 1920 roku pod Lipskiem nad Berezyną, popełnił samobójstwo chcąc uniknąć radzieckiej niewoli.
Zarządzeniem prezydenta Rzeczypospolitej Ignacego Mościckiego z dnia 20 lipca 1932 roku został, za pracę w dziele odzyskania niepodległości, odznaczony pośmiertnie Krzyżem Niepodległości z Mieczami.

</doc>
<doc id="4708883" url="https://pl.wikipedia.org/wiki?curid=4708883" title="Chór dziecięcy Trallala">
Chór dziecięcy Trallala

Chór dziecięcy Trallala – polski zespół chóralny dziecięcy w Czeskim Cieszynie.
Charakterystyka.
Chór powstał w 2004 roku przy Polskiej Szkole Podstawowej z Polskim Językiem Nauczania w Czeskim Cieszynie. Założycielką, dyrygentką i kierowniczką artystyczną jest Beata Brzóska. Chórzystami są uczniowie szkoły podstawowej klas 6-9. Nieoficjalnie dołączają także studenci szkół średnich, którzy nie mają 18 lat. Śpiewacy dobrze posługują się językiem polskim i czeskim. Występują również z akompaniamentem fortepianu. Akompaniatorami byli m.in. Andrzej Molin i Marta Wierzgoń. Chór jest członkiem stowarzyszenia Cantantes. W czasie swojej działalności chór odwiedził następujące państwa: Luksemburg, Belgia, Litwa, Polska, Włochy, Bułgaria, Macedonia.
Chór ma w repertuarze różne gatunki muzyczne:
Utwory wykonywane są w językach: polski, czeski, zulu, hiszpański, łaciński, angielski. W 2019 nagrał płytę z Zespołem Muzyki Dawnej z Tychów.
Konkursy i koncerty.
Chór bierze udział w konkursach w Czechach i zagranicą. Są to m.in.: „Świąteczne akordy” ("Vánoční akordy") w OstrawieOstrawa, w Czechach; „Przegląd chórów szkolnych w Orłowej” ("Krajská přehlídka dětských pěveckých sborů v Orlové") oraz Przegląd chórów w Uniczowie (Uničov).
Corocznie organizowane są koncerty pt. „Małe jesienne do re mi”, na które zapraszani są goście: chóry z Czech i Polski. Na jednym z tych koncertów zaśpiewał także barytonista Klemens Słowioczek. W 2019 roku chór wystąpił w Konsulacie Generalnym RP w Ostrawie.
Historia i osiągnięcia.
2008 – złoty medal i zwycięstwo w kategorii sakralnej na Międzynarodowym Festiwalu „Mundi Cantant „ Ołomuniec
2008 – I miejsce w Ogólnopolskim Konkursie Piosenki Ludowej „Śląskie Śpiewanie”
2008 – 2013 – czterokrotnie złota wstęga oraz specjalne nagrody – Konkurs Chórów Dziecięcych „Vánoční akordy” Ostrawa
2008 – 2013 – złote wstęgi w Regionalnym Przeglądzie Chórów Dziecięcych w Orłowej
2010 – III nagroda w 32 Międzynarodowym Majowym Konkursie Chórów im. G.Dimitrowa w Warnie – Bułgaria
2012 – I miejsce w European Music Festival for Young People Belgii
2013 – I miejsce na Międzynarodowym Festiwalu Chóralnym w Macedonii (Ohrid)
2014 – III nagroda na 35 Międzynarodowym Majowym Konkursie Chórów im. G.Dimitrowa w Warnie – Bułgaria
2015 – I miejsce w kategorii chórów dziecięcych oraz III nagroda w konkursie Grand Prix na Festiwalu Queen of Adriatic Sea w Cattolice
2016 – Złote pasmo na I Festiwalu Młodych w Gdańsku
2017 – Złote pasmo na festiwalu Cantate Domino w Kaunas na Litwie
2018 – Srebrne pasmo na Kaunas Cantat na Litwie
2019 – Złote pasmo na konkursie Queen of Adriatic Sea
Repertuar w roku 2010.
Muzyka dawna – świecka i ludowa
Hej święty Janie – staropolska pieśń ludowa
Zostań z Bogiem – staropolska pieśń ludowa
Oj, chmielu, chmielu – staropolska pieśń ludowa
Tryumfuj wierny poddany
Cum decore – T.Susato
Muzyka dawna – sakralnaI ziemia i cokolwiek- anonim
Krolu niebieski – anonim
In dulci jubilo – anonim
Domine, Domine – D. Gallo
Dulcis Christe – M. Grancini
Muzyka sakralna wiek XVIII-XX
Alleluja sing – spiritual
For the beauty of the world – J. Rutter
Ipharadisi traditional
Siyahambah traditional
Oto są baranki młode – J. Gałuszka
"Polski repertuar dziecięcy"
Ptasie plotki – H.M. Górecki
Muchy samochwały – Paweł Kaleta
Dzikie wino – Józef Świder
W mojem ogródeczku – T. Szeligowski
U jezioreczka – M. Dziewulska
Cieszyńskie pieśni ludowe – ar. Beata Brzóska
Za dźwiyrzami
U naszego jeziora
Kołomajki
Przyleciała kukułeczka
Ej, hoja, hoja
Czeski repertuar dziecięcy
A když vy mě má panenko – M.Raichl
Tancuj, tancuj, vykrúcaj – M.Raichl
Po dolíně tichý větr povívá – M.Raichl
Čáp sedí pod dubem – Z. Lukáš
Milá moja – AL. Moyzes

</doc>
<doc id="4708884" url="https://pl.wikipedia.org/wiki?curid=4708884" title="Piłka siatkowa na Światowych Wojskowych Igrzyskach Sportowych 2003 – turniej halowy kobiet">
Piłka siatkowa na Światowych Wojskowych Igrzyskach Sportowych 2003 – turniej halowy kobiet

Turniej piłki siatkowej kobiet na 3. Światowych Wojskowych Igrzyskach Sportowych, który odbył się we włoskiej Katanii w dniach 4–10 grudnia 2003 roku podczas światowych igrzysk wojskowych.
Uczestniczki.
Do zawodów zgłoszonych zostało 8 reprezentacji narodowych "(72 zawodniczek)", ostatecznie w turnieju wzięło udział 6 drużyn "(nie wystartowała Belgia i Cypr)". 
Faza grupowa.
Zasady ustalania kolejności: 
Punktacja: zwycięstwo - 2 pkt; porażka - 1 pkt
Faza finałowa.
Mecz o złoty medal.
 Katania
Mecz o brązowy medal.
 Katania
Mecz o 5. miejsce.
 Katania
Klasyfikacja końcowa.
"Źródło:".

</doc>
<doc id="4708890" url="https://pl.wikipedia.org/wiki?curid=4708890" title="Jan Minor Biechowski">
Jan Minor Biechowski

Jan Minor Biechowski z Biechowa herbu Ogończyk (zm. w 1519 roku) – podsędek krakowski w latach 1505-1519, starosta bodzentyński w latach 1495-1509, pisarz królewski w latach 1492-1496.
Student Uniwersytetu Krakowskiego w 1458 roku.
Poseł na sejm radomski 1505 roku i sejm piotrkowski 1510 roku, na sejm piotrkowski 1512 roku z województwa krakowskiego.

</doc>
<doc id="4708892" url="https://pl.wikipedia.org/wiki?curid=4708892" title="Rajd Dolnośląski 1962">
Rajd Dolnośląski 1962

6. Rajd Dolnośląski – 6. edycja Rajdu Dolnośląskiego. Był to rajd samochodowy rozgrywany od 18 do 20 maja 1962 roku o współczynniku 7. Była to druga runda Rajdowych Samochodowych Mistrzostw Polski w roku 1962. Rajd został rozegrany na nawierzchni asfaltowej. Miał charakter zjazdu gwiaździstego do Wrocławia. Zwycięzcą został Sobiesław Zasada.

</doc>
<doc id="4708900" url="https://pl.wikipedia.org/wiki?curid=4708900" title="Tadeusz Brudnik">
Tadeusz Brudnik

Tadeusz Brudnik (ur. 30 sierpnia 1896 w Niepołomicach, zm. 8 grudnia 1956 w Niepołomicach) – starszy sierżant Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 30 sierpnia 1896 w Niepołomicach, w rodzinie Andrzeja i Marii z Fitowskich. Absolwent szkoły ludowej i kursów kupieckich. Członek Drużyn Strzeleckich i Towarzystwa Gimnastycznego „Sokół”.
W 1914 wstąpił do Legionów Polskich, początkowo do 6 kompanii 2 pułku piechoty, a później, na własną prośbę, przeniesiony do 3 pułku piechoty. W lutym 1918 przydzielony został do Korpusu Posiłkowego, wkrótce jednak internowany na Węgrzech. 10 kwietnia 1918 został wcielony do c. i k. Pułku Piechoty Nr 45 i wysłany na front włoski, gdzie przebywał do 25 października 1918.
W grudniu 1918 wstąpił do odrodzonego Wojska Polskiego i otrzymał przydział do 15 pułku piechoty „Wilków”. Tam ukończył kurs podoficerski, mianowany został sierżantem i wyznaczony na stanowisko szefa kompanii szkolnej. W wojnie polsko bolszewickiej walczył w składzie 9 kompanii 15 pułku piechoty. W sierpniu 1920 "wraz z 15 ludźmi pod Piszczą powstrzymał siedem ataków przeciwnika. Pod Nasielskiem skutecznie obszedł skrzydło nieprzyjaciela, zmuszając go do wycofania się. 5 września wyróżnił się w ataku na Stefanowicze". Za bohaterstwo w walce odznaczony został Krzyżem Srebrnym Orderu Virtuti Militari i awansowany na starszego sierżanta.
Po zakończeniu działań wojennych pozostał w zawodowej służbie wojskowej, a po sześciu latach, ze względu na stan zdrowia, zwolniony został z wojska. Pracował jako pracownik kontraktowy z XIV grupą uposażenia w 2 dywizjonie pociągów pancernych w Niepołomicach, w charakterze stróża strzelnicy. Był osobą niedowidzącą. Zmarł w Niepołomicach i tam został pochowany.
Był żonaty z Wandą Szczęsną, z którą miał syna Tadeusza (ur. 21 grudnia 1921).

</doc>
<doc id="4708901" url="https://pl.wikipedia.org/wiki?curid=4708901" title="Adam Franciszek Lubomirski">
Adam Franciszek Lubomirski

Adam Franciszek Lubomirski, książę herbu Drużyna (ur. 4 grudnia 1852 we Lwowie, zm. 22 listopada 1893 w Miżyńcu) – ziemianin, ordynat rozwadowski, poseł na galicyjski Sejm Krajowy, działacz gospodarczy
Ziemianin, od 1873 trzeci ordynat na Rozwadowie, następcą był jego brat Hieronim Adam. Był także właściciele dóbr Niżyńce i Gdeszyce i Niżankowice (pow. przemyski) oraz Czerwonogrodu z Księżyną i Czerczem w pow. zaleszczyckim.Członek Wydziału Powiatowego w Przemyślu (1884-1891, 1893) Galicyjskiego Towarzystwa Kredytowego Ziemskiego. Członek i działacz Galicyjskiego Towarzystwa Gospodarskiego, członek (1884-1893) i prezes (1887-1891, 1893) oddziału przemysko-mościsko-jaworosko-bireckiego GTG oraz członek oddziału stryjsko-żydaczowsko-drohobyckiego GTG (1893) Członek Komitetu GTG (15 czerwca 1892 – 13 czerwca 1893).
Członek Rady Powiatowej wybrany z grupy gmin wiejskich (1880-1891, 1893) i zastępca członka (1880-1883) i członek (1884-1891, 1893) Wydziału Powiatowego w Przemyślu. Członek Okręgowej Rady Szkolnej w Przemyślu (1893). W 1889 wybrany posłem do galicyjskiego Sejmu Krajowego w kurii I z okręgu wyborczego przemyskiego. Zrezygnował w listopadzie 1889 a w jego miejsce wybrano w grudniu 1889 Włodzimierza Kozłowskiego.
Rodzina i życie prywatne.
Urodził się w rodzinie ziemiańskiej, syn Adama (1812-1873) i Karoliny Eweliny z Ponińskich (1818-1890). Miał rodzeństwo, siostry: Wandę Marię (1841-1910) żonę Stanisława Michała Lubomirskiego (1838-1918), Marię (ur. ok. 1850) oraz braci: Jerzego Kaliksta (ur. 1843), Hieronima Adama (1844-1905) i Henryka (ur. ok. 1850). Ożeniony w 1881 z Marią Wandą z Zamoyskich (1862-1945). Mieli córki : Jadwigę Ewę (1889-1962) żonę Ludwika Świeżawskiego (1880-1964), Annę Marię (1891-1942) żonę Jerzego Ignacego Lubomirskiego (1882-1945), Zofię Marię (1893-1981) żonę Konstantego Gabriela Przeździeckiego (1879-1966).

</doc>
<doc id="4708909" url="https://pl.wikipedia.org/wiki?curid=4708909" title="Iwan Bakanow">
Iwan Bakanow

Iwan Gennadijowycz Bakanow (; ur. 2 maja 1975 w Krzywym Rogu) – ukraiński polityk i przedsiębiorca, szef Służby Bezpieczeństwa Ukrainy w latach 2019–2022; członek Rady Bezpieczeństwa Narodowego i Obrony (od 28 maja 2019 r.), pierwszy zastępca szefa Służby Bezpieczeństwa Ukrainy i szef Głównej Dyrekcji ds. Zwalczania Korupcji i Przestępczości Zorganizowanej Służby Bezpieczeństwa Ukrainy (maj – sierpień 2019).
Życiorys.
W 1997 r.ukończył studia na Kijowskim Narodowym Uniwersytecie Ekonomicznym. Drugie wykształcenie otrzymał w Kijowskiej Akademii Pracy Stosunków Społecznych i Turystyki.
Był kierownikiem przedsiębiorstwa producenckiego Studio „Kwartał 95” od stycznia 2013 roku. Przewodniczący partii Sługa Ludu od 2 grudnia 2017 do 27 maja 2019 roku.
Był uczestnikiem ekipy Wołodymyra Zełenskiego podczas kampanii prezydenckiej w 2019 roku i jego wieloletnim przyjacielem.
Powołanie do SBU.
22 maja 2019 roku Dekretem prezydenta Ukrainy został mianowany pierwszym zastępcą szefa Służby Bezpieczeństwa Ukrainy – szefem Głównej Dyrekcji ds. Zwalczania Korupcji i Przestępczości Zorganizowanej Służby Bezpieczeństwa Ukrainy.
Członek Rady Bezpieczeństwa Narodowego i Obrony (od 28 maja 2019 roku). Członek Narodowej Rady Polityki Antykorupcyjnej przy Prezydencie Ukrainy (od 17 lipca 2019).
Po rezygnacji Wasyla Hrycaka został Szefem Służby Bezpieczeństwa Ukrainy (od 29 sierpnia 2019 do 19 lipca 2022). Rada Najwyższa 9. kadencji powołała Iwana Bakanowa na szefa Służby Bezpieczeństwa Ukrainy.
"Mówiąc o zreformowaniu całej SBU, myślę, że zajmuje to co najmniej trzy lata. Mówiąc o pierwszych skutecznych krokach, myślę, że jeden rok wystarczy."
"- Iwan Bakanow, 29 sierpnia 2019 roku"
Stopnie wojskowe.
Bakanow ma stopień oficerski porucznika. Stopień otrzymał w maju 2019 r. w celu uzyskania dostępu do informacji niejawnych. Sam Bakanow stwierdził, że nie będzie ubiegał się o wyższe stopnie wojskowe.
Życie prywatne.
Rodzina: Żona – Oksana Lazarenko, syn – Artur (student Kijowskiego Narodowego Uniwersytetu Ekonomicznego w latach 2014–2018).

</doc>
<doc id="4708910" url="https://pl.wikipedia.org/wiki?curid=4708910" title="Edie">
Edie

Edie – brytyjski film dramatyczny z 2017 roku w reżyserii Simona Huntera, z Sheilą Hancock i Kevinem Guthrie w rolach głównych.
Zdjęcia realizowano w szkockim Highlands.
Premiera.
Film miał swoją światową premierę podczas Międzynarodowego Festiwalu Filmowego w Edinburghu 26 czerwca 2017 roku. Do sal kinowych w Wielkiej Brytanii obraz trafił 25 maja 2018 roku.
Fabuła.
Akcja filmu rozgrywa się w Szkocji w czasach współczesnych. Mająca osiemdziesiąt lat Edie wyrusza na podbój góry z dzieciństwa – Suilven w Szkocji. Podczas wyprawy zaprzyjaźnia się z miejscowym przewodnikiem Jonnym.
Obsada.
W filmie wystąpili m.in.:

</doc>
<doc id="4708912" url="https://pl.wikipedia.org/wiki?curid=4708912" title="Never Dies">
Never Dies

Never Dies – czwarty album studyjny holenderskiego duetu Yellow Claw, wydany 31 stycznia 2020 roku.

</doc>
<doc id="4708916" url="https://pl.wikipedia.org/wiki?curid=4708916" title="Konstanty Masiewicz">
Konstanty Masiewicz

Konstanty Masiewicz (ur. 1900 w Wilnie, zm. 9 maja 1927) – podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Atanazego (robotnika) i Izabeli z domu Kondratowicz.
Ukończył cztery klasy szkoły powszechnej, po czym rozpoczął naukę zawodu ślusarza. Od listopada 1918 roku był członkiem Samoobrony Wileńskiej, a w grudniu tegoż roku wstąpił do odrodzonego Wojska Polskiego. Uczestnik wojny polsko-bolszewickiej, podczas której został ranny. W randze kaprala zajmował stanowisko dowódcy plutonu w Wileńskim Pułku Strzelców wchodzącym w skład 1 Dywizji Litewsko-Białoruskiej. Wyróżnił się podczas walk toczonych na odcinku Lida–Grodno w dniu 27 września 1920 roku, kiedy to odparł frontalne ataki wroga i przeszedł do kontruderzenia, udzielając tym samym pomocy sąsiednim oddziałom polskim. Za wykazane wówczas męstwo odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2694 z 15 marca 1921 roku (opublikowanym w Dzienniku Personalnym Ministerstwa Spraw Wojskowych Nr 12 z dnia 26 marca 1921 roku).
W marcu 1922 roku został przeniesiony do rezerwy, a w roku następnym rozpoczął służbę w Policji Państwowej. W roku 1927 miał przystąpić do pracy w rozgłośni Polskiego Radia w Wilnie. Poniósł śmierć w wypadku kolejowym, spoczął na wileńskim cmentarzu Na Rossie.

</doc>
<doc id="4708918" url="https://pl.wikipedia.org/wiki?curid=4708918" title="String Quartets - Poland Abroad">
String Quartets - Poland Abroad

String Quartets / Poland Abroad (vol. 2) – album Polish String Quartet Berlin (w składzie: Tomasz Tomaszewski - I skrzypce, Piotr Prysiażnik - II skrzypce, Sebastian Sokół - altówka, Maryjka Pstrokonska-Mödig - wiolonczela) z kwartetami smyczkowymi kompozytorów: Ignacy Waghalter, Ignacy Strasfogel, Karol Rathaus, wydany 1 czerwca 2019 przez EDA Records (nr kat. EDA43)/ Deutschlandfunk Kultur, w dystrybucji Music Island. To 7. wolumin serii "Poland Abroad". Płyta nagrodzona German Record Critics' Award. Nominacja do Fryderyka 2020 w kategorii «Najlepszy Album Polski Za Granicą».

</doc>
<doc id="4708919" url="https://pl.wikipedia.org/wiki?curid=4708919" title="Szermierka na Światowych Wojskowych Igrzyskach Sportowych 2003">
Szermierka na Światowych Wojskowych Igrzyskach Sportowych 2003

Szermierka na 3. Światowych Wojskowych Igrzyskach Sportowych – zawody sportowe dla szermierzy-żołnierzy zorganizowane przez Międzynarodową Radę Sportu Wojskowego, które odbywały się we włoskiej Katanii w dniach 6–8 grudnia 2003 roku podczas światowych igrzysk wojskowych.
Zawody były równocześnie traktowane jako 39 Wojskowe Mistrzostwa Świata w szermierce.
Uczestnicy.
W zawodach wzięło udział 166 szermierzy "(w tym 125 mężczyzn i 41 kobiet)" z 27 państw.

</doc>
<doc id="4708922" url="https://pl.wikipedia.org/wiki?curid=4708922" title="Dolina Czarna Bielska">
Dolina Czarna Bielska

Dolina Czarna Bielska lub Dolina Czarna () – dolina na północnej stronie słowackich Tatr Bielskich.
Dolina nie dochodzi do grani głównej Tatr Bielskich. Jej najwyższy punkt znajduje się na wysokości około 1600 m, w którym Margica rozgałęzia się na dwa grzbiety; Długi Grzbiet i Kardoliński Grzbiet. Orograficznie prawe ograniczenie Doliny Czarnej tworzy Długi Wierch, w którego zbocza od strony Doliny Czarnej wcina się kilka żlebów. Lewe zbocza doliny tworzy Kardoliński Grzbiet, w którym wyróżnia się (w kolejności z góry na dół): Kardolińska Przełęcz Wyżnia, Kardoliński Wierch, Kardolińska Przełęcz i Czarny Wierch. Dolina jest bardzo wąska i wszystkie jej zbocza są strome. Dnem doliny płynie Czarny Potok – przeważnie tylko na krótkich odcinkach. Wapienne podłoże powoduje, że potok na większej części swojego biegu zanika płynąc podziemnymi przepływami. Dolina ma wylot w Kotlinach, około 200 m na południe od Kardolina. Wylotem doliny biegnie Droga Wolności.
Dnem doliny prowadzi szeroka droga leśna mająca swój początek około 50 m na południe od Czarnego Potoku i około 800 m na południe od leśniczówki Kardolin. Odgałęzia się od niej droga leśna na Kardolińską Przełęcz. W górnej części drogi prowadzącej przez Dolinę Czarną odgałęziają się ścieżki prowadzące na Długi Wierch, Kardolińską Przełęcz i Kardoliński Grzbiet.
Dolina znajduje się na obszarze TANAP-u, ale poza jego obszarem ochrony ścisłej. Prowadzona w niej jest gospodarka leśna (głównie wyrąb drzewa).

</doc>
<doc id="4708925" url="https://pl.wikipedia.org/wiki?curid=4708925" title="Ophioika appendiculata">
Ophioika appendiculata

Ophioika appendiculata – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1918 roku przez brytyjskiego zoologa Thomasa Alana Stephensona.

</doc>
<doc id="4708926" url="https://pl.wikipedia.org/wiki?curid=4708926" title="33 Pułk Piechoty k.k. Landwehry">
33 Pułk Piechoty k.k. Landwehry



</doc>
<doc id="4708927" url="https://pl.wikipedia.org/wiki?curid=4708927" title="Ophioika ophiacanthae">
Ophioika ophiacanthae

Ophioika ophiacanthae – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1933 roku przez brytyjskiego zoologa Thomasa Alana Stephensona.

</doc>
<doc id="4708930" url="https://pl.wikipedia.org/wiki?curid=4708930" title="Undertaker (komiks)">
Undertaker (komiks)

Undertaker – francuska seria komiksowa autorstwa scenarzysty Xaviera Dorisona i rysownika Ralpha Meyera, ukazująca się od 2015 nakładem wydawnictwa Dargaud. Po polsku publikuje ją wydawnictwo Taurus Media.
Fabuła.
Akcja serii utrzymana jest w konwencji westernu i toczy się na Dzikim Zachodzie w XIX wieku. Główny bohater, Jonas Crow, to grabarz (po angielsku: "undertaker", skąd tytuł serii). Od kontaktu z ludźmi woli towarzystwo oswojonego sępa. Pewnego dnia otrzymuje zlecenie przygotowania do pogrzebu ciała właściciela kopalni. Gdy przybywa do jego domu, okazuje się, że milioner żyje, ale przewiduje swoją śmierć, gdyż na jego majątek czyha grupa osób 

</doc>
<doc id="4708931" url="https://pl.wikipedia.org/wiki?curid=4708931" title="Ophioika tenuibrachia">
Ophioika tenuibrachia

Ophioika tenuibrachia – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1951 roku przez duńskiego zoologa Poula Heegaarda.

</doc>
<doc id="4708934" url="https://pl.wikipedia.org/wiki?curid=4708934" title="Władysław Buderacki">
Władysław Buderacki

Władysław Buderacki (ur. 23 listopada 1898 w Erdelowej, zm. 14 czerwca 1920 pod Czerwoną) – oficer armii rosyjskiej, Wojska Polskiego na Wschodzie i Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Ferdynanda i Zofii z Bocheńskich. 
Absolwent szkoły realnej Żukowskiego w Odessie i student w Instytucie Agronomicznym w Puławach.
W 1914 wcielony do armii rosyjskiej i skierowany do Wyższej Szkoły Artylerii w Odessie. W 1917 walczył na froncie północnym między innymi pod Rygą.
W 1918, w stopniu podporucznika, wstąpił do oddziałów polskich w Odessie. Tam, w starciu z Ukraińcami, został ciężko ranny.
Po wyleczeniu udał się na Kubań i wstąpił oddziału jazdy mjr. Konstantego Plisowskiego.
Z oddziałem dotarł do Polski i po reorganizacji, już w składzie 14 pułku ułanów brał udział w wojnie polsko-bolszewickiej. Walczył między innymi pod Jazłowcem, poległ w walkach pod Czerwoną.
Pochowany został prawdopodobnie w Płoskirowie. 
Za bohaterstwo w walce odznaczony został pośmiertnie Krzyżem Srebrnym Orderu Virtuti Militari.

</doc>
<doc id="4708935" url="https://pl.wikipedia.org/wiki?curid=4708935" title="Parachordeumium amphiurae">
Parachordeumium amphiurae

Parachordeumium amphiurae – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1906 roku przez francuskiego zoologa Edgarda Hérouarda.

</doc>
<doc id="4708936" url="https://pl.wikipedia.org/wiki?curid=4708936" title="Silurana epitropicalis">
Silurana epitropicalis



</doc>
<doc id="4708938" url="https://pl.wikipedia.org/wiki?curid=4708938" title="Parachordeumium bocqueti">
Parachordeumium bocqueti

Parachordeumium bocqueti – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1979 roku przez francuskiego zoologa Françoise'a Goudey-Perrière'a.

</doc>
<doc id="4708939" url="https://pl.wikipedia.org/wiki?curid=4708939" title="Parachordeumium hendleri">
Parachordeumium hendleri

Parachordeumium hendleri – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1979 roku przez francuskiego zoologa Françoise'a Goudey-Perrière'a.

</doc>
<doc id="4708941" url="https://pl.wikipedia.org/wiki?curid=4708941" title="Parachordeumium humesi">
Parachordeumium humesi

Parachordeumium humesi – gatunek widłonogów z rodziny Chordeumiidae. Nazwa naukowa tego gatunku skorupiaków została opublikowana w 1979 roku przez francuskiego zoologa Françoise'a Goudey-Perrière'a.

</doc>
<doc id="4708949" url="https://pl.wikipedia.org/wiki?curid=4708949" title="Hildebrandtia (płazy)">
Hildebrandtia (płazy)

Hildebrandtia – rodzaj płaza bezogonowego z rodziny Ptychadenidae. 
Zasięg występowania.
Rodzaj obejmuje gatunki występujące w tropikalnej i subtropikalnej Afryce.
Systematyka.
Etymologia.
"Hildebrandtia": Johann Maria Hildebrandt (1847–1881), niemiecki botanik.
Podział systematyczny.
Do rodzaju należą następujące gatunki:

</doc>
<doc id="4708952" url="https://pl.wikipedia.org/wiki?curid=4708952" title="Zoe Lofgren">
Zoe Lofgren

Susan Ellen Lofgren (ur. 21 grudnia 1947 w San Mateo) – amerykańska polityczka, członkini Partii Demokratycznej.
Działalność polityczna.
W okresie od 3 stycznia 1995 do 3 stycznia 2013 przez dziewięć kadencji była przedstawicielką 16. okręgu, a od 3 stycznia 2013 jest przedstawicielką 19. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708956" url="https://pl.wikipedia.org/wiki?curid=4708956" title="Acanthocanthopsis">
Acanthocanthopsis

Acanthocanthopsis – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1945 roku przez duńskiego zoologa Poula Heegaarda.

</doc>
<doc id="4708961" url="https://pl.wikipedia.org/wiki?curid=4708961" title="Ofek">
Ofek

Ofek (hebr. אופק) – prototyp izraelskiego ciężkiego transportera opancerzonego powstałego w wyniku modernizacji wycofywanych ze służby czołgów Merkawa Mk 2. 
Historia.
W związku z ogłoszonym przez Szefa Sztabu Sił Obronnych Izraela generała Gadiego Eizenkota w 2015 roku planem „Gide’on” armia izraelska rozpoczęła proces dostosowywania się do wymagań współczesnego pola walki. Zakłada on zwiększenie siły ognia izraelskiej armii, rozwój techniczny używanego sprzętu i specjalizację struktur wojskowych wszystkich rodzajów wojsk. W związku z tym wojsko rozpoczęło proces wycofywania przestarzałego sprzętu, w tym czołgów Merkawa Mk 2. Postanowiono, że można je wykorzystać i zaadaptować ich podwozie do stworzenia nowych ciężkich transporterów opancerzonych. Uznano, iż będzie to pozyskanie nowych pojazdów niskim kosztem, ponieważ Merkawa Mk 2 miała opancerzenie opierające się na pancerzu modułowym i ekranach przeciwkumulacyjnych. Ofek ma być wykorzystywany jako pojazd logistyczny, wsparcia medycznego czy też jako pojazd dowodzenia. 
Pierwszy raz pojazd został przetestowany podczas manewrów wojskowych w 2015 roku, a potem podczas manewrów 7 Brygady Pancernej w Dolinie Jordanu w 2017 roku. Reakcje wojskowych były pozytywne. Docenili także fakt, iż Cahal może otrzymać nowy rodzaj pojazdy niskim kosztem poprzez zmodyfikowanie istniejącej już konstrukcji. Kolejną zaletą będzie też to, że nie trzeba będzie zmieniać programu szkolenia. 
Konstrukcja.
Zmiany w Merkawie Mk 2 objęły usunięcie wieży z armatą. W zamian zamontowano nieruchomą wieżyczkę. Ponadto, w celu zwiększenia przestrzeni wewnątrz pojazdu zlikwidowano przedział amunicyjny. Pozostawiono silnik wysokoprężny Teledyne Continental AVDS-1790-6A o mocy 908 KM z Merkawy Mk 2, który pozwala rozwinąć prędkość maksymalną 50 km/h. Załoga składać się ma z 2 osób, a przedział transportowy będzie mógł pomieścić 10 żołnierzy desantu. Będą oni mogli wejść i opuścić transporter przez pozostawiony z tył kadłuba właz. W celu zwiększenia komfortu użytkowania zamontowano klimatyzację. Bezpieczeństwo załogi i desantu ma być zwiększone poprzez zamontowanie urządzeń zagłuszających fale radiowe.

</doc>
<doc id="4708964" url="https://pl.wikipedia.org/wiki?curid=4708964" title="Stanisław Żarski">
Stanisław Żarski

Stanisław Zygmunt Żarski (ur. 25 stycznia 1897 w Gołonogu, zm. 29 marca 1943 w Morpeth) – major pilot obserwator Wojska Polskiego, kawaler Orderu Virtuti Militari.
Życiorys.
Syn Stanisława i Klary. 22 stycznia 1917 roku został powołany do odbycia służby wojskowej w armii carskiej. Otrzymał przydział do II studenckiego batalionu piechoty w Carycynie, został skierowany został do szkoły chorążych piechoty w Odessie. Odbył kurs oficerski i otrzymał przydział do 35. pułku strzelców syberyjskich w Tiumeniu. Następnie służył w 264. rezerwowym pułku piechoty w Sławucie, Legii Rycerskiej I Polskiego Korpusu w Rosji oraz w Brygadzie Strzelców Polskich w Bobrujsku.
24 grudnia 1918 roku wstąpił do odrodzonego Wojska Polskiego. Przeszedł przeszkolenie w Szkole Karabinów Maszynowych w Lublinie, następnie służył w załodze pociągu pancernego „Groźny” i brał udział w walkach na Froncie Wołyńskim. 26 lutego 1920 roku został skierowany na III kurs Oficerskiej Szkoły Obserwatorów Lotniczych w Toruniu. Po jego ukończeniu został w Szkole na stanowisku instruktora. Trudna sytuacja na froncie spowodowała zwieszenie działalności Szkoły, jej kadrę i słuchaczy przydzielono do 4. eskadry wywiadowczej (nazwanej „Toruńską”). Stanisław Żarski w jej składzie wziął udział w działaniach wojennych na froncie polsko-bolszewickim.
Wyróżnił się podczas lotu bojowego 16 sierpnia 1920 roku, w załodze z por. obs. Janem Röderem, podczas którego przeprowadził rozpoznanie wzdłuż Wisły w rejonie miejscowości Korytnica-Garwolin-Dęby i atakował oddziały nieprzyjaciela. Pomimo uszkodzonego pokrycia płatów i silnika wykonał zadanie bombardowania i ostrzelania oddziałów Armii Czerwonej. W drodze powrotnej załoga była zmuszona, z powodu uszkodzeń, lądować przymusowo na terenach zajętych przez polskie oddziały. 7 października 1920 roku przeprowadził udane bombardowanie mostu na rzece Słucz.
Wspomnienia z wojny polsko-bolszewickiej pt. "Wspomnienia z czasów wojny polsko-bolszewickiej" zamieścił w ósmym numerze „Przeglądu Lotniczego” z 1936 roku.
Po zakończeniu działań wojennych został przydzielony do 14. eskadry wywiadowczej w Grudziądzu, a następnie 28 lutego 1922 roku został zdemobilizowany. Do czynnej służby powrócił we wrześniu 1922 roku i jako obserwator otrzymał przydział do 3. pułku lotniczego w Poznaniu. W 1923 roku odbył szkolenie w Bydgoskiej Szkole Pilotów oraz w Wyższej Szkole Pilotów w Grudziądzu. Po zakończeniu szkoleń powrócił do służby w 3 pl.
Od 7 stycznia 1930 roku pracował jako referent w Departamencie Aeronautyki Ministerstwa Spraw Wojskowych. Następnie otrzymał przydział do 2. pułku lotniczego. W 1934 roku był organizatorem i pierwszym dowódcą 24. eskadry liniowej, pełnił to stanowisko do listopada 1936 roku. Na stopień majora został mianowany ze starszeństwem z 1 stycznia 1936 (w 1939 zajmował 5. lokatę w korpusie oficerów lotnictwa, grupa liniowa). Następnie został przeniesiony do 4. pułku lotniczego, gdzie objął stanowisko dowódcy dywizjonu szkolnego.
W 1938 roku został skierowany do Wyższej Szkoły Lotniczej w Warszawie, w charakterze słuchacza Kursu 1938/39. Po ukończeniu kursu został mianowany szefem sztabu lotnictwa Samodzielnej Grupy Operacyjnej „Narew”. Po kampanii wrześniowej przedostał się do Wielkiej Brytanii, gdzie wstąpił do RAF (otrzymał numer służbowy P-1181). Ponieważ nie spełniał wymogów zdrowotnych dla personelu latającego operacyjnie został przydzielony do 4 Air Gunner School (AGS) w Morpeth. 29 marca 1943 roku pilotował samolot Blackburn Botha (nr W5154) w ramach lotu treningowego na zadanie fotograficzno-strzeleckie. W rejonie lotniska jego samolot zderzył w powietrzu z inną maszyną. Zginęła cała załoga, Stanisław Żarski został pochowany na cmentarzu wojennym w Morpeth.

</doc>
<doc id="4708966" url="https://pl.wikipedia.org/wiki?curid=4708966" title="Kevin Guthrie">
Kevin Guthrie

Kevin Guthrie (ur. 21 marca 1988 w Neilston) – szkocki aktor.
Kariera.
Urodził się w Neilston, East Renfrewshire 21 marca 1988 roku. Jest absolwentem Royal Scottish Academy of Music &amp; Drama w Glasgow. W 2001 wystąpił w roli Dillona w brytyjskim serialu "Terri McIntyre". W 2013 wystąpił w brytyjskim filmie muzycznym "Sunshine on Leith" w reżyserii Dextera Fletchera. W 2016 David Yates powierzył mu rolę pana Abernathy'ego w nagrodzonych Oscarem "Fantastycznych zwierzętach i jak je znaleźć". W 2016 wcielił się również w rolę George'a w komedii "Whisky Galore" wyreżyserowanej przez Petera McDougallego. W 2017 zagrał Górala w "Dunkierce" (reż. Christopher Nolan) oraz Jonny'ego w filmie "Edie" (reż. Simon Hunter). W 2018 wystąpił w "" w reżyserii Davida Yatesa.

</doc>
<doc id="4708968" url="https://pl.wikipedia.org/wiki?curid=4708968" title="Josh Harder">
Josh Harder

Joshua Keck Harder (ur. 1 sierpnia 1986 w Turlock) – amerykański polityk, członek Partii Demokratycznej.
Działalność polityczna.
Od 3 stycznia 2019 jest przedstawicielem 10. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708969" url="https://pl.wikipedia.org/wiki?curid=4708969" title="Franciszek Buliński">
Franciszek Buliński

Franciszek Buliński (ur. 16 września 1893 w Chrzanowie, zm. 25 marca 1967 w Chrzanowie) – żołnierz Legionów Polskich, armii austriackiej, oficer Wojska Polskiego w II Rzeczypospolitej, działacz niepodległościowy, kawaler Orderu Virtuti Militari.
Życiorys.
Urodził się w rodzinie Kajetana i Julii ze Skotnickich. Absolwent gimnazjum, student medycyny na Uniwersytecie Jagiellońskim, członek Związku Walki Czynnej.
W 1914 wstąpił do Legionów Polskich, do 12 kompanii 5 pułku piechoty. W grudniu 1914 "w bitwie pod Łowczówkiem, z terenu zajętego przez Rosjan, pod ostrzałem nieprzyjaciela, uratował rannego towarzysza broni". Za bohaterstwo w walce odznaczony został Krzyżem Srebrnym Orderu Virtuti Militari. 1 listopada 1916 został mianowany chorążym sanitarnym. Po kryzysie przysięgowym wcielony został do armii austriackiej i walczył na froncie włoskim.
W listopadzie 1918 wstąpił do odrodzonego Wojska Polskiego i otrzymał przydział do II batalionu 8 pułku piechoty Legionów. Walczył na froncie polsko-ukraińskim i polsko-bolszewickim. W tym czasie awansowany został na stopień kapitana. Po wojnie zdemobilizowany. W 1934, jako oficer rezerwy pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do Kadry Zapasowej 9 Szpitala Okręgowego.
W 1924 ukończył studia na Wydziale Prawa Uniwersytetu Jagiellońskiego. Początkowo pracował w sądownictwie, potem w administracji państwowej. Był między innymi starostą w Limanowej i pracownikiem kieleckiego Banku Polskiego.
W czasie okupacji niemieckiej ukrywał się. Pracował na gospodarstwie rolnym w okolicach Tarnowa. Po 1945 pracował w bankach w Gdańsku i w Chrzanowie. Zmarł w Chrzanowie i tam jest pochowany.
Był żonaty z Antoniną z Mitrzyków.

</doc>
<doc id="4708971" url="https://pl.wikipedia.org/wiki?curid=4708971" title="Acanthocanthopsis chilomycteri">
Acanthocanthopsis chilomycteri

Acanthocanthopsis chilomycteri – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1889 roku przez nowozelandzkiego zoologa George'a Malcolma Thomsona.

</doc>
<doc id="4708974" url="https://pl.wikipedia.org/wiki?curid=4708974" title="Ptychadena">
Ptychadena

Ptychadena – rodzaj płaza bezogonowego z rodziny Ptychadenidae. 
Zasięg występowania.
Rodzaj obejmuje gatunki występujące w nilotycznym Egipcie i Czarnej Afryce, z wyłączeniem południowo-zachodniej Południowej Afryki; wprowadzone na Madagaskar, Seszele i Maskareny.
Systematyka.
Podział systematyczny.
Do rodzaju należą następujące gatunki:

</doc>
<doc id="4708978" url="https://pl.wikipedia.org/wiki?curid=4708978" title="Jim Costa">
Jim Costa

James Manuel Costa (ur. 13 kwietnia 1952 we Fresno) – amerykański polityk, członek Partii Demokratycznej.
Działalność polityczna.
Od 1978 do 1994 zasiadał w California State Assembly, a następnie do 2002 w stanowym Senacie Kalifornii. W okresie od 3 stycznia 2005 do 3 stycznia 2013 przez cztery kadencje był przedstawicielem 20. okręgu, a od 3 stycznia 2013 jest przedstawicielem 16. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4708982" url="https://pl.wikipedia.org/wiki?curid=4708982" title="Oumar Sène">
Oumar Sène

Oumar Gueye Sène (ur. 23 października 1959 w Dakarze) – senegalski piłkarz występujący na pozycji pomocnika. Ojciec innego piłkarza, Saëra Sène.
Kariera klubowa.
Sène rozpoczynał karierę w 1977 roku w zespole US Gorée, z którym zdobył mistrzostwo Senegalu (1978). W 1980 roku przeszedł do francuskiego Stade Lavallois. Sezon 1980/1981 spędził w trzecioligowych rezerwach tego klubu, a do jego pierwszej drużyny został włączony w następnym. W Division 1 zadebiutował 28 listopada 1981 w przegranym 0:3 meczu z Paris Saint-Germain, zaś 10 września 1982 w przegranym 1:4 spotkaniu z Girondins Bordeaux strzelił swojego pierwszego gola w tych rozgrywkach. W Lavallois występował do 1985 roku. 
Następnie odszedł do ligowego rywala, zespołu Paris Saint-Germain. W sezonie 1985/1986 wywalczył z nim mistrzostwo Francji, a w sezonie 1988/1989 – wicemistrzostwo Francji. W 1992 roku zakończył karierę.
W Division 1 rozegrał 284 spotkania i zdobył 32 bramki.
Kariera reprezentacyjna.
W reprezentacji Senegalu Sène grał w latach 1982–1992. W 1986 roku został powołany do kadry na Puchar Narodów Afryki. Rozegrał na nim 3 spotkania: z Egiptem (1:0), Mozambikiem (2:0) i Wybrzeżem Kości Słoniowej (0:1), a Senegal odpadł z turnieju po fazie grupowej.
W 1992 roku ponownie wziął udział w Pucharze Narodów Afryki, zakończonym przez Senegal na ćwierćfinale. Wystąpił na nim w meczach z Nigerią (1:2), Kenią (3:0) i Kamerunem (0:1).

</doc>
<doc id="4708989" url="https://pl.wikipedia.org/wiki?curid=4708989" title="Cacosterninae">
Cacosterninae

Cacosterninae − podrodzina płazów bezogonowych z rodziny Pyxicephalidae. 
Zasięg występowania.
Podrodzina obejmuje gatunki występujące w Czarnej Afryce.
Podział systematyczny.
Do podrodziny należą następujące rodzaje:

</doc>
<doc id="4708991" url="https://pl.wikipedia.org/wiki?curid=4708991" title="Pyxicephalinae">
Pyxicephalinae

Pyxicephalinae − podrodzina płazów bezogonowych z rodziny Pyxicephalidae.
Zasięg występowania.
Podrodzina obejmuje gatunki występujące w Czarnej Afryce.
Podział systematyczny.
Do podrodziny należą następujące rodzaje:

</doc>
<doc id="4708992" url="https://pl.wikipedia.org/wiki?curid=4708992" title="Aleksander Lüttich">
Aleksander Lüttich



</doc>
<doc id="4708994" url="https://pl.wikipedia.org/wiki?curid=4708994" title="Liga Mistrzów EAFF 2020">
Liga Mistrzów EAFF 2020

Liga Mistrzów EAFF 2020 – druga edycja klubowego międzynarodowego ampfutbolowego turnieju piłkarskiego zorganizowana przez European Amputee Football Federation, która miała się odbyć w Bielsku-Białej w dniach 22-24 maja 2020 roku. Ze względu na sytuację epidemiologiczną związaną z pandemią COVID-19 turniej został odwołany .
Losowanie.
Losowanie fazy grupowej odbyło się 1 lutego 2020 roku podczas kongresu EAFF w Krakowie.

</doc>
<doc id="4708995" url="https://pl.wikipedia.org/wiki?curid=4708995" title="Campionato italiano di calcio per amputati">
Campionato italiano di calcio per amputati

Campionato italiano di calcio per amputati to klubowe rozgrywki ampfutbolowe organizowany od 2019 roku we Włoszech, mające na celu wyłonienie mistrza kraju w amp futbolu.
Rozgrywki składają się z turniejów rozgrywanych systemem kołowym oraz meczów finałowych.
Organizatorem rozgrywek jest Federazione Italiana Sport Paralimpici e Sperimentali.
Sezony.
2019.
Runda grupowa
Faza finałowa
Klasyfikacja końcowa

</doc>
<doc id="4709002" url="https://pl.wikipedia.org/wiki?curid=4709002" title="Mukofagia (psychiatria)">
Mukofagia (psychiatria)

Mukofagia – zjadanie własnych wydzielin z nosa. Jako zjadanie substancji niejadalnych wystąpić może w przebiegu "piki", zaburzenia psychicznego występującego u dzieci bądź dorosłych, jednak spotykanego prawie wyłącznie w populacji rozwojowej, zaliczanego u dzieci do zaburzeń zachowania i emocji z początkiem w dzieciństwie (F90-98). W ich obrębie zalicza ją do innych zaburzeń i emocji rozpoczynających się zwykle w dzieciństwie i w wieku młodzieńczym (F98), kodowanej jako F98.3.

</doc>
<doc id="4709009" url="https://pl.wikipedia.org/wiki?curid=4709009" title="Willa „Wanda” w Piotrkowie Trybunalskim">
Willa „Wanda” w Piotrkowie Trybunalskim

Willa „Wanda” – zabytkowa secesyjna willa z 1904, położona w Piotrkowie Trybunalskim przy ul. Dąbrowskiego 14.
Budynek w stylu secesyjnym według projektu Feliksa Nowickiego powstał w 1904/1905. W czasie I wojny światowej w obiekcie mieściło się Centralne Biuro Werbunkowe Legionów Polskich. W latach 20. XX w. budynek został kupiony przez Stowarzyszenie Robotnicze, które urządziło w nim „Dom Ludowy”. Jednak z powodu zadłużenia w 1935 budynek został wystawiony na licytację i zakupiony przez Fundusz Obrony Narodowej. W latach 1939–1945 w obiekcie mieściło się Gestapo. Po II wojnie światowej budynek użytkowało wojsko – w latach 60. mieścił się w nim Powiatowy Sztab Wojskowy, od 1975 Wojewódzki Sztab Wojskowy, zaś do 2010 Wojskowa Komenda Uzupełnień. W 2014 po sprzedaży rozpoczęły się prace remontowe mające zaadaptować budynek do celów mieszkaniowych.
Część wejściowa willi, znajdująca się po lewej stronie budynku, wysunięta jest przed lico elewacji. Na szczycie tej części znajduje się rzeźba przedstawiająca kobietę. Na lewo od wejścia umieszczony jest balkon z ozdobną balustradą, a pod nim wnęka. Nietypowe otwory okienne i drzwiowe budynku zaokrąglone są w górnej części. Okna w prawej części budynku zaokrąglone są również po bokach. Na pilastrach dzielących okna znajdują się kolumienki w stylu korynckim. Pod krawędzią dachu widoczne jest deskowanie stanowiące dekorację. Obok willi znajduje się też należąca do niej oficyna.
Budynek wpisany jest do rejestru zabytków pod numerem 343 z 28.08.1984. Znajduje się też w gminnej ewidencji zabytków miasta Piotrkowa Trybunalskiego. Willa jest jednym z najciekawszych architektonicznie domów w Piotrkowie i jednym z nielicznych przykładów architektury secesyjnej w mieście.
 

</doc>
<doc id="4709011" url="https://pl.wikipedia.org/wiki?curid=4709011" title="Amietia">
Amietia

Amietia – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w środkowej, wschodniej i południowej Afryce.
Systematyka.
Podział systematyczny.
Do rodzaju należą następujące gatunki:

</doc>
<doc id="4709019" url="https://pl.wikipedia.org/wiki?curid=4709019" title="Wojna Guaraní">
Wojna Guaraní

Wojna Guaraní (port. "Guerra Guaranítica", hiszp. "Guerra Guaranítica") – konflikt zbrojny w latach 1754-60 pomiędzy plemionami Guaraní z misji jezuickich a połączonymi wojskami hiszpańskimi i portugalskimi. Konflikt wybuchł w odpowiedzi na postanowienia Traktatu Madryckiego (1750), który ustanowił linię demarkacyjną pomiędzy hiszpańskimi i portugalskimi koloniami w Ameryce Południowej.
Tło historyczne.
Pierwsze misje jezuickie (redukcje) w Ameryce Południowej powstały na początku XVII wieku na terenie Brazylii, Paragwaju i Argentyny. Misje przetrwały ok. 150 lat, a w szczytowym momencie, w pierwszej połowie XVIII wieku, 30 osad zamieszkiwało nawet 300 tys. Indian Guaraní. Na terenie redukcji powstawały darmowe szkoły, szpitale i inne usługi publiczne. Nawróceni Indianie pracowali na ziemi należącej do misji, a produkty tam wytwarzane należały do całej społeczności. Jezuici chronili zamieszkujących misje Indian przed łowcami niewolników i bandeirantes, którzy eksplorowali ziemie Ameryki Południowej, poszerzając terytoria należące do korony portugalskiej. 
W 1680 roku Portugalczycy utworzyli miasto Nova Colônia do Santíssimo Sacramento, obecnie Colonia del Sacramento na terenie dzisiejszego Urugwaju. Chcieli w ten sposób poszerzyć swoje wpływy w regionie La Platy, który leżał również w strefie zainteresowania Hiszpanów. Ci ostatni w 1735 roku zajęli tę portugalską osadę. Hiszpanie i Portugalczycy podejmowali próby łagodzenia granicznych konfliktów, a jedną z nich był Traktat Madrycki z 1750 roku. 
Traktat Madrycki 1750.
Traktat madrycki został podpisany 13 stycznia 1750 roku i określał podział hiszpańskich i portugalskich kolonii w Ameryce Południowej. Portugalia oddała Hiszpanii miasto Colonia del Sacramento, tereny przylegające do Rio de la Plata i zapewniła swobodną żeglugę po rzece. Sama otrzymała w zamian siedem osad, znanych jako Sete Povos das Missões. Dotychczasowi mieszkańcy tych osad, zarówno hiszpańscy jezuici, jak i ok. 30 tys. Indian Guaraní, mieli je opuścić i przeprowadzić się na ziemie należące do Hiszpanii. 
Ani jezuici ani Indianie nie chcieli dostosować się do postanowień traktatu. Indianie obawiali się, że powrót na terytorium kontrolowane przez Hiszpanię narazi ich na ataki ze strony łowców niewolników. Jezuici nie chcieli porzucić dobrze prosperujących gospodarstw rolnych i hodowli bydła.
Przebieg rewolty.
Jezuici uzbroili mieszkających w redukcjach Indian Guaraní, aby ci mogli stawić skuteczny opór połączonym wojskom Hiszpanii i Portugalii, próbującym wyegzekwować warunki Traktatu Madryckiego. W latach 1754-60 trwał krwawy konflikt, który zebrał śmiertelne żniwo wśród Indian i doprowadził do zniszczenia wielu redukcji jezuickich. Ponad 30 tys. Indian zginęło lub zostało wziętych w niewolę. Największą i najbardziej krwawą bitwą podczas wojny Guaraní była bitwa pod Caiboaté 10 lutego 1756 roku, w której zginęło ponad 1500 Indian. Straty po drugiej stronie szacuje się na 4 żołnierzy. Trzy dni wcześniej, 7 lutego zginął lider wojsk Guaraní, Sepé Tiaraju. 
W 1761 roku Hiszpania i Portugalia podpisały nowy traktat w El Pardo, anulujący postanowienia Traktatu Madryckiego. Kolejny traktat z San Ildefonso podpisany w 1777 roku, oddawał Hiszpanii Colonia del Sacramento i Sete Povos das Missões, a Portugalii ziemie w obecnym stanie Rio Grande do Sul i wyspę Ilha de Santa Catarina.

</doc>
<doc id="4709020" url="https://pl.wikipedia.org/wiki?curid=4709020" title="Anhydrophryne">
Anhydrophryne

Anhydrophryne – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w górach Amatola i we wschodniej Prowincji Przylądkowej Wschodniej i KwaZulu-Natal w Południowej Afryce.
Systematyka.
Etymologia.
"Anhydrophryne": gr. negatywny przedrostek αν- "an" „bez”; ὑδρο- "hudro-" „wodny-”, od ὑδωρ "hudōr", ὑδατος "hudatos" „woda”; φρυνη "phrunē", φρυνης "phrunēs" „ropucha”.
Podział systematyczny.
Do rodzaju należą następujące gatunki:

</doc>
<doc id="4709021" url="https://pl.wikipedia.org/wiki?curid=4709021" title="Josse de Baerdemaeker">
Josse de Baerdemaeker



</doc>
<doc id="4709027" url="https://pl.wikipedia.org/wiki?curid=4709027" title="Arthroleptella">
Arthroleptella

Arthroleptella – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w Prowincji Przylądkowej Zachodniej i Wschodniej oraz w KwaZulu-Natal w Południowej Afryce.
Systematyka.
Etymologia.
"Arthroleptella": rodzaj "Arthroleptis" ; łac. przyrostek zdrabniający "-ella".
Podział systematyczny.
Do rodzaju należą następujące gatunki:

</doc>
<doc id="4709028" url="https://pl.wikipedia.org/wiki?curid=4709028" title="Czarny Potok Bielski">
Czarny Potok Bielski

Czarny Potok Bielski lub Czarny Potok () – potok płynący Doliną Czarną w słowackich Tatrach Bielskich. Jest prawym dopływem Bielskiego Potoku. 
Dolina Czarna zbudowana jest z wapieni. Czarny Potok płynie jej dnem tylko w niektórych miejscach, na większej części długości jego koryto jest suche – zjawiska krasowe powodują, że woda płynie pod jego dnem podziemnymi przepływami. Czarny Potok uchodzi do Bielskiego Potoku w Kotlinach, w odległości około 200 m na południe od Kardolina. Następuje to na wysokości około 780 m po wschodniej stronie Drogi Wolności.

</doc>
<doc id="4709029" url="https://pl.wikipedia.org/wiki?curid=4709029" title="Arthroleptella lightfooti">
Arthroleptella lightfooti



</doc>
<doc id="4709031" url="https://pl.wikipedia.org/wiki?curid=4709031" title="Amant">
Amant

Amant (fr. "amant") – aktor obsadzany w roli kochanka bądź uwodziciela, wyróżniający się urodą i wdziękiem; jego żeńskim odpowiednikiem jest amantka. Znanymi amantami filmowymi byli m.in.: Rudolph Valentino, Gérard Philipe, Jean Gabin, Eugeniusz Bodo, Aleksander Żabczyński, Clark Gable, Cary Grant, Gregory Peck, Paul Newman, Robert Redford, Antonio Banderas i Ralph Fiennes, a amantkami filmowymi m.in.: Audrey Hepburn, Greta Garbo, Ingrid Bergman, Marlene Dietrich, Pola Negri, Jadwiga Smosarska i Catherine Deneuve.
W teatrze europejskim postać amanta występowała już co najmniej od XVI wieku. Wymagania stawiane temu emploi różniły się w zależności od gatunku dramatu. Wykonawcy głównych ról amantów (fr. "jeune premier", „pierwszy kochanek”) grali np. szekspirowskiego Romea, podczas gdy „pierwsze amantki” – Julię. Drugi lub tzw. „chłodniejszy amant” zwany był "premier sujet". „Amantami lekkimi” nazywano natomiast aktorów grających w komediach zakochanych młodzieńców (np. Gustawa w "Ślubach panieńskich" Fredry). Byli też wyróżniani amanci charakterystyczni (np. Albin w "Ślubach panieńskich") i amanci komiczni (np. Papkin w "Zemście" Fredry). Kanony urody amantów zmieniały się zgodnie z gustami danej epoki. Pojęcie amanta zanikło w teatrze, gdy przestał obowiązywać tzw. wydział ról.
W polskim teatrze XIX wieku amantami byli m.in.: Wojciech Piasecki, Józef Walenty Komorowski, Jan Tatarkiewicz i Józef Śliwicki, natomiast w dwudziestoleciu międzywojennym: Juliusz Osterwa, Jerzy Leszczyński i Józef Węgrzyn. Role amantek grywały z kolei takie aktorki jak: Agnieszka Truskolaska, Teresa Palczewska, Antonina Hoffmann, Helena Modrzejewska, Leontyna Halpertowa, Maria Wisnowska, Irena Solska, Maria Przybyłko-Potocka czy Elżbieta Barszczewska.

</doc>
<doc id="4709032" url="https://pl.wikipedia.org/wiki?curid=4709032" title="Plebiscyt Tygodnika Żużlowego 2015">
Plebiscyt Tygodnika Żużlowego 2015

26. Plebiscyt Tygodnika Żużlowego na najlepszego żużlowca Polski zorganizowano w 2015 roku.
Wyniki.
Inne wyróżnienia.
Najlepszy zawodnik zagraniczny: Tai Woffinden (Sparta Wrocław)
Dętka roku: Bohater tej kategorii to Ole Olsen i jego firma za blamaż na Stadionie Narodowym w Warszawie
Międzynarodowa impreza roku: Grand Prix Polski w Toruniu
Krajowa impreza roku: Międzynarodowe Indywidualne Mistrzostwa Ekstraligi w Lesznie
Mister elegancji: Grzegorz Zengota (Unia Leszno)
Widowiskowa jazda: Darcy Ward (KS Toruń)
Najsympatyczniejszy zawodnik: Maciej Janowski (Sparta Wrocław)
Pechowiec roku: Czytelnicy proponowali, aby w tej kategorii nie wręczać statuetki, ze względu na wiele tragicznych w skutkach kontuzji w ubiegłym roku
Fair play: Czytelnicy uznali, że należy się ona wszystkim tym, którzy pomagali żużlowcom, którzy odnieśli kontuzje
Objawienie sezonu: Maksym Drabik (Sparta Wrocław)
Junior roku: Bartosz Zmarzlik (Stal Gorzów Wielkopolski)
Najpopularniejszy trener PLŻ 2: Grzegorz Dzikowski (Wybrzeże Gdańsk)
Najpopularniejszy trener Nice PLŻ: Marek Cieślak (Ostrovia Ostrów Wielkopolski)
Najpopularniejszy trener Ekstraligi żużlowej: Adam Skórnicki (Unia Leszno)
Działacz roku PLŻ 2: Tadeusz Zdunek (Wybrzeże Gdańsk)
Działacz roku Nice PLŻ: Witold Skrzydlewski (Orzeł Łódź)
Działacz roku Ekstraligi żużlowej: Piotr Rusiecki (Unia Leszno)
Wyróżnienia specjalne:

</doc>
<doc id="4709035" url="https://pl.wikipedia.org/wiki?curid=4709035" title="Cacosternum">
Cacosternum

Cacosternum – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w południowej i wschodniej Afryce.
Systematyka.
Etymologia.
"Cacosternum": "kakos" „kiepski, lichy, brzydki”; στερνον "sternon" „pierś, klatka piersiowa”.
Podział systematyczny.
Do rodzaju należą następujące gatunki:

</doc>
<doc id="4709039" url="https://pl.wikipedia.org/wiki?curid=4709039" title="Krzysztof Kurek (fizyk)">
Krzysztof Kurek (fizyk)

Krzysztof Kurek (ur. 1956) – polski fizyk teoretyk, profesor doktor habilitowany nauk fizycznych, inżynier, specjalista w zakresie teorii cząstek elementarnych i teorii pola.
Życiorys.
Jego zainteresowania naukowe obejmują: fizykę cząstek i oddziaływań elementarnych, kwantowe teorie pola, w szczególności chromodynamikę kwantową, budowę nukleonu, a także zastosowanie sieci neuronowych w fizyce wysokich energii.
Pracował przy eksperymentach fizyki wysokich energii prowadzonych z użyciem wiązki mionów w Europejskim Laboratorium Fizyki Cząstek CERN w Genewie: New Muon Collaboration, Spin Muon Collaboration i Common Muon Proton Apparatus for Structure and Spectroscopy (COMPASS). W latach 2013–2015 był członkiem polskiego zespołu w eksperymencie LHCb przy Wielkim Zderzaczu Hadronów w CERN. Jest autorem bądź współautorem ponad 360 publikacji w czasopismach naukowych o zasięgu międzynarodowym. 
Od 25 października 2015 roku jest dyrektorem Narodowego Centrum Badań Jądrowych.
Odznaczony Krzyżem Oficerskim Orderu Palm Akademickich (V Republika Francuska) (2018).

</doc>
<doc id="4709040" url="https://pl.wikipedia.org/wiki?curid=4709040" title="Nothophryne">
Nothophryne

Nothophryne – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w południowym Malawi i północnym Mozambiku.
Systematyka.
Etymologia.
"Nothophryne": "nothos" „fałszywy, podrobiony”; φρυνη "phrunē", φρυνης "phrunēs" „ropucha”.
Podział systematyczny.
Do rodzaju należą następujące gatunki:

</doc>
<doc id="4709047" url="https://pl.wikipedia.org/wiki?curid=4709047" title="Osiedle Jasionowe Wzgórze">
Osiedle Jasionowe Wzgórze



</doc>
<doc id="4709049" url="https://pl.wikipedia.org/wiki?curid=4709049" title="Jan Łysakowski (zm. 1507)">
Jan Łysakowski (zm. 1507)

Jan Łysakowski herbu Leliwa (zm. w 1507 roku) – wojski przemyski w latach 1499-1506.
Poseł województwa ruskiego na sejm radomski 1505 roku.

</doc>
<doc id="4709050" url="https://pl.wikipedia.org/wiki?curid=4709050" title="Kilka prawd (album)">
Kilka prawd (album)

Kilka prawd – debiutancki album studyjny polskiego piosenkarza, Marcina Sójki, laureata dziewiątej edycji "Voice of Poland" i zwycięzcy Premier 56. KFPP w Opolu. Został wydany 18 października 2019 roku przez Universal Music Polska.
Informacje o albumie.
Debiutancka płyta piosenkarza została wydana 18 października 2018 roku. Na krążku pojawiły się takie single, jak „Zaskakuj mnie”, „Dalej”, „Lepiej”, czy „Wróć”. Album uplasował się na 8 miejscu oficjalnej listy sprzedaży detalicznej polskiego Związku Producentów Audio-Video – OLiS.
W maju 2022 nagrania uzyskały certyfikat złotej płyty.

</doc>
<doc id="4709051" url="https://pl.wikipedia.org/wiki?curid=4709051" title="2019 w grach komputerowych">
2019 w grach komputerowych

Wydane gry.
Lista gier wydanych w 2019 roku.

</doc>
<doc id="4709053" url="https://pl.wikipedia.org/wiki?curid=4709053" title="Saër Sène">
Saër Sène

Saër Sène (ur. 4 listopada 1986 w Paryżu) – francuski piłkarz pochodzenia senegalskiego występujący na pozycji napastnika. Syn innego piłkarza, Oumara Sène.
Kariera.
Sène rozpoczynał karierę w juniorach Paris Saint-Germain. Następnie grał w amatorskich zespołach FC Étampes (Francja) oraz SG Schorndorf (Niemcy). W sierpniu 2007 dołączył do klubu SG Sonnenhof Großaspach, grającego w Oberlidze. Po sezonie 2007/2008 w wyniku reorganizacji rozgrywek, spadł z nim do piątej ligi. W 2009 roku został graczem trzecioligowych rezerw Bayernu Monachium, z którymi w sezonie 2010/2011 spadł do Regionalligi.
W 2012 roku przeszedł do amerykańskiego New England Revolution. W MLS zadebiutował 18 marca 2012 w przegranym 0:3 meczu ze Sportingiem Kansas City, zaś 24 marca 2012 w wygranym 1:0 spotkaniu z Portland Timbers strzelił swojego pierwszego gola w tej lidze. W 2014 roku odszedł do ligowego rywala, zespołu New York Red Bulls. W sezonie 2014 obok gry w meczach ligowych, występował także w Lidze Mistrzów CONCACAF, a 27 sierpnia 2014 w wygranym 2:0 pojedynku z CD FAS zdobył swoją jedyną bramkę w tych rozgrywkach.
W styczniu 2015 został graczem angielskiego klubu Blackpool. W jego barwach w Championship wystąpił jeden raz, 10 stycznia 2015 przeciwko Millwall (1:0). Po sezonie 2014/2015 odszedł z klubu. Następnie występował w Niemczech, w drużynach SV Wehen Wiesbaden (3. Liga) oraz Stuttgarter Kickers (Regionalliga). W marcu 2017 przeszedł do bułgarskiego PFK Montana i do końca sezonu 2016/2017 rozegrał tam 7 spotkań i zdobył 3 bramki w lidze bułgarskiej.
Potem grał w lidze marokańskiej, dla zespołów FAR Rabat, Chabab Atlas Khénifra, Rapide Oued Zem oraz Youssoufia Berrechid.

</doc>
<doc id="4709054" url="https://pl.wikipedia.org/wiki?curid=4709054" title="Strongylopus">
Strongylopus

Strongylopus – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące w południowo-zachodniej Południowej Afryce i na północ oraz wschód do południowej Tanzanii i Namibii.
Systematyka.
Etymologia.
"Strongylopus": "strongulos" „okrągły, kulisty”; πους "pous", ποδος "podos" „stopa”.
Podział systematyczny.
Do rodzaju należą następujące gatunki:

</doc>
<doc id="4709059" url="https://pl.wikipedia.org/wiki?curid=4709059" title="Stanisław Kościelecki">
Stanisław Kościelecki



</doc>
<doc id="4709064" url="https://pl.wikipedia.org/wiki?curid=4709064" title="Studzieniec (rejon wołkowyski)">
Studzieniec (rejon wołkowyski)

Studzieniec (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
W dwudziestoleciu międzywojennym leżał w Polsce, w województwie białostockim, w powiecie wołkowyskim, w gminie Roś.

</doc>
<doc id="4709067" url="https://pl.wikipedia.org/wiki?curid=4709067" title="Tomopterna">
Tomopterna

Tomopterna – rodzaj płaza bezogonowego z podrodziny Cacosterninae w rodzinie Pyxicephalidae. 
Zasięg występowania.
Rodzaj obejmuje gatunki występujące na sawannach i w suchych regionach Czarnej Afryki.
Systematyka.
Etymologia.
"Tomopterna": "tomos" „ostry, tnący”, od τεμνω "temnō" „ciąć”; πτερνη "pternē" „pięta”.
Podział systematyczny.
Do rodzaju należą następujące gatunki:

</doc>
<doc id="4709068" url="https://pl.wikipedia.org/wiki?curid=4709068" title="Acanthocanthopsis quadrata">
Acanthocanthopsis quadrata

Acanthocanthopsis quadrata – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1945 roku przez duńskiego zoologa Poula Heegaarda.

</doc>
<doc id="4709069" url="https://pl.wikipedia.org/wiki?curid=4709069" title="Wszystko dla pań (serial telewizyjny)">
Wszystko dla pań (serial telewizyjny)

Wszystko dla pań (wł. "Il paradiso delle signore") – włoski serial telewizyjny produkowany od 2015 roku przez stację telewizyjną Rai 1, będący luźną adaptacją książki Émile Zola "Wszystko dla pań".
W Polsce serial zadebiutował w 26 lutego 2018 roku na kanale TVP1, gdzie do 11 maja 2018 r. zostały wyemitowane 2 sezony. Między 3 września 2019 roku a 15 maja 2020 serial był emitowany od 3 serii przez stację Romance TV. Od 6 września 2021 emisja serialu odbywa się od początku na kanale TVP Kobieta, który obecnie emituje trzecią serię.
W 2021 roku stacja telewizyjna produkująca serial przedłużyła emisję serialu do 7 sezonu włącznie, który będzie emitowany na przełomie 2022/2023 roku.
Fabuła.
Biedna dziewczyna z południa Włoch przyjeżdża do Mediolanu, aby uciec przed niewiernym narzeczonym i znajduje pracę jako sprzedawca w domu towarowym. Wkrótce zostaje zauważona przez szefa.

</doc>
<doc id="4709071" url="https://pl.wikipedia.org/wiki?curid=4709071" title="Wiara, nadzieja i miłość">
Wiara, nadzieja i miłość



</doc>
<doc id="4709074" url="https://pl.wikipedia.org/wiki?curid=4709074" title="Aubria">
Aubria

Aubria – rodzaj płaza bezogonowego z podrodziny Pyxicephalinae w rodzinie Pyxicephalidae. 
Zasięg występowania.
Rodzaj obejmuje gatunki występujące w lasach deszczowych od Gwinei do Demokratycznej Republik Konga.
Systematyka.
Etymologia.
"Aubria" ("Aubrya"): Charles Eugène Aubry-Lecomte (1821–1879), francuski administrator kolonialny i kolekcjoner.
Podział systematyczny.
Do rodzaju należą następujące gatunki:

</doc>
<doc id="4709078" url="https://pl.wikipedia.org/wiki?curid=4709078" title="Babacar Dione (judoka)">
Babacar Dione (judoka)

Babacar Dione (ur. 4 października 1961) – senegalski judoka. Olimpijczyk z Seulu 1988, gdzie zajął 33. miejsce, w wadze lekkiej.

</doc>
<doc id="4709079" url="https://pl.wikipedia.org/wiki?curid=4709079" title="Danuta Kowalska (filolog polski)">
Danuta Kowalska (filolog polski)

Danuta Kowalska – polska filolog, językoznawczyni, dr hab. nauk humanistycznych, profesor nadzwyczajny Zakładu Historii Języka Polskiego Uniwersytetu Łódzkiego.
Życiorys.
27 września 2002 obroniła pracę doktorską "Styl językowy najstarszego polskiego przekładu Psałterza na tle porównawczym", 17 stycznia 2014 habilitowała się na podstawie pracy zatytułowanej "Sztuka słowa Mikołaja Reja. Studium stylistycznojęzykowe Psałterza Dawidowego". Otrzymała nominację profesorską. Objęła funkcję adiunkta, oraz dyrektora w Instytucie Filologii Polskiej i Logopedii na Wydziale Filologicznego Uniwersytetu Łódzkiego.
Piastuje stanowisko profesora nadzwyczajnego w Zakładzie Historii Języka Polskiego na Uniwersytecie Łódzkim i członka Łódzkiego Towarzystwa Naukowego.

</doc>
<doc id="4709081" url="https://pl.wikipedia.org/wiki?curid=4709081" title="Waleryj Kruhawoj">
Waleryj Kruhawoj



</doc>
<doc id="4709087" url="https://pl.wikipedia.org/wiki?curid=4709087" title="IAN">
IAN

IAN – francuska seria komiksowa autorstwa scenarzysty Fabiena Vehlmanna i rysownika Ralpha Meyera, wydana w czterech tomach w latach 2003–2007 nakładem wydawnictwa Dargaud. Po polsku opublikowało ją wydawnictwo Elemental w 2019 w jednym tomie zbiorczym.
Fabuła.
Akcja serii utrzymana jest w konwencji science-fiction i rozgrywa się w 2044. IAN, robot o ludzkim wyglądzie i wyposażony w sztuczną inteligencję, dezerteruje z armii Stanów Zjednoczonych. Uciekając przed wojskiem, przemierza kraj, aby poznać prawdę o wirtualnym bycie, który czasami przejmuje jego ciało i przekształca go w morderczą maszynę. 

</doc>
<doc id="4709091" url="https://pl.wikipedia.org/wiki?curid=4709091" title="Malick Seck">
Malick Seck

Malick Seck (ur. 7 kwietnia 1964) – senegalski judoka. Olimpijczyk z Barcelony 1992, gdzie zajął trzynaste miejsce, w wadze lekkiej.
Uczestnik mistrzostw świata w 1987 i Pucharu Świata w 1991 roku.

</doc>
<doc id="4709093" url="https://pl.wikipedia.org/wiki?curid=4709093" title="Szewki">
Szewki

Szewki (; ) – wieś na Białorusi, w obwodzie grodzieńskim, w rejonie wołkowyskim, w sielsowiecie Roś.
Dawniej wieś i folwark. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Roś.

</doc>
<doc id="4709096" url="https://pl.wikipedia.org/wiki?curid=4709096" title="Amadou Guèye">
Amadou Guèye

Amadou Diop Guèye (ur. 10 listopada 1964) – senegalski judoka. Olimpijczyk z Barcelony 1992, gdzie zajął 34. miejsce, w wadze półśredniej.
Uczestnik mistrzostw świata w 1987 i Pucharu Świata w 1991 roku.

</doc>
<doc id="4709097" url="https://pl.wikipedia.org/wiki?curid=4709097" title="Pyxicephalus">
Pyxicephalus

Pyxicephalus – rodzaj płaza bezogonowego z podrodziny Pyxicephalinae w rodzinie Pyxicephalidae. 
Zasięg występowania.
Rodzaj obejmuje gatunki występujące w niezalesionych obszary Czarnej Afryki w pozornie w odizolowanych populacjach.
Systematyka.
Podział systematyczny.
Do rodzaju należą następujące gatunki:

</doc>
<doc id="4709100" url="https://pl.wikipedia.org/wiki?curid=4709100" title="Subacze">
Subacze

Subacze (; ) – agromiasteczko na Białorusi, w obwodzie grodzieńskim, w rejonie wołkowyskim, w sielsowiecie Subacze.
Znajduje się tu rzymskokatolicka kaplica pw. św. siostry Faustyny, należąca do parafii Trójcy Przenajświętszej w Szydłowiczach.
Przed II wojną światową folwark. W dwudziestoleciu międzywojennym leżały w Polsce, w województwie białostockim, w powiecie wołkowyskim, do 30 grudnia 1922 w gminie Mścibów, następnie w gminie Szydłowice.

</doc>
<doc id="4709101" url="https://pl.wikipedia.org/wiki?curid=4709101" title="Grosza daj Wiedźminowi">
Grosza daj Wiedźminowi



</doc>
<doc id="4709102" url="https://pl.wikipedia.org/wiki?curid=4709102" title="Liga Narodów UEFA (2020/2021)">
Liga Narodów UEFA (2020/2021)

Liga Narodów UEFA 2020/2021 – druga edycja rozgrywek Ligi Narodów UEFA, która trwała od 3 września 2020 do 10 października 2021. Brały w niej udział męskie reprezentacje seniorskie wszystkich 55 europejskich federacji krajowych zrzeszonych w UEFA. Tytułu nie obroniła reprezentacja Portugalii, gdyż nie wyszła z grupy – zajęła w niej 2. miejsce za reprezentacją Francji, która zdobyła trofeum po zwycięstwie 2:1 z Hiszpanią.
Format rozgrywek.
Drużyny uczestniczące w rozgrywkach zostały podzielone na cztery dywizje (A, B, C, D). Ponadto w ramach dywizji A, B i C zespoły podzielone zostały na cztery koszyki w Dywizji D na dwa koszyki.
W ramach każdej z dywizji wylosowane zostaną cztery grupy składające się z 4 drużyn (3 drużyn w przypadku drugiej grupy dywizji D). Losowanie odbyło się 3 marca 2020 w Amsterdamie. Mecze w grupach rozegrane zostaną w systemie kołowym (mecz i rewanż) od września do listopada 2020 roku.
Zwycięzcy grup w dywizjach B, C i D awansują do dywizji A, B i C kolejnej edycji Ligi Narodów 2022/2023. Analogicznie zespoły z ostatnich miejsc grup w dywizjach A i B spadną do dywizji B i C, w Dywizji C natomiast zostaną rozegrane dwa mecze pomiędzy zespołami z ostatnich miejsc w grupach, przegrani spadają do dywizji D
W Lidze Narodów 2018/2019 zespoły z ostatnich miejsc grup w dywizjach A, B i C miały spaść do dywizji B, C i D, ale UEFA zmieniła system rozgrywek i spadające drużyny się utrzymały w swoich dywizjach z Ligi Narodów 2018/2019.
Czterej zwycięzcy grup w dywizji A awansują do Turnieju Finałowego, który zostanie rozegrany w październiku 2021 roku.
Drużyny uczestniczące i ich podział.
źródło: uefa.com
Dywizja C.
Baraże o utrzymanie.
Drużyny z czwartych miejsc zagrały dwumecz (mecz i rewanż) o utrzymanie w dywizji C, czyli przegrani dwumeczu spadli do dywizji D. Czwarta najlepsza drużyna z czwartych miejsc zagrała z pierwszą, a druga z trzecią.
Turniej finałowy.
W turnieju finałowym Ligi Narodów 2020/2021 biorą udział 4 zespoły, które wygrały swoje grupy w dywizji A:
Gospodarzem tych rozgrywek zostały Włochy (zwycięzca grupy 1 dywizji A). Mecze tej fazy Ligi Narodów są rozgrywane w październiku 2021 roku. Ze względu na udział w turnieju finałowym, jego uczestnicy trafili do grup 5-zespołowych w eliminacjach do Mistrzostw Świata 2022.
Strzelcy.
"Lista strzelców we wszystkich dywizjach aktualna na dzień 10 października 2021 po zakończeniu meczu Hiszpania–Francja"&lt;ref group="uwaga" name="Liga Narodów UEFA (2020/2021)"&gt;Statystyka nie obejmuje meczów:
"W nawiasie podano dywizję, w której dany zawodnik grał."
6 goli
5 goli
4 gole
3 gole
2 gole
1 gol
Gole samobójcze

</doc>
<doc id="4709104" url="https://pl.wikipedia.org/wiki?curid=4709104" title="Zacisze (Częstochowa)">
Zacisze (Częstochowa)

Zacisze – część miasta Częstochowy zaliczająca się do Stradomia.
Od XVII wieku znajdował się tutaj folwark. W okresie zaborów władze carskie wybudowały w okolicach Zacisza koszary – obecnie znajduje się tam Centralna Szkoła Państwowej Straży Pożarnej. W 1900 roku folwark Zacisze należał do gminy Grabówka. Grunty Zacisza zostały włączone do Częstochowy w 1928 oraz 1952 roku.

</doc>
<doc id="4709106" url="https://pl.wikipedia.org/wiki?curid=4709106" title="Moussa Sall">
Moussa Sall

Moussa Sall (ur. 8 września 1966) – senegalski judoka. Olimpijczyk z Barcelony 1992, gdzie zajął 21. miejsce, w wadze półciężkiej.
Brązowy medalista mistrzostw Afryki w 1996 roku.

</doc>
<doc id="4709107" url="https://pl.wikipedia.org/wiki?curid=4709107" title="Toss a Coin to Your Witcher">
Toss a Coin to Your Witcher



</doc>
<doc id="4709111" url="https://pl.wikipedia.org/wiki?curid=4709111" title="Jan Marceli Madeyski">
Jan Marceli Madeyski

Jan Walery Madeyski, h. Poraj (ur. 1 lipca 1874, zm. 12 lutego 1953) – ziemianin, działacz społeczny i gospodarczy 
Życiorys.
Urodził się w ziemiańskiej rodzinie Marcelego (1822–1886) i Walerii z Jabłkowskich (1840–1915). Ziemianin, właściciel dóbr Parchacz w pow. sokalskim. Członek z grupy wielkiej własności Rady Powiatu (1898–1903, 1908–1914) oraz zastępca członka (1908–1910) i wiceprezes (1912–1914) Wydziału Powiatowego w Sokalu.Członek Krajowej Komisji dla zalesień ochronnych przy Namiestnictwie Galicyjskim (1912–1914). 
Detaksor (1900–1914) oraz członek (1904) i zastępca prezesa (1905–1914) Wydziału Powiatowego w Sokalu Galicyjskiego Towarzystwa Kredytowego Ziemskiego. Członek i działacz Galicyjskiego Towarzystwa Gospodarskiego, Członek Komitetu GTG (30 czerwca 1908 – 13 czerwca 1912). 
Był mężem Marii z Drohojowskich (1876–1944), z którą miał syna Jana (1902–?). 
Pochowany w grobie rodzinnym na cmentarzu Salwatorskim w Krakowie (sektor SC4-7-5). 

</doc>
<doc id="4709112" url="https://pl.wikipedia.org/wiki?curid=4709112" title="Małgorzata Kubisiak">
Małgorzata Kubisiak

Małgorzata Zofia Kubisiak – polska literaturoznawczyni, dr hab. nauk humanistycznych, adiunkt i dyrektor Instytutu Filologii Germańskiej Wydziału Filologicznego Uniwersytetu Łódzkiego.
Życiorys.
W 1987 ukończyła studia filologii germańskiej na Uniwersytecie Łódzkim, 25 kwietnia 1997 obroniła pracę doktorską "Maerchen und Meta-Märchen Zür Poetik der 'Volksmärchen der Deutschen' von J.K.A. Musäeus", 4 kwietnia 2014 habilitowała się na podstawie pracy zatytułowanej "Idylle Johanna Heinrich Vossa. Idylla jako poetologiczny model liryki politycznej".
Objęła funkcję adiunkta, oraz dyrektora w Instytucie Filologii Germańskiej na Wydziale Filologicznego Uniwersytetu Łódzkiego.

</doc>
<doc id="4709114" url="https://pl.wikipedia.org/wiki?curid=4709114" title="Błażej Skoczeń">
Błażej Skoczeń

Błażej T. Skoczeń (ur. 1960) – polski inżynier, profesor nauk technicznych. Specjalizuje się w zagadnieniach z zakresu mechaniki, w tym konstrukcji powłokowych, modelowania konstytutywnego materiałów, niskich temperatur, teorii plastyczności, przemian fazowych, mechaniki uszkodzeń, fizyki ciała stałego oraz akceleratorów cząstek elementarnych. Wykładowca i profesor zwyczajny w Instytucie Mechaniki Stosowanej na Wydziale Mechanicznym Politechniki Krakowskiej. Przewodniczący Komisji do spraw Grupy Nauk Ścisłych i Inżynierskich w Komitecie Ewaluacji Jednostek Naukowych Ministerstwa Nauki i Szkolnictwa Wyższego, zastępca przewodniczącego Komitetu Mechaniki PAN. Członek Rady Kuratorów oraz członek korespondent Wydziału Nauk Technicznych Polskiej Akademii Nauk od 2019 roku. Od 2020 członek korespondent Polskiej Akademii Umiejętności. Kierownik zespołu projektującego Wielki Zderzacz Hadronów. Doświadczenie naukowe zdobywał w Austrii, Japonii a także w Institut Français de Mécanique Avancée w Aubière.
Absolwent Politechniki Krakowskiej im. Tadeusza Kościuszki. Doktoryzował się w 1992 roku na Wydziale Mechanicznym tej uczelni pisząc pracę zatytułowaną "Nonliner Elastic-Plastic Analysis and Optimization of Bellows Subject to Statical and Cyclic Loadings," habilitację uzyskał w 2003 na tej samej uczelni.
Tytuł profesora nauk technicznych nadano mu w 2008 roku.
Autor książki "Compensation Systems for Low Temperature Applications".
Wybrane publikacje naukowe.
Autor lub współautor następujących publikacji naukowych:

</doc>
<doc id="4709117" url="https://pl.wikipedia.org/wiki?curid=4709117" title="Tarnowskie Towarzystwo Kulturalne">
Tarnowskie Towarzystwo Kulturalne

Tarnowskie Towarzystwo Kulturalne – zostało powołane do istnienia 23 kwietnia 1990 roku, poprzez wpisanie do rejestru stowarzyszeń w Sądzie Wojewódzkim w Tarnowie. Podstawowym celem statutowym Towarzystwa jest „inspirowanie i prowadzenie wielopłaszczyznowych badań naukowych z wszystkich dziedzin dotyczących głównie Tarnowa i regionu; propagowanie osiągnięć naukowych, kulturalnych i artystycznych; zajmowanie stanowiska w ważnych dla rozwoju Tarnowa i regionu kwestiach i aktywne uczestniczenie w istotnych wydarzeniach”.
Historia.
Stowarzyszenie to, powołane z inicjatywy Stanisława Potępy, z siedzibą przy Muzeum Okręgowym w Tarnowie, powstało jako kontynuacja działalności Towarzystwa Przyjaciół Ziemi Tarnowskiej, zawieszonego w 1990 roku. Od początku istnienia skupiło się na działalności wydawniczej, inicjując w 1990 roku edycję „Rocznika Tarnowskiego”.
W ramach TTK S. Potępa rozpoczął wydawanie wielotomowej publikacji "Tarnów. Wielki przewodnik" (1994–2009). W tej serii ukazało się 20 tomów. Oprócz tego na przestrzeni 30 lat działalności opublikowano szereg wydawnictw monograficznych, opracowań i reprintów dotyczących Tarnowa i regionu.
Prezesem TTK od momentu założenia był Stanisław Potępa (1990–2009), następnie Adam Bartosz (2009–2019), obecnie tę funkcję pełni Andrzej Szpunar. Wśród członków Towarzystwa znajdują się osoby o różnym profilu zawodowym, aktywnie zaangażowane w działania, związane z dbałością o zachowanie pamięci i tożsamości lokalnej społeczności.

</doc>
<doc id="4709118" url="https://pl.wikipedia.org/wiki?curid=4709118" title="Andris Kaļķis">
Andris Kaļķis

Andris Kaļķis (ur. 1964) – łotewski kierowca wyścigowy i rajdowy.
Biografia.
W 1987 roku zadebiutował w Formuła Easter, rywalizując Estonią 21M. W mistrzostwach Łotwy zajął trzecie miejsce. W tym samym roku rozpoczął rywalizację w mistrzostwach ZSRR, które zakończył wówczas na 36. miejscu. W sezonie 1988 wygrał zawody o nagrodę Ministerstwa Transportu ZSRR, jak również zdobył mistrzostwo Łotwy. Z kolei w mistrzostwach ZSRR został sklasyfikowany na osiemnastym miejscu.
W 1989 roku Łotysz zadebiutował w Formule Mondial, koncentrując się jednak na startach za granicą. Na terenie ZSRR 22 kwietnia wygrał wyścig o mistrzostwo Moskwy, natomiast w mistrzostwach ZSRR zajął szesnaste miejsce na koniec sezonu. W 1990 roku Łotysz rozpoczął rywalizację Estonią 21.10 z silnikiem Volkswagena. Kierowca zajął drugie miejsce w wyścigu Ministerstwa Transportu, a w mistrzostwach Sowieckiej Formuły Mondial był dwunasty. Kaļķis startował ponadto w takich seriach, jak Puchar Skandynawsko-Bałtycki, Pucharu Pokoju i Przyjaźni i Polskiej Formuły Mondial. W 1991 roku zawodnik rozpoczął ściganie się Estonią 25, którą zajął m.in. drugie miejsce w Formule Euro Cup i czwarte w mistrzostwach Łotwy.
Po rozpadzie ZSRR Kaļķis skoncentrował się na rywalizacji samochodami turystycznymi. W latach 1993–1995 ścigał się BMW M3, natomiast od 1996 roku rywalizował Volkswagenem Golfem. Został wówczas sklasyfikowany na trzecim miejscu w mistrzostwach Łotwy. Rok później został mistrzem Łotwy oraz krajów bałtyckich. W 1998 roku był sklasyfikowany na szóstej pozycji. W mistrzostwach VW Golfa uczestniczył do sezonu 1999. W tym okresie Kaļķis rozpoczął rywalizację Volkswagenem Golfem na trasach rajdowych, uczestnicząc m.in. w Rajdzie Łotwy. Nie odnosił jednak większych sukcesów.
W 2001 roku łotewski kierowca rozpoczął starty w wyścigach długodystansowych, początkowo Hondą Civic, a następnie Volkswagenem Golfem.

</doc>
<doc id="4709119" url="https://pl.wikipedia.org/wiki?curid=4709119" title="Abdoul Karim Seck">
Abdoul Karim Seck

Abdoul Karim Seck (ur. 5 listopada 1966) – senegalski judoka. Olimpijczyk z Atlanty 1996, gdzie zajął 21. miejsce, w wadze półlekkiej.
Złoty medalista mistrzostw Afryki w 1996 i srebrny w 1997 roku.

</doc>
<doc id="4709121" url="https://pl.wikipedia.org/wiki?curid=4709121" title="Genlisea hawkingii">
Genlisea hawkingii

Genlisea hawkingii – gatunek roślin z rodziny pływaczowatych "Lentibulariaceae". Opisany został w 2020 r. na cześć brytyjskiego fizyka Stephena Williama Hawkinga (1942-2018) przez brazylijsko-polski zespół botaników z Universidade Estadual Paulista (UNESP) oraz Uniwersytetu Jagiellońskiego w Krakowie. Jest to roślina mięsożerna, chwytająca drobne bezkręgowce. Rośnie wśród skał na płytkiej i piaszczystej glebie w Serra da Canastra w stanie Minas Gerais w Brazylii (znana jest tylko jedna populacja tego gatunku).

</doc>
<doc id="4709123" url="https://pl.wikipedia.org/wiki?curid=4709123" title="Djegui Bathily">
Djegui Bathily

Djegui Bathily (ur. 25 lutego 1977) – senegalski judoka. Olimpijczyk z Pekinu 2008, gdzie zajął 21. miejsce, w wadze ciężkiej.
Uczestnik mistrzostw świata w 2007. Zdobył dwa medale na igrzyskach afrykańskich w 2007. Brązowy medalista mistrzostw Afryki w 2008 roku.

</doc>
<doc id="4709127" url="https://pl.wikipedia.org/wiki?curid=4709127" title="Paweł Matraszek">
Paweł Matraszek

Paweł Matraszek (ur. 25 stycznia 1896 we Wronowie, zm. 23 października 1980 w Puławach) – podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Łukasza (rolnika) i Zofii z domu Wojdaszek.
Po ukończeniu szkoły rozpoczął pracę w gospodarstwie rodziców. Od początku lutego 1917 roku pełnił służbę w plutonie „Wronów” 2 kompanii 2 Obwodu VIII Okręgu Polskiej Organizacji Wojskowej. Z początkiem listopada 1918 roku wstąpił do odrodzonego Wojska Polskiego, w którym otrzymał przydział do 23 pułku piechoty, wchodzącego w tym czasie w skład 3 Dywizji Piechoty Legionów. Po ukończeniu szkoły podoficerskiej w Lublinie wziął udział w wojnie polsko-ukraińskiej (walczył pod Rawą Ruską) oraz w działaniach Frontu Litewsko-Białoruskiego podczas wojny polsko-bolszewickiej. Za męstwo wykazane podczas walk pod Kijowem plutonowy Paweł Matraszek odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2979 z 17 maja 1921 roku (opublikowanym w Dzienniku Personalnym Ministerstwa Spraw Wojskowych Nr 21 z dnia 28 maja 1921 roku).
W randze plutonowego został przeniesiony do rezerwy w dniu 30 sierpnia 1921 roku, po czym prowadził własne gospodarstwo rolne w Osadzie Nowosiółki koło Wołkowyska. Działał w PSL „Wyzwolenie”, a do roku 1938 pełnił funkcję sołtysa w swojej miejscowości. Służył również w Przysposobieniu Wojskowym Konnym („Krakusi”). Zarządzeniem prezydenta Rzeczypospolitej Ignacego Mościckiego z dnia 21 kwietnia 1937 roku został, za pracę w dziele odzyskania niepodległości, odznaczony Medalem Niepodległości. 
We wrześniu 1939 walczył w szeregach jednostek Obrony Narodowej, a w okresie okupacji działał w strukturach Armii Krajowej. Po zakończeniu II wojny światowej podjął pracę w puławskim Instytucie Weterynarii, z którego przeszedł na rentę w roku 1956. Zmarł w Puławach i spoczął na cmentarzu w Końskowoli.
Żoną Pawła Matraszka była od 1923 roku Jadwiga z domu Kaniewska, z którą mieli syna Zenona i córkę Zofię.

</doc>
<doc id="4709128" url="https://pl.wikipedia.org/wiki?curid=4709128" title="Michael Swan (anglista)">
Michael Swan (anglista)

Michael Swan (ur. 21 marca 1936) – brytyjski publicysta i anglista, autor materiałów do nauki języka angielskiego, autor wierszy.
Jest absolwentem Uniwersytetu Oksfordzkiego, gdzie studiował języki nowożytne. Działając naukowo zajmuje się gramatyką pedagogiczną, kwestią wpływu języka ojczystego na przyswajanie drugiego języka oraz związkiem między teorią lingwistyki stosowanej a praktyką nauczania języka w szkole. Założył "Swan School of English."

</doc>
<doc id="4709129" url="https://pl.wikipedia.org/wiki?curid=4709129" title="Cécile Hane">
Cécile Hane

Cécile Hane (ur. 8 października 1987) – senegalska judoczka. Olimpijka z Pekinu 2008, gdzie zajęła osiemnaste miejsce, w wadze półśredniej.
Piąta na igrzyskach afrykańskich w 2007 roku.

</doc>
<doc id="4709130" url="https://pl.wikipedia.org/wiki?curid=4709130" title="Michael Swan (ujednoznacznienie)">
Michael Swan (ujednoznacznienie)



</doc>
<doc id="4709131" url="https://pl.wikipedia.org/wiki?curid=4709131" title="Emigracja ukraińska">
Emigracja ukraińska

Emigracja jest znaczącym zjawiskiem w dziejach Ukrainy, co związane było z brakiem własnego państwa i represji wobec działaczy niepodległościowych, zmuszonych emigrować. Znacząca była też emigracja zarobkowa, której początek datuje się na lata 80. XIX wieku.
Wiek XIX.
Emigracja polityczna związana jest represjami politycznymi, jakie spotkał ruch ukraiński w drugiej połowie XIX wieku. (ukaz carski z 1876 roku). Centrum emigrantów staje się Praga, gdzie w 1876 wychodzą zabronione Rosji carskiej utwory Szewczenki. Innym ważnym centrum staje się Genewa, gdzie działa jeden z najwybitniejszych twórców ukraińskiej myśli politycznej Mychajło Drahomanow. Wydaje on tam pismo "Hromada."
Emigracja po I wojnie światowej.
Porażka niepodległościowego wysiłku i brak niezależnego państwa sprowokowała wielu Ukraińców do emigracji. Wielu działaczy Ukraińskiej Republiki Ludowej udali się na emigrację, a wśród nich Symon Petlura.
Emigracja po II wojnie światowej.
Po II wojnie światowej, wskutek ucieczki lub pracy przymusowej, na terenie Niemiec na Zachodzie znalazło się od 1,5 do 3 mln Ukraińców. Znaczna ich część przebywała przez pewien czas po wojnie w obozach dipisów ("displaced persons)" głównie na terenie zachodnich Niemiec. Ich losem zajmowała się International Refugee Organization, która do początku lat 50. zajmowała się ich przesiedleniem do USA, Kanady, Australii, Wielkiej Brytanii. W Monachium jako kontynuacja Praskiej Wyższej Szkoły, która powstała w okresie międzywojennym, przeniesiono istniejący od 1921 roku Wolny Uniwersytet Ukraiński ("Ukrauinische Freie Uniwersität"), który działał tam w latach 1950–1956.
Życie polityczne powojennej emigracji zdominowane było przez podziały, które charakteryzowały Ukraińców w II Rzeczypospolitej z wyłączeniem komunistów.
Szczególne, choć nie wiodące miejsce, odgrywali emigranci OUN-UPA, którzy w okresie zimnej wojny działali w organizacjach antykomunistycznych i współdziałali z wywiadami państw zachodnich. Nie stanowili oni jednak jednolitego środowiska, będąc silnie podzieleni między sobą (przede wszystkim na zwolenników Mykoły Łebedia i Stepana Bandery). Zabójstwo Bandery przez rosyjskiego agenta NKWD stanowiło jedno z poważnych wydarzeń dla tego odłamu ukraińskiej diaspory. Wraz z odprężeniem w stosunkach Wschód-Zachód rola tych środowisk wyraźnie zmalała.
W latach 70. i 80. życie intelektualne diaspory ukraińskiej zdominowały ośrodki w USA i środowisko historyków związaniach w dużej części z uniwersytetem Harvarda. Wśród nich należy wymienić Iwana Łysiaka-Rudnyckiego, Oresta Subtelnego, Romana Szporluka. Ich prace publikowane po angielsku i tłumaczone na język ukraiński po roku 1991 odegrały znaczącą rolę w przeobrażeniach historiografii ukraińskiej w niepodległym państwie.
Okres po 1991 roku.
Choć wraz z uzyskaniem niepodległości wielu emigrantów wróciło do kraju lub też systematycznie do niego przyjeżdżało, to w poważny sposób nasiliła się emigracja zarobkowa. Jednym z jej istotnych kierunków stała się Polska.

</doc>
<doc id="4709133" url="https://pl.wikipedia.org/wiki?curid=4709133" title="Subacze (obwód grodzieński)">
Subacze (obwód grodzieński)



</doc>
<doc id="4709134" url="https://pl.wikipedia.org/wiki?curid=4709134" title="Kozi Klin">
Kozi Klin

Kozi Klin () – najwyższa część północnej grani głównego wierzchołka Zadnich Jatek na północnych stokach słowackich Tatr Bielskich. Oddziela Szalony Kocioł od najwyższej części Doliny Kępy.
Kozi Klin zbudowany jest ze skał węglanowych. Zaczyna się w grani głównej Tatr Bielskich około 30 m na zachód od głównego wierzchołka Zadnich Jatek. Najwyższa jego część jest trawiasta i mało stroma, ale jego boki do obydwu dolin opadają pionowymi ściankami, których wysokość dochodzi do 30 m, a szerokość u podstawy do 150 m. Poniżej tych ścianek boki grani na długości kilkuset metrów są mniej strome. Na wysokości około 1750 m znajduje się w niej grupa turniczek i okno skalne o wysokości około 4 m. Niżej grań zamienia się w konia skalnego. Jego grzbiet porasta kosodrzewina, a boczne, prawie pionowe ściany mają wysokość do 40 m. W grani konia znajduje się głęboko wcięta Szalona Szczerbina. Z wszystkich stron jest trudno dostępna.
We wschodnich, opadających do Doliny Kępy zboczach górnej części Koziego Klina znajduje się Kozia Jaskinia.
Najłatwiej wejść na Kozi Klin z grani głównej. Bez trudności można także z Szalonego Kotła. Ten obszar Tatr Bielskich znajduje się jednak na obszarze ochrony ścisłej TANAP-u. Nie prowadzi do niego żaden szlak turystyczny i obowiązuje zakaz wstępu.

</doc>
<doc id="4709135" url="https://pl.wikipedia.org/wiki?curid=4709135" title="Puchar Świata w biegach narciarskich 2019/2020 – Falun">
Puchar Świata w biegach narciarskich 2019/2020 – Falun

Dziewiąte zawody Pucharu Świata w biegach narciarskich w sezonie 2019/2020 odbędą się w szwedzkiej miejscowości Falun. Zawodniczki i zawodnicy rywalizowali w sprintach stylem klasycznym 8 lutego, natomiast 9 lutego w biegach na 10 km (kobiety) i 15 km (mężczyźni) stylem dowolnym ze startu wspólnego.

</doc>
<doc id="4709137" url="https://pl.wikipedia.org/wiki?curid=4709137" title="Gisèle Mendy">
Gisèle Mendy

Gisèle Mendy (ur. 19 grudnia 1979) – senegalska judoczka. Olimpijka z Pekinu 2008, gdzie zajęła trzynaste miejsce, w wadze średniej.
Uczestniczka mistrzostw świata w 2005 i 2007 i Pucharu Świata w 2001 i 2002. Wicemistrzyni igrzysk afrykańskich w 2007. Zdobyła trzy medale na mistrzostwach Afryki, srebrny w 2008 roku.

</doc>
<doc id="4709139" url="https://pl.wikipedia.org/wiki?curid=4709139" title="Bob Weighton">
Bob Weighton

Bob Weighton, wł. Robert Grant Pitts Weighton (ur. 29 marca 1908 w Harmpshire, zm. 28 maja 2020) – brytyjski superstulatek, w chwili śmierci najstarszy żyjący człowiek w Wielkiej Brytanii (ex aequo z Joan Hocquard) i najstarszy mężczyzna na świecie.
Ten drugi tytuł dzierżył wspólnie ze Szkotem, Alfredem Smithem (również urodzonym 29 marca 1908) od chwili śmierci Anglika Johna Mansfielda 27 listopada 2016. Smith zmarł 4 sierpnia 2019. Od chwili śmierci Hildy Clulow 24 grudnia 2019 był najstarszą żyjącą osobą w Wielkiej Brytanii w ogóle, wspólnie z Angielką Joan Eileen Hocquard, urodzoną także 29 marca 1908. Weighton jest trzecim najstarszym brytyjskim mężczyzną w historii za Walijczykiem Johnem Evansem (1877–1990) i Anglikiem Henrym Aliinghamem (1896–2009). Po śmierci Brazylijczyka Joao Zanol 12 lutego 2020 został drugim najstarszym żyjącym mężczyzną na świecie za Japończykiem Chitetsu Watanabe (1907–2020), natomiast po jego śmierci w dniu 23 lutego 2020 Weighton został najstarszym żyjącym mężczyzną na świecie. Dzień po swoich 112 urodzinach (30 marca 2020) został oficjalnie przez Księgę Rekordów Guinnessa uznany za najstarszego mężczyznę na świecie i wręczono mu stosowny certyfikat (jednak ta ceremonia nie została dokończona z powodu pandemii COVID-19).
Życiorys.
Był czwartym z siódemki dzieci Arthura Weightona (1871–1955) i Elizy Pitts (1870–1936). Przed wybuchem II wojny światowej Weighton wyjechał do Tajwanu, gdzie pracował jako nauczyciel języka angielskiego. Tam poznał swoją żonę. W drodze powrotnej do Wielkiej Brytanii wojska zatrzymały go w Kanadzie, gdzie pozostał do końca wojny.
Po wojnie wrócił do Anglii z żoną Agnes (1908–1995) i trójką dzieci, Davidem, Peterem i Dorothy. Pracował jako wykładowca inżynierii morskiej na uniwersytecie w Londynie.
Weighton mieszkał w Alton. Uważał, że sekretem jego długowieczności jest picie herbaty, unikanie niebezpieczeństw i jedzenie ciasta cytrynowego. Do ostatnich lat życia był w stanie chodzić za pomocą chodzika. Zmarł po krótkiej walce z rakiem 28 maja 2020 mając 112 lat i 60 dni.

</doc>
<doc id="4709140" url="https://pl.wikipedia.org/wiki?curid=4709140" title="Reprezentacja Rosji w Pucharze Gordona Bennetta">
Reprezentacja Rosji w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi z Rosji miał miejsce podczas 50. zawodów rozegranych w 2006 roku.
Wyniki.
Osiągnięcia drużyn w poszczególnych zawodach

</doc>
<doc id="4709145" url="https://pl.wikipedia.org/wiki?curid=4709145" title="Bryan A. Garner">
Bryan A. Garner

Bryan Andrew Garner (ur. 17 listopada 1958 w Lubbock) – amerykański prawnik i leksykograf.
Jego dorobek obejmuje ponad 20 książek z zakresu prawa, języka i praktyki pisarskiej. Jest autorem publikacji normatywnych na temat standardowego języka angielskiego, takich jak "Garner's Modern English Usage".

</doc>
<doc id="4709146" url="https://pl.wikipedia.org/wiki?curid=4709146" title="Sex">
Sex

Anglojęzyczny odpowiednik wyrażeń „płeć” i „stosunek płciowy”, a ponadto nazwa ogółu zachowań wynikających z popędu płciowego człowieka.

</doc>
<doc id="4709148" url="https://pl.wikipedia.org/wiki?curid=4709148" title="Stanisław Stupkiewicz">
Stanisław Stupkiewicz

Stanisław Stupkiewicz (ur. 26 stycznia 1966)– polski inżynier, profesor nauk technicznych. Specjalizuje się w zagadnieniach z zakresu mechaniki, w tym mechaniki kontaktu, tarcia oraz mechaniki ciał odkształcalnych. Profesor zwyczajny w Zakładzie Mechaniki Materiałów Instytutu Podstawowych Problemów Techniki PAN. Członek Komitetu Mechaniki PAN i jego przewodniczący w kadencji 2020-2023 oraz członek korespondent Polskiej Akademii Nauk, Wydział IV Nauk Technicznych, od 2020 roku. Zasiada w redakcjach czasopism Archives of Mechanics, Archive of Applied Mechanics oraz Mechanics of Materials.
Absolwent studiów mechanicznych na Politechnice Warszawskiej (rocznik 1989). Doktoryzował się w 1996 roku w IPPT PAN na podstawie pracy zatytułowanej "Modelowanie poślizgów i rozwoju uszkodzeń w strefie kontaktu ciał sprężysto-plastycznych". Habilitował się w 2006 roku w tym samym Instytucie na podstawie rozprawy "Mikromechanika warstw kontaktowych i międzyfazowych" (tytuł alternatywny: "Micromechanics of contact and interphase layers)". Tytuł profesora nauk technicznych nadano mu w 2011 roku.
Jednym z osiągnięć naukowych Stanisława Stupkiewicza jest opracowanie oryginalnych sformułowań teoretycznych i algorytmów obliczeniowych dla zagadnień kontaktowych z uwzględnieniem efektów chropowatości powierzchni, zużycia oraz smarowania (soft-EHL). Uzyskał także oryginalne wyniki w zakresie wieloskalowego modelowania mikrostruktur martenzytycznych z uwzględnieniem efektów energii powierzchniowej i oszacowania efektów skali wymiarowej w stopach z pamięcią kształtu oraz w kryształach metali deformowanych plastycznie.
Był profesorem wizytującym na Uniwersytecie w Trydencie. Autor książki "Micromechanics of Contact and Interphase Layers".

</doc>
<doc id="4709155" url="https://pl.wikipedia.org/wiki?curid=4709155" title="Ponta Temerosa">
Ponta Temerosa

Ponta Temerosa – przylądek w Republice Zielonego Przylądka, na wyspie Santiago, jest najbardziej wysuniętym na południe miejscem na wyspie. Umiejscowiony jest w południowej części Prai. Na przylądku ulokowana jest latarnia morska Dona Maria Pia.

</doc>
<doc id="4709160" url="https://pl.wikipedia.org/wiki?curid=4709160" title="Judo na Światowych Wojskowych Igrzyskach Sportowych 2007">
Judo na Światowych Wojskowych Igrzyskach Sportowych 2007

Zawody w judo na 4. Światowych Wojskowych Igrzyskach Sportowych zostały rozegrane między 15 a 18 października 2007 we indyjskim Hajdarabadzie podczas światowych igrzysk wojskowych. Polska zdobyła jeden brązowy medal drużynowo "(kobiety)" oraz indywidualnie "(Barbara Letka)"
. W klasyfikacji medalowej zajęła 18. miejsce.

</doc>
<doc id="4709163" url="https://pl.wikipedia.org/wiki?curid=4709163" title="Tom McArthur">
Tom McArthur

Tom McArthur, właśc. Thomas Burns McArthur (ur. 1938 w Glasgow, zm. 2020) – brytyjski językoznawca i publicysta. Był autorem podręczników i słowników do nauki języka angielskiego. Redagował czasopismo „English Today”.
Objął redakcją dwa słowniki języka angielskiego: "Dictionary of English Phrasal Verbs and their Idioms" (1974) oraz "Longman Lexicon of Contemporary English" (1981) oraz napisał szereg publikacji z zakresu leksykografii. Publikował także na temat hinduizmu.

</doc>
<doc id="4709165" url="https://pl.wikipedia.org/wiki?curid=4709165" title="Ewa Bujwid-Kurek">
Ewa Bujwid-Kurek

Ewa Barbara Bujwid-Kurek (ur. 25 grudnia 1956 w Chrzanowie) – polska politolog, ekspert ds. transformacji politycznych państw bałkańskich. Kierownik Katedry Współczesnych Transformacji Politycznych Instytutu Nauk Politycznych i Stosunków Międzynarodowych Uniwersytetu Jagiellońskiego. 
Wczesne lata życia.
Uczyła się w Szkole Podstawowej nr 4 im. Janka Krasickiego w Chrzanowie, gdzie osiągała pierwsze sukcesy organizacyjne i artystyczne. Wielokrotnie nagradzana jako wzorowa uczennica, pełniła funkcję przewodniczącej albo skarbnika klasy. Działała w harcerstwie, prowadząc drużynę zuchową Leśne Ludki przy Szkole Podstawowej nr 6 w Chrzanowie-Kościelcu. W czasie nauki szkolnej brała udział w konkursach recytatorskich, historycznych, grała na mandolinie, a także występowała w zespole baletowym, wyróżniona za solowy taniec w spektaklu "Pajac i laleczka". 
Naukę kontynuowała w I Liceum Ogólnokształcącym im. Stanisława Staszica w Chrzanowie, które ukończyła z bardzo dobrym wynikiem. Po nieudanym starcie na studia polonistyczne na Uniwersytecie Jagiellońskim zdecydowała się aplikować na nauki polityczne na Wydziale Prawa i Administracji Uniwersytetu Jagiellońskiego. Dzięki udanej rozmowie kwalifikacyjnej w październiku 1975 Ewa Bujwid rozpoczęła studia politologiczne. W 1979 uzyskała dyplom ukończenia studiów wyższych i obroniła pracę magisterską "Partycypacja mas w rządzeniu - samorząd mieszkańców".
Kariera naukowa.
W październiku 1979 rozpoczęła pracę asystenta-stażysty w Zakładzie Współczesnych Systemów Politycznych Instytutu Nauk Politycznych UJ, w 1980 przechodząc na etat asystenta, w 1982 starszego asystenta, a w 1988 adiunkta. Dzięki stypendium Ministerstwa Edukacji Narodowej odbyła trzymiesięczny staż na Wydziale Nauk Społecznych Uniwersytetu w Belgradzie.
Doktoryzowała się w 1987 na podstawie pracy "Samorząd wąskich struktur społecznych w Socjalistycznej Federacyjnej Republice Jugosławii" (promotor: Marian Grzybowski). Habilitację uzyskała w 2003 na podstawie opracowania "Myśl polityczna i państwowo–ustrojowa Svetozara Markovicia (1846 – 1875)". 19 lutego 2014 otrzymała nominację profesorską. 
W latach 2007-2017 pracowała na stanowisku profesora nadzwyczajnego w Akademii Ignatianum w Krakowie. W latach 2014–2016 pełniła funkcję prodziekana d.s. współpracy międzynarodowej i nauki Wydziału Studiów Międzynarodowych i Politycznych UJ. Była promotorką czterech rozpraw doktorskich.
W swoich badaniach naukowych koncentruje się na analizie przemian politycznych w państwach Europy Środkowo-Wschodniej, ze szczególnym uwzględnieniem państw powstałych po rozpadzie Jugosławii. 
Jest mężatką (mąż Marek), ma córkę Martynę.

</doc>
<doc id="4709166" url="https://pl.wikipedia.org/wiki?curid=4709166" title="Margarita de la Pisa Carrión">
Margarita de la Pisa Carrión

Margarita de la Pisa Carrión (ur. 19 września 1975 w Madrycie) – hiszpańska polityk i farmaceutka, deputowana do Parlamentu Europejskiego IX kadencji.
Życiorys.
Absolwentka farmacji na Uniwersytecie Complutense w Madrycie (1999), kształciła się też w zakresie neuropsychologii i edukacji na Universidad Internacional de La Rioja. Podjęła pracę w wyuczonym zawodzie, była także zatrudniona w firmach farmaceutycznych i jako szkoleniowiec. Dołączyła do partii Vox, z jej ramienia kandydowała do Senatu w 2016. W wyborach w 2019 kandydowała na deputowaną do PE IX kadencji. Uzyskała mandat poselski, jednak jego objęcie zostało zawieszone do czasu brexitu. Ostatecznie w Europarlamencie zasiadła w lutym 2020.
Jest mężatką i matką ósemki dzieci.

</doc>
<doc id="4709167" url="https://pl.wikipedia.org/wiki?curid=4709167" title="Adja Marieme Diop">
Adja Marieme Diop

Adja Marieme Diop (ur. 5 sierpnia 1977) – senegalska judoczka. Olimpijka z Sydney 2000, gdzie odpadła w pierwszej rundzie, w wadze ciężkiej.
Uczestniczka Pucharu Świata w 1996, 1997, 1997 i 2000. Wicemistrzyni igrzysk afrykańskich w 1999. Zdobyła osiem medali na mistrzostwach Afryki w latach 1996 - 2000 roku.

</doc>
<doc id="4709171" url="https://pl.wikipedia.org/wiki?curid=4709171" title="Nuria Párrizas Díaz">
Nuria Párrizas Díaz

Nuria Párrizas Díaz (ur. 15 lipca 1991 w Grenadzie) – hiszpańska tenisistka.
Kariera tenisowa.
Dotychczas zwyciężyła w dwudziestu dwóch singlowych i trzech deblowych turniejach rangi ITF. 7 marca 2022 roku zajmowała najwyższe miejsce w rankingu singlowym WTA Tour – 45. pozycję, natomiast 7 marca 2022 osiągnęła najwyższą pozycję w rankingu deblowym – 321. miejsce.
W zawodach cyklu WTA 125 Hiszpanka wygrała dwa turnieje w grze pojedynczej.
Historia występów wielkoszlemowych.
Występy w grze mieszanej.
Nuria Párrizas Díaz nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="4709173" url="https://pl.wikipedia.org/wiki?curid=4709173" title="Adrian Jusupović">
Adrian Jusupović

Adrian Jusipović (ur. 1982) – polski historyk, badacz dziejów Rusi średniowiecznej i historii PRL, wydawca źródeł historycznych, doktor habilitowany nauk humanistycznych, profesor Instytutu Historii PAN
Życiorys.
Absolwent XIII Liceum Ogólnokształcącego im. płk. Leopolda Lisa-Kuli w Warszawie. Studiował historię w Instytucie Historycznym Uniwersytetu Warszawskiego, gdzie uzyskał magisterium w 2006. Podczas studiów odbył staże zagraniczne m.in. w Instytucie Nauk Historycznych Reńskiego Uniwersytetu im. Fryderyka Wilhelma w Bonn, na Wydziale Historycznym Moskiewskiego Państwowego Uniwersytetu im. Łomonosowa, na Wydziale Historycznym Moskiewskiego Państwowego Uniwersytetu im. Tarasa Szewczenki. W 2011 obronił na Wydziale Historycznym Uniwersytetu Warszawskiego doktorat "Elity ziemi halickiej i włodzimierskiej w czasach Romanowiczów (1205–1269). Studium Prozopograficzne" (promotor Andrzej Poppe) wydany drukiem (dwa wydania). Podjął pracę naukową jako kustosz w Instytucie Pamięci Narodowej, opublikował szereg artykułów i edycji źródłowych poświęconym aparatowi bezpieczeństwa w PRL. Zatrudniony w Instytucie Historii PAN wydał edycję dwóch kronik halicko wołyńskich (2017 i 2019). Uzyskał habilitację na podstawie rozprawy "Polska i Ruś od X do XIII wieku w świetle badań źródłoznawczych" w 2018. Profesor w Instytucie Historii PAN od lipca 2019.

</doc>
<doc id="4709174" url="https://pl.wikipedia.org/wiki?curid=4709174" title="Maria Franciszka Nowak">
Maria Franciszka Nowak

Maria Franciszka Nowak z domu Bożek (ur. 22 stycznia 1920 w Krakowie, zm. 6 listopada 2020) – polska farmaceutka, Sprawiedliwa wśród Narodów Świata.
Życiorys.
Maria Franciszka Bożek pochodziła z rodziny kolejarskiej. Przed wybuchem wojny utrzymywała w gimnazjum kontakty z żydowskimi koleżankami. W 1938 rozpoczęła studia matematyczne na Uniwersytecie Jagiellońskim. Podczas okupacji pracowała w sklepie bławatnym. Po utworzeniu w 1941 getta w Krakowie, trafiła tam również rodzina jej przyjaciółki Heleny Goldstein. Maria pomagała osobom uwięzionym w getcie – przenosiła żywność i leki. W październiku 1942 matka Heleny znalazła się na liście osób do wywózki do obozu zagłady. Maria wraz z koleżanką Zofią Wolmuth-Wyszyńską zorganizowały ucieczkę Heleny. W umówionym miejscu przejęła od jej brata walizkę z rzeczami. Nazajutrz Maria odebrała Helenę z jej miejsca pracy na ulicy Kopernika. Pozbyła się opaski z gwiazdą Dawida i zaprowadziła do tymczasowej kryjówki. Po kilku dniach Zofia zabrała Helenę do Warszawy, gdzie znaleziono jej pracę na kolei. Helena Goldstein, dzięki „aryjskim papierom”, które Maria dała jej jeszcze w Krakowie oraz fikcyjnemu ślubowi wziętemu w Warszawie, mogła wyjechać na roboty do Jeleniej Góry. W obozie dla wielonarodowej grupy robotników przymusowych dotrwała końca wojny. Po wojnie Helena Goldstein wróciła do Krakowa. Przyjaźniła się z Marią do swej śmierci w 1986 roku. 
Po wojnie Maria Nowak skończyła studia farmaceutyczne. Na początku lat 50. rozpoczęła pracę w aptece przy placu Bohaterów Getta, która należała do innego Sprawiedliwego – Tadeusza Pankiewicza. Uzyskała doktorat z farmacji. Następnie pracowała w aptece na ulicy Czarnowiejskiej. Ma córkę Krystynę. 
W 1995 Maria Franciszka Nowak została odznaczona medalem Sprawiedliwych wśród Narodów Świata. W 2007 otrzymała Krzyż Komandorski Orderu Odrodzenia Polski, a w 2020, w setne urodziny, Medal Stulecia Odzyskanej Niepodległości. W imieniu prezydenta RP medal wręczył prezydencki minister Wojciech Kolarski. Z okazji setnych urodzin wizyty złożyli jej m.in. premier Flandrii Jan Jambon i abp Marek Jędraszewski.

</doc>
<doc id="4709176" url="https://pl.wikipedia.org/wiki?curid=4709176" title="Religia w Republice Zielonego Przylądka">
Religia w Republice Zielonego Przylądka

Religia w Republice Zielonego Przylądka – dominującą religię w Republice Zielonego Przylądka stanowi chrześcijaństwo (zob. chrześcijaństwo w Republice Zielonego Przylądka), którego najliczniejszym nurtem jest katolicyzm. Największą wspólnotę protestancką stanowi Kościół Nazarejczyka. W Republice Zielonego Przylądka istnieją małe społeczności bahaickie i muzułmańskie. Liczba ateistów szacowana jest na mniej niż 1 procent populacji.
Konstytucja Republiki Zielonego Przylądka zapewnia wolność wyznania, a rząd na ogół przestrzega tego prawa w praktyce. Rząd Stanów Zjednoczonych w raporcie z 2007 roku, nie zarejestrował doniesień o nadużyciach społecznych oraz dyskryminacji ze względu na przekonania lub praktyki religijne.

</doc>
<doc id="4709182" url="https://pl.wikipedia.org/wiki?curid=4709182" title="Place publique">
Place publique

Miejsce Publiczne (fr. "Place publique", PP) – francuska socjaldemokratyczna partia polityczna, działająca od 2018.
Historia.
Powstanie nowego lewicowego i ekologicznego ugrupowania zapowiedziała w październiku 2018 grupa aktywistów, w tym eseista Raphaël Glucksmann, ekonomista Thomas Porcher oraz działaczka ekologiczna i dziennikarka Claire Nouvian. W następnym miesiącu ogłoszono manifest programowy partii. Założyciele zadeklarowali działania na rzecz jednoczenia środowisk francuskiej lewicy. Liderem Place publique został Raphaël Glucksmann.
Przed wyborami europejskimi w 2019 PP zawarło koalicję m.in. z Partią Socjalistyczną i Nouvelle Donne. Wspólną listę wyborczą, która otrzymała 6,2% głosów, otwierał przewodniczący Place publique. Ugrupowaniu w ramach porozumienia przypadły 2 mandaty w Europarlamencie IX kadencji.

</doc>
<doc id="4709186" url="https://pl.wikipedia.org/wiki?curid=4709186" title="Resident Evil 2 (gra komputerowa 2019)">
Resident Evil 2 (gra komputerowa 2019)

Resident Evil 2 to gra komputerowa z gatunku survival horror wyprodukowana i wydana przez Capcom. Jest to remake gry o tej samej nazwie, która pojawiła się w 1998 roku. Produkcja została wydana 25 stycznia 2019 r. na komputery z systemem Microsoft Windows oraz konsole PlayStation 4 i Xbox One. Gracze kontrolują w niej funkcjonariusza policji Leona S. Kennedy'ego i studentkę Claire Redfield podczas próby ucieczki z Raccoon City podczas apokalipsy zombie.
Capcom po raz pierwszy wyraził chęć stworzenia remake'u "Resident Evil 2" po sukcesie odnowionej wersji pierwszej odsłony serii w 2002 roku, ale produkcja nigdy się nie rozpoczęła, ponieważ twórca serii Shinji Mikami był już zajęty tworzeniem "Resident Evil 4". W sierpniu 2015 r. Capcom ogłosił, że remake jest w trakcie produkcji, a pierwszy zwiastun z gry został ujawniony podczas targów E3 2018.
"Resident Evil 2" zdobył uznanie krytyków, którzy chwalili rozgrywkę i wierność oryginałowi. Gra została także nominowana i zdobyła kilka nagród, w tym za grę roku. Do grudnia 2019 r. produkcja Capcomu sprzedała się w ponad pięciu milionach egzemplarzy, wyprzedzając oryginał.
Rozgrywka.
"Resident Evil 2" to remake gry o tej samej nazwie z 1998 roku. W przeciwieństwie do oryginału, w którym sterowanie odbywało się względem pozycji bohatera, a kąt kamery był stały, w nowej wersji zastosowano perspektywę trzeciej osoby, podobnie jak w "Resident Evil 4".
Poza tym w standardowym trybie trudności gracze mogą zapisywać stan gry w bezpiecznych pokojach tak często jak chcą. Jeśli gracz zdecyduje się grać na poziomie trudności „Hardcore”, będzie musiał zebrać i użyć skończonej liczby „taśm z tuszem”, aby zapisać postęp gry, podobnie jak w oryginalnej odsłonie.
Podobnie jak w przypadku oryginalnej gry, remake "Resident Evil 2" umożliwia przejście głównej kampanii jednym z dwóch bohaterów: początkującym policjantem Leonem S. Kennedym lub studentką Claire Redfield. W zależności od wyboru gracza, główna historia zostanie wzbogacona o różne wątki, dostępne obszary i przedmioty do zdobycia.
W oryginalnej grze gracz miał do wyboru dwa scenariusze, a po zakończeniu jednego z nich mógł rozegrać drugi. Analogicznie w nowej odsłonie, pokonanie głównej kampanii po raz pierwszy odblokowuje możliwość zagrania jako drugi bohater. W drugim podejściu do gry główna kampania zmienia się i otrzymuje dodatkową zawartość, a fabuła dzieje się równolegle z wydarzeniami z pierwszej rozgrywki. Na przykład protagonista w drugim podejściu wejdzie do komisariatu innym wejściem i znajdzie kilka drzwi już odblokowanych przez protagonistę z pierwszego przejścia. Ukończenie gry po raz drugi jest również wymagane, aby poznać prawdziwe zakończenie głównej kampanii.
Fabuła.
Akcja gry toczy się w Raccoon City we wrześniu 1998 roku, dwa miesiące po wydarzeniach z "Resident Evil". Większość mieszkańców zamieniła się w bezmyślne stworzenia pod wpływem działania wirusowej broni biologicznej znanej jako T-Virus, wyprodukowanej przez Umbrella Corporation. Gra rozpoczyna się na stacji benzynowej poza miastem, gdzie policjant Leon S. Kennedy poznaje studentkę Claire Redfield, która szuka swojego brata Chrisa.
Po wypadku samochodowym Leon i Claire zostają rozdzieleni i postanawiają spotkać się w komendzie policji. Budynek jest atakowany przez zombie i inne potwory, w tym „Tyranta” (znanego również jako „Pan X”), który został wysłany, aby upolować i zabić ocalałych. Bestie i inne przeszkody uniemożliwiają Leonowi i Claire ponowne spotkanie, co zmusza ich do ucieczki z miasta na własną rękę.
Tworzenie.
Oryginalny "Resident Evil 2" został wydany na PlayStation w 1998 roku. Po wydaniu w 2002 roku remake'u pierwszego "Resident Evil", Capcom rozważał odnowienie kolejnej części serii, "Resident Evil 2", ale twórca serii Shinji Mikami chciał skupić całą uwagę na produkcji "Resident Evil 4." W sierpniu 2015 r. producent Yoshiaki Hirabayashi ogłosił, że remake został zatwierdzony i jest w fazie rozwoju. Kolejnych szczegółów nie ujawniono aż do czasu konferencji prasowej Sony na E3 2018, kiedy Capcom opublikował zwiastun gry i nagranie z rozgrywki. Hideki Kamiya, reżyser oryginalnego "Resident Evil 2", powiedział, że nakłaniał Capcom do stworzenia remake'u od lat. Hirabayashi powiedział, że zespół starał się uchwycić ducha oryginalnej gry i że uwzględnił opinie graczy na temat "Resident Evil 6".
"Resident Evil 2" został wydany na PlayStation 4, Xbox One i system Windows 25 stycznia 2019 r. Wersja demonstracyjna gry została opublikowana 11 stycznia 2019 r. Pozwalała na 30 minut rozgrywki i dawała tylko jedno podejście do gry, jednak później wydano ją ponownie jako „Demo RPD”, w którym można było powtarzać rozgrywkę.
Odbiór gry.
Po prezentacji na E3 2018 "Resident Evil 2" zdobyło nagrodę za najlepszy pokaz podczas Game Critics Awards 2018. Wersja demonstracyjna gry została pobrana ponad 4,7 miliona razy.
Według agregatora recenzji Metacritic "Resident Evil 2" otrzymał „powszechne uznanie” w wersji na PlayStation 4 i Xbox One oraz „ogólnie pozytywne recenzje” na komputerach PC.
"Game Informer" oświadczył w recenzji, że "Resident Evil 2" nie tylko świetnie wygląda, ale również zapewnia dobrą rozrywkę. "The Guardian" napisał, że gra „przypomina o tym jak wspaniale wyglądały gry survivalowe w czasach swojej świetności”. "Daily Telegraph" określiło grę „ekscytującym powrotem do dziedzictwa oryginału z 1998 roku”.
"IGN" początkowo ocenił "Resident Evil 2" na 8,8 punktów, ale podniósł ocenę do 9 punktów, gdy recenzenci odkryli drugą część rozgrywki, która przedstawia historię z innego punktu widzenia. W swojej recenzji stwierdzili, że „Capcom wykonał fantastyczną pracę wskrzeszając wszystkie najlepsze elementy klasycznego "Resident Evil 2" i sprawiając, że wygląda, brzmi i działa na poziomie 2019 roku”.
"Destructoid" określił tę produkcję mianem doskonałej i stwierdził, że „nieliczne niedociągnięcia są mało istotne i nie czynią szkody ogólnemu wrażeniu.” "Eurogamer" opisał grę jako „mistrzowski remake klasyka”. "Polygon" napisał, że "Resident Evil 2" to „szczytowe osiągnięcie gatunku survival horror” podczas gdy "Kotaku" również go pochwalił, mówiąc, że „zawiera jedne z najlepszych momentów w serii”.
Sprzedaż.
Gra sprzedała się w trzech milionach egzemplarzy na całym świecie w pierwszym tygodniu od wydania, a w ciągu miesiąca w ponad czterech milionach, z czego milion na komputerach PC. "Resident Evil 2" stało się drugim co do liczby sprzedanych kopii dziełem Capcom na Steam po "Monster Hunter: World" z 2018 roku. "Resident Evil 2" zajął drugie miejsce na japońskich listach przebojów, po "Kingdom Hearts III," rozchodząc się w 252 848 egzemplarzy. W marcu gra była nadal jedną z 20 najlepiej sprzedających się gier komputerowych w Japonii, z ponad 352 000 sprzedanych egzemplarzy. "Resident Evil 2" znalazł się również na szczycie list przebojów w Wielkiej Brytanii, stając się największą premierą Capcom na wyspach od czasu "" (2017) w fizycznej sprzedaży detalicznej. Był także najlepiej sprzedającą się grą w Wielkiej Brytanii w styczniu 2019 r., Mimo że pojawił się w ostatnich dniach miesiąca. Do grudnia 2019 r. gra sprzedała się w ponad pięciu milionach egzemplarzy, przekraczając wynik oryginalnego "Resident Evil 2".

</doc>
<doc id="4709188" url="https://pl.wikipedia.org/wiki?curid=4709188" title="Narząd szczytowy">
Narząd szczytowy

Narząd szczytowy, narząd apikalny () – jedyny narząd zmysłu występujący w ciele żebropławów. Zlokalizowany jest na przeciwgębowym (aboralnym) biegunie ciała. Odpowiada głównie za zmysł równowagi. W połączeniu z płytkami rzęskowymi pełni funkcję czuciowo-motoryczną.
Narząd ten ma postać zagłębienia w ektodermie wyściełanego komórkami sensorycznymi, zaopatrzonymi w rzęski. Z wierzchu wgłębienie osłania przezroczysta kopułka. W zagłębieniu umieszczony jest statolit o kulistym kształcie, zbudowany z drobnych, posklejanych, ziarenkowatych podjednostek fosforanu wapnia. Ów statolit wsparty jest na czterech łukowato wygiętych sprężynkach – szczecinopodobnych tworach utworzonych przez pęki sklejonych ze sobą rzęsek. Każda z tych sprężynek przechodzi poza wgłębieniem w rynienkę rzęskową rozwidlającą się z kolei na dwa rowki. W sumie występuje więc osiem rowków, z których każdy łączy się z jednym pasmem płytek rzęskowych. Sprężynki, rynienki i rowki określa się łącznie mianem smug rzęskowych.
Zasada działania jest następująca. Przechylenie ciała powoduje wychylenie statolitu, który uciska wówczas część komórek rzęskowych. Powstaje w ten sposób bodziec przekazywany mechanicznie od jednej komórki rzęskowej do drugiej, ostatecznie trafiający do dwóch sąsiadujących pasm płytek rzęskowych. Nacisk statolitu na daną sprężynkę powoduje przyspieszenie uderzeń płytek dwóch powiązanych z nią pasm i tym samym zmianę ustawienia zwierzęcia. Uszkodzenie narządu szczytowego powoduje zaburzenia koordynacji w ruchach płytek. Żebropław nie dąży jednak automatycznie do tego, by statolit spoczywał równomiernie na każdej sprężynce, jest to zależne od „nastroju” panującego w jego sieci nerwowej, np. po schwytaniu ofiary może przełączyć część płytek na bieg wsteczny, celem obrócenia się otworem gębowym do pokarmu.

</doc>
<doc id="4709192" url="https://pl.wikipedia.org/wiki?curid=4709192" title="Zespół pałacowy w Borzęcinie">
Zespół pałacowy w Borzęcinie

Zespół pałacowy w Borzęcinie – pałac w Borzęcinie w gminie Dębnica Kaszubska w województwie pomorskim wybudowany w 1832 z inicjatywy pruskiego szlachcica Ottona Heinricha Ursina von Baer – ówczesnego właściciela majątku borzęcińskiego, wraz z parkiem z drugiej połowy XIX w. i zabudowaniami gospodarczymi powstałymi na przełomie XVIII i XIX w..
Pałac wpisany jest do gminnej ewidencji zabytków.
Historia.
Pałac powstał w 1832. Pomysłodawcą jego wzniesienia był Otto Heinrich Ursin von Baer (1778–1834). Krótko potem majątek trafił w ręce rodziny von Schramm, a kolejno von Lewinski. W 1841 dobra borzęcińskie kupił Wilhelm von Zitzewitz, który następnie rozbudował dwór. Zgodnie z jego zamysłem reprezentacyjny budynek stał się miejscem spotkań lokalnej inteligencji. Po nim, w 1892, po sporze sądowym majątek odziedziczył jego syn Günther, który w 1893 przebudował dwór. W rękach rodziny von Zitzewitz Borzęcino (Bornzin) pozostawało do 1945. W pobliżu pałacu znajdują się zabudowania gospodarcze z przełomu XVIII i XIX wieku, a także spichlerz z 1897. W drugiej połowie XIX wieku, po rozbudowie na zlecenie Wilhelma, budynek uważany był przez niektórych za jeden z najbardziej reprezentacyjnych dworów na ziemi słupskiej. Pałac wyróżniony ryzalitem z narożnymi wieżami z 1893 wskutek powojennej odbudowy został pozbawiony stylowych elewacji.
Park.
Budynek otoczony jest przez park z drugiej połowy XIX wieku. Założony został w stylu krajobrazowym. Zajmuje powierzchnię około 3 ha. Początkowo zasadzono głównie rodzime gatunki liściaste. Wraz z początkiem 20. stulecia dendroflorę uzupełniono gatunkami iglastymi oraz ozdobnymi formami drzew liściastych.
Drzewostan tworzą przede wszystkim dąb szypułkowy (największe o pierśnicy 515 cm i 492 cm, także uprawna odmiana 'Fastigiata'), klon zwyczajny, klon jawor, buk pospolity, uzupełniony lipą drobnolistną, a w podszycie także czeremchą zwyczajną, leszczyną zwyczajną, bzem czarnym. Mniej licznie reprezentowane są jesion wyniosły (największe o pierśnicy 295 i 293 cm), wiąz górski, olsza czarna, kasztanowiec zwyczajny. Rosną również jednostkowe okazy drzew ozdobnych – dwa choiny kanadyjskiej, dwa jodły kalifornijskiej, jeden daglezji zielonej.
W warstwie runa leśnego stwierdzono obecność gajowca żółtego, zawilca gajowego, czyśćca leśnego, kuklika pospolitego, jaskra rozłogowego, niecierpka drobnokwiatowego, gwiazdnicy pospolitej, gwiazdnicy gajowej, ostrożnia warzywnego, bluszczu pospolitego, pokrzywy zwyczajnej, sitowia leśnego, lepiężnika różowego. W północnej części parku położony jest niewielki staw pokryty rzęsą drobną.

</doc>
<doc id="4709194" url="https://pl.wikipedia.org/wiki?curid=4709194" title="Robert N’Diaye">
Robert N’Diaye

Robert N’Diaye (ur. 3 lutego 1942) – senegalski zapaśnik walczący w obu stylach. Dwukrotny olimpijczyk. Odpadł w eliminacjach w Monachium 1972 i Montrealu 1976. Startował w kategorii do 100 kg.
Złoty medalista mistrzostw Afryki w 1969 i srebrny w 1971 roku.

</doc>
<doc id="4709196" url="https://pl.wikipedia.org/wiki?curid=4709196" title="Nora Mebarek">
Nora Mebarek

Nora Mebarek (ur. 22 lipca 1972 w Port-Saint-Louis-du-Rhône) – francuska polityk i działaczka samorządowa algierskiego pochodzenia, posłanka do Parlamentu Europejskiego IX kadencji.
Życiorys.
Na początku lat 90. była pracownikiem w centrum socjalnym. Zasiadła w radzie miejskiej w Arles, pełniła funkcję zastępczyni mera, pracowała też w administracji aglomeracji. W 2004 dołączyła do Partii Socjalistycznej. Przez kilka lat była członkinią gabinetu prezydenta regionu PACA Michela Vauzelle. Weszła później w skład biura krajowego swojego ugrupowania, a także stanęła na czele partii w departamencie Delta Rodanu.
W wyborach w 2019 z listy skupionej wokół PS uzyskała mandat posłanki do Europarlamentu IX kadencji, jednak jego objęcie zostało zawieszone do czasu brexitu. W PE ostatecznie zasiadła w lutym 2020.

</doc>
<doc id="4709198" url="https://pl.wikipedia.org/wiki?curid=4709198" title="Hongdu GJ-11">
Hongdu GJ-11

Hongdu GJ-11 Sharp Sword – prototypowy chiński, bezzałogowy bojowy aparat latający (unmanned combat aerial vehicle - UCAV), przeznaczony do atakowania silnie bronionych celów naziemnych na głębokim zapleczu potencjalnego przeciwnika.
Historia.
Pierwsze informacje o nowej chińskiej maszynie pojawiły się w 2013 roku. Wybudowano co najmniej dwa latające prototypy, których nieoficjalne zdjęcia ukazywały się w środkach masowego przekazu. Pierwsza oficjalna prezentacja odbyła się 1 października 2019 roku w trakcie defilady z okazji 70-lecia proklamowania Chińskiej Republiki Ludowej w Pekinie. Na defiladzie zaprezentowano makietę maszyny, odbiegającej wyglądem od opublikowanych wcześniej zdjęć. GJ-11 zbudowano w układzie latającego skrzydła, sylwetka maszyny ma zapewnić jej obniżenie sygnatury radarowej. W odróżnieniu od prototypów, na których zainstalowano standardowy silniki WS-13 z dopalaczem (chińska odmiana rosyjskiej jednostki RD-93), z klasyczną dyszą wylotową, makieta ma płaską dyszę. Dzięki takiemu rozwiązaniu większemu rozproszeniu ulegają opuszczające dyszę gorące gazy wylotowe, przyczyniając się do obniżeniu sygnatury termicznej samolotu. Płaski kształt dyszy udało się uzyskać prawdopodobnie dzięki usunięciu dopalacza, pozostając prawdopodobnie przy tej samej jednostce napędowej WS-13. Możliwe jest również wykorzystanie innych, dostępnych w Chinach niewielkich silników WP-7 lub WP-13. Wlot powietrza do silnika znajduje się nad krawędzią natarcia płata. Tunel dolotowy do silnika opływa kadłub od góry, zaginając się w celu osłonięcia łopatek pierwszego stopnia sprężarki silnika co również przyczynia się do obniżenia sygnatury radiolokacyjnej samolotu. 
Maszyna ma charakter ściśle bojowy. We wnętrzu kadłuba znajdują się dwie komory bombowe. W każdej z nich może znaleźć się pojedyncza bomba szybująca o masie 500 kg każda lub po dwie 100 kg bomby naprowadzane według satelitarnych współrzędnych. Komunikacje na dystansie 1000 km, na tyle szacowany jest promień bojowy konstrukcji, ma zapewnić łącze satelitarne, którego antena wpisana jest w obrys górnej powierzchni kadłuba. Samolot wyposażony jest w radiolokator, którego anteny wpisane są z kolei w krawędź natarcia maszyny. Niewykluczone, iż obok wersji lądowej, zbudowana zostanie również wersja morska, przeznaczona do operowania z pokładu lotniskowca. 

</doc>
<doc id="4709200" url="https://pl.wikipedia.org/wiki?curid=4709200" title="Badara Badji">
Badara Badji

Badara Badji (ur. 24 lutego 1994 w Dakarze) – senegalski piłkarz występujący na pozycji napastnika, zawodnik bośniackiego klubu FK Tuzla City. Były reprezentant Senegalu.
Życiorys.
Kariera klubowa.
W latach 2014–2016 był zawodnikiem senegalskiego klubu ASC Yeggo (Championnat National du Sénégal), skąd wypożyczony był do chorwackiego Dinamo Zagrzeb II (2014–2016). Następnie występował w klubach: indyjskim Odisha FC (2016), serbskich Mladost Lučani (2018) i FK Inđija (2018–2019) oraz bośniackim FK Zvijezda 09 (2019–2020).
20 stycznia 2020 podpisał kontrakt z bośniackim klubem FK Tuzla City, bez odstępnego. 
Kariera reprezentacyjna.
Był reprezentantem Senegalu w kategoriach wiekowych: U-20 i U-23.
W seniorskiej reprezentacji Senegalu zadebiutował 6 lipca 2013 na stadionie Stade Demba Diop (Dakar, Senegal) podczas kwalifikacji do Mistrzostw Narodów Afryki 2014 w wygranym 1:0 meczu przeciwko reprezentacji Mauretanii.

</doc>
<doc id="4709205" url="https://pl.wikipedia.org/wiki?curid=4709205" title="Ford Super Duty">
Ford Super Duty



</doc>
<doc id="4709208" url="https://pl.wikipedia.org/wiki?curid=4709208" title="Ibrahim Diop">
Ibrahim Diop

Ibrahim Diop (ur. 1948) – senegalski zapaśnik walczący w obu stylach. Dwukrotny olimpijczyk. Odpadł w eliminacjach w Monachium 1972 i Montrealu 1976. Startował w kategorii do 82 kg.
Piąty na mistrzostwach Afryki w 1982 roku.

</doc>
<doc id="4709209" url="https://pl.wikipedia.org/wiki?curid=4709209" title="Doña Paz">
Doña Paz

MV Doña Paz – prom pasażerski zarejestrowany na Filipinach, który zatonął po kolizji z tankowcem "MT Vector" w dniu 20 grudnia 1987 roku. Płynął z wyspy Leyte do stolicy Filipin, Manili. Prom był bardzo przepełniony i miał na pokładzie co najmniej 2000 pasażerów nie ujętych w manifeście okrętowym. W czasie śledztwa stwierdzono, że statek nie miał radia i że kamizelki ratunkowe były zamknięte. Pomimo tego, oficjalnie winą został obarczony "MT Vector", który okazał się niezdatnym do żeglugi, pływał bez licencji i doświadczonego nawigatora. Z przypuszczalną liczbą 4386 ofiar i tylko 24 uratowanych, katastrofa ta jest największą katastrofą morską w czasie pokoju.
Przebieg służby.
MV Doña Paz został wybudowany w stoczni Onomichi Dockyard w Onomichi w prefekturze Hiroszima i został nazwany "Himejuri Maru". W okresie służby na wodach japońskich mógł zabierać 608 pasażerów. W 1975 r. został sprzedany Sulpicio Lines, filipińskiemu armatorowi floty promów pasażerskich. Promowi zmieniono nazwę na "Don Sulpicio", a później na "Doña Paz". 5 czerwca 1979 r. prom został uszkodzony przez pożar na trasie z Manili na Cebu. Wszystkich 1164 pasażerów obecnych na pokładzie uratowano, ale statek został wyrzucony na brzeg, a jego stan uznano za szkodę całkowitą. Wrak został odkupiony od ubezpieczyciela przez Sulpicio Lines, odnowiony i wrócił do służby jako "Doña Paz". W okresie przed zatonięciem statek kursował dwa razy w tygodniu trasą Manila – Tacloban – Catbalogan – Manila i z powrotem.
Katastrofa.
Kolizja.
20 grudnia 1987 r. o godz. 6.30 czasu "Doña Paz" opuściła port Tacloban na wyspie Leyte i skierowała się w stronę Manili z przystankiem w Catbalogan na wyspie Samar. Prom powinien dotrzeć do Manili o 4.00 dnia następnego. Z zapisów wynika, że ostatni kontakt radiowy był ok. 20.00, jednak kolejne raporty wykazały, że "Doña Paz" nie miała radia. Około 22.30 prom znajdował się obok Dumali Point w cieśninie Tablas, w pobliżu wyspy Marinduque. Jeden z ocalałych mówił później, że pogoda na morzu była ładna, ale morze było wzburzone. W chwili, gdy większość pasażerów spała, "Doña Paz" zderzyła się z tankowcem "MT Vector", płynącym z Bataanu do Masbate. Tankowiec przewoził ponad milion litrów benzyny i innych produktów naftowych będących własnością firmy Caltex Philippines.
Po zderzeniu ładunek "Vectora" uległ zapłonowi, wywołując pożar tankowca, który rozprzestrzenił się na "Doñę Paz". Ocalali wspominali moment uderzenia i eksplozji, która wywołała panikę na promie. Jeden z nich, Paquito Osabel opisywał, że płomienie opanowały gwałtownie cały statek, morze dookoła niego również płonęło. Inny ocalały, Luthgardo Niedo, żołnierz filipińskiej żandarmerii stwierdził, że światło na pokładzie zgasło kilka minut po zderzeniu i nie było żadnych kamizelek ratunkowych, a członkowie załogi w panice biegali po pokładzie wraz z pasażerami. Nie było też nikogo, kto wydawałby rozkazy i podejmował próbę opanowania sytuacji. Później okazało się, że szafki z kamizelkami ratunkowymi były zamknięte. Pasażerowie byli zmuszeni skakać z pokładu statku do wody i pływać między zwęglonymi zwłokami w wodzie wokół statku, a niektórzy używali walizek, jako improwizowanych środków ratunkowych. "Doña Paz" zatonęła po dwóch godzinach, a "Vector" po czterech. Wraki obu statków osiadły na głębokości ok. 545 m w wodach cieśniny Tablas, rojących się od rekinów.
Akcja ratownicza.
Marynarze, lekarze i oficerowie oraz kapitan statku "MS Don Claudio" pływającego między wyspami, byli świadkami eksplozji obu statków i po godzinie odnaleźli ocalałych z "Doñi Paz". Z "Dona Claudia" spuszczono sieć, by rozbitkowie mogli po niej wejść na pokład. Z wody wydobyto tylko 26 osób: 24 z nich było pasażerami "Doñi Paz", a dwaj pozostali członkami trzynastoosobowej załogi "Vectora". Nie przeżył żaden z członków załogi "Doñi Paz". Większość uratowanych osób doznała oparzeń po wskoczeniu do płonącej wody. Lekarze i pielęgniarki na pokładzie statku opatrywali ich rany. Minęło podobno 8 godzin zanim filipińskie władze morskie dowiedziały się o katastrofie i kolejne osiem do rozpoczęcia akcji poszukiwawczo–ratowniczej.
Ofiary.
Zgodnie z pierwszymi informacjami od Sulpicio Lines, oficjalny manifest pasażerski "Doñi Paz" opiewał na 1493 pasażerów i 59 członków załogi na jej pokładzie. Zgodnie z danymi armatora, prom mógł przewozić 1424 pasażerów. Zrewidowany manifest, ogłoszony 23.12.1987, wymieniał 1583 pasażerów i 58 członków załogi wraz 675 osobami zaokrętowanymi w Taclobanie i 908 osobami, które weszły na pokład w Catbaloganie. Jednak anonimowy przedstawiciel Sulpicio Lines powiedział agencji prasowej UPI, że ponieważ był to okres Bożego Narodzenia, bilety były zwykle sprzedawane nielegalnie na pokładzie statku za niższą cenę i ci pasażerowie nie byli ujmowani w manifeście. Ten sam przedstawiciel dodał, że posiadacze nielegalnych biletów i nie płacące za bilety dzieci w wieku do lat 4 również nie zostały wymienione w manifeście.
Ocalali twierdzili, że możliwym było, że "Doña Paz" mogła mieć na pokładzie nawet 3 do 4 tysięcy pasażerów. Za znaki przepełnienia promu uznali fakt, że widzieli pasażerów śpiących w korytarzach, na pokładach łodzi lub na pryczach po trzy lub cztery osoby. Z 21 ciał, które zostały wyłowione i zidentyfikowane jako pasażerowie promu pięć dni po katastrofie, tylko jedna ofiara została wymieniona w oficjalnym manifeście. Z 24 ocalałych pasażerów tylko pięciu było wymienionych w manifeście.
W lutym 1988 r. "Philippine National Bureau of Investigation" oświadczyło na podstawie przesłuchań krewnych, że na pokładzie było co najmniej 3099 pasażerów i 59 członków załogi, co daje 3134 ofiar śmiertelnych. W styczniu 1999 r. komisja prezydencka stwierdziła na podstawie zapisków sądowych i ponad 4100 roszczeń ugodowych, że było tam 4241 pasażerów. Odejmując od tego 24 pasażerów, którzy przeżyli i dodając 58 członków załogi otrzymujemy 4375 ofiar. Dodając do tego 11 członków załogi "Vectora", którzy zginęli, całkowita liczba ofiar wyniosła 4386.
Reakcje i następstwa.
Prezydent Filipin Corazon Aquino określiła katastrofę jako „tragedię narodową o przerażających rozmiarach... smutek [narodu filipińskiego] jest tym głębszy, że tragedia ta wydarzyła się okresie świąt Bożego Narodzenia”. Oficjalne kondolencje przekazali: Jan Paweł II, premier Japonii Noboru Takeshita i królowa Zjednoczonego Królestwa Elżbieta II. Biorąc pod uwagę szacowaną liczbę ofiar śmiertelnych, amerykański tygodnik Time określił zatonięcie "Doñi Paz" „największą katastrofą morską XX wieku o okresie pokoju”.
Zgodnie z wstępnym śledztwem prowadzonym przez filipińską straż przybrzeżną "(Philippine Coast Guard)", tylko jeden członek załogi, będący jeszcze praktykantem, był na mostku kapitańskim "Doñi Paz" w chwili zdarzenia. Pozostali oficerowie pili piwo lub oglądali telewizję w pomieszczeniach rekreacyjnych załogi, a kapitan statku oglądał film na odtwarzaczu w swojej kabinie. Podobne zeznanie złożył jeden z ocalałych, Luthgardo Niedo, który stwierdził, że jego znajomy żandarm poinformował go o „trwającej imprezie ze śmiechem i głośną muzyką na mostku, z kapitanem jako jednym z uczestników”.
Tym niemniej filipińska izba morska "(Board of Marine Inquiry)" ostatecznie uwolniła Sulpicio Lines od oskarżeń o spowodowanie katastrofy. Kolejne przesłuchania ujawniły, że "Vector" pływał bez licencji, bez nawigatora i sternika. W 1999 r. Filipiński Sąd Najwyższy orzekł, że to właściciele "Vectora" są zobowiązani do wypłaty odszkodowań za ofiary kolizji. Niektóre z roszczeń w stosunku do Sulpicio Lines lub właścicieli "Vectora", takie jak roszczenia rodziny Cañezal, która straciła dwóch członków i rodziny Macasas, która straciła trzech członków, zostały rozstrzygnięte przez Sąd Najwyższy stwierdzeniem, że nawet rodziny ofiar, których nazwiska nie widniały w oficjalnym manifeście, miały prawo do odszkodowania. Caltex Philippines, który wyczarterował "Vectora", został zwolniony z odpowiedzialności finansowej.
Wraki.
Wrak "Doñi Paz" został odnaleziony 19.09.2019 przez "RV Petrel". Spoczywa w pozycji pionowej na kilu na głębokości ponad 500 metrów. Wrak "Vectora" został odnaleziony 2200 m dalej w takiej samej pozycji. Oba wraki są w dobrym stanie.
Kultura masowa.
Stacja telewizyjna National Geographic nakręciła na temat "Doñi Paz" film dokumentalny, którego premiera odbyła się 25.08 2009 r.
W 2018 r. odbyła się premiera filipińskiego horroru pod tytułem "Aurora", inspirowanego tą tragedią.

</doc>
<doc id="4709222" url="https://pl.wikipedia.org/wiki?curid=4709222" title="Tadeusz Bereżnicki">
Tadeusz Bereżnicki



</doc>
<doc id="4709224" url="https://pl.wikipedia.org/wiki?curid=4709224" title="Arona Mané">
Arona Mané

Arona Mané (ur. 1946) – senegalski zapaśnik walczący w obu stylach. Dwukrotny olimpijczyk. Odpadł w eliminacjach w Monachium 1972 i Montrealu 1976. Startował w kategorii do 68 kg.

</doc>
<doc id="4709227" url="https://pl.wikipedia.org/wiki?curid=4709227" title="Jaqueline Cristian">
Jaqueline Cristian

 Jaqueline Adina Cristian (ur. 5 czerwca 1998) – rumuńska tenisistka.
Kariera tenisowa.
Zwyciężyła w trzynastu singlowych i dziesięciu deblowych turniejach rangi ITF. 31 stycznia 2022 roku zajmowała najwyższe miejsce w rankingu singlowym WTA Tour – 58. pozycję, natomiast 3 lutego 2020 osiągnęła najwyższą pozycję w rankingu deblowym – 168. miejsce.

</doc>
<doc id="4709229" url="https://pl.wikipedia.org/wiki?curid=4709229" title="Marian Wojcieszek">
Marian Wojcieszek

Marian Bolesław Wojcieszek (ur. 19 sierpnia 1901 w Przytocznie, zm. 23 grudnia 1974 w Gdańsku) – polski komandor, szef Sztabu Głównego Marynarki Wojennej RP 1949-1951, więzień polityczny okresu stalinizmu
Życiorys.
Ukończył Wydział Mechaniczny Szkoły Morskiej w Tczewie (w 1924) i Oficerskiej Szkoły Marynarki Wojennej w Toruniu (w 1928). W latach 1928-1929 służył w Kadrze Marynarki Wojennej w Świeciu. Od lutego 1929 do stycznia 1930 dowodził monitorem rzecznym ORP "Warszawa" we Flotylli Pińskiej. Następnie był zastępcą dowódcy ORP "Krakowiak" i oficerem flagowym Dywizjonu Minowców. W 1931 ukończył kurs artylerii przeciwlotniczej. W następnych latach dowodził baterią w 1 Morskim Dywizjonie Artylerii Przeciwlotniczej, kierował referatem w Kierownictwie Marynarki Wojennej i był I oficerem artylerii na ORP "Burza". 19 marca 1936 został mianowany kapitanem marynarki ze starszeństwem z 1 stycznia 1936 i 15. lokatą w korpusie oficerów morskich. Od 1 czerwca 1937 do 2 maja 1938 dowodził szkolnym torpedowcem ORP "Mazur". 13 czerwca 1938 został dowódcą 2 Morskiego Dywizjonu Artylerii Przeciwlotniczej w Helu. Na jego czele brał udział w obronie Helu w 1939, po czym trafił do niemieckiej niewoli. Przebywał m.in. w Oflagu II C Woldenberg.
Od 19 lipca 1945 ponownie służył w Marynarce Wojennej w stopniu komandora podporucznika jako dowódca batalionu w Pułku Morskim. Od 17 grudnia 1945 do 20 czerwca 1946 był zastępcą dowódcy Głównego Portu MW do spraw zaopatrzenia. Następnie służył w Sztabie Głównym MW. Od 20 lutego 1947 do 28 lutego 1949 pełnił funkcję dowódcy Szczecińskiego Obszaru Nadmorskiego w Świnoujściu, po czym do 12 grudnia 1951 był szefem Sztabu Głównego Marynarki Wojennej. 12 grudnia 1951 został aresztowany przez funkcjonariuszy Informacji Wojskowej i po sfingowanym procesie skazany 21 lipca 1952 na karę śmierci. W trakcie procesu odwołał wcześniejsze zeznania jako wymuszone torturami. Na mocy prawa łaski prezydent PRL Bolesław Bierut 19 listopada 1952 zamienił mu karę na dożywocie. W 1956 wyszedł na wolność i został całkowicie zrehabilitowany. Po wyjściu z więzienia odrzucił ofertę powrotu do Marynarki Wojennej. Pracował w Polskim Rejestrze Statków, m.in. jako główny rzeczoznawca do spraw środków sygnałowych i ratunkowych. Został pochowany na Cmentarzu Witomińskim w Gdyni (kwatera 55-23-6_2). Po ekshumacji jego szczątki zostały przeniesione i ponownie pochowane z honorami wojskowymi w Kwaterze Pamięci na Cmentarzu Marynarki Wojennej 29 czerwca 2018.

</doc>
<doc id="4709230" url="https://pl.wikipedia.org/wiki?curid=4709230" title="Katarzyna Wielka (serial telewizyjny)">
Katarzyna Wielka (serial telewizyjny)

Katarzyna Wielka () – brytyjsko-amerykański mini-serial telewizyjny (dramat historyczny) wyprodukowany przez New Pictures oraz Origin Pictures, który został wyemitowany 3 października 2019 roku przez Sky Atlantic, a Polsce na HBO Polska.
Fabuła.
Po śmierci męża Piotra III, Katarzyna Wielka (Helen Mirren) niepodzielnie rządzi Rosją. Ze względu na sposób, w jaki doszła do władzy, swoje niemieckie korzenie oraz płeć musi zmagać się z niechęcią różnych środowisk. Wielu dworzanom nie podoba się jej rozwiązłość i bliska relacja z Grigorim Potiomkinem (Jason Clarke). Romanse i intrygi stanowią tło dla historycznych wydarzeń, które ukształtowały Rosję.
Produkcja.
Pod koniec stycznia 2018 roku ogłoszono, że tytułową rolę otrzymała Helen Mirren
W lipcu 2018 roku poinformowano, że Jason Clarke wcieli się w Grigorija Potiomkina. Na początku sierpnia 2018 roku ogłoszono, że Joseph Quinn otrzymał rolę jako Pawła I. W październiku 2018 roku poinformowano, że Gina McKee, Rory Kinnear, Richard Roxburgh, Kevin McNally oraz Sam Palladio dołączyli do obsady mini-serialu.

</doc>
<doc id="4709231" url="https://pl.wikipedia.org/wiki?curid=4709231" title="Rajd Ziemi Lubelskiej 1962">
Rajd Ziemi Lubelskiej 1962

Rajd Ziemi Lubelskiej – 1. edycja Rajdu Ziemi Lubelskiej. Był to rajd samochodowy rozgrywany od 26 do 27 maja 1962 roku o współczynniku 4. Była to trzecia runda Rajdowych Samochodowych Mistrzostw Polski w roku 1962. Rajd został rozegrany na nawierzchni asfaltowej. Zwycięzcą został Sobiesław Zasada..

</doc>
<doc id="4709233" url="https://pl.wikipedia.org/wiki?curid=4709233" title="Alioune Camara">
Alioune Camara

Alioune Camara (ur. 16 grudnia 1943) – senegalski zapaśnik walczący w obu stylach. Olimpijczyk z Monachium 1972, gdzie odpadł w eliminacjach w kategorii do 90 kg.
Brązowy medalista mistrzostw Afryki w 1971 i czwarty w 1969 roku.

</doc>
<doc id="4709235" url="https://pl.wikipedia.org/wiki?curid=4709235" title="Maria Wierusz-Kowalska">
Maria Wierusz-Kowalska

Maria Irena Wierusz-Kowalska "(ps. Tapta)" (ur. 7 kwietnia 1926 w Kościanie, zm. 27 grudnia 1997 w Brukseli, Belgia) – belgijska rzeźbiarka pochodzenia polskiego.
Życiorys.
Córka Władysława Boye i Anny Marii Rzaśnickiej, żona Krzysztofa, wnuka malarza Alfreda Wierusza-Kowalskiego. Pseudonim Tapta towarzyszył jej od dzieciństwa. Kiedy miała 3 lub 4 lata ustawiała lalki w kręgu, wchodziła do środka, gdzie tańczyła i śpiewała, mówiąc "jestem Tapta".
W wieku 18-nastu lat brała udział w Powstaniu Warszawskim, co naznaczyło ją dużą traumą, o której nie chciała mówić. Po powstaniu opuściła Polskę wraz ze swoim narzeczonym, późniejszym mężem Krzysztofem Wieruszem-Kowalskim. Początkowo osiadła w Londynie, potem zamieszkała w Brukseli. Na początku chciała studiować medycynę, w końcu zdecydowała się na studia artystyczne w École de la Cambre (od 1945). Od 1950 przez dziesięć lat przebywała razem z mężem w Kongu Belgijskim, gdzie jej mąż dostał pracę (jako inżynier lądowy). Wyjazd ten miał duże znaczenie na jej drogę artystyczną. Przyroda oraz sposób wyplatania koszy przez miejscowych zainspirował ją do pracy z tkaniną. Zbliżając się do czterdziestki stała się czynną artystką. Do określenia swojej twórczości stosowała termin „miękka rzeźba” (sculpture souple). W 1975 r. uzyskała tytuł profesora i objęła warsztat gobelinu w La Cambre. Wykładała rzeźbę w École de la Cambre do 1990, w 1980 prowadziła warsztaty z rzeźby "Structure" w Fondation de la Tapisserie w Tournai. Wychowała kilka pokoleń belgijskich artystek i artystów, takich jak: Ann Veronica Janssens, Monica Droste i Marie-Jo Lafontaine.
Twórczość.
Tapta tworzyła asamblaże z materiałów elastycznych, tworzone przez nią rozbudowane struktury tekstylne posiadały różną skalę. Od miniaturowych po monumentalne rozwiązania architektoniczne zintegrowane z otaczającą je przestrzenią. Jej prace uczestniczyły w międzynarodowych konfrontacjach tkackich m.in. w Londynie, Lozannie i Łodzi, miała wiele wystaw indywidualnych. Prace Marii Wierusz-Kowalskiej znajdują się w kolekcjach muzeów w Brukseli, Lozannie, Antwerpii oraz w wielu kolekcjach prywatnych.

</doc>
<doc id="4709237" url="https://pl.wikipedia.org/wiki?curid=4709237" title="Świętokrzyski Rajd Samochodowy 1962">
Świętokrzyski Rajd Samochodowy 1962

5. Świętokrzyski Rajd Samochodowy – 5. edycja Świętokrzyskiego Rajdu Samochodowego. Był to rajd samochodowy rozgrywany od 30 czerwca do 1 lipca 1962 roku o współczynniku 4. Była to czwarta runda Rajdowych Samochodowych Mistrzostw Polski w roku 1962. Rajd został rozegrany na nawierzchni asfaltowej. Zwycięzcą został Sobiesław Zasada..

</doc>
<doc id="4709239" url="https://pl.wikipedia.org/wiki?curid=4709239" title="Daniel Romanovskij">
Daniel Romanovskij

Daniel Romanovskij (ur. 19 czerwca 1996 w Wilnie) – litewski piłkarz, grający na pozycji pomocnika.
Kariera piłkarska.
Kariera klubowa.
Karierę piłkarską rozpoczął w 2014 roku w FK Žalgiris Wilno. 1 lipca 2016 został wypożyczony do Utenisu Uciana. Od 2 lutego do 14 lipca 2017 grał na zasadach wypożyczenia w Stumbras Kowno. 1 sierpnia 2018 przeszedł do serbskiego FK Zemun. 24 lutego 2019 został piłkarzem FK Kauno Žalgiris. 25 stycznia 2020 przeszedł do Olimpiku Donieck.
Kariera reprezentacyjna.
W 2013 zadebiutował w juniorskiej reprezentacji Litwy U-17. Potem występował w U-19. Od 2017 bronił barw młodzieżowej reprezentacji Litwy.
24 marca 2018 zadebiutował w narodowej kadrze w meczu towarzyskim z Gruzją.

</doc>
<doc id="4709240" url="https://pl.wikipedia.org/wiki?curid=4709240" title="Wolf Schneider">
Wolf Schneider

Wolf Schneider (ur. 7 maja 1925 w Erfurcie, zm. 11 listopada 2022 w Starnbergu) – niemiecki dziennikarz, publicysta i krytyk językowy.
Swoją karierę dziennikarską rozpoczął w 1947 r. w monachijskim „Neue Zeitung”, po czym pracował dla Nachrichtenagentur AP, „Süddeutsche Zeitung”, „Stern” i „Die Welt”. Prowadził także NDR-Talkshow. W latach 1979–1995 kierował szkołą dziennikarską w Hamburgu. Uczył w pięciu szkołach dziennikarskich.
Był autorem licznych książek popularnych poruszających problematykę języka niemieckiego („Deutsch!”, „Speak German!”, „Deutsch für junge Profis”) oraz inne tematy („Glück!”, „Der Mensch. Eine Karriere”).
Krytykował niemiecką reformę ortograficzną.

</doc>
<doc id="4709244" url="https://pl.wikipedia.org/wiki?curid=4709244" title="Hugo Kaulen (1869–1954)">
Hugo Kaulen (1869–1954)

Hugo Kaulen (ur. 28 października 1869 w Krefeld, zm. 9 lipca 1954 w Wuppertal) – niemiecki pilot balonowy.
Życiorys.
Jego ojciec Georg Wilhelm Kaulen był właścicielem fabryki w Helmond. Hugo ożenił się z Klarą Eschenbach. Pomagał ojcu w prowadzeniu zakładu. W 1910 roku zdobył licencję pilota balonowego. W 1913 roku wziął udział w zawodach o Puchar Gordona Bennetta na balonie "Duisburg" o pojemności 1680 m³. Towarzyszył mu Bruno Schmitz, a ich balon zajął 16 miejsce.
W grudniu tego samego roku, na tym samym balonie odbyli oni rekordowy lot z Bitterfeld do Permu w Rosji u stóp gór Ural. Towarzyszył im Bruno Krefft. W czasie 87 godzin pokonali dystans 3422 km ustanawiając rekord długości lotu.
Po zakończeniu I wojny niemieccy zawodnicy nie mogli uczestniczyć w zawodach o Puchar Gordona Bennetta. Po raz pierwszy wzięli w nich udział w 1927 roku. Hugo Kaulen (senior) wystartował w nich na balonie "Barmen" razem z Alexandrem Dahlem i zajął 2 miejsce. W wyścigu wystartował też jego najmłodszy syn Hugo. Rok później w 1928 syn i ojciec wystartowali wspólnie. Zajęli 2 miejsce, ale mogli odnieść sukces ponieważ przekonani, że zajmują odległe miejsce, pomimo posiadania balastu wylądowali milę bliżej niż zwycięzcy.

</doc>
<doc id="4709247" url="https://pl.wikipedia.org/wiki?curid=4709247" title="Frank Brendecke">
Frank Brendecke

Frank Brendecke (ur. 23 lutego 1966 w Chemnitz) – niemiecki kierowca wyścigowy.
Biografia.
Karierę w wyścigach samochodów jednomiejscowych rozpoczął w 1987 roku od startów w Formule Easter. W 1989 roku, ścigając się MT 77, zajął szóste miejsce w klasie II (LK II) mistrzostw NRD. Rok później wystartował w wyścigu na torze Schleizer Dreieckrennen w ramach Pucharu Pokoju i Przyjaźni. Brendecke nie ukończył tego wyścigu.
Po zjednoczeniu Niemiec ścigał się w Formule Euro Cup. W tym celu Brendecke zakupił prototypowego Melkusa ML90 i wyposażył go w silnik Opla. W 1992 roku został wicemistrzem serii, w sezonie 1995 był ósmy, a w 1996 roku dwunasty. W 1997 roku na koniec sezonu był szósty, ale został zdyskwalifikowany z klasyfikacji generalnej.
W 1998 roku Brendecke zmienił pojazd na Dallarę F393 i rozpoczął rywalizację w Austriackiej Formule 3. W swoim pierwszym sezonie zajął trzynaste miejsce w klasyfikacji. W sezonie 1999 po raz pierwszy stanął na podium, zajmując trzecie miejsce w wyścigu na torze Most. Na koniec sezonu był natomiast dziewiąty. W 2000 roku zdobył kolejne podium, co miało miejsce podczas wyścigu na torze Grobnik. W 2002 roku Niemiec wygrał wyścig w Moście, zdobył cztery podia i zajął piąte miejsce w klasyfikacji końcowej, a także trzecie w Trofeum Formuły 3. W 2003 roku zmienił samochód na Dallarę F300 i zajął w mistrzostwach Austrii szóste miejsce. Jednocześnie w tym samym roku zadebiutował w Niemieckiej Formule 3, kończąc mistrzostwa na dwudziestym miejscu. W trakcie następnego sezonu zmienił samochód na Dallarę F302, a na koniec sezonu był siedemnasty. W 2005 roku po raz ostatni uczestniczył w Niemieckiej i Austriackiej Formule 3.

</doc>
<doc id="4709251" url="https://pl.wikipedia.org/wiki?curid=4709251" title="Amie N’Dow">
Amie N’Dow

Amie N'Dow (ur. 12 marca 1958) – gambijska lekkoatletka specjalizująca się w biegach sprinterskich.
Wystąpiła dwukrotnie na igrzyskach wspólnoty narodów – w 1978 i 1982, zarówno na dystansie 100, jak i 200 metrów. W 1984 wystąpiła na letnich igrzyskach olimpijskich odbywających się w Los Angeles. Rywalizowała w sztafecie 4 × 100 m wraz z Victorią Decką, Georgianą Freeman i Jabou Jawo w drugim biegu eliminacyjnym. Gambijki z czasem 47,18 zajęły ostatnie, 6. miejsce, które nie premiowało awansu do biegu finałowego. Wynik uzyskany przez reprezentantki Gambii w Los Angeles jest rekordem kraju w tej konkurencji. N'Dow wystąpiła także w biegu na 200 m. Rywalizację zakończyła na 8. miejscu w ćwierćfinale z czasem 25,24.
Jej rekord życiowy na dystansie 100 metrów, ustanowiony w 1983 to 11,7 s, a na 200 metrów 24,93 z 1984.

</doc>
<doc id="4709253" url="https://pl.wikipedia.org/wiki?curid=4709253" title="Wawrzyniec Feldt">
Wawrzyniec Feldt

Wawrzyniec Feldt, też Laurentius Feldt (ur. 26 lipca 1796 we wsi Dąbcze k. Rydzyny, zm. 1882 w Bad Kösen) – filozof, matematyk, astronom, lektor języka polskiego na Uniwersytecie Wrocławskim oraz w Liceum Hosianum w Braniewie.
Życiorys.
Wawrzyniec (Laurentius) Feldt urodził się w 1796 roku w małej wsi Dąbcze koło Rydzyny. W Rydzynie uczęszczał do postępowego w tamtych czasach gimnazjum (fundacja Sułkowskich) z polskim językiem wykładowym w miejsce łaciny, prowadzonego przez księży pijarów. Naukę zakończył uzyskaniem matury. Następnie przez dwa lata był w Rydzynie prywatnym nauczycielem na dworze u księcia Sułkowskiego. W latach 1819–1824 studiował na Uniwersytecie Wrocławskim, gdzie został również mianowany lektorem języka polskiego. Po zdanym na Uniwersytecie Wrocławskim egzaminie państwowym "pro facultate docendi" został z dniem 24 stycznia 1824 mianowany profesorem nadzwyczajnym w Liceum Hosianum w Braniewie. W 1828 został mianowany profesorem zwyczajnym na wydziale filozoficznym tamże. W 1831 na Uniwersytecie w Królewcu uzyskał stopień naukowy doktora filozofii. Przez 20 lat sprawował funkcję rektora i prorektora w Liceum Hosianum w Braniewie.
W 1840 został pierwszym nauczycielem języka polskiego w Liceum Hosianum. 18 listopada 1842 wraz z regensem seminarium Karlem Ditters opracował program nauki języka polskiego dla gimnazjum i Liceum Hosianum.
Ponadto wiele uczynił dla uczelni, uporządkował i skatalogował zbiory biblioteki i zarządzał nią nieodpłatnie (społecznie) przez 39 lat. Pozyskał na potrzeby edukacyjne urządzenia z zakresu fizyki i astronomii. W należącej do uczelni Wieży Kleszej w 1834 założył i prowadził obserwatorium astronomiczno-meteorologiczne. Obserwatorium to funkcjonowało zaledwie przez 15 lat, ale zdążyło się trwale zapisać w historii astronomii. 15 maja 1836 roku Feldt zaobserwował w nim i opisał tzw. zaćmienie obrączkowe słońca – było to ostatnie takie zaćmienie na terytorium dzisiejszej Polski (następne takie zaćmienie w Braniewie będzie widoczne dopiero 5 listopada 2431 roku).
W 1828 Feldt przetłumaczył na język niemiecki i wydał w Lipsku książkę polskiego astronoma i swego przyjaciela Jana Śniadeckiego zatytułowaną "Trygonometria kulista". Pracował również w Królewcu oraz Gdańsku, gdzie był członkiem Towarzystwa Naukowego.
Na konferencji w 1848 roku, w której uczestniczyli delegaci sześciu uniwersytetów pruskich, akademii w Münster i Liceum Hosianum, w celu omówienia kwestii zreformowania uniwersytetów niemieckich, profesor Feldt przedstawił memoriał z postulatem podniesienia rangi Liceum Hosianum w Braniewie do uniwersytetu, postulat nie doczekał się jednak pełnej realizacji (Liceum Hosianum w 1912 przekwalifikowano w państwową Akademię Królewską, a w 1919 w Państwową Akademię).
Jego syn Leo Feldt był pruskim generałem.

</doc>
<doc id="4709254" url="https://pl.wikipedia.org/wiki?curid=4709254" title="Lenc">
Lenc

Lenc – polskie nazwisko.
Znani Lencowie:

</doc>
<doc id="4709256" url="https://pl.wikipedia.org/wiki?curid=4709256" title="Lentz">
Lentz

Lentz – nazwisko.
Znani Lentzowie:

</doc>
<doc id="4709259" url="https://pl.wikipedia.org/wiki?curid=4709259" title="Rajd Wiślański 1962">
Rajd Wiślański 1962

12. Rajd Wiślański – 12. edycja Rajdu Wiślańskiego. Był to rajd samochodowy rozgrywany od 15 do 16 września 1962 roku o współczynniku 7. Była to szósta runda Rajdowych Samochodowych Mistrzostw Polski w roku 1962. Rajd został rozegrany na nawierzchni asfaltowej. Zwycięzcą został Krzysztof Komornicki..

</doc>
<doc id="4709263" url="https://pl.wikipedia.org/wiki?curid=4709263" title="Lenz">
Lenz

Grografia.
Polska.
Dawna nazwa miejscowości:

</doc>
<doc id="4709265" url="https://pl.wikipedia.org/wiki?curid=4709265" title="Reprezentacja Stanów Zjednoczonych w Pucharze Gordona Bennetta">
Reprezentacja Stanów Zjednoczonych w Pucharze Gordona Bennetta

W zawodach balonów wolnych o Puchar Gordona Bennetta poszczególne kraje mogą reprezentować maksymalnie trzy zespoły składające się z dwóch osób. Po raz pierwszy udział załogi ze Stanów Zjednoczonych miał miejsce podczas I zawodów rozegranych w 1906 roku.
Wyniki.
Osiągnięcia drużyn w poszczególnych zawodach pucharu

</doc>
<doc id="4709266" url="https://pl.wikipedia.org/wiki?curid=4709266" title="Jiří Haller">
Jiří Haller

Jiří Haller (ur. 1 stycznia 1896 w Keblicach, zm. 21 stycznia 1971 w Pradze) – czeski bohemista, leksykograf, redaktor czasopisma „Naše řeč”. Zajmował się teorią językoznawstwa, gramatyką, krytyką językową, stylistyką, leksykografią i dydaktyką. Był istotnym propagatorem puryzmu językowego.
Ukończył gimnazjum w Roudnicy, zdając maturę z wyróżnieniem. W latach 1914–1916 studiował bohemistykę i filologię francuską na Wydziale Filozoficznym Uniwersytetu Karola w Pradze. Później pracował w szkołach średnich w Nymburku, Levicach, Uściu nad Łabą i Pradze. Od września 1929 r. był także zatrudniony w Kancelarium Słownika języka czeskiego. W 1931 r. został redaktorem odpowiedzialnym czasopisma „Naše řeč”, a w roku akademickim 1931/1932 zaczął wykładać na Wydziale Filozoficznym Uniwersytetu Karola. W 1938 r. wraz z Vladimírem Šmilauerem założył Koło Przyjaciół Języka Czeskiego.
Jego największym dziełem był "Český slovník věcný a synonymický". Współtworzył również szereg podręczników do nauki języka czeskiego.

</doc>
<doc id="4709268" url="https://pl.wikipedia.org/wiki?curid=4709268" title="Świerzbiączka guzkowa">
Świerzbiączka guzkowa

Świerzbiączka guzkowa (Hyde) – choroba dermatologiczna z grupy chorób alergicznych, charakteryzująca się guzkowymi i rozsianymi zmianami pochodzących z przewlekłego drapania z powodu świądu. Schorzenie jest zbliżone do neurodermitu, ma prawdopodobnie etiologię neurogenną i nie ustępuje samoistnie. W terapii skuteczny jest talidomid, neuroleptyki i miejscowe podanie kortykosteroidów. 
Pierwszy opis choroby został dokonany przez Hyde'a i Montgomery'ego w 1909.

</doc>
<doc id="4709269" url="https://pl.wikipedia.org/wiki?curid=4709269" title="Zwierzyniec (góra)">
Zwierzyniec (góra)

Zwierzyniec – góra o wysokości 412,7 m n.p.m. położona w granicach administracyjnych Wałbrzycha, w bliskim sąsiedztwie Pełcznicy, jednej z dzielnic Świebodzic w województwie dolnośląskim. Znajduje się ona w obrębie Książańskiego Parku Krajobrazowego. Pod względem fizycznogeograficznym położona jest na Pogórzu Wałbrzyskim, wchodzącym w skład makroregionu Pogórza Zachodniosudeckiego w podprowincji Sudety.
Charakterystyka.
Szczyt Zwierzyńca jest północnym zakończeniem grzbietu, którego południową kulminacją jest szczyt Borowca Małego. Od zachodu i północy wydzielony jest doliną Czarciego Potoku, a od wschodu doliną Szczawnika, która przebiega wzdłuż malowniczego jaru. Wschodnie zbocza wchodzą w obręb rezerwatu przyrody Przełomy pod Książem koło Wałbrzycha, znajdującego się na terenie obszaru Natura 2000 „Przełomy Pełcznicy pod Książem PLH020020”. W odcinkach przełomowych stoki są strome i częściowo odsłonięte.
Geologia.
Silne ruchy orogenezy waryscyjskiej w środkowym dewonie uformowały depresję Świebodzic, na obszarze której położony jest Zwierzyniec. W depresji kumulowały się osady, które pochodziły z niszczenia wcześniej uformowanego górotworu. W wyniku procesu lityfikacji, ze skumulowanych osadów uformowały się zlepieńce, piaskowce oraz mułowce. Samo wzniesienie zbudowane jest z dolnokarbońskich zlepieńców gnejsowych i piaskowców.

</doc>
<doc id="4709270" url="https://pl.wikipedia.org/wiki?curid=4709270" title="Babka rurkonosa">
Babka rurkonosa

Babka rurkonosa ("Proterorhinus semilunaris") – gatunek babki pochodzącej ze słodkich wód basenów Morza Czarnego i Morza Egejskiego. Niedawno rozprzestrzenił się jako gatunek inwazyjny w Europie Środkowej i Zachodniej.
Opis.
Siedlisko
Zamieszkuje obszary słodkowodne. Żyje w regionach z dużą ilością roślinności. Zamieszkują płytkie (mniej niż 5 metrów głębokości), wolno poruszające się wody przybrzeżne. Babka tworzy gniazda pod skałami i kłodami. Agresywnie broni ich. Obecnie gatunek nie rozprzestrzenia się gwałtownie, jednak nadal może stanowić zagrożenie dla rodzimych gatunków ryb.
Odżywianie
Gatunek jest wszystkożerny. Odżywia się głównie bezkręgowcami i mniejszymi rybami.
Rozród
Samice żyją do 5 lat, a samce znacznie krócej. Tarło odbywa się kilka razy w roku, co sprawia, że gatunek jest dość płodny. Samce bronią jaj i młodych.

</doc>
<doc id="4709271" url="https://pl.wikipedia.org/wiki?curid=4709271" title="Kamieniołom melafiru (trachyandezytu) w Rybnicy Leśnej">
Kamieniołom melafiru (trachyandezytu) w Rybnicy Leśnej

Kamieniołom melafiru (trachyandezytu) w Rybnicy Leśnej – czynny kamieniołom będący jednocześnie geostanowiskiem w Rybnicy Leśnej. Turyści mogą tu podziwiać widoczne na sztucznych odsłonięciach skalnych trachyandezyty (dawniej zwane melafirami). Jest to również jedno z większych przekształceń środowiska na Dolnym Śląsku.
Lokalizacja.
Kamieniołom zlokalizowany jest w południowo-zachodniej części Polski, na południe od Wałbrzycha, we wschodniej części gminy Mieroszów, w województwie dolnośląskim. Obszar ten znajduje się w Górach Suchych, będących pasmem Gór Kamiennych, zlokalizowanych w Sudetach Środkowych. Znajduje się na zboczach wzniesień Klin (866 m n.p.m.) i Bukowiec (898 m n.p.m.).
Kontekst geologiczny.
Pasmo Gór Suchych zbudowane jest z dolnopermskich skał wulkanicznych zalegających na starszych skałach osadowych. Wydobywane w kamieniołomie trachyandezyty budują masywy od Bukowca na zachodzie po takie szczyty jak Jeleniec, Warzęcha na wschodzie. Skały te powstały w wyniku intruzji subwulkanicznej typu sillu, co oznacza, że żyła zalega zgodnie ze strukturą otoczenia. Miąższość tej wychodni skalnej wynosi 200 m a rozciągłość lateralna 5 km. Stanowią jeden z największych masywów trachyandezytowych w synklinorium śródsudeckim. Skały budujące eksploatowaną ścianę to przede wszystkim skały masywne, spękane blokowo, nieregularnie lub płytowo. Trachyandezyty wydobywane w Rybnicy Leśnej to skała o barwie ciemnoszarej ich tekstura jest drobnoziarnista, nierównoziarnista, intergranularna i masywna.
Nazewnictwo.
Nazwa "melafir" jest mało dokładna, z tego powodu w petrografii zastąpiono ją nazwą „trachyandezyt”, natomiast zwyczajowe określenie jest wciąż używane w handlu i przemyśle.
Historia kamieniołomu.
Kopalnia kamieniołomu rozpoczęła swą działalność w 1935 roku. W 2015 działalność kopalni została przerwana lecz aktualnie jest ona ponownie czynna. Kamieniołom z zakładem przeróbczym oraz składowiskiem nadkładu „Rybnica Leśna", należy do KSS Bartnica Sp. z o.o.. Złoże jest wydobywane metodą odkrywkową z użyciem materiałów wybuchowych. Jest to 9 piętrowa odkrywka, której produkcja roczna wynosi 1,7 mln ton a wielkość złoża 160 mln ton (udokumentowanie 1961 r.). Całodobowa praca maszyn kopalni, a także transport materiału samochodami ciężarowymi i w konsekwencji niszczenie dróg było powodem sporów i niezadowolenia okolicznych mieszkańców. Eksploatacja stoków wzniesienia Bukowiec może doprowadzić do całkowitej degradacji tego szczytu. Pomimo przesłanek za zastopowaniem działalności kamieniołomu Regionalna Dyrekcja Ochrony Środowiska we Wrocławiu (RDOŚ) wydała w 2016 roku pozwolenie na wznowienie pracy kopalni.
Turystyka.
Złoże melafiru "Rybnica I" stanowi geostanowisko, które jest zlokalizowane przy drodze z Rybnicy Leśnej prowadzącej do schroniska PTTK "Andrzejówka", szlak turystyczny w tym miejscu oznaczony jest kolorem zielonym. Jest to sztuczne odsłonięcie skalne, które można obserwować z drogi, jednak wejście na teren kopalni jest ograniczone ze względu działanie kopalni. Z daleka dobry widok na ścianę tego odsłonięcia skalnego widoczny jest ze szlaków prowadzących do szczytu Klin,oznaczonych kolorem niebieskim i czerwonym. Widać tu wielkogabarytowe kruszarki szczękowe, przesiewacze, przenośniki taśmowe i wiele innych sprzętów.
Ochrona środowiska.
Kamieniołom znajduje się na pograniczu Parku Krajobrazowego Sudetów Wałbrzyskich oraz objętego ochroną obszaru Natura 2000, szczyt Bukowiec stanowi granicę Parku Krajobrazowego Sudetów Wałbrzyskich natomiast szczyt Klin jest już poza granicami Parku Krajobrazowego Sudetów Wałbrzyskich.

</doc>
<doc id="4709272" url="https://pl.wikipedia.org/wiki?curid=4709272" title="Révolution nationale">
Révolution nationale

Révolution nationale (pol. "Rewolucja narodowa") – oficjalny program ideologiczny promowany przez Francję Vichy („Państwo Francuskie”), który został ustanowiony w lipcu 1940 i kierowany przez marszałka Philippe’a Pétaina. Program charakteryzował się antyparlamentaryzmem, odrzuceniem konstytucyjnego podziału władzy, kultem jednostki, ksenofobią, sponsorowanym przez państwo antysemityzmem, promocją tradycyjnych wartości, odrzuceniem nowoczesności, korporacjonizmem i sprzeciwem wobec teorii walki klas. Mimo swojej nazwy „rewolucja narodowa” była bardziej reakcyjna niż rewolucyjna, ponieważ sprzeciwiała się większości zmianom wprowadzonym we Francji przez rewolucję francuską (1789–1799). Zaraz po ustanowieniu rząd Pétaina podjął kroki przeciwko „niepożądanym” czyli Żydom, imigrantom, masonom i komunistom. Reżim prześladował również Romów, homoseksualistów i lewicowych aktywistów. Francja Vichy naśladowała politykę rasową nazistowskich Niemiec, a także angażowała się w politykę pronatalistyczną mającą na celu ożywienie „rasy francuskiej” (w tym politykę sportową), chociaż polityka ta nigdy nie sięgała tak daleko, jak program eugeniczny realizowany przez nazistów.
W maju 1941 władze Vichy ustanowiły Order Galijskiej Franciski, który miał symbolizować „rewolucję narodową”.
Ideologia.
Ideologia Francji Vichy była adaptacją idei francuskiej skrajnej prawicy (w tym monarchizmu i integralizmu Charlesa Maurrasa) przez kryzysowy rząd, powstały w wyniku klęski Francji w wojnie z Niemcami. Stygmatyzowano osoby uważane za odpowiedzialne za klęskę wojskową (proces w Riom) i krytykowano III Republikę za upadek moralny. Władze Vichy promowały tradycyjne wartości (socjalizm konserwatywny): motto republikańskie „Wolność, równość, braterstwo” ("Liberté, egalité, fraternité") zostało zastąpione konserwatywnym mottem „Praca, rodzina, ojczyzna” ("Travail, famille, patrie"). Otoczono kultem marszałka Pétaina – pieśń ku jego chwale "Maréchal, nous voilà!" stała się nieoficjalnym hymnem narodowym.
Od lipca 1940 „rewolucja narodowa” była silnie promowana przez tradycjonalistyczny i technokratyczny rząd Vichy. Kiedy w czerwcu 1942 Pierre Laval powrócił na stanowisko premiera, „rewolucja” przestała być promowana i popadła w zapomnienie. Najważniejsza stała się kolaboracja z Niemcami, którzy (wbrew powojennym relacjom) nie byli autorami rewolucji.

</doc>
<doc id="4709273" url="https://pl.wikipedia.org/wiki?curid=4709273" title="Rajd Warszawski 1962">
Rajd Warszawski 1962

1. Rajd Warszawski – 1. edycja Rajdu Warszawskiego. Był to rajd samochodowy rozgrywany od 6 do 7 października 1962 roku o współczynniku 4. Była to siódma runda Rajdowych Samochodowych Mistrzostw Polski w roku 1962. Rajd został rozegrany na nawierzchni asfaltowej. Zwycięzcą został Adam Wędrychowski..

</doc>
<doc id="4709278" url="https://pl.wikipedia.org/wiki?curid=4709278" title="Leszek Józef Walkiewicz">
Leszek Józef Walkiewicz

Leszek Józef Walkiewicz (ur. 18 listopada 1938 w Starachowicach) – dziennikarz, żeglarz, podróżnik, fotoreporter, pedagog, przewodnik i pilot turystyczny. Absolwent Technikum Budowy Samochodów w Starachowicach. Mgr inż. odlewnictwa. Ukończył w 1962 roku Wydział Odlewnictwa Akademii Górniczo-Hutniczej w Krakowie. Uzupełniał wykształcenie na dwóch dwuletnich studiach podyplomowych: AGH – informatyka w przemyśle i w Politechnice Koszalińskiej – Studium Pedagogiczne.
Praca zawodowa.
Kolejno był zatrudniony w latach: 1962–1964 w Zakładach „Mesko” w Skarżysku Kamiennej; 1965–1971 w Fabryce Obrabiarek „Rafamet” w Kuźni Raciborskiej; 1971–1989 w Fabryce Maszyn Rolniczych w Darłowie i równocześnie nauczyciel przedmiotów zawodowych w Zespole Szkół Morskich w Darłowie; 1990–1991 w duńsko-polskiej Spółce „Agrocorm” w Darłowie, w 1992–2000 nauczyciel mianowany w Zakładach Doskonalenia Zawodowego w Słupsku; Od 1999 r. rzecznik Burmistrza Miasta Darłowo.
Życiorys.
Syn Władysława i Leokadii. 11 maja 1963 roku zawarł związek małżeński z Danutą Kaczmarską. Z tego związku przyszły na świat dwie córki: Edyta i Magdalena.
W latach 1994–1998 był radnym i członkiem zarządu miasta oraz przez kilka miesięcy wiceburmistrzem Darłowa. Od 1988 r. jest prezesem Towarzystwa Przyjaciół Ziemi Darłowskiej odznaczonego Medalem Zasłużonego dla Miasta Darłowa. W latach 80. i 90. XX w. znajdował się we władzach Koszalińskiego Towarzystwa Społeczno-Kulturalnego w Koszalinie i w Darłowie. Członek Stowarzyszenia Polskich Mediów. Od 1990 r. członek redakcji i następnie redaktor „Echa Darłowa”, od 1993 redaktor Darłowskich Zeszytów Naukowych, od 1999 r. redaktor „Wiadomości Darłowskich”.
Artykuły i zdjęcia publikował w „Morzu”, „Na Przełaj”, „Głosie Koszalińskim”, „Głosie Pomorza”, „Kurierze Szczecińskim”, „Dzienniku Bałtyckim”, „Obserwatorze Lokalnym”, „Gazecie Wyborczej”, „Pomeranii”, „Roczniku Koszalińskim”, „Roczniku Słupskim”, „Dorzeczu”, „Zeszytach Sławieńskich”, „Wędrowcu Zachodniopomorskim”, „Fokusie”, „Czasie Morza”. Współpracuje z Radiem Koszalin, regionalnymi gazetami i portalami internetowymi. Inicjator i organizator historycznych sesji naukowych o dziejach regionu jest licencjonowanym przewodnikiem po województwie zachodniopomorskim, pilotem wycieczek i prezesem koła przewodników w Darłowie. Od ponad 10 lat jest członkiem Rady Muzealnej w Muzeum Zamek Książąt Pomorskich w Darłowie i od 2016 r. jej przewodniczącym. Odwiedził ponad 100 krajów na 6 kontynentach.
Ważniejsze rejsy.
Na kilkunastu jachtach, jako sternik morski, przepłynął ponad 50 tys. mil morskich.

</doc>
<doc id="4709280" url="https://pl.wikipedia.org/wiki?curid=4709280" title="Złota dama">
Złota dama

Złota dama (ang. "Woman in Gold") – brytyjski dramat historyczny z 2015 roku w reżyserii Simona Curtisa, wyprodukowany przez wytwórnię BBC Films. Główne role w filmie zagrali Helen Mirren, Ryan Reynolds i Daniel Brühl.
Premiera filmu odbyła się 9 lutego 2015 podczas 65. Międzynarodowego Festiwalu Filmowego w Berlinie. Dwa miesiące później, 10 kwietnia, obraz trafił do kin na terenie Wielkiej Brytanii.
Fabuła.
Maria Altmann pochodzi z zamożnej wiedeńskiej rodziny. Podczas wojny jej bliscy musieli uciekać przed Holokaustem – opuścili Austrię i osiedli w Kalifornii. Po latach Maria, wspierana przez adwokata Randola Schoenberga, decyduje się odzyskać kolekcję obrazów – własność jej rodziny zagrabioną przez nazistów. Zależy jej zwłaszcza na portrecie ciotki Adeli pędzla Gustava Klimta. Niezwykłym przeżyciem staje się dla Marii już sam powrót do Austrii, z którą wiąże zarówno piękne, jak i bolesne wspomnienia.
Nazywany „austriacką Moną Lisą” obraz jest skarbem narodowym Austrii. Zgodnie z przewidywaniami władze państwa odmawiają wydania dzieła pani Altmann i piętrzą przed nią kolejne przeszkody. Ona jednak nie rezygnuje z walki i zachęca prawnika do działania. Pragnie sprawiedliwości. Zniszczono jej rodzinę, zabito przyjaciół, zmuszono do opuszczenia bliskich osób oraz ukochanych miejsc. Po kilkudziesięciu latach nie pozwoli na ponowne poniżenie. Nie zważając na opinie innych, że bierze udział w walce skazanej na niepowodzenie, pozywa austriacki rząd.
Odbiór.
Zysk.
Film "Złota dama" zarobił 33,3 miliona dolarów w Ameryce Północnej oraz 28,3 miliona dolarów w pozostałych państwach; łącznie 61,6 miliona dolarów w stosunku do budżetu produkcyjnego 11 milionów dolarów.
Krytyka.
Film "Złota dama" spotkał się z mieszaną reakcją krytyków. W serwisie Rotten Tomatoes 57% ze stu pięćdziesięciu dwóch recenzji filmu jest pozytywne (średnia ocen wyniosła 6 na 10). Na portalu Metacritic średnia ocen z 31 recenzji wyniosła 51 punktów na 100.

</doc>
<doc id="4709283" url="https://pl.wikipedia.org/wiki?curid=4709283" title="Jabou Jawo">
Jabou Jawo

Jabou Jawo (ur. 18 kwietnia 1962 w Bandżulu) – gambijska lekkoatletka specjalizująca się w biegach sprinterskich.
Wystąpiła dwukrotnie na igrzyskach wspólnoty narodów – w 1978 i 1982, zarówno na dystansie 100, jak i 200 metrów. W 1984 wystąpiła na letnich igrzyskach olimpijskich odbywających się w Los Angeles. Rywalizowała w sztafecie 4 × 100 m wraz z Victorią Decką, Georgianą Freeman i Amie N'Dow w drugim biegu eliminacyjnym. Gambijki z czasem 47,18 zajęły ostatnie, 6. miejsce, które nie premiowało awansu do biegu finałowego. Wynik uzyskany przez reprezentantki Gambii w Los Angeles jest rekordem kraju w tej konkurencji. Jawo wystąpiła także w biegu na 100 m. Rywalizację zakończyła na 7. miejscu w eliminacjach z czasem 12,10. Ponownie na igrzyskach olimpijskich wystartowała w 1988 w Seulu. Zajęła ostatnie, 8. miejsce w biegu eliminacyjnym na 100 m z czasem 12,27.
Jej rekord życiowy na dystansie 100 metrów, ustanowiony w 1984 to 11,6 s.

</doc>
<doc id="4709288" url="https://pl.wikipedia.org/wiki?curid=4709288" title="Nuria Parrizas Diaz">
Nuria Parrizas Diaz



</doc>
<doc id="4709289" url="https://pl.wikipedia.org/wiki?curid=4709289" title="Nuria Parrizas-Diaz">
Nuria Parrizas-Diaz



</doc>
<doc id="4709290" url="https://pl.wikipedia.org/wiki?curid=4709290" title="Nuria Párrizas-Diaz">
Nuria Párrizas-Diaz



</doc>
<doc id="4709293" url="https://pl.wikipedia.org/wiki?curid=4709293" title="Juliusz Jacek Gojło">
Juliusz Jacek Gojło



</doc>
<doc id="4709295" url="https://pl.wikipedia.org/wiki?curid=4709295" title="Teofil Skrzypczak">
Teofil Skrzypczak

Teofil Skrzypczak (ur. 9 kwietnia 1901 w Poznaniu, zm. 21 sierpnia 1942 tamże) – starszy sierżant armii wielkopolskiej i Wojska Polskiego II RP. Uczestnik powstania wielkopolskiego, wojny polsko-bolszewickiej i bitwy nad Bzurą. Kawaler Orderu Virtuti Militari.
Życiorys.
Urodził się 9 kwietnia 1901 w rodzinie Stefana i Teodory z d. Witkiewicz. Brał udział w powstaniu wielkopolskim, gdzie walczył w szeregach 3 pułku piechoty. Następnie wraz z pułkiem walczył na frontach wojny polsko-bolszewickiej.
„Za zasługi bojowe na fr. polsko-bolszewickim odznaczony Orderem Virtuti Militari”.
Po zakończeniu walk pozostał w wojsku. We wrześniu 1939 brał udział w bitwie nad Bzurą w składzie Batalionu ON „Kościan”. Po bitwie dostał się do niewoli. Podczas okupacji niemieckiej działał w konspiracji. 16 października 1941 został aresztowany i osadzony w Fort VII w Poznaniu. 10 lipca 1942 skazany na karę śmierci. Wyrok wykonano w więzieniu przy ul. Młyńskiej.
Życie prywatne.
Żonaty od 1922 z Wiktorią z d. Liszkowska. Mieli dwie córki, Teodorę (ur. 1922) i Danutę (ur. 1934).
Upamiętnienie.
Tablica pamiątkowa na murach ratusza w Kościanie. Odsłonięta 8 grudnia 1990.

</doc>
<doc id="4709297" url="https://pl.wikipedia.org/wiki?curid=4709297" title="Persia's got talent">
Persia's got talent

Persia’s Got Talent – spin-off brytyjskiego programu talentów Got Talent skierowanego do persojęzycznych odbiorców na całym świecie, głównie w Iranie (znanym również jako „Persja”). Jest produkowany poza Iranem i jest emitowany w MBC Persia, części Bliskowschodniego Centrum Nadawczego, od 31 stycznia 2020 r..

</doc>
<doc id="4709298" url="https://pl.wikipedia.org/wiki?curid=4709298" title="Antoni Sielicki">
Antoni Sielicki

Antoni Sielicki (ur. w Brześciu Litewskim, zm. 21 marca 1921 w Toruniu) – porucznik pilot Wojska Polskiego, kawaler Orderu Virtuti Militari.
Życiorys.
Syn Erazma i Marty. W październiku 1914 roku powołany został do armii carskiej i w jej szeregach walczył w I wojnie światowej. W trakcie służby odbył kurs pilotażu. 20 grudnia 1917 roku wstąpił do I Korpusu Polskiego w Rosji. Po rozbrojeniu Korpusu przez Niemców przedostał się do Murmańska a następnie do Francji, gdzie wstąpił do armii generała Hallera i służył w 2. i 1 pułku strzelców polskich. Następnie został skierowany na szkolenie lotnicze w szkołach w Istres i Avord, które ukończył 16 lipca 1919 roku.
Po przetransportowaniu Błękitnej Armii do Polski został przydzielony do 4 eskadry wywiadowczej i wziął udział w walkach podczas wojny polsko-bolszewickiej. Brał udział w zajęciu Wilna, walczył na froncie litewsko-białoruskim i wschodnim. Większość lotów wykonał na samolocie Breguet XIVB2 o numerze „9” w załodze z ppor. obs. Eugeniuszem Tromszczyńskim. 19 lutego 1920 roku na polecenie gen. Stanisława Szeptyckiego przeprowadził rozpoznanie na trasie Wilno – Wiłkomierz – Janów – Koszedary – Wilno. 8 marca 1920 roku wykonał lot na rozpoznanie fortów Kowna. Z powody złej pogody oraz silnego ognia przeciwlotniczego wojsk litewskich, który poważnie uszkodził ich samolot, zadania nie wykonał. 18 kwietnia 1920 roku prowadził rozpoznanie w okolicy Połocka i Witebska oraz rozrzucił nad Witebskiem ulotki. Po południu wystartował do kolejnego lotu i zrzucił ulotki nad Bieszenkowiczami.
24 kwietnia 1920 roku wykrył i zaatakował nieprzyjacielski balon obserwacyjny w rejonie Połoty. Atak okazał się nieskuteczny, a polska załoga zaatakowała rozpoznane w tym rejonie oddziały lądowe Armii Czerwonej. Kolejny atak na balon następnego dnia doprowadził do jego uszkodzenia. 26 maja 1920 roku otrzymał od marszałka Józefa Piłsudskiego rozkaz rozpoznania mostów na Dźwinie, Dryssie i Desnie. Lot był ryzykowny z uwagi na dużą odległość (400–500 km nad terenem zajętym przez nieprzyjaciela) oraz stan techniczny samolotu, którego silnik był bardzo wyeksploatowany. Pomimo tego wykonał powierzone zadanie i dostarczył polskim sztabowcom dokładne zdjęcia wskazanych obiektów.
W lipcu 1920 roku objął dowództwo nad wydzieloną częścią 4 eskadry wywiadowczej, którą przebazowano do Bydgoszczy. Na bazie tej grupy pilotów stworzono 11 eskadrę wywiadowczą. We wrześniu 1920 roku Antoni Sielicki został mianowany jej dowódcą i zajmował to stanowisko do rozwiązania eskadry w styczniu 1921 roku.
Po zakończeniu działań wojennych służył w 4 pułku lotniczym w Toruniu. 21 lutego 1921 roku został skierowany na kurs informacyjny w Oficerskiej Szkole Obserwatorów Lotniczych w Toruniu.
21 marca 1921 roku ppor. obs. Henryk Borowy uznał, że Sielicki "obraził [jego] godność osobistą jako męża" i go zastrzelił. Antoni Sielicki został pochowany na cmentarzu garnizonowym w Toruniu.
Zabójca por. Sielickiego nie poniósł poważniejszych konsekwencji. 18 października 1921 roku wystąpił o przeniesienie do 15 Wielkopolskiego Pułku Artylerii Lekkiej w Bydgoszczy. Z czasem powrócił do służby w lotnictwie. W październiku 1930 roku objął dowództwo nad 41. eskadrą liniową. 25 grudnia 1933 roku objął stanowisko dowódcy 62. eskadry liniowej. Następnie był dowódcą dywizjonu szkolnego w 6 pułku lotniczym, po kampanii wrześniowej służył w Polskich Siłach Powietrznych w Wielkiej Brytanii. Awansował do stopnia podpułkownika dyplomowanego.
Ordery i odznaczenia.
Za swą służbę otrzymał odznaczenia:

</doc>
<doc id="4709307" url="https://pl.wikipedia.org/wiki?curid=4709307" title="Hugo Kaulen (1903–1944)">
Hugo Kaulen (1903–1944)

Hugo Kaulen (ur. 29 lipca 1903 w Elberfeld, zm. 22 lutego 1944 w Nijmegen) – niemiecki pilot balonowy.
Życiorys.
Jego ojciec Hugo Kaulen senior w 1913 roku ustanowił rekord długości lotu pokonując dystans 3422 km w 87 godzin. Po zakończeniu wojny niemieccy zawodnicy nie mogli uczestniczyć w zawodach o Puchar Gordona Bennetta. Po raz pierwszy wzięli w nich udział w 1927 roku. Hugo Kaulen (junior) wystartował w nich na balonie "Ernst Brandenburg" razem z dr. Reincholdem Halbenem i zajął ostatnie, 15 miejsce. W wyścigu wystartował też jego ojciec, który zaraził go pasją lotów balonem, zabierając w pierwszy lot 11 kwietnia 1914 roku. Rok później syn i ojciec wystartowali wspólnie. Zajęli 2 miejsce, ale nie odnieśli sukcesu, ponieważ przekonani, że zajmują odległe miejsce, pomimo posiadania balastu wylądowali milę bliżej niż zwycięzcy. Hugo Kaulen (junior) startował później kilkakrotnie w zawodach o Puchar Gordona Bennetta (w 1929, 1930, 1932 i 1934), ale bez większych sukcesów. Ożenił się z Marlies i mieszkał w Nijmegen. Zginął podczas bombardowania miasta 22 lutego 1944 roku. 

</doc>
<doc id="4709319" url="https://pl.wikipedia.org/wiki?curid=4709319" title="Konsulat Generalny Rzeczypospolitej Polskiej w Benghazi">
Konsulat Generalny Rzeczypospolitej Polskiej w Benghazi

Konsulat Generalny Rzeczypospolitej Polskiej w Benghazi – polska misja konsularna w Libii istniejąca od 1975 do 2006.

</doc>
<doc id="4709326" url="https://pl.wikipedia.org/wiki?curid=4709326" title="Eryk Kurnatowski">
Eryk Kurnatowski

Eryk Kurnatowski (Łodzia-Kurnatowski) (ur. 8 października 1882 w Brudzewie albo 14 listopada 1883 w Kolnicy, zm. 23 lutego 1975 w Warszawie) – polski ziemianin, hodowca koni wyścigowych, publicysta, senator Związku Ludowo-Narodowego I kadencji RP.
Rodzina.
Był drugim synem Edmunda Kurnatowskiego (1849-1903) i Wandy z Zielińskich (1858-1923. Miał starszego brata i siostrę. Rodzina Kurnatowskich była wyznania kalwińskiego (jego ojciec i brat spoczywają na cmentarzu ewangelicko-reformowanym w Warszawie) i w tym wyznaniu był wychowany także Eryk. Na katolicyzm przeszedł w późniejszym okresie życia, zapewne przed zawarciem małżeństwa.
Jego pierwszą żoną była poślubiona w 1918 roku Izabella z Zamoyskich (1885-1940), dziedziczkę Jadowa z którą miał dwie córki. W 1942 poślubił Helenę z Żółtowskich (1911-1998). Małżeństwo to było bezdzietne. 
Jest pochowany na cmentarzu Powązkowskim (kwatera 25-4-31/32) w grobowcu rodzinnym drugiej żony.
Życiorys.
Ukończył szkołę realną w Kaliszu. Obronił maturę w Belgii. W 1906 uzyskał dyplom inżyniera agronoma na Instytucie Rolniczym w Gembloux. Posiadał tytuł doktora nauk rolniczych. Założył polską bibliotekę i Bratnią Pomoc w Gembloux, był też prezesem tamtejszej międzynarodowej korporacji studenckiej. Od 1907 zarządzał majątkiem Strzegocin koło Pułtuska. Przed I wojną światową działał w Centralnym Towarzystwie Rolniczym, Związku Ziemian i spółdzielczości, występował też często w zawodach jeździeckich. W 1915 został ewakuowany do Rosji, gdzie był w stopniu pułkownika pełnomocnikiem działającej przy wielkim księciu Borysie wojskowej organizacji kozackiej w Moskwie, Mińsku i Odessie. W 1918 powrócił do Polski. Od 1919 zajmował się majątkami żony Elżbiety z Zamoyskich w Łochowie (ze stadniną koni, która w 1935-1939 notowała najwięcej zwycięstw na wyścigach w skali kraju) i Jadowie. Odbudował je ze zniszczeń wojennych, zorganizował spółdzielnię i straż pożarną. Ufundował siedmioklasową szkołę średnią im. Andrzeja Zamoyskiego (dziadka żony) w Jadowie. Finansował także lokalne szkolnictwo powszechne w powiecie węgrowskim i radzymińskim. Pełnił funkcję prezesa Związku Ziemian w powiecie radzymińskim. W 1923 był delegatem Centralnego Towarzystwa Rolniczego na kongres rolniczy w Paryżu. Publikował artykuły na temat ekonomii w prasie warszawskiej. 27 listopada 1925 objął mandat senatora z listy państwowej Chrześcijańskiego Związku Jedności Narodowej po rezygnacji z mandatu ks. Ludwika Józefa Kasprzyka. Zasiadał w Komisjach: Gospodarstwa Społecznego oraz Skarbowo-Budżetowej. Organizował pomoc dla strony rządowej w czasie zamachu majowego. W latach 1926-1929 był współwydawcą dziennika "ABC". Był też współzałożycielem Mazowieckiej Spółki Wydawniczej. 
W Senacie II kadencji był zastępcą senatora z Listy Katolicko-Narodowej z województwa warszawskiego. W 1927 reprezentował Senat na konferencji ekonomicznej w Rio de Janeiro.
Konie z jego hodowli (częściowo upaństwowionej w 1947) po raz ostatni brały udział w wyścigach na Służewcu w 1949. 

</doc>
<doc id="4709333" url="https://pl.wikipedia.org/wiki?curid=4709333" title="Historia Moniek">
Historia Moniek

Mońki – miasto w północno-wschodniej Polsce, w województwie podlaskim, siedziba powiatu monieckiego i gminy Mońki, położone na Wysoczyźnie Białostockiej. Lokalny ośrodek usługowy i administracyjny, znany z emigracji jego mieszkańców do Stanów Zjednoczonych.
Do końca I wojny światowej.
Początek Moniek wiąże się z powstaniem gniazda rodu Mońków, pieczętujących się herbem Rawicz. Mieszkańcy wsi szlacheckiej o tej nazwie zaprzysięgli w 1569 r. wierność Koronie Polskiej i królowi polskiemu. Mońki znajdowały się w parafii goniądzkiej, w starostwie tykocińskim, w ziemi bielskiej województwa podlaskiego.
W okresie powstań narodowych część gruntów szlacheckich została skonfiskowana przez władze. Jak podaje Studniarek, po powstaniu styczniowym miejscowość miała zostać przeznaczona pod kolonizację chłopów rosyjskich – nie oznaczało to jednak wysiedlenia całej polskiej ludności. Nieruchomości na obszarze Moniek podlegały natomiast dalszym przekształceniom własnościowym.
W związku z budową linii kolejowej Odessa – Królewiec (a konkretnie odcinka określanego jako Kolej Brzesko-Grajewska), zdecydowano o umieszczeniu w pobliżu Moniek stacji kolejowej. W jej okolicy powstała niewielka osada (odrębna od samej wsi) oraz rozwijał się handel. Stacja kolejowa w Mońkach służyła również żołnierzom zakwaterowanym w koszarach carskich, położonych nieopodal pobliskich Hornostajów. Ponadto w 1895 r. oddano do użytku przebiegającą przez Mońki szosę Knyszyn – Osowiec.
Zabudowania Moniek nie zostały szczególnie dotknięte przez działania wojenne w czasie I wojny światowej (mimo intensywnych walk o pobliską twierdzę w Osowcu). W tym okresie rozpoczęły się starania o utworzenie parafii katolickiej.
Do nadania statusu miasta.
W 1919 r. powstał komitet parafialny (w którego miejsce powołano następnie Komitet Budowy Kościoła), który rozpoczął starania o budowę kościoła. Od 1919 r. Mońki znalazły się w gminie Kalinówka, w powiecie białostockim województwa białostockiego. Około 1920 r. (wskazuje się na 1920 lub 1923 r.) powstała parafia, której pierwszym proboszczem został ks. Mieczysław Małynicz-Malicki. Rozpoczęto budowę murowanej kaplicy oraz plebanii. W tym okresie powstała spółdzielnia rolniczo-handlowa. Zgodnie ze Skorowidzem miejscowości Rzeczypospolitej Polskiej istniały folwark, stacja i wieś o nazwach Mońki, zamieszkiwane łącznie przez 212 mieszkańców (w 35 budynkach mieszkalnych).
W okresie międzywojennym w Mońkach funkcjonowała szkoła powszechna. Pod koniec lat 20. powstał budynek dworca kolejowego. Kościół parafialny został wybudowany w 1931 r., a konsekrowany w 1935 r. Mońki zyskały – prócz przewozów kolejowych – połączenie autobusowe z innymi miejscowościami regionu. Powstawały sklepy, przedsiębiorstwa oraz lokale gastronomiczne, a ponadto założono Kasę Stefczyka. Istniała niewielka społeczność żydowska, biorąca udział w lokalnym życiu gospodarczym. Na kilka lat przed wojną uruchomiona została także niewielka mleczarnia. Wszystko to składało się na dość dynamiczny rozwój osady – pod koniec lat 30. wnioskowano o objęcie Moniek planem zagospodarowania, stwierdzając, że spontanicznie przekształcają się one w miasteczko.
Po wybuchu II wojny światowej i przekazaniem tych terenów na rzecz ZSRR, Mońki ustanowiono siedzibą rejonu (później przeniesionego do Knyszyna). Ze stacji kolejowej prowadzono przymusowe wywózki ludności polskiej. Po rozpoczęciu wojny niemiecko-sowieckiej lotnictwo niemieckkie zaatakowało miejscowość, a cofająca się Armia Czerwona ostrzelała kościół, dokonując pewnych zniszczeń. Pod okupacją niemiecką stacja kolejowa stała się punktem wywózek ludności żydowskiej. W okolicach Moniek działała partyzantka Batalionów Chłopskich, w której aktywnie działali Ignacy Gacki oraz Czesław Znosko. W lipcu 1944 wycofujące się wojska niemieckie wysadziły kościół, niszcząc go doszczętnie.
Po wojnie Mońki były tymczasową siedzibą gminy Goniądz. Powstał niewielki dom dla sierot oraz nowicjat Stowarzyszenia Pracownic Niepokalanej założony przez Mariannę Olechno, którego członkinie przyłączyły się później do terezjanek. Próby odbudowy kościoła zostały na kilka lat zablokowane (pozwolenie wydano dopiero 1957 r.; świątynię odbudowywano na starym projekcie do 1960 r.). W kwietniu 1954 r. w Mońkach ulokowano siedzibę powiatowej rady narodowej nowo tworzonego powiatu monieckiego, zaś w październiku tego samego roku wieś Mońki stała się siedzibą gromadzkiej rady narodowej (następnie przeniesionej do osady Mońki). Zmiany administracyjne stały się impulsem do szybkiego rozwoju gospodarczego i demograficznego miejscowości. Jednym z przewodniczących Prezydium Powiatowej Rady Narodowej był Czesław Gartych, którego aktywna działalność przyczyniła się do rozbudowy Moniek i ich okolic. Powstały urzędy (w tym siedziba Powiatowego Urzędu Bezpieczeństwa Publicznego), instytucje kulturalne oraz przedsiębiorstwa, szpital i nowy budynek szkoły podstawowej, a także utwardzano drogi, instalowano kanalizację i stawiano pierwsze bloki. Zbudowano stadion oraz założono klub sportowy Promień Mońki. W 1964 r. powstało liceum ogólnokształcące. Natomiast 1 stycznia 1965 r. Mońki otrzymały status miasta.
Okres późniejszy.
Rozwój miasta skutkował m.in. wyróżnieniem w konkursie „Mistrz Gospodarności”. W 1972 r. powstała Moniecka Spółdzielnia Mleczarska, która przez następne kilkadziesiąt lat wywierała znaczący wpływ na gospodarkę miasta i okolicznych miejscowości. Wraz z kolejną reformą administracyjną zlikwidowano powiat moniecki. Miejscowość i okolice stały się ośrodkiem intensywnej emigracji, w szczególności do USA. Na początku lat 80. w Mońkach utworzono struktury „Solidarności”, które po zapaści związanej z wprowadzeniem stanu wojennego odtwarzane były pod koniec dekady. W latach 80. rozpoczął funkcjonowanie zakład zamiejscowy Fabryki Półprzewodników TEWA w Warszawie, działający w ramach Unitra CEMI.
W 1990 r. Mońki stały się siedzibą gminy samorządowej, a następnie rządowego rejonu. Z jednej strony nie doszło do zatrzymania emigracji (do czego przyczynił się m.in. upadek zakładu UNITRA) z drugiej jednak następował przyrost rejestrowanej liczby mieszkańców. W 1997 r. erygowano drugą parafię, której kościół powstał w 2003 r. Po reformie samorządowej ponownie utworzono powiat moniecki.
Od początku XXI w. następuje spadek liczby mieszkańców. Dzięki inwestycjom ze środków samorządowych, państwowych i unijnych doszło do unowocześnienia infrastruktury na terenie miasta (w tym podłączenia do stacji regazyfikacyjnej). Zgodnie z planami przez Mońki mają przebiegać szlak Rail Baltica oraz droga ekspresowa S16.

</doc>
<doc id="4709340" url="https://pl.wikipedia.org/wiki?curid=4709340" title="Kościół Wniebowzięcia Najświętszej Maryi Panny w Safi">
Kościół Wniebowzięcia Najświętszej Maryi Panny w Safi

Kościół Wniebowzięcia Najświętszej Maryi Panny (, ) – rzymskokatolicki kościół w miejscowości Safi na Malcie. 
Historia.
Pośrednio wiadomo, że kościół pod wezwaniem Wniebowzięcia Matki Bożej istniał w Safi długo przed wielkim oblężeniem Malty. Na początku XVI wieku niejaki Vinċenz Manduca z Mdiny był zobowiązany przygotować posiłek dla ubogich w Safi na "fiestę" Wniebowzięcia.
Kiedy wizytator apostolski na Malcie Pietro Dusina odwiedził wioskę w 1575, stwierdził, że w kościele jest jeden ołtarz i obraz "Madonny" nad nim. W 1658 kościół był już zaniedbany i opuszczony; w takim stanie rzeczy 25 listopada tegoż roku biskup Balaguer zdekonsekrował go. Na prośbę Gio Vittorio De Notto, który zobowiązał się utrzymywać kościół, poświęcony ponownie 22 sierpnia 1683 przez proboszcza Matteo Xriha. W 1737 kościół był wciąż w dobrym stanie.
Lecz już w 1758 świątynia była zrujnowana i porzucona. W listopadzie tego roku Ġużeppi Manġion poprosił biskupa Bartolomé Rulla o zgodę na jej odbudowanie. Prace, pod nadzorem projektanta Anġlu Bonniciego, ruszyły w maju 1761, i 20 października 1764 kościół został ukończony, zaś jego poświęcenie nastąpiło w 1765.
W późniejszych wiekach kościół bywał zamknięty, służył jako magazyn dekoracji kościelnych. Kilkakrotnie był miejscem różnych spotkań religijnych, a także prowadzono w nim katechezy. Od czasu do czasu wykonywane w nim były drobne naprawy oraz prace malarskie. W latach 70., oraz 80. i 90. XX wieku kościół przeszedł znaczące odnowy.
Architektura.
Wygląd zewnętrzny.
Budynek, zbudowany w stylu barokowym, ma kształt sześcianu. Na fasadzie, na wysokich cokołach wznoszą się cztery pilastry, zakończone doryckimi kapitelami. Dwa środkowe pilastry tworzą szerokie centralne pole, w którym znajdują się prostokątne drzwi do świątyni. Ich portal tworzą proste kamienne listwy, zaś zwieńczone są dwoma niezdobionymi belkami, ponad którymi półkolisty fronton. Bezpośrednio nad nim umieszczone jest prostokątne okno, obwiedzione również kamiennymi listwami. Dwa boczne pola fasady, dwukrotnie węższe od centralnego, są gładkie. Całość pokrywa szeroki gzyms, na którym wznosi się pełna balustrada. Na niej, na przedłużeniu pilastrów, cztery ozdobne elementy w kształcie urny, z których wewnętrzne oflankowują trójkątny główny fronton. Na świątyni wznosi się kopuła na wysokim ośmiobocznym bębnie. Na styku jego ścian identyczne urny, jak na fasadzie. 
Wnętrze.
Kościół ma jeden ołtarz, znajdujący się w niewielkiej apsydzie. Obraz tytularny nieznanego autora przedstawia "Wniebowzięcie Matki Bożej". Maryja na obrazie ma koronę, i gwiazdy wokół głowy; nic nie wiadomo o okolicznościach koronacji. Po obu stronach obrazu wspaniałe rzeźby dwóch aniołów, ponad nim "putti" oraz figura Boga Ojca. Na predelli ołtarza, ponad tabernakulum owalny obraz przedstawiający św. Katarzynę.
W kościele znajduje się kruchta, nad nią drewniana galeria, zbudowana w 1772. 
Kościół dziś.
W kościele, od poniedziałku do piątku w godzinach 8–12 oraz 15–18, odbywa się adoracja Najświętszego Sakramentu.
Ochrona dziedzictwa kulturowego.
Od 16 grudnia 2011 budynek umieszczony jest na liście National Inventory of the Cultural Property of the Maltese Islands pod nr. 1885.

</doc>
<doc id="4709353" url="https://pl.wikipedia.org/wiki?curid=4709353" title="Rocket Lab">
Rocket Lab

Rocket Lab – amerykańskie prywatne przedsiębiorstwo z przemysłu kosmicznego założone w 2006 r. w Nowej Zelandii przez Petera Becka. Od 2013 r. główna siedziba firmy mieści się w Kalifornii w Stanach Zjednoczonych. W 2009 roku firma opracowała rakietę suborbitalną o nazwie Ātea, a w 2016 roku przeprowadziła pierwsze udane testy lekkiej rakiety orbitalnej o nazwie Electron. Od 2018 roku Rocket Lab jest dostawcą małych satelitów (w tym CubeSat) na orbitę okołoziemską.
W Marcu 2021 roku Rocket Lab ogłosiło pracę nad nową rakietą wielostopniową o nazwie "Neutron", zdolną do dostarczenia 8 ton ładunku na niską orbitę okołoziemską.

</doc>
<doc id="4709354" url="https://pl.wikipedia.org/wiki?curid=4709354" title="Lamówka">
Lamówka

Lamówka – wąski pasek materiału, cięty po skosie. Włókna lamówki, znajdujące się pod kątem 45 stopni do długości paska, sprawiają, że jest on bardziej rozciągliwy i łatwiej się układa w porównaniu do paska, który jest cięty zgodnie z włóknami tkaniny. Na lamówki można stosować materiały z różnych włókien i ich mieszanek, najlepiej ściśle dziane lub tkane, ponieważ są stabilne i podczas krojenia najmniej się strzepią. Wiele pasków tkaniny można ułożyć w długą „taśmę”. Szerokość lamówki waha się od około 1 do około 7 cm w zależności od zastosowania. Lamówki służą do wykańczania brzegów ubioru, podkreślenia konturów poszczególnych elementów lub, ujęte w szew, mogą służyć do tworzenia wypustek. Żeby nadać wypustkom plastyczną formę, wprowadza się w środek lamówki sznureczek o okrągłym przekroju. Są one często stosowana na brzegach kołder, podkładek i śliniaków, wokół brzegów pach i dekoltu, a także jako zwykły pasek.
Dostępne w handlu lamówki są różnie składane, a przeznaczenie zależy od sposobu ich złożenia:
W introligatorstwie lamówka to pasek papieru lub tkaniny, przyklejony do oprawy w celu połączenia części książki.

</doc>
<doc id="4709355" url="https://pl.wikipedia.org/wiki?curid=4709355" title="Wiesław Gerlicz">
Wiesław Gerlicz

Wiesław Gerlicz herbu Lis z odmianą, ps. Quidam (ur. 14 lipca 1872 w Abramowie koło Zamościa, zm. 9 grudnia 1933 w Warszawie) – polski inżynier elektryk, pionier elektryfikacji Polski, prezes spółki "Siła i Światło", tramwajów elektrycznych w Zagłębiu Dąbrowskim i Elektrycznych Kolei Dojazdowych w Warszawie, pionier polskiego przemysłu żarówkowego, poseł na Sejm II RP I kadencji (1922–1927).
Rodzina.
Był synem Teofila Gerlicza h. Lis z odmianą (zm. 1895) i jego żony Karoliny z Bełdowskich h. Jastrzębiec (zm. 1920). Pochodził z rodziny ziemiańskiej, od strony matki wyznającej kalwinizm od XVI wieku. Jego bratem był Ryszard Gerlicz, w l. 1936-1946 prezes konsystorza Kościoła ewangelicko-reformowanego. Gerliczowie należeli do patronów budowy kościoła ewangelicko-reformowanego w Łodzi, jego młodszy brat Oskar Gerlicz (zm. 1940), zasiadał w łódzkim kolegium kościelnym.
Poślubił Helenę z Jahołkowskich (1873–1961) siostrę żony Kazimierza Ostachiewicza. Ich synem był Jerzy Władysław Gerlicz (1905–1996) i Helena Olszakowska (1908–1963), żona Aleksandra Olszakowskiego (1902–1977).
Życiorys.
W 1892 uzyskał maturę w III Gimnazjum Klasycznym w Warszawie, zaś w 1897 – dyplom inżyniera technologa w Instytucie Technologiczny w Petersburgu. Po powrocie do Polski pracował w firmie J. John w Łodzi. Od 1898 do 1900 był głównym inżynierem tramwajów elektrycznych w Łodzi, od 1901 dyrektorem budowy Łódzkich Kolei Dojazdowych do Zgierza i Pabianic. W 1905 wstąpił do Ligi Narodowej. 
Był jednym z założycieli Gimnazjum Polskiego w Łodzi, które wspierał finansowo. Był darczyńcą miejscowego kościóła ewangelicko-reformowanego. W czasie I wojny światowej był wiceprezesem Rady Głównej Opiekuńczej na okręg łódzki. Wspierał tworzenie oddziałów ochotniczych podczas wojny polsko-bolszewickiej. 
W 1918 wraz z Józefem Englichem i Tadeuszem Sułowskim należał do współzałożycieli spółki akcyjnej „Siła i Światło”, w której do 1924 był wiceprezesem, zaś w latach 1924–1930 prezesem. W tym okresie pełnił także m.in. funkcje prezesa spółki Elektryczne Koleje Dojazdowe SA w Warszawie, Tramwaje Elektryczne w Zagłębiu Dąbrowskim SA oraz Polska Żarówka „Osram” SA (brał udział w tworzeniu jej fabryki w Pabianicach). Zasiadał w zarządzie Związku Przedsiębiorstw Komunikacyjnych w Polsce, Radzie Nadzorczej „Sieci Elektrycznych” oraz zarządzie Towarzystwa Akcyjnego Elektrowni Zgierskiej. Należał do Syndykatu Rolniczego w Łodzi. Publikował artykuły w "Przeglądzie Technicznym".
Był posłem na Sejm I RP I kadencji wybranym z listy państwowej. Pełnił funkcję referenta komisji komunikacyjnej, zasiadał też w komisjach: robót publicznych i skarbowej. Jako poseł zabiegał o przystąpienie do regulacji Wisły i jej dopływów oraz zgłaszał wnioski w sprawie ochrony przeciwpowodziowej. Należał do klubu Związku Ludowo-Narodowego.
Był znanym w Łodzi miłośnikiem koni i wyścigów. Zbudował tor wyścigowy w Pabianicach. Był również kolekcjonerem sztuki.
Miejsce spoczynku.
Zmarł w niejasnych okolicznościach, wg niektórych źródeł popełniając samobójstwo strzałem w klatkę piersiową w swoim warszawskim mieszkaniu przy ul. Widok. Pochowany został w grobowcu rodzinnym na Starych Powązkach w Warszawie, kw. 63, rząd 6, miejsce 24-25.

</doc>
<doc id="4709357" url="https://pl.wikipedia.org/wiki?curid=4709357" title="RocketLab">
RocketLab



</doc>
<doc id="4709366" url="https://pl.wikipedia.org/wiki?curid=4709366" title="Oni nie skrzywdziliby nawet muchy">
Oni nie skrzywdziliby nawet muchy

Oni nie skrzywdziliby nawet muchy ("chorw. Oni ne bi ni mrava zgazili") – książka autorstwa Slavenki Drakulić skupiająca się na przedstawieniu sylwetek zbrodniarzy wojennych z terenów byłej Jugosławii oraz ich historii. 
Napisana na podstawie obserwacji procesów przed Międzynarodowym Trybunałem Karnym dla byłej Jugosławii książka jest jednocześnie analizą mechanizmów, które doprowadziły do zaognienia konfliktów narodowościowych w tamtym rejonie, a w konsekwencji do pierwszego ludobójstwa w Europie od czasów II wojny światowej. 
Zostały opisane w niej zbrodnie wszystkich stron konfliktu, a wspomniane postacie pełniły podczas zaistniałych zdarzeń różne stanowiska – od funkcji prezydenta Serbii do szeregowego żołnierza. 

</doc>
<doc id="4709368" url="https://pl.wikipedia.org/wiki?curid=4709368" title="Adama Damballey">
Adama Damballey

Adama Damballey (ur. 1957) – gambijski zapaśnik walczący w stylu wolnym. Olimpijczyk z Seulu 1988, gdzie zajął trzynaste miejsce w kategorii do 74 kg.

</doc>
<doc id="4709370" url="https://pl.wikipedia.org/wiki?curid=4709370" title="Matarr Jarju">
Matarr Jarju

Matarr Jarju (ur. 1957) – gambijski zapaśnik walczący w stylu wolnym. Olimpijczyk z Seulu 1988, gdzie zajął 24. miejsce w kategorii do 82 kg.

</doc>
<doc id="4709375" url="https://pl.wikipedia.org/wiki?curid=4709375" title="Bakary Sanneh">
Bakary Sanneh

Bakary Sanneh (ur. 18 lipca 1959) – gambijski zapaśnik walczący w stylu wolnym. Olimpijczyk z Seulu 1988, gdzie zajął 23. miejsce w kategorii do 90 kg.

</doc>
<doc id="4709377" url="https://pl.wikipedia.org/wiki?curid=4709377" title="Fjällräven">
Fjällräven

Fjällräven (wymowa [ˇfjɛlːˌrɛːvɛn], „lis polarny") – szwedzkie przedsiębiorstwo odzieżowe założone w 1960 roku przez Åke Nordina. Firma specjalizuje się projektowaniu odzieży trekkingowej i plecaków. 
Marka znana jest na świecie przede wszystkim ze względu na zaprojektowany pod koniec lat 70. plecak Fjällräven Kanken, który Nordin stworzył w celu zniwelowania wad postawy wśród szwedzkich nastolatków. Jego premiera odbyła się na początku roku szkolnego 1978, z udziałem Szwedzkiego Stowarzyszenia Przewodników i Skautów.
Firma jest sponsorem tytularnym Fjällräven Center, areny hokejowej w Örnsköldsvik.

</doc>
<doc id="4709381" url="https://pl.wikipedia.org/wiki?curid=4709381" title="Faye Njie">
Faye Njie

Faye Njie (ur. 23 listopada 1993) – gambijski judoka. Olimpijczyk z Rio de Janeiro 2016, gdzie zajął 33. miejsce, w wadze lekkiej.
Uczestnik mistrzostw świata w 2017, 2018, 2019 i 2021, a także Pucharu Świata w 2013, 2015, 2016, 2017 i 2018. Wicemistrz igrzysk afrykańskich w 2015, a także igrzyska wspólnoty narodów w 2022. Srebrny medalista mistrzostw Afryki w 2017 i 2021; brązowy w 2019 roku.

</doc>
<doc id="4709384" url="https://pl.wikipedia.org/wiki?curid=4709384" title="Kościół św. Anioła „in Pescheria”">
Kościół św. Anioła „in Pescheria”

Kościół św. Anioła "in Pescheria" () – rzymskokatolicki kościół tytularny w Rzymie. 
Świątynia ta jest kościołem rektoralnym parafii "Santa Maria in Portico in Campitelli" oraz kościołem tytularnym.
Określenie "in Pescheria" () w odniesieniu do kościoła pojawiło się w "Catalogus Camerarii" z 1192 roku i miało związek z targiem rybnym, który został założony w pozostałościach starożytnego portyku Oktawii. Był to jeden z głównych targów rybnych miasta, przetrwał on aż do 1888 roku.
Lokalizacja.
Kościół znajduje się w XI. Rione Rzymu – Sant’Angelo przy "Via della Tribuna di Campitelli" 6.
Historia.
Według legendy kościół założył papież Bonifacy II w 530 roku, jednak prawdopodobnie powstał on w późniejszych czasach. Na ścianie po prawej stronie wejścia znajduje się epigraf, który pozwala datować kościół wraz z diakonią (czyli miejscem, gdzie pomagano potrzebującym) na połowę VIII wieku. Według tego epigrafu kościół pierwotnie dedykowany był św. Pawłowi, ale w krótkim czasie musiało dojść do zmiany dedykacji na św. Michała Archanioła, co potwierdza "Einsiedeln itinerary" z końca VIII wieku.
Fronton portyku był dawniej podtrzymywany przez cztery kolumny, ale przed XIII wiekiem z nieznanych powodów w miejsce dwóch z nich wstawiono ceglany łuk umieszczony na wprost wejścia do kościoła. Około XIII wieku kościół został przebudowany. Pod koniec XIII wieku zbudowano romańską dzwonnicę, która zawaliła się w XVI wieku i nie została odbudowana. Kościół został ponownie przebudowany w XVI wieku za pontyfikatu papieża Piusa IV. Rozebrano wówczas znaczną część kościoła, przy czym dolne części dawnych trzech apsyd zachowano w krypcie, natomiast z głównej bryły kościoła usunięto boczne apsydy, a apsyda środkowa została zbudowana na nowo. Bractwo sprzedawców ryb ("Università dei Pescivendoli") przyjęło kościół za swoją główną siedzibę. Zleciło ono Martino Longhi przebudowę prawej nawy w 1583 roku. W efekcie powstała kaplica św. Andrzeja (który jako rybak był patronem sprzedawców ryb). W 1599 roku Giacomo della Porta został zatrudniony do ponownego przemodelowania wnętrza. Kolejna renowacja nastąpiła w 1741 roku. W 1867 roku papież Pius IX zlecił Alessandro Batocchi przeprowadzenie gruntownej renowacji kościoła, która obejmowała utworzenie nowej dzwonnicy oraz przebudowę apsydy
W 1909 roku zlikwidowano parafię istniejącą przy kościele. Następnie świątynia została przekazana Klerykom Regularnym Mniejszym, którzy opiekują się kościołem do dzisiaj.
W XX wieku rozebrano wiele budynków z otoczenia kościoła tak, aby uwidocznić starożytne rzymskie pozostałości. Usunięto również pewną ilość ziemi przed kościołem w celu odsłonięcia starożytnego poziomu gruntu, co spowodowało, że drzwi wejściowe znalazły się w górze, w związku z czym musiano wybudować schody wejściowe.
Architektura i sztuka.
Brama portyku Oktawii została zachowana jako podejście do kościoła. Wewnętrzna pierzeja bramy jest wbudowana w strukturę kościoła, z tym że usunięto jedną z czterech kolumn, aby zrobić miejsce na wejście. Drzwi wejściowe nie znajdują się na środku bramy, ale są przesunięte na prawą stronę. Przy wejściu na ścianie znajduje się tablica, która mówi że głowa i ciało aż do płetwy piersiowej każdej ryby dłuższej niż tablica musi zostać przekazane urzędnikom miejskim. Prawdopodobnie zebrane w ten sposób ryby były wykorzystywane w kuchniach zapewniających pożywienie biednym. Ten swoisty rodzaj daniny obowiązywał do 1798 roku. W prawym rogu kościoła znajduje się XIX-wieczna dzwonnica.
Kościół ma nawę główną i dwie nawy boczne oraz zewnętrzną półkolistą apsydę. Arkady pomiędzy nawami mają po dwa duże filary, z których każdy ma joński pilaster. Na łuku tęczowym również są jońskie pilastry. U góry na ścianach nawy głównej są po cztery okna z obu stron, trzy nad arkadą i czwarte nad wejściem. Na ścianach pomiędzy nimi umieszczono malowidła z motywami heraldycznymi. Na ścianie nad wejściem znajduje się galeria z oryginalnymi organami zainstalowanymi podczas XVIII-wiecznej renowacji.
Centralnie w prezbiterium znajduje się obraz przedstawiający "Św. Michała Archanioła", po bokach natomiast są dwa XIX-wieczne obrazy z św. Franciszkiem Caracciolo, założycielem kleryków regularnych.
Kaplica św. Józefa
Kaplica dedykowana św. Józefowi znajduje się w pierwszej zatoce prawej nawy. Dawniej była ona poświęcona Trójcy Świętej. W ołtarzu przedstawiono "Trójcę Świętą ze św. Wawrzyńcem i Cyrusem" autorstwa Giovanniego Battisty Brugela.
Kaplica św. Andrzeja
Na końcu prawej nawy znajduje się kaplica dedykowana św. Andrzejowi. Jest ona bogato zdobiona złoconym stiukiem z freskami pędzla Innocenzo Tacconi na panelach. Na łuku znajdują się przedstawienia ryb. Panele sklepienia ukazują sceny z życia św. Andrzeja. Panele z boków ołtarza przedstawiają św. Franciszka z Asyżu (po lewej) i św. Franciszkę Rzymiankę (po prawej). Ołtarz ma dwie marmurowe jońskie kolumny podtrzymujące trójkątny fronton. Obraz ołtarzowy przedstawia św. Andrzeja, jest to dzieło autorstwa Giorgio Vasariego. Z kolei obraz na ścianie po prawej stronie przedstawia "Powołanie św. Andrzeja" i jest autorstwa Bernardino Cesari. Na posadzce wykonano herb "Università dei Pescivendoli".
Kaplica krucyfiksu
Na początku lewej nawy, na prawo od bocznego wejścia zlokalizowana jest kaplica krucyfiksu. Centralna nisza mieści XVIII-wieczną Kalwarię z figurami Matki Bożej i św. Jana.
Kaplica św. Franciszka Caracciolo
Kaplica ta znajduje się na końcu lewej nawy. Była ona poświęcona "Madonna delle Grazie". Obraz ołtarzowy przedstawiający Madonnę z Dzieciątkiem, był dziełem Pietro di Belizo z XVI wieku, ale został on skradziony pod koniec XX wieku. Teraz w pustej ramie znajduje się wizerunek świętego.
Na ścianie kościoła umieszczono fresk z lat 1447-1450 "Matka Boża z Dzieciątkiem i aniołami", autorstwa Benozza Gozzoli. Dzieło to dawniej znajdowało się na ścianie zewnętrznej, ale zostało tu przeniesione dla ochrony przed niekorzystnymi warunkami atmosferycznymi.
Krypta
Krypta znajduje się pod prezbiterium, jej obecna forma pochodzi z około XIII wieku. Główne pomieszczenie jest na planie półokręgu, ma ono sklepienie krzyżowe i znajdują się tu dwie białe marmurowe kolumny jońskie. Układ jest zbliżony do pierwotnej apsydy z VIII wieku.
Kardynałowie diakoni.
Kościół świętego Anioła "in Pescheria" jest jednym z kościołów tytularnych nadawanych kardynałom-diakonom ("Titulus Sancti Angeli in Foro Piscario").

</doc>
<doc id="4709387" url="https://pl.wikipedia.org/wiki?curid=4709387" title="Kościół Sant'Angelo in Pescheria">
Kościół Sant'Angelo in Pescheria



</doc>
<doc id="4709390" url="https://pl.wikipedia.org/wiki?curid=4709390" title="Sant'Angelo in Pescheria">
Sant'Angelo in Pescheria



</doc>
<doc id="4709407" url="https://pl.wikipedia.org/wiki?curid=4709407" title="Reformowany Kościół Katolicki w Polsce">
Reformowany Kościół Katolicki w Polsce

Reformowany Kościół Katolicki w Polsce – kościół chrześcijański tradycji starokatolickiej działający w Polsce od 2007 roku, wpisany do Rejestru Kościołów i innych związków wyznaniowych 28 stycznia 2020 roku. Biskupem Kościoła jest Tomasz Puchalski.
Historia.
Początki Reformowanego Kościoła Katolickiego w Polsce sięgają 2006 roku i nieformalnej grupy chrześcijańskiej z Poznania o nazwie Wspólnota Braci i Sióstr Jezusa Chrystusa, która z czasem przyjęła nazwę Wolny Kościół Ewangeliczny. W 2007 roku nawiązała ona współpracę z Reformowanym Kościołem Katolickim w Stanach Zjednoczonych Ameryki i poddała się opiece jego biskupa regionalnego rezydującego na Wyspach Brytyjskich. W tym też czasie przyjęła nazwę odwołująca się do amerykańskiego Kościoła i uzyskała własnego prezbitera w osobie dotychczasowego lidera Tomasza Puchalskiego.
W 2009 roku doszło do kryzysu w strukturach hierarchii duchownej RKK w Stanach Zjednoczonych i jego rozpadu. Reformowany Kościół Katolicki w Polsce zaczął działać niezależnie. W 2010 roku został zorganizowany I Synod RKK, na którym podjęto decyzje o współpracy ze Starokatolicką Wspólnotą Dobrego Pasterza i czasowym przyjęciem opieki episkopalnej ze strony jej biskupa. W 2011 roku Reformowany Kościół Katolicki w Polsce został przyjęty do Ekumenicznej Wspólnoty Katolickiej.
13 grudnia 2017 zarejestrowano Stowarzyszenie Reformowanych Katolików powołane do istnienia przez członków i członkinie poznańskiej wspólnoty Reformowanego Kościoła Katolickiego w Polsce. Stowarzyszenie działa m.in. na rzecz sprawiedliwości społecznej, przeciwdziałania wykluczeniu zwłaszcza w kontekście wolności sumienia i wyznania. Reprezentant stowarzyszenia należy do Komisji Dialogu Obywatelskiego przy Pełnomocniczce Prezydenta Miasta Poznania ds. polityki równościowej.
Od roku 2014 Kościół przygotowywał dokumenty, a 6 grudnia 2016 roku wysłał wniosek o wpis Reformowanego Kościoła Katolickiego w Polsce do rejestru Kościołów i innych związków wyznaniowych prowadzony przez Ministerstwo Spraw Wewnętrznych i Administracji. Wpis do rejestru nastąpił 28 stycznia 2020 roku.
14 lipca 2020 r. ówczesny minister sprawiedliwości i prokurator generalny Zbigniew Ziobro wniósł sprzeciw od decyzji ministra spraw wewnętrznych i administracji o wpisie Reformowanego Kościoła Katolickiego w Polsce do rejestru z zamiarem wykreślenia go z owego rejestru. W sprawę włączył się Rzecznik Praw Obywatelskich uważając, że wykreślenie Kościoła byłoby niezgodne z Konstytucją RP. W czerwcu 2021 WSA w Warszawie wstrzymał decyzję MSWiA o wykreśleniu Kościoła z rejestru, natomiast 13 października 2022 całkowicie ją uchylił.
22 sierpnia 2020 roku Synod Reformowanego Kościoła Katolickiego w Polsce wybrał Biskupa Kościoła, którym został dotychczasowy Archidiakon prezbiter Tomasz Puchalski.
Wiara i duchowość Kościoła.
Reformowany Kościół Katolicki w Polsce przyjmuje wiarę niepodzielonego Kościoła pierwszego tysiąclecia, wyrażoną w orzeczeniach dogmatycznych siedmiu soborów powszechnych: w Nicei (325 r.), Konstantynopolu (381 r.), Efezie (431 r.), Chalcedonie (451 r.), Konstantynopolu (553 r. i 680 r.) oraz Nicei (787 r.).
Reformowani Katolicy przyjmują i zachowują Tradycję Apostolską, do której należą: kanon Pisma Świętego, najstarsze wyznanie wiary, liturgia, trzy stopnie posługiwania sakramentalnego (biskup, prezbiter, diakon).
Podobnie jak inni starokatolicy zachowują ogólną zasadę, którą wyraził św. Wincenty z Lerynu: Trzymamy się tego w co się wszędzie wierzy, zawsze i przez wszystkich ludzi; bo to jest prawdziwe i całkowicie katolickie.
Kościół najwyższą cześć oddaje Bogu w Trójcy Świętej Jedynemu. Wspomina też świętych, zwłaszcza matkę Jezusa, Marię Dziewicę.
Reformowani Katolicy praktykują siedem sakramentów: chrzest, eucharystię, bierzmowanie, spowiedź, namaszczenie chorych, małżeństwo i sakrament święceń.
Duchowość Reformowanego Kościoła Katolickiego w Polsce opiera się na trzech filarach: słowie Bożym, małych wspólnotach oraz Liturgii. Bardzo duży wpływ na duchowość Kościoła ma również tradycja monastyczna.
Reformowany Kościół Katolicki w Polsce bardzo dużą wagę przywiązuje do idei Kościoła lokalnego, w którym istnieje pełnia Kościoła. Pod pojęciem Kościoła lokalnego rozumie się grupę wspólnot, które utrzymują ze sobą kontakt, wzajemnie się znają (przynajmniej większa część osób) i ze sobą współpracują. Organizacje zrzeszające Kościoły lokalne mają charakter pomocowy, służą lepszemu działaniu czy rozwiązywaniu konfliktów. Kościół lokalny decyzje podejmuje na Synodzie, który składa się z biskupa, duchownych i świeckich.
Kościół przywiązuje dużą wagę do osobistego nawrócenia oraz zaangażowania na rzecz sprawiedliwości społecznej.
Jedną z cech charakterystycznych Reformowanego Kościoła Katolickiego w Polsce jest jego inkluzywność. Podkreśla się, że każda osoba, bez względu na cechy osobiste takie jak pochodzenie etniczne, wiek, płeć, stan zdrowia, orientacja seksualna, tożsamość płciowa, pozycja społeczna itp. może być pełnoprawnym członkiem lub członkinią Kościoła.
Kościół dużą wagę przywiązuje do dialogu międzyreligijnego, zwłaszcza z wyznawcami islamu, judaizmu i buddyzmu oraz z osobami niewierzącymi.
Liturgia.
Reformowany Kościół Katolicki w Polsce praktykuje Liturgię podobną do innych Kościołów katolickich jednak posługuje się własnym mszałem, lekcjonarzami, rytami sakramentów oraz kalendarzem liturgicznym.
Liturgia Eucharystii w Reformowanym Kościele Katolickim w Polsce składa się z czterech części:
Rok liturgiczny w Reformowanym Kościele Katolickim rozpoczyna się w wigilię pierwszej niedzieli adwentu. Adwent kończy się w wigilię Narodzenia Pańskiego, która rozpoczyna Okres Narodzenia zwany też epifanijnym. Kończy się on w Święto Hypapante, 2 lutego. Następnie do Środy Popielcowej trwa Okres w ciągu roku. Środa Popielcowa rozpoczyna Okres Przygotowania Paschalnego, który kończy się w Wielki Czwartek. Wieczorem w Wielki Czwartek (liturgicznie rozpoczyna się wtedy Wielki Piątek) rozpoczyna się Triduum Paschalne, które zakończy się nieszporami Niedzieli Zmartwychwstania, po których trwa Okres Paschalny zwany też Okresem Zmartwychwstania Pańskiego lub Wielkanocnym. Kończy się on w Niedzielę Zesłania Ducha Świętego, po której następuje Oktawa Zesłania Ducha Świętego, a po niej ponownie Okres w ciągu roku, który kończy się przed wigilią pierwszej niedzieli Adwentu.
Najważniejsze święta Kościoła wymieniając od początku roku liturgicznego:
Do tego uroczyściej obchodzone są dni świętych patronów poszczególnych wspólnot i innych, ważnych w duchowości Kościoła m.in. Święta Maryi Bogurodzicy (zwłaszcza Święto Zaśnięcia Bogurodzicy 15 sierpnia), Cyryla i Metodego, Doroty Stang, Benedykta z Nursji, Marii Magdaleny, Jana Apostoła, Tomasza Apostoła, Piotra i Pawła Apostołów, Jordana (pierwszego biskupa Polski), Doroty Day, Wojciecha, Patryka, Marii Karłowskiej i Felicji Sierackiej.
Reformowany Kościół Katolicki w Polsce często celebruje wigilię uroczystości i niedziel. Zgodnie z biblijnym sposobem liczenia dni, zwyczajem liturgicznym Kościoła jest liczenie dnia od zachodu do zachodu słońca dlatego też wigilia, która jest celebracją święta w wieczór je poprzedzający jest już pełną celebracją danej uroczystości. Do najważniejszych Liturgii w roku zalicza się Wigilię Paschalną oraz Wigilię Zesłania Ducha Świętego. Stałym elementem wigilii jest uroczyste zapalenie świec. W uroczysty sposób obchodzona jest też wigilia pierwszej niedzieli Adwentu z zapaleniem pierwszej adwentowej świecy.
Reformowany Kościół Katolicki w Polsce, pod wpływem debat teologów, biblistów i językoznawców na temat tłumaczenia modlitwy Ojcze nasz na język polski zdecydował się wprowadzić w Liturgii zamiast słów „nie wódź nas na pokuszenie” słowa „nie wystawiaj nas na próbę”.

</doc>
<doc id="4709412" url="https://pl.wikipedia.org/wiki?curid=4709412" title="Przesieki (ujednoznacznienie)">
Przesieki (ujednoznacznienie)



</doc>
<doc id="4709414" url="https://pl.wikipedia.org/wiki?curid=4709414" title="Rzeczyn (województwo wielkopolskie)">
Rzeczyn (województwo wielkopolskie)



</doc>
<doc id="4709417" url="https://pl.wikipedia.org/wiki?curid=4709417" title="Huta Szklana-Wybudowanie">
Huta Szklana-Wybudowanie

Huta Szklana-Wybudowanie – część wsi Huta Szklana w Polsce, położona w województwie wielkopolskim, w powiecie czarnkowsko-trzcianeckim, w gminie Krzyż Wielkopolski.
W latach 1975–1998 Huta Szklana-Wybudowanie administracyjnie należała do województwa pilskiego.

</doc>
<doc id="4709420" url="https://pl.wikipedia.org/wiki?curid=4709420" title="Mistrzostwa Afryki w Judo 1998">
Mistrzostwa Afryki w Judo 1998

Mistrzostwa Afryki w judo rozegrano w Dakarze w Senegalu w dniach 23–26 lipca 1998 roku.

</doc>
<doc id="4709423" url="https://pl.wikipedia.org/wiki?curid=4709423" title="Choroby dłoni, stóp i jamy ustnej">
Choroby dłoni, stóp i jamy ustnej



</doc>
<doc id="4709425" url="https://pl.wikipedia.org/wiki?curid=4709425" title="Mistrzostwa Afryki w Judo 2011">
Mistrzostwa Afryki w Judo 2011

Mistrzostwa Afryki w judo rozegrano w Dakarze w Senegalu w dniach 14–17 kwietnia 2011 roku.

</doc>
<doc id="4709437" url="https://pl.wikipedia.org/wiki?curid=4709437" title="Joachim Szulc">
Joachim Szulc

Joachim Marian Szulc (ur. 1 maja 1954, zm. 29 stycznia 2020) – polski geolog, prof. dr hab.
Życiorys.
1 października 1984 obronił pracę doktorską "Sedymentacja czwartorzędowych martwic wapiennych Polski Południowej", 13 marca 2001 habilitował się na podstawie pracy "Rekonstrukcja środkowotriasowej ewolucji basenu północnej Perytetydy na tle rozwoju Oceanu Tetydy". 17 czerwca 2009 nadano mu tytuł profesora w zakresie nauk o Ziemi.
Objął funkcję profesora zwyczajnego w Instytucie Nauk Geologicznych na Wydziale Geografii i Geologii Uniwersytetu Jagiellońskiego, oraz członka Komitetu Nauk Geologicznych na III Wydziale Nauk Ścisłych i Nauk o Ziemi Polskiej Akademii Nauk.
Był dyrektorem Instytutu Nauk Geologicznych na Wydziale Biologii i Nauk o Ziemi Uniwersytetu Jagiellońskiego.
Piastował pięciokrotnie stanowisko radnego Rady Miejskiej w Zawadzkiem, a także przewodniczącego Sekcji Speleologicznej Polskiego Towarzystwa Przyrodników im. Kopernika.
Zmarł 29 stycznia 2020, pochowany na cmentarzu parafii Matki Boskiej Bolesnej w Żędowicach (gm. Zawadzkie)).

</doc>
<doc id="4709441" url="https://pl.wikipedia.org/wiki?curid=4709441" title="Edward Smaga">
Edward Smaga

Edward Smaga (ur. 1942, zm. 31 stycznia 2020) – polski ekonomista, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. 24 stycznia 1997 nadano mu tytuł profesora w zakresie nauk ekonomicznych. Został zatrudniony na stanowisku profesora w Katedrze Matematyki na Wydziale Finansów Uniwersytetu Ekonomicznego w Krakowie, w Katedrze Metod Ilościowych na Wydziale Zarządzania Wyższej Szkole Przedsiębiorczości i Marketingu w Chrzanowie, oraz w Wyższej Szkole Zarządzania i Bankowości w Krakowie.
Objął funkcję profesora zwyczajnego Katedry Matematyki na Wydziale Finansów i Prawa Uniwersytetu Ekonomicznego w Krakowie, a także kierownika w Katedrze Matematyki na Wydziale Finansów Uniwersytetu Ekonomicznego w Krakowie. W uznaniu zasług odznaczony Krzyżem Kawalerskim Orderu Odrodzenia Polski, Złotym Krzyżem Zasługi
i Medalem Komisji Edukacji Narodowej.
Zmarł 31 stycznia 2020, pochowany na cmentarzu parafialnym pw. Matki Bożej Nieustającej Pomocy w Mydlnikach.

</doc>
<doc id="4709447" url="https://pl.wikipedia.org/wiki?curid=4709447" title="Acanthochondria">
Acanthochondria

Acanthochondria – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1927 roku przez brytyjskiego patologa i bakteriologa Cyrila Lesliego Oakleya.

</doc>
<doc id="4709451" url="https://pl.wikipedia.org/wiki?curid=4709451" title="Acanthochondria alatalongicollis">
Acanthochondria alatalongicollis

Acanthochondria alatalongicollis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1940 roku przez duńskiego zoologa Poula Heegaarda.

</doc>
<doc id="4709452" url="https://pl.wikipedia.org/wiki?curid=4709452" title="Józef Mazurek (żołnierz)">
Józef Mazurek (żołnierz)

Józef Mazurek (ur. 28 marca 1897 w Łosińcu, zm. 28 marca 1979 w Puszczykowie) – sierżant Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Sebastiana (rolnika) i Marii z domu Błaszak.
Uczył się zawodu cieśli. W latach 1914–1918 służył w armii Cesarstwa Niemieckiego, po zdemobilizowaniu z której powrócił do Wielkopolski. W połowie lutego 1919 r. został powołany do szeregów 1 kompanii II batalionu saperów Wielkopolskich i wziął udział w wojnie polsko-ukraińskiej walcząc na Froncie Galicyjskim. Awansowany do rangi kaprala uczestniczył w wojnie polsko-bolszewickiej (Front Litewsko-Białoruski) jako żołnierz XV batalionu saperów Wielkopolskich i 14 batalionu saperów (wchodzącego w skład 14 Dywizji Piechoty). 
W połowie czerwca 1920 roku 1 kompania 14 batalionu saperów rozlokowała się w miejscowości Raczyborki (w pobliżu miasteczka Berezyna). I pluton tej kompanii wraz z kapralem Józefem Mazurkiem został zakwaterowany we wsi Niehonicze i otrzymał zadanie zniszczenia radzieckiego mostu pontonowego na Berezynie. Sekcja saperów z kpr. Mazurkiem i starszym saperem Ratajczakiem na czele, za pomocą ładunków wybuchowych zniszczyła trzy przęsła mostu. Następnego dnia most został przez bolszewików naprawiony. Po kilkunastu dniach Polacy podjęli kolejną próbę zniszczenia mostu, w której ponownie wziął udział kapral Mazurek. Poprowadzony przez niego atak pozwolił zająć okopy wroga oraz zdobyć dwa ciężkie karabiny maszynowe i wziąć kilku jeńców. Za te czyny odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2972 z 13 maja 1921 roku (opublikowanym w Dzienniku Personalnym Ministerstwa Spraw Wojskowych Nr 21 z dnia 28 maja 1921 roku).
Po zakończeniu działań wojennych pozostał w Wojsku Polskim jako podoficer zawodowy, awansując w toku służby kolejno do stopni plutonowego i sierżanta. Zajmował między innymi stanowisko szefa kompanii w 14 batalionie saperów. W tym okresie ukończył również szkołę średnią. W roku 1934 został przeniesiony do rezerwy. Podjął pracę na kolei, a na emeryturę przeszedł w 1954 roku. Zmarł i pochowany został w Puszczykowie.
Żoną Józefa Mazurka była Ludwika z domu Łażewska, z którą mieli synów: Witolda, Mariana oraz córki Zofię, Bożenę, Łucję oraz Bogumiłę.

</doc>
<doc id="4709456" url="https://pl.wikipedia.org/wiki?curid=4709456" title="The FA Disability Cup">
The FA Disability Cup

The FA Disability Cup – turniej różnych odmian piłki nożnej dla niepełnosprawnych, organizowany co roku przez The Football Association. Podczas dwudniowego wydarzenia organizowanego na St George's Park National Football Centre w Burton upon Trent rywalizują zawodnicy po amputacjach, niedowidzący, niewidomi, z mózgowym porażeniem dziecięcym, niesłyszący oraz na elektrycznych wózkach inwalidzkich.

</doc>
<doc id="4709459" url="https://pl.wikipedia.org/wiki?curid=4709459" title="Szalona Szczerbina">
Szalona Szczerbina

Szalona Szczerbina () – głęboko wcięta przełączka w długiej północnej grani zachodniego wierzchołka Zadnich Jatek w słowackich Tatrach Bielskich. Grań ta oddziela Dolinę do Regli od Doliny Kępy. Kolejno znajdują się w niej: Kozi Klin, Szalona Szczerbina, Szalona Turnia, Przechód za Łasztowicą, Łasztowica, Opalone Siodło, Opalona Turnia, Bednarski Regiel. 
Szalona Szczerbina znajduje się poniżej skalnego konia, jakim kończy się Kozi Klin. Po drugiej (północnej) stronie Szalonej Szczerbiny wznosi się 15 metrowym uskokiem Szalona Turnia. Szalona Szczerbina jest trudno dostępna. Dojście pod przełączkę prowadzi z Przechodu za Łasztowicą po lewej stronie pionowej ściany, przez kosodrzewinę i trawniki. Wejście na przełączkę to V+ skali tatrzańskiej.
Autorem nazwy przełączki jest Władysław Cywiński. 

</doc>
<doc id="4709465" url="https://pl.wikipedia.org/wiki?curid=4709465" title="Laura Ioana Paar">
Laura Ioana Paar

Laura Ioana Paar (nazwisko panieńskie: "Andrei", ur. 31 maja 1988 w Bukareszcie) – rumuńska tenisistka.
Kariera tenisowa.
Dotychczas zwyciężyła w trzynastu singlowych i pięćdziesięciu dwóch deblowych turniejach rangi ITF. 1 lutego 2021 roku zajmowała najwyższe miejsce w rankingu singlowym WTA Tour – 190. pozycję, natomiast 9 marca 2020 osiągnęła najwyższą pozycję w rankingu deblowym – 113. miejsce.

</doc>
<doc id="4709469" url="https://pl.wikipedia.org/wiki?curid=4709469" title="Laura-Ioana Andrei">
Laura-Ioana Andrei



</doc>
<doc id="4709472" url="https://pl.wikipedia.org/wiki?curid=4709472" title="Nizinny Zimowy Rajd Samochodowy 1961">
Nizinny Zimowy Rajd Samochodowy 1961

1. Nizinny Zimowy Rajd Samochodowy – 1. edycja Nizinnego Zimowego Rajdu Samochodowego. Był to rajd samochodowy rozgrywany od 17 do 19 lutego 1961 roku. Była to pierwsza runda Rajdowych Samochodowych Mistrzostw Polski w roku 1961. Rajd został rozegrany na nawierzchni asfaltowej. Zwycięzcą został Andrzej Żymirski..

</doc>
<doc id="4709473" url="https://pl.wikipedia.org/wiki?curid=4709473" title="Karol Łuszczewski">
Karol Łuszczewski

Karol Mikołaj Łuszczewski (1864 – 1915) – polski rzeźbiarz, działacz społeczny.
Rzeźbiarz krakowski, działający we Lwowie, W ostatnim okresie życia mieszkał w Kołomyi, opiekun i wykładowca Krajowej Szkoły Garncarstwa w Kołomyi (1913-1914). Wykonał m.in. rzeźby na attyce i wewnątrz budynku szkoły.
Członek Towarzystwa Gimnastycznego „Sokół”. Członek i działacz Galicyjskiego Towarzystwa Gospodarskiego, członek jego Komitetu (28 czerwca 1913 – 20 czerwca 1914)
Pochowany w Kołomyi.
Rodzina.
Żonaty z Franciszką z domu Wacławek. Jego synami byli dwaj aktorzy Juliusz Kazimierz (1892-1971) i Leon (1893 – 1956).

</doc>
<doc id="4709475" url="https://pl.wikipedia.org/wiki?curid=4709475" title="Acanthochondria platycephali">
Acanthochondria platycephali

Acanthochondria platycephali – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1940 roku przez duńskiego zoologa Poula Heegaarda.

</doc>
<doc id="4709479" url="https://pl.wikipedia.org/wiki?curid=4709479" title="Acanthochondria tasmaniae">
Acanthochondria tasmaniae

Acanthochondria tasmaniae – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1962 roku przez duńskiego zoologa Poula Heegaarda.

</doc>
<doc id="4709483" url="https://pl.wikipedia.org/wiki?curid=4709483" title="Szalony Żleb">
Szalony Żleb

Szalony Żleb (, , ) – żleb w słowackich Tatrach Bielskich opadający do Doliny Przednich Koperszadów.
Ujście Szalonego Żlebu znajduje się na wysokości około 1600 m. Żleb ma jedno koryto tylko na dolnym odcinku o 100-metrowej długości. Wyżej rozgałęzia się na cztery trawiaste depresje. W kolejności od lewej do prawej są to:
Najgłębiej wcięta jest odnoga opadająca z Szalonego Przechodu o charakterystycznym sinusoidalnym kształcie. Odnoga spadająca z Zadnich Jatek ma charakter płytkiego, skalistego żlebka.

</doc>
<doc id="4709490" url="https://pl.wikipedia.org/wiki?curid=4709490" title="Rokitki (województwo kujawsko-pomorskie)">
Rokitki (województwo kujawsko-pomorskie)



</doc>
<doc id="4709496" url="https://pl.wikipedia.org/wiki?curid=4709496" title="Tadeusz Grzegorz Mars">
Tadeusz Grzegorz Mars

Tadeusz Grzegorz August Mars, herbu Noga (ur. 4 czerwca 1864 w Starej Wsi – zm. w 1918 w Krakowie) – ziemianin, przedsiębiorca i działacz gospodarczy.
Ukończył studia wyższe, z tytułem doktora. Był udziałowcem w przemyśle naftowym. Od 1904 był współwłaścicielem wraz z braćmi Antonim i Zygmuntem dóbr Stara Wieś w pow. limanowskim. Członek i działacz Galicyjskiego Towarzystwa Gospodarskiego, członek Komitetu GTG (24 czerwca 1904 – 30 czerwca 1908). Był także dyrektorem oddziału handlowego przy Komitecie GTG we Lwowie (1910-1914). Lustrator sądowy do spraw stowarzyszeń zarobkowych i gospodarczych Krajowego Sądu Wyższego we Lwowie (1914). Członek komisji rewizyjnej Galicyjskiej Spółki Zbytu Jaj i Drobiu "Ovum" we Lwowie (1914).
Pochowany w kaplicy grobowej na cmentarzu w Limanowej.
Rodzina.
Urodził się w rodzinie ziemiańskiej, syn Antoniego Józefa (1819-1905) i Franciszki z Żelechowskich. Miał liczne rodzeństwo: siostry: Augustynę (1846-1927), żonę Kazimierza Żelechowskiego (1839-1893) i Marię Annę (1857-1930) żonę Adolfa Wolframa (1850-1897) oraz braci: lekarza Antoniego Izydora (1851-1918), ziemian Jana Nepomucena (1852-?), Stanisława Oktawiana (1855-1915), Zdzisława (1887-1912), Franciszka (1888-1941), Zygmunta Feliksa (1859-1945), Kazimierza Leona (1861-1908). Ożenił się w 1900 ze Stefanią z Dunikowskich (ur. 1880), mieli dzieci: córki: Kazimierę (1900-1969), historyczkę sztuki Annę Marię, (1904-1989) i syna artystę malarza Witolda Macieja (1908-1985).

</doc>
<doc id="4709501" url="https://pl.wikipedia.org/wiki?curid=4709501" title="Jarosław Mucha">
Jarosław Mucha

Jarosław Mucha (ur. 25 maja 1997 w Jaśle) – polski siatkarz, grający na pozycji środkowego. 
Jego starszy brat Konrad, również jest siatkarzem.
Sukcesy klubowe.
I liga:
Sukcesy reprezentacyjne.
Mistrzostwa Świata Juniorów:

</doc>
<doc id="4709503" url="https://pl.wikipedia.org/wiki?curid=4709503" title="Wychodnia żyły kwarcu w Wądrożu Wielkim">
Wychodnia żyły kwarcu w Wądrożu Wielkim

Wychodnia żyły kwarcu – naturalne odsłonięcie geologiczne wchodzące w skład mezoregionu Wzgórza Strzegomskie. Wychodnia znajduje się przy głównej drodze, na południowo-zachodnim skraju miejscowości Wądroże Wielkie, w powiecie jaworskim, w środkowej części województwa dolnośląskiego. W 1980 roku została ustanowiona pomnikiem przyrody nieożywionej. Oprócz tego jest geostanowiskiem. 
Geneza i wiek.
Żyły kwarcowe w rejonie podłoża skalnego Wądroża Wielkiego powstały w czasie orogenezy hercyńskiej wskutek zluźnień tektonicznych. Występują w obrębie masywu Wądroża Wielkiego, powstałego prawdopodobnie w formie zrębu tektonicznego na przełomie paleogenu i neogenu. Masyw ten budują między innymi granodioryty o przypuszczalnym wieku 548 mln lat. 
Charakterystyka geologiczna.
Żyły kwarcowe w rejonie Wądroża Wielkiego występują w obrębie płatu granitognejsów. Mają głównie kierunek N–S oraz NW–SE. W kierunku NW od Wądroża Wielkiego, w miejscowości Taczalin, znajduje się żyła kwarcowa, z której przez wiele lat był eksploatowany kwarc. Rozciągają się na przestrzeni od kilku metrów do nawet 1 km, a ich szerokość zazwyczaj waha się między 0,5 do 35 m. Żyły zbudowane są głównie z kwarcu. W ich obrębie występują białe gniazda, wypełnione kaolinitem i serycytem, osiągające wielkość do 1 cm. Kwarc z rejonu Wądroża Wielkiego jest mlecznobiały, lecz często zabarwiony tlenkami żelaza lub okruszcowany pirytem.

</doc>
<doc id="4709504" url="https://pl.wikipedia.org/wiki?curid=4709504" title="Acanthochondria dojirii">
Acanthochondria dojirii

Acanthochondria dojirii – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1984 roku przez kanadyjskiego parazytologa polskiego pochodzenia Zbigniewa Kabatę. Gatunek został ujęty w Catalogue of Life.

</doc>
<doc id="4709506" url="https://pl.wikipedia.org/wiki?curid=4709506" title="Sielsowiet Roś">
Sielsowiet Roś

Sielsowiet Roś (; ) – sielsowiet na Białorusi, w obwodzie grodzieńskim, w rejonie wołkowyskim, z siedzibą w Rosi.
Według spisu z 2009 possowiet Roś i osiedle typu miejskiego Roś zamieszkiwało 8451 osób, w tym 5340 Białorusinów (63,19%), 1386 Polaków (16,40%), 1270 Rosjan (15,03%), 321 Ukraińców (3,80%), 13 Mołdawian (0,15%), 11 Tatarów (0,13%), 43 osób innych narodowości i 67 osób, które nie podały żadnej narodowości.
Historia.
18 października 2013 possowiet Roś przemianowano na sielsowiet

</doc>
<doc id="4709508" url="https://pl.wikipedia.org/wiki?curid=4709508" title="Adam Niedzielin">
Adam Niedzielin

Adam Niedzielin (ur. 20 listopada 1969 w Lęborku) – polski pianista, kompozytor i aranżer.
Ukończył z wyróżnieniem Akademię Muzyczną w Katowicach na Wydziale Jazzu i Muzyki Rozrywkowej. Jest laureatem pierwszych nagród na konkursie Jazz Juniors w Krakowie w 1989 i 1993 roku, oraz trzeciego miejsca na Międzynarodowym Konkursie Improwizacji Jazzowej w Katowicach w 1992 roku.
W latach 90. współpracował z Big Bandem Zygmunta Kukli, z którym towarzyszył m.in. Maryli Rodowicz czy Zbigniewowi Wodeckiemu na festiwalach w Opolu i Kołobrzegu. Był członkiem zespołu Mariusza Lubomskiego, kwintetu Marka Bałaty. Uczestniczył w powstaniu zespołu Brathanki. Był jednym z założycieli i muzyków zespołu Indigo z Magdą Steczkowską.
Jest cenionym muzykiem sesyjnym (Chłopcy z placu broni, Tilt, Wawele, Pudelsi). Od lat prowadzi działalność edukacyjną ucząc w Krakowskiej Szkole Jazzu i Muzyki Rozrywkowej. Jest aranżerem i autorem muzyki dla wielu wykonawców, np. Olka Klepacza, Anny Treter, Andrzeja Krzywego, Magdy Steczkowskiej, Beaty Bednarz, Piotra Salaty.
Tworzy muzykę do spektakli i filmów. Za ścieżkę dźwiękową do filmu „Heniek” otrzymał wraz z Bartoszem Tomaszkiem I nagrodę w konkursie na Festiwalu Muzyki Filmowej im. Krzysztofa Komedy w Ostrowie Wielkopolskim.
Obecnie współpracuje z Magdą Steczkowską, Formacją Nieżywych Schabuff, Pod Budą, Krakowskim Przedmieściem, Piwnicą Św. Norberta, Anną Treter, Olkiem Klepaczem, Katarzyną Jamróz. Jest leaderem własnej formacji smoothjazzowej „Kreszendo”.

</doc>
<doc id="4709524" url="https://pl.wikipedia.org/wiki?curid=4709524" title="Taras Sakiw">
Taras Sakiw

Taras Stepanowycz Sakiw, ukr. Тарас Степанович Саків (ur. 19 listopada 1997 w Bursztynie, w obwodzie iwanofrankiwskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów Enerhetyk Bursztyn, Szachtar Donieck, Illicziweć Mariupol i Dynamo Kijów, barwy których bronił w juniorskich mistrzostwach Ukrainy (DJuFL). Karierę piłkarską rozpoczął w 2014 w amatorskim zespole Enerhetyk Bursztyn. Zimą 2015 został piłkarzem Worskły Połtawa. 27 stycznia 2020 jako wolny agent przeszedł do Ruchu Lwów.

</doc>
<doc id="4709532" url="https://pl.wikipedia.org/wiki?curid=4709532" title="Narząd apikalny">
Narząd apikalny



</doc>
<doc id="4709544" url="https://pl.wikipedia.org/wiki?curid=4709544" title="Ulica Ludwika Zamenhofa w Krakowie">
Ulica Ludwika Zamenhofa w Krakowie

Ulica Ludwika Zamenhofa w Krakowie – ulica łącząca ulice Westerplatte z ulicą Radziwiłłowską. Do 1931 roku nosiła nazwę Niebyła. Z okazji Światowego Zjazdu Esperantystów w Krakowie w 1931 roku zmieniono jej nazwę na ul. Ludwika Zamenhofa. 
Historia.
Z okazji XXIII Światowego Kongresu Esperanto w Krakowie Rada Miasta Krakowa podjęła decyzję, aby ulicy Niecałej nadać imię Ludwika Zamenhofa. 2 sierpnia 1931 roku uczestnicy zjazdu zebrali się na ulicy Niecałej. Uroczystość rozpoczęło przemówienie wiceprezydenta Klimka, który po przemówieniu odsłonił tabliczkę z nową nazwą ulicy oraz tablicę z informacją upamiętniającą nadanie nazwy z okazji Międzynarodowego Kongresu. Na tablicy został umieszczony tekst: "Na pamiątkę światowego zjazdu esperantystów Rada m. Krakowa uczciła twórcę esperanta, oznaczając tę ulicę Jego nazwiskiem. Sierpień 1931""." Za uczczenie w ten sposób Zamenhofa podziękował profesor Bujwid. Uczestnicy uroczystości odśpiewali hymn esperanto i przeszli na Wawel.
Z okazji 50. rocznicy istnienia w Krakowie ruchu esperanckiego oraz 97. rocznicy urodzin twórcy esperanta ponownie wmurowano tablicę 16 grudnia 1956 roku. Umieszczono na niej przedwojenny napis ""Na pamiątkę światowego zjazdu".." dodając tekst ""Odtworzono w 50-lecie Krakowskiego Ruchu Esperantystów. Grudzień 1956 r". "
Lokalizacja.
Ulica Zamenhofa znajduje się na terenie dzielnicy I Stare Miasto łączy ulicę Westerplatte z Radziwiłłowską. 

</doc>
<doc id="4709553" url="https://pl.wikipedia.org/wiki?curid=4709553" title="XXIII Światowy Kongres Esperanto w Krakowie">
XXIII Światowy Kongres Esperanto w Krakowie



</doc>
<doc id="4709555" url="https://pl.wikipedia.org/wiki?curid=4709555" title="Nowy dramat ukraiński">
Nowy dramat ukraiński

Nowy dramat ukraiński – nurt we współczesnej dramaturgii ukraińskiej, tworzony przez dramaturgów, reżyserów i kuratorów teatralnych średniego i najmłodszego pokolenia. Początki nowego dramatu ukraińskiego jako formacji literackiej, kulturowej i intelektualnej, sięgają 2010 roku i pierwszej edycji festiwalu Drama.UA we Lwowie. Kilka miesięcy później, w roku 2011 powstał kolejny festiwal Tydzień Sztuki Aktualnej w Kijowie. Aktywizacja ówczesnego środowiska młodych ukraińskich twórców teatralnych przygotowała grunt pod nową literaturę dramatyczną, która zaczęła intensywnie rozwijać się podczas wybuchu protestów społecznych zwanych Euromajdanem. Najważniejszymi przedstawicielami tego nurtu są: Natalia Worożbyt, Pawło Arje Szaszko Brama, Den Gumenny, Natalia Błok, Tetiana Kycenko, Dima Łewycki, Olga Maciupa.

</doc>
<doc id="4709556" url="https://pl.wikipedia.org/wiki?curid=4709556" title="Alon Turgeman">
Alon Turgeman

Alon Turgeman (hebr: אלון תורג'מן; ur. 9 czerwca 1991 w Haderze) – izraelski piłkarz grający na pozycji napastnika w izraelskim klubie Hapoel Hajfa. Były młodzieżowy, a obecny seniorski reprezentant Izraela.
Kariera klubowa.
Młodość i Hapoel Petach Tikwa.
Turgeman rozpoczął karierę w Beitar Nes Tubruk. W 2010, w wieku 18 lat, podpisał swój pierwszy seniorski kontrakt z grającym w Ligat ha’Al Hapoelem Petach Tikwa. W klubie z miasta Petach Tikwa zadebiutował 21 sierpnia 2010, zmieniając w 60. minucie Ohada Kadusiego, w wyjazdowym, przegranym 3:1 meczu 1. kolejki z Hapoelem Aszkelon. Debiutancką seniorską bramkę zdobył 20 listopada 2010, w wyjazdowym, wygranym 1:2 meczu 11. kolejki z FC Aszdod. W swoim pierwszym sezonie w rozgrywkach seniorskich zaliczył 30 meczów, w których zanotował 8 bramek, dzięki czemu pomógł drużynie utrzymać się w lidze.
Okres w Maccabi Hajfa.
7 sierpnia 2011 podpisał kontrakt z Maccabi Hajfa. Do klubu polecił go Szelomo Szarf. Dla nowego klubu zadebiutował 27 sierpnia 2011, zmieniając w 76. minucie Wiyama Amashego, w domowym, zremisowanym meczu 2. kolejki ze swoim byłym klubem. Pierwszego gola dla nowego zespołu strzelił 24 grudnia 2011, w wyjazdowym, przegranym 3:1 meczu 17. kolejki, również ze swoim byłym klubem. Pierwszą połowę sezonu zaczynał jako zmiennik, jednak w drugiej połowie sezonu po kontuzji Wiyama Amashe oraz odejściu Wladimera Dwaliszwiliego był pierwszym wyborem trenera na pozycji napastnika.
W swoim pierwszym sezonie dla "Zielonych" Turgeman strzelił 7 goli oraz asystował przy kolejnych 3 oraz doszedł do finału Pucharu Izraela. W swoim drugim sezonie zdołał zdobyć mistrzostwo kraju. Po ponad 100 meczach dla Maccabi Hajfa w Ligat ha’Al, w których strzelił 30 bramek, z początkiem stycznia 2016 został wypożyczony do Hapoelu Tel Awiw. Od razu po wypożyczeniu, bo 9 stycznia 2016 zadebiutował w wyjazdowym, wygranym 1:3, meczu derbowym z Bene Jehudą. Pierwszą, a zarazem jedyną, bramkę dla tego klubu zdobył 13 lutego 2016, w domowym, wygranym 2:1 spotkaniu 23. kolejki z Hapoelem Ra’ananna. Sezon 2015/2016 zakończył z 21 spotkaniami na koncie i jedynie jednym zdobytym golem.
Wypożyczenie do Bene Jehudy.
Latem 2016 został wypożyczony do Bene Jehudy. Zadebiutował 20 sierpnia 2016, wychodząc w pierwszym składzie, podczas domowego, zremisowanego 1:1 meczu 1. kolejki z Ihud Bene Sachnin, zdobywając w tym meczu również bramkę. Dla "Lwów" zagrał w 31 meczach ligowych, w których zdobył 4 gole. Z tym klubem zdołał również zdobyć Puchar Izraela.
Wypożyczenie do Hapoelu Hajfa.
W następnym sezonie został wypożyczony do Hapoelu Hajfa. Zadebiutował 19 sierpnia 2017, w domowym, wygranym 3:1 meczu 1. kolejki z Hapoelem Aszkelon i również jak sezon wcześniej, przywitał się z kibicami bramką. W klubie, który zakończył sezon na czwartym miejscu, strzelił 12 bramek w 34 meczach. Ponadto, podobnie jak w poprzednim sezonie, był w stanie zdobyć z zespołem Puchar Izraela.
Austria Wiedeń.
1 czerwca 2018 podpisał, obowiązujący do czerwca 2021, kontrakt z Austrią Wiedeń. Dla "Fioletowych" zadebiutował 27 lipca 2018, w domowym, wygranym 2:1 meczu 1. kolejki z Wacker Innsbruck, w którym również strzelił bramkę ustalającą wynik spotkania. Trzeci sezon pod rząd udało mu się zdobyć bramkę w swoim pierwszym meczu dla nowej drużyny.
Wypożyczenie do Wisły Kraków.
4 lutego 2020 Wisła Kraków ogłosiła, że Turgeman został przez nią wypożyczony na okres pół roku, do końca sezonu 2019/2020. Ponadto krakowski klub ma opcję pierwokupu i przedłużenia kontraktu o dwa lata. Dla "Białej Gwiazdy" napastnik zadebiutował już kilka dni później, bo 8 lutego 2020 w domowym, wygranym 3:0 meczu 21. kolejki Ekstraklasy z Jagiellonią Białystok. Ponadto w tym meczu strzelił pierwszą bramkę dla Wisły, mijając bramkarza "Jagi" Dejana Iliewa i strzelając z ostrego kąta do pustej bramki. Był to jego czwarty klub w którym zdobył bramkę w debiutanckim meczu.
Na jednym z treningów przed meczem z Koroną Kielce, doznał kontuzji - złamania kości sześciennej śródstopia - która wykluczyła go z gry na 7 meczów. W domowym, wygranym 3:2 meczu 29. kolejki z Rakowem Częstochowa, Turgeman przebywał na trybunach. Główny sędzia tego spotkania, Mariusz Złotek, wszedł na trybuny, by ukarać piłkarza za brak maseczki ze względu na pandemię COVID-19, jednak ten nie był uwzględniony w protokole meczowym, przez co nie otrzymał kartki.
Po kontuzji, został włączony do kadry meczowej na spotkanie 30. kolejki z Arką Gdynia. Na boisku pojawił się w 62. minucie, zmieniając Rafała Boguskiego.
Z końcem sezonu powrócił do macierzystego klubu, a "Biała Gwiazda" nie zdecydowała się na wykupienie zawodnika.
Powrót do Austrii Wiedeń i Hapoelu Hajfa.
Po powrocie z wypożyczenia do Wisły, Turgeman nadal leczył kontuzję. Do gry powrócił 22 listopada 2020, gdy pojawił się na boisku z początkiem drugiej połowy, zmieniając Benedikta Pichlera, w domowym, zremisowanym 1:1 meczu 8. kolejki, z SKN St. Pölten. Na boisku pojawił się jeszcze 3 dni później w wygranym 5:3 meczu 1/8 finału Pucharu Austrii z TSV Hartberg oraz w ligowym, przegranym 3:2, wyjazdowym meczu 11. kolejki, z Wolfsbergerem AC, gdzie zdobył bramkę.
14 stycznia 2021, media poinformowały o powrocie napastnika do Hapoelu Hajfa, który reprezentował w sezonie 2017/2018. Piłkarz związał się z Hapoelem kontraktem do 30 czerwca 2022.
Kariera reprezentacyjna.
Turgeman reprezentował swój kraj na poziomie młodzieżowym. Grał dla reprezentacji do lat 19, a z reprezentacją do lat 21, brał udział w Mistrzostwach Europy w piłce nożnej U-21 w 2013, gdzie strzelił jedną bramkę w zremisowanym 2:2 meczu z Norwegią.
24 marca 2018 zadebiutował w seniorskiej reprezentacji Izraela, prowadzonej tymczasowo przez Allona Chazzana. Na boisku pojawił się w 61. minucie meczu z Rumunią, zmieniając Tomera Chemeda.

</doc>
<doc id="4709568" url="https://pl.wikipedia.org/wiki?curid=4709568" title="Natala Worożbyt">
Natala Worożbyt

Natala Anatolijiwna Worożbyt (ukr. Наталя Анатоліївна Ворожбит; ur. 1975 w Kijowie) – ukraińska dramaturg, reżyserka, scenarzystka i kuratorka.
Życiorys.
Absolwentka wydziału dramaturgicznego Instytutu Literackiego im. A. M. Gorkiego w Moskwie. Współzałożycielka Teatru Peresełencia w Kijowie, którego działalność dotyczy tematyki wojny na wschodzie Ukrainy i uchodźców wewnętrznych, w tym dziećmi.
Debiutowała w języku rosyjskim. Obecnie pisze też w języku ukraińskim, który stał się jej świadomym politycznym wyborem.

</doc>
<doc id="4709571" url="https://pl.wikipedia.org/wiki?curid=4709571" title="Pelé. Narodziny legendy">
Pelé. Narodziny legendy

Pelé. Narodziny legendy (ang. Pelé: Birth of a Legend) – amerykański film biograficzny z 2016 roku w reżyserii Jeffa i Michaela Zimbalistów, z Kevinem de Paula w roli głównej, oparty na biografii piłkarza Edsona Arantesa do Nascimento.
Premiera.
Film miał swoją światową premierę podczas Festiwalu Filmowego w Tribeca 23 kwietnia 2016 roku. Do sal kinowych w Stanach Zjednoczonych obraz trafił 13 maja 2016 roku.
Fabuła.
Akcja filmu rozgrywa się w Brazylii w czasach współczesnych. Syn dawnego piłkarza Dondinho, pracującego jako salowy w szpitalu, zostaje zauważony przez łowcę talentów zespołu Santos FC. Chłopak trafia do drużyny młodzików i rozpoczyna karierę sportową, o której marzył jego ojciec. Fabuła oparta na biografii Pelégo.
Obsada.
W filmie wystąpili m.in.:

</doc>
<doc id="4709575" url="https://pl.wikipedia.org/wiki?curid=4709575" title="Rejon złynkowski">
Rejon złynkowski

Rejon złynkowski (ros. Злынковский район) – rejon w Rosji, w obwodzie briańskim, ze stolicą w Złynce. Od zachodu graniczy z Białorusią.

</doc>
<doc id="4709578" url="https://pl.wikipedia.org/wiki?curid=4709578" title="Andrzej Zieliński (wicewojewoda)">
Andrzej Zieliński (wicewojewoda)



</doc>
<doc id="4709581" url="https://pl.wikipedia.org/wiki?curid=4709581" title="Źródło św. Floriana w Załęczańskim Parku Krajobrazowym">
Źródło św. Floriana w Załęczańskim Parku Krajobrazowym

Źródło św. Floriana – źródło krasowe znajdujące się w Załęczańskim Parku Krajobrazowym,  w miejscowości Kochlew, gminie Wierzchlas, w powiecie wieluńskim, w województwie łódzkim.
Położenie.
Obiekt znajduje się na Wyżynie Wieluńskiej rozciągającej się między Wieluniem a Częstochową, a dokładniej na Wysoczyźnie Działoszyńsko-Lindowskiej. Wyżynę Wieluńską rozcina dolina Warty, w której utworzono Załęczański Park Krajobrazowy w celu ochrony jurajskich wapiennych ostańców. Źródło św. Floriana zlokalizowane jest przy prawym brzegu Warty.
Geologia.
Wyżyna Wieluńska zbudowana jest z  jurajskich i kredowych wapieni, margli oraz dolomitów.  Jest częścią tej samej płyty jurajskiej, jaka tworzy Wyżynę Krakowsko-Częstochowską, jednakże skalny trzon tej płyty przykryty jest osadami zlodowacenia środkowopolskiego .
Geneza i charakterystyka.
Załęczański Park Krajobrazowy cechuje się krajobrazem nizinno-wyżynnym obfitym w wapienne skały i wzgórza. Obszar ten słynie z wielu form krasowych. Związane jest z tym powstanie charakterystycznych form rzeźby terenu oraz sieci podziemnego odwadniania. Przez szczeliny i spękania wody wnikają w głąb skał, następnie pod wpływem ciśnienia w warstwie wodonośnej, woda wydostaje się na powierzchnię jako źródło krasowe. Takie źródła zaliczamy do krasu powierzchniowego. Źródło św. Floriana jest przykładem źródła ascenzyjnego i cechuje się znaczącą wydajnością, posiada czystą wodę o stałej temperaturze z widocznym rdzawym zabarwieniem spowodowanym przez glony. Źródło św. Floriana zostało objęte ochroną i funkcjonuje jako pomnik przyrody nieożywionej. W miejscu wypływu wody powstało rozległe rozlewisko porośnięte trzciną i roślinnością krzewiastą. Dodatkowym walorem źródła jest intensywne pulsowanie wody wymieszanej z osadem, z dna misy. Dawniej, wodę ze źródła wykorzystywano do gaszenia pożarów w okolicy, stąd nazwa źródła. (Św. Florian– patron strażaków). Oprócz źródła św. Floriana na obszarze Załęczańskiego Parku Krajobrazowego znajduje się również Granatowe Źródło, które jest krasowym źródłem terasowym, charakteryzującym się ciekawą barwą, od której wzięło nazwę.

</doc>
<doc id="4709585" url="https://pl.wikipedia.org/wiki?curid=4709585" title="Prince Dimitri Romanoff">
Prince Dimitri Romanoff



</doc>
<doc id="4709588" url="https://pl.wikipedia.org/wiki?curid=4709588" title="Dymitr Romanowicz Romanow">
Dymitr Romanowicz Romanow



</doc>
<doc id="4709590" url="https://pl.wikipedia.org/wiki?curid=4709590" title="Rejon kliniecki">
Rejon kliniecki

Rejon kliniecki (ros. Клинцовский район) – rejon w Rosji, w obwodzie briańskim, ze stolicą w Klińcach.
Historia.
Ziemie obecnego rejonu klinieckiego w latach 1508–1514 i 1611–1667 znajdowały się w Rzeczypospolitej Obojga Narodów. Od 1667 w granicach Rosji. W XIX w. należały do powiatu suraskiego guberni czernihowskiej. Rejon klincowski utworzono w 1929.

</doc>
<doc id="4709593" url="https://pl.wikipedia.org/wiki?curid=4709593" title="National Irish Amputee Football League">
National Irish Amputee Football League

National Irish Amputee Football League to klubowe rozgrywki ampfutbolowe organizowany od 2018 roku w Irlandii, mające na celu wyłonienie mistrza kraju w amp futbolu.
Rozgrywki składają się z turniejów rozgrywanych systemem kołowym.
Organizatorem rozgrywek jest Irish Amputee Football Association.

</doc>
<doc id="4709596" url="https://pl.wikipedia.org/wiki?curid=4709596" title="Kolloblast">
Kolloblast

Kolloblast, koloblast, komóra klejąca () – zmodyfikowana komórka w ciele żebropławów, pełniąca funkcje chwytne.
Odkrycia kolloblastów dokonał w 1844 roku Johann Friedrich Will. Opublikowane ono zostało w "Horae Tergestinae oder Beschreibung und Anatomie der im Herbste 1843 bei Triest beobachteten Akalephen".
Kolloblasty u żebropławów ramieniowych rozmieszczone są w epidermie samych ramion lub cienkich wyrostków chwytnych na ich brzusznych brzegach zwanych tentillami (o ile one występują). U żebropławów ramion pozbawionych kolloblasty znajdować się mogą w epidermie płatów gębowych. Zupełny brak kolloblastów cechuje przedstawicieli rzędu Beroida. Brak ich także u "Haeckelia rubra", który wykorzystuje knidocyty pobrane od parzydełkowców (zob. kleptoknidoza).
Zewnętrzna część kolloblastu ponad epidermą ma postać kopułki. Tuż pod jej błoną leżą granule. Wytwarzają one kleistą wydzielinę. Granule łączą się z ciałkiem sferycznym położonym na wierzchołku jądra komórkowego. Jądro to jest silnie wydłużone i nosi nazwę nici osiowej. Z ciałka sferycznego wychodzi długa, skręcona wypustka zwana włóknem spiralnym. Włókno i jądro tkwią w mezoglei.
Podrażnienie przez ofiarę kolloblastu powoduje pęknięcie granuli w kopułce i w ten sposób wydostanie się zeń kleistej wydzieliny. Włókno spiralne amortyzuje falę uderzeniową związaną z rozerwaniem granul oraz zakotwicza kolloblast w mezoglei, chroniąc go przed wyszarpaniem przez szamocącą się ofiarę. Wcześniejsi autorzy sugerowali, że włókno spiralne może być wystrzeliwane z mezoglei i, kurcząc się, służyć przyciąganiu zdobyczy. Kolloblasty różnicują się z komórek interstycjalnych (u form ramieniowych położonych u nasady tentillów) i w razie uszkodzenia zastępowane są nowymi.
Badania molekularne z 2018 roku wykluczyły, by kolloblasty miały wspólne pochodzenie z knidocytami parzydełkowców (są to więc narządy niehomologiczne).

</doc>
<doc id="4709598" url="https://pl.wikipedia.org/wiki?curid=4709598" title="Pływanie na Światowych Wojskowych Igrzyskach Sportowych 2007">
Pływanie na Światowych Wojskowych Igrzyskach Sportowych 2007

Pływanie na 4. Światowych Wojskowych Igrzyskach Sportowych – zawody w pływaniu, które były organizowane przez CISM dla sportowców-żołnierzy, odbywały się w dniach pomiędzy 15 a 20 października 2007 we indyjskim Hajdarabadzie podczas światowych igrzysk wojskowych. Najwięcej medali zdobyli reprezentanci Rosji ogółem 33 "(w tym 13 złote, 12 srebrnych oraz 8 brązowe)".
Konkurencje.
Rozgrywane były 35 konkurencje "(19 męskich i 16 żeńskich)" w pływaniu w basenie.

</doc>
<doc id="4709601" url="https://pl.wikipedia.org/wiki?curid=4709601" title="Stefania Liberakakis">
Stefania Liberakakis

Stefania Liberakakis (grec. Στεφανία Λυμπερακάκη; ur. 17 grudnia 2002 w Utrechcie) – grecko-holenderska piosenkarka popowa, aktorka i youtuberka.
Wokalistka zespołu Kisses reprezentującego Holandię w 14. Konkursie Piosenki Eurowizji dla Dzieci (2016). Reprezentantka Grecji w 65. Konkursie Piosenki Eurowizji (2021) z piosenką „Last Dance”.
Kariera muzyczna.
W 2013 wzięła udział w holenderskim "The Voice Kids". Dołączyła do drużyny Marca Borsato. Została wyeliminowana podczas „bitew”. Rok później dołączyła do chóru Kinderen voor Kinderen, który opuściła po dwóch latach
W 2016 wraz z Kymorą Sade i Sterre Koning zwyciężyła z utworem „Kisses and Dancing” w finale holenderskich eliminacji do 14. Konkursu Piosenki Eurowizji dla Dzieci 2016, zostając reprezentantkami Holandii w konkursie organizowanym w Valletcie. Występując jako zespół Kisses, zajęły ósme miejsce w finale konkursu.
4 lutego 2020 telewizja ERT potwierdziła, że będzie reprezentować Grecję z piosenką „SUPERG!RL” w 65. Konkursie Piosenki Eurowizji organizowanym w Rotterdamie. 18 marca poinformowano o odwołaniu konkursu z powodu pandemii koronawirusa. Tego samego dnia ERT ogłosiło, że Stefania będzie reprezentować Grecję w konkursie w 2021.
W kwietniu 2020 roku wystąpiła w projekcie Eurovision Home Concerts, w którym wykonała „SUPERG!RL” i cover utworu reprezentanta Niemiec Michaela Schulte „You Let Me Walk Alone”.
10 marca 2021 ukazał się utwór „Last Dance”, konkursowa propozycja piosenkarki. Stefanii na scenie towarzyszyć będą tancerze George Papadopoulos, Nikos Koukakis, Markos Giakoumoglou i Costas Pavlopoulos, a choreografem i dyrektorem artystycznym utworu będzie Fokas Evangelinos. 20 maja wystąpiła jako czwarta w kolejności startowej w drugim półfinale i z szóstego miejsca awansowała do finału, który odbył się 22 maja. Wystąpiła w nim z dziesiątym numerem startowym i zajęła 10. miejsce po zdobyciu 170 punktów w tym 79 punktów od telewidzów (10. miejsce) i 91 pkt od jurorów (10. miejsce).
Życie prywatne.
Rodzina Liberakakis pochodzi z Thourio, małej wioski w Ewros w Grecji. Od 2018 roku była w związku z holenderskim piosenkarzem Jannesem Heuvelmansem, który w 2017 reprezentował Holandię w Konkursie Piosenki Eurowizji dla Dzieci wraz z zespołem FOURCE. 29 kwietnia 2021 roku Jannes na swoim instagramie opublikował oświadczenie, w którym zdradził, iż po 2,5 latach związku, wspólnie ze Stefanią podjęli decyzję o rozstaniu.

</doc>
<doc id="4709614" url="https://pl.wikipedia.org/wiki?curid=4709614" title="Józef Mazurek (ujednoznacznienie)">
Józef Mazurek (ujednoznacznienie)



</doc>
<doc id="4709619" url="https://pl.wikipedia.org/wiki?curid=4709619" title="Jean-Baptiste Belley">
Jean-Baptiste Belley

Jean-Baptiste Mars Belley (ur. 1746 lub 1747, zm. 1805) – francuski polityk doby rewolucji francuskiej pochodzenia senegalskiego, deputowany z San Domingo do Konwentu Narodowego (1793–1795) i członek Rady Pięciuset.
Życiorys.
Urodził się w 1746 lub 1747 r. na wyspie Gorée w obecnym Senegalu. W młodości został porwany w niewolę i jako niewolnik wysłany do Indii Zachodnich, na karaibską wyspę San Domingo (obecnie Haiti). Z czasem wykupił się z niewoli z odłożonych oszczędności i wstąpił do francuskiej armii. W czasie wojny o niepodległość Stanów Zjednoczonych brał udział w walkach po stronie kolonistów, razem z innymi czarnoskórymi, którzy potem znaleźli się wśród przywódców wojny o niepodległość Haiti (m.in. Henri Christophe, André Rigaud, Alexandre Pétion, Louis-Jaques Beauvais, Julien Raimond), w składzie ochotniczego oddziału 545 Colored Volunteer Chasseurs, który w 1779 r. operował w Georgii i brał udział m.in. w bitwie pod Savannah. Udział w wojnie o niepodległość USA dał Belleyowi zarówno doświadczenie militarne, jak również zetknął go z republikańskimi ideałami wolności i równości.
W czasie rewolucji francuskiej został jednym z sześciu delegatów San Domingo do Konwentu Narodowego. To m.in. za jego sprawą Konwent uchwalił 4 lutego 1794 r. zniesienie niewolnictwa we francuskich koloniach, a Belley wyróżnił się mową, w której wskazał niesprawiedliwość i nieludzkość handlu niewolniczego. Za czasów dyrektoriatu został w 1795 r. członkiem Rady Pięciuset, która była izbą niższą francuskiego parlamentu. Po dojściu w 1799 r. do władzy Napoleona Rada Pięciuset została zniesiona, a Napoleon usiłował przywrócić niewolnictwo w koloniach. Belley powrócił wówczas na Haiti, gdzie walczył o niepodległość wyspy u boku Toussainta L’Ouverturego. W 1802 r. został aresztowany wraz z L’Ouverturem i innymi rewolucjonistami i deportowany do Francji, gdzie był więziony do śmierci w 1805 r.
W 1797 lub 1798 r. Anne-Louis Girodet de Roussy-Trioson namalowała portret Belleya z popiersiem filozofa Abbé Raynala.

</doc>
<doc id="4709627" url="https://pl.wikipedia.org/wiki?curid=4709627" title="Jacek Białczak">
Jacek Białczak

Jacek Białczak (ur. 22 lutego 1966) – polski polityk, menedżer i urzędnik, w 1998 wicewojewoda sieradzki.
Życiorys.
Pochodzi z Sieradza. W 1990 ukończył studia z inżynierii budowlanej na Politechnice Łódzkiej, później uzyskał magisterium z ekonomii na Uniwersytecie Łódzkim. W 2016 został absolwentem studiów typu MBA na Akademii Leona Koźmińskiego. Do 1991 pracował jako nauczyciel, następnie od 1991 do 1993 – w Urzędzie Celnym w Łodzi. Później do 1998 zatrudniony w Banku Pekao S.A., prowadził także indywidualną działalność gospodarczą.
Należał do Unii Wolności, był wiceprzewodniczącym partii w regionie łódzkim. Z jej ramienia od stycznia do grudnia 1998 sprawował funkcję ostatniego w historii wicewojewody sieradzkiego. W kadencji 1998–2002 zasiadał także w sejmiku łódzkim. W 1997 (jako lider listy) i 2001 bez powodzenia kandydował do Sejmu. W latach 2000–2008 zatrudniony w Agencji Restrukturyzacji i Modernizacji Rolnictwa. W 2009 został zatrzymany pod zarzutami korupcyjnymi przez Centralne Biuro Antykorupcyjne. Później pracował w grupie Pamapol (od 2014 do 2016 należał do jej zarządu), działał też na stanowiskach kierowniczych w jej spółkach zależnych Mitmar i Warmińskich Zakładach Przetwórstwa Owocowo-Warzywnego.

</doc>
<doc id="4709628" url="https://pl.wikipedia.org/wiki?curid=4709628" title="Jonathan David">
Jonathan David

Jonathan Christian David (ur. 14 stycznia 2000 w Nowym Jorku) – kanadyjski piłkarz pochodzenia haitańskiego z obywatelstwem amerykańskim występujący na pozycji środkowego napastnika we francuskim klubie Lille OSC oraz w reprezentacji Kanady.
Kariera.
Karierę rozpoczynał w amatorskich zespołach z Ottawy. W 2018 roku przeniósł się do KAA Gent.
W reprezentacji Kanady zadebiutował w 2018 roku. Został powołany na Złoty Puchar CONCACAF 2019. Na turnieju zdobył sześć bramek i został królem strzelców.
11 sierpnia 2020 przeszedł do Lille za kwotę 30 milionów euro, stając się tym samym, najdroższym zawodnikiem kanadyjskim.

</doc>
<doc id="4709629" url="https://pl.wikipedia.org/wiki?curid=4709629" title="Koloblast">
Koloblast



</doc>
<doc id="4709630" url="https://pl.wikipedia.org/wiki?curid=4709630" title="Koloblasty">
Koloblasty



</doc>
<doc id="4709632" url="https://pl.wikipedia.org/wiki?curid=4709632" title="Kolloblasty">
Kolloblasty



</doc>
<doc id="4709636" url="https://pl.wikipedia.org/wiki?curid=4709636" title="Piece wapienne w Wędryni">
Piece wapienne w Wędryni

Piece wapienne w Wędryni – piece wapienne znajdujące się w Wędryni, w Czechach. Są przykładem wapiennika, czyli pieca szybowego, przeznaczonego do wypalania skał wapiennych, w celu uzyskania z nich wapna palonego. Piece wapienne to bardzo charakterystyczny element pejzażu Wędryni. W miejscowej gwarze nazywane są „wopienki“. Ulokowane przy szlaku turystycznym dziś stanowią atrakcję krajoznawczą, ale pracowały jeszcze w latach 60. XX wieku.
Historia.
Na początku XIX wieku przeprowadzono badania geologiczne karpackich zboczy w celu znalezienia złóż rudy żelaza, potrzebnej do produkcji stali w lokalnych hutach. W tym okresie powstały również piece w Wędryni. Piece do wypalania wapna wybudowano w Wędryni na początku XIX wieku. Nieco starszy jest ten kamienny. Ma ponad 9 m wysokości. Drugi, cały z czerwonej cegły, jest nieco młodszy i wyższy – ma ponad 10 m. Obecnie dwa piece zostały naprawione i służą do poznawania historii regionu oraz odpoczynku zwiedzających. Piece wapienne powstały w Wędryni do wypalania wapna wydobywanego z okolicy. Wapno wykorzystywano w wysokich piecach do uzyskania żelaza z rudy żelaza. Ruda żelaza, którą wydobywano w tym regionie była niskiej jakości, dlatego z czasem zaprzestano jej wykorzystywania w procesie produkcji żelaza, a tym samym zaprzestano używania pieców.
Produkcja.
Piece były na etapie produkcyjnym utrzymywane bardzo prymitywnym sposobem – powtarzalnym procesem tynkowania ścian oraz instalacją stalowych obręczy w celu zachowania stabilności konstrukcji pieca. Produkcja zakończyła się w r.1965, w tym samym czasie zaprzestano wydobywania rud wapiennych. Niemniej, piece zostały na swoim miejscu, przy wsparciu funduszy ministerialnych doszło do ich zakonserwowania tak, aby i po latach były namacalnym świadkiem i cennym zabytkiem historii rozwoju hutnictwa dla potomnych.
Lokalizacja.
Piece znajdują się 2 km od przystanku kolejowego, skąd prowadzi do celu „zielony“ szlak turystyczny. Można dotrzeć też czerwonym szlakiem turystycznym z Jagodnej lub z Wróżnej lub zielonym spod Małego Ostrego. Pokrywa się on z transgraniczną ścieżką przyrodniczą "Przyroda nie zna granic". Do pieców można zajrzeć dzięki wybudowanemu specjalnemu pomostowi.

</doc>
<doc id="4709637" url="https://pl.wikipedia.org/wiki?curid=4709637" title="Żleb spod Jatek">
Żleb spod Jatek

Żleb spod Jatek (, , ) – żleb w słowackich Tatrach Bielskich opadający z Jatek do Doliny Przednich Koperszadów.
Żleb ma dwa ramiona; 
Poniżej grzędy Pośrednich Jatek obydwa ramiona żlebu łączą się i jednym już korytem uchodzą na górną część Bielskiej Równi. Na całej długości ramiona żlebu są trawiaste. W depresji będącej górnym przedłużeniem orograficznie prawego ramienia żlebu znajduje się otwór jaskini Ślepa Dziura.

</doc>
<doc id="4709645" url="https://pl.wikipedia.org/wiki?curid=4709645" title="Łazy Kostkowskie">
Łazy Kostkowskie

Łazy Kostkowskie – część miasta Jarosławia, w południowo-wschodniej Polsce, położona w województwie podkarpackim, w powiecie jarosławskim, nad Sanem i graniczy z Kostkowem i Pełkiniami.
Dzielnica jest siedzibą rzymskokatolickiej parafii pw. Najświętszego Serca Pana Jezusa. 
W 1921 roku było 23 domy.
Kościół.
W 1983 roku zbudowano drewnianą kaplicę, a w 1985 roku została erygowana parafia "pw. Najświętszego Serca Pana Jezusa". W latach 1988–1989 zbudowano murowany kościół, który został poświęcony 5 listopada 1989 roku, a konsekrowany 5 listopada 2019 roku. Do parafii należy kościół filialny "pw. Dobrego Pasterza" w Kostkowie.
Oświata.
W 1910 roku w Łazach Kostkowskich została utworzona szkoła eksponowana, z nauką w domach prywatnych, która organizacyjnie przynależała do Szkoły im. Staszica na przedmieściu dolnoleżajskim. W 1946 roku ukończono budowę drewnianej szkoły, która była 7-letnia. W 1967 roku oddano do użytku murowany budynek szkolny. W latach 1998–1999 dokonano rozbudowy szkoły z salą gimnastyczną. 10 października 2000 roku odbyło się poświęcenie szkoły. 10 czerwca 2011 roku poświęcono sztandar szkoły im. Tadeusza Kościuszki. 

</doc>
<doc id="4709649" url="https://pl.wikipedia.org/wiki?curid=4709649" title="Edward Górecki">
Edward Górecki

Edward Górecki (ur. 3 sierpnia 1930 roku w Stonawie, zm. 18 października 2021) – śląski duchowny rzymskokatolicki i specjalista od prawa kanonicznego. Po ukończeniu Papieskiego Wydziału Teologicznego we Wrocławiu w 1963, zamieszkał we Wrocławiu na stałe. Jego małą ojczyzną jest Zaolzie – część Śląska Cieszyńskiego, która w 1920 roku została ostatecznie włączona do ówczesnej Czechosłowacji.
Życiorys.
Urodził się w Stonawie w rodzinie Zofii (z domu Ryba, po śmierci męża wyszła za Franciszka Lottera) i Jana Góreckich. W wieku 6 lat zmarł mu ojciec. Jego matka dwa lata później wyszła ponownie za mąż. Ksiądz profesor pochodzi z autochtonicznej rodziny polskiej zamieszkałej na Zaolziu, ma brata Alfreda i siostrę Annę. Od 1936 r. uczęszczał do polskiej szkoły podstawowej w rodzinnej Stonawie, a w czasie okupacji do jedynej istniejącej, czyli szkoły z niemieckim językiem nauczania. Mając 14 lat, w 1944, podjął pracę w kopalni. W latach 1945–1947 uczęszczał do gimnazjum w Orłowie, a w następnych latach (1947–1949) do Liceum Ogólnokształcącego Męskiego im. Antoniego Osuchowskiego w Cieszynie.
Wykształcenie.
Po zdanej maturze złożył podanie z prośbą o przyjęcie do seminarium duchownego w Ołomuńcu. Najpierw studiował teologię na Wydziale Teologicznym w Ołomuńcu (1949–1950), a po jej zniesieniu postanowił przenieść się do Polski, gdzie ukończył Papieski Wydział Teologiczny we Wrocławiu (1959–1963). Po specjalizacji z prawa kanonicznego uzyskał doktorat z prawa kanonicznego (1972). W 1990 r. Został habilitowany na Papieskim Wydziale Teologicznym we Wrocławiu, w 1995 r. Uzyskał tytuł profesora. Jednocześnie pracował w sądzie kościelnym i kurii arcybiskupiej we Wrocławiu. Od 1991 roku wykładał prawo kościelne na odnowionym wydziale teologicznym w Ołomuńcu, a po jego ustanowieniu został kierownikiem wydziału prawa kościelnego (1997-2005). Specjalizuje się w prawie małżeńskim, zagadnieniu kolegialności i ekumenizmu w Kościele.
Lata działalności.
Od 1971 r. wykładał na Papieskim Wydziale Teologicznym we Wrocławiu, a od 1991 r. Na CMTF w Ołomuńcu. Na CMTF poprowadził 2 prace doktorskie, 14 licencjonowanych i 97 prac dyplomowych; w Polsce prowadził 6 prac doktorskich, 11 licencjonowanych i 47 prac dyplomowych. Zajmuje się prawem małżeńskim, kwestią kolegialności i ekumenizmu w Kościele. Opublikował dwie monografie w języku czeskim, kilka artykułów z zakresu naukowego postępowania oraz podręczniki do nauczania. W języku polskim opublikował kilkadziesiąt artykułów – 39 naukowych opracowań prawa kanonicznego opublikowanych w naukowych czasopismach kanonicznych, teologicznych i innych (Prawo Kanoniczne – Warszawa, Colloquium Salutis i Wrocław Przegląd Teologiczny – Wrocław, Chrześcijanin w świecie – Warszawa) oraz w publikacjach jubileuszowych naukowcy. Jest autorem wielu recenzji. W grudniu 2008 r. brał udział w pracach Państwowej Komisji Akredytacyjnej pod kontrolą Instytutu Prawa Kanonicznego na Wydziale Prawa, Prawa Kanonicznego i Administracji Katolickiego Uniwersytetu Jana Pawła II. w Lublinie. Był recenzentem Centralnej Komisji ds. Dyplomów i stopni naukowych w Warszawie. Jest członkiem dwóch międzynarodowych towarzystw prawa kanonicznego.

</doc>
<doc id="4709663" url="https://pl.wikipedia.org/wiki?curid=4709663" title="Privlegium de non tolerandi Christianis">
Privlegium de non tolerandi Christianis



</doc>
<doc id="4709665" url="https://pl.wikipedia.org/wiki?curid=4709665" title="Tom Clancy’s The Division 2">
Tom Clancy’s The Division 2

Tom Clancy’s The Division 2 – strzelanka trzecioosobowa stworzona przez studio Ubisoft Massive i wydana przez Ubisoft na platformy Microsoft Windows, PlayStation 4 i Xbox One. Premiera odbyła się 15 marca 2019. Jest to kontynuacja gry "Tom Clancy’s The Division" z 2016 roku. Akcja osadzona jest w Waszyngtonie, ogarniętym chaosem po zdziesiątkowaniu ludzkości przez wirusa czarnej ospy. Gracz wciela się w agenta tytułowej grupy „The Division”, który musi zaprowadzić porządek w mieście. 7 lipca 2022 roku zapowiedziano wydanie kolejnej części cyklu, zatytułowanej "Tom Clancy’s The Division Resurgence".
Rozgrywka.
Akcja ukazana jest z perspektywy trzeciej osoby. Do dyspozycji gracza został oddany rozległy otwarty świat obejmujący prawie cały Waszyngton, można w nim znaleźć charakterystyczne miejsca takie jak Biały Dom, czy Kapitol. Za wykonywanie zadań gracz dostaje punkty doświadczenia, dzięki którym po uzbieraniu odpowiedniej ich liczby może awansować na następny poziom. Swoje możliwości można zwiększyć zbierając coraz to lepszy ekwipunek wypadający z pokonanych przeciwników.

</doc>
<doc id="4709681" url="https://pl.wikipedia.org/wiki?curid=4709681" title="26 Pułk Piechoty Austro-Węgier">
26 Pułk Piechoty Austro-Węgier



</doc>
<doc id="4709682" url="https://pl.wikipedia.org/wiki?curid=4709682" title="Mihailo Perović">
Mihailo Perović

Mihailo Perović, cyr. Михаило Перовић (ur. 23 stycznia 1997 w Danilovgradzie) – czarnogórski piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Budućnost Podgorica. W lutym 2015 rozpoczął karierę piłkarską w Újpest FC. 24 lipca 2017 przeszedł do FK Voždovac. 2 lipca 2018 przeniósł się do Budućnosti Podgorica. 24 stycznia 2020 podpisał kontrakt z Zorią Ługańsk.
Kariera reprezentacyjna.
W 2013 debiutował w juniorskiej reprezentacji U-17. W 2015 bronił barw U-19. Potem występował w młodzieżowej reprezentacji Czarnogóry.

</doc>
<doc id="4709684" url="https://pl.wikipedia.org/wiki?curid=4709684" title="Powiedz mi to w twarz">
Powiedz mi to w twarz

Powiedz mi to w twarz – singiel polskiej piosenkarki Zuzy Jabłońskiej, wydany 6 października 2018 nakładem wytwórni Universal Music Polska. Piosenkę skomponowali Patryk Kumór, Małgorzata Uściłowska, Dominic Buczkowski-Wojtaszek, a słowa napisali Patryk Kumór, Małgorzata Uściłowska, Dominic Buczkowski-Wojtaszek, Jan-rapowanie, Siles.
Do piosenki został zrealizowany oficjalny teledysk, który został opublikowany premierowo 6 października 2018 na kanale „Zuza Jabłońska” w serwisie YouTube. Za jego reżyserię odpowiadała Dawid Ziemba.
Singiel został nagrany w duecie z Janem-rapowanie i Silesem. Piosenka jest głośnym sprzeciwem wokalistki wobec problemów z komunikacją międzyludzką oraz zjawiska hejtowania w internecie. W akcję "Powiedz mi to w twarz" zaangażowali się m.in.: Sarsa, Marcelina Zawadzka, Czesław Mozil, Roksana Węgiel, 4Dreamers, Patryk Kumór, Lanberry, Michał Szczygieł, Magda Bereda, Żelka, Dawid Kwiatkowski oraz ekipa "The Voice Kids". 24 listopada 2018 zaśpiewała swoją piosenkę w drugim live 9. edycji programu TVP2 "The Voice of Poland".
Lista utworów.
Singel CD

</doc>
<doc id="4709685" url="https://pl.wikipedia.org/wiki?curid=4709685" title="Wikipedysta Roku">
Wikipedysta Roku



</doc>
<doc id="4709690" url="https://pl.wikipedia.org/wiki?curid=4709690" title="Businga">
Businga

Businga – miasto w Demokratycznej Republice Konga, w prowincji Ubangi Północne.

</doc>
<doc id="4709691" url="https://pl.wikipedia.org/wiki?curid=4709691" title="Emotions (album Felixa Sandmana)">
Emotions (album Felixa Sandmana)

Emotions – debiutancki album studyjny szwedzkiego piosenkarza Felixa Sandmana. Wydawnictwo ukazało się 14 września 2018 nakładem wytwórni muzycznej TEN i Artist House.
Album zadebiutował na 3. miejscu oficjalnej szwedzkiej liście sprzedaży i otrzymał platynowy certyfikat za sprzedaż w nakładzie przekraczającym 40 tysięcy kopii.
"Emotions" był promowany cztrema singlami: „Every Single Day”, „Imprint”, „Lovisa” i „Miss You Like Crazy”.
Lista utworów.
Opracowano na podstawie materiału źródłowego.

</doc>
<doc id="4709693" url="https://pl.wikipedia.org/wiki?curid=4709693" title="Joël Bopesu">
Joël Bopesu

Joël Bopesu (ur. 25 stycznia 1995 w Kinszasie, DR Kongo) – francuski piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów Toulouse FC i LB Châteauroux. W lipcu 2014 rozpoczął karierę piłkarską w barwach AC Arles-Avignon. 17 sierpnia 2015 roku przeszedł do SAS Épinal. W lipcu 2016 zasilił skład Calais RUFC. W lutym 2018 został zaproszony do macedońskiego FK Skopje. W lipcu 2018 przeniósł się do FK Rabotniczki Skopje. 3 lutego 2019 został piłkarzem łotewskiego Riga FC. 26 stycznia 2020 podpisał kontrakt z FK Lwów.

</doc>
<doc id="4709696" url="https://pl.wikipedia.org/wiki?curid=4709696" title="Djugu">
Djugu

Djugu – miasto w Demokratycznej Republice Konga, w prowincji Ituri.

</doc>
<doc id="4709697" url="https://pl.wikipedia.org/wiki?curid=4709697" title="Parafia Nawiedzenia Najświętszej Maryi Panny w Chrząstowie">
Parafia Nawiedzenia Najświętszej Maryi Panny w Chrząstowie

Parafia Nawiedzenia Najświętszej Maryi Panny w Chrząstowie – parafia rzymskokatolicka, znajdująca się w diecezji pelplińskiej, w dekanacie Człuchów.

</doc>
<doc id="4709699" url="https://pl.wikipedia.org/wiki?curid=4709699" title="Parafia Świętego Krzyża w Dębnicy">
Parafia Świętego Krzyża w Dębnicy

Parafia Świętego Krzyża w Dębnicy – parafia rzymskokatolicka, znajdująca się w diecezji pelplińskiej, w dekanacie Człuchów.

</doc>
<doc id="4709700" url="https://pl.wikipedia.org/wiki?curid=4709700" title="Tadeusz Iger">
Tadeusz Iger

Tadeusz Iger (ur. 1 stycznia 1941, zm. 6 marca 2010) – polski numizmatyk i kolekcjoner. Swoją pasję kolekcjonerską rozpoczął w 1970 i początkowo zbierał talary. Po dwóch latach rozpoczął kolekcjonowanie trojaków i tej pasji był wierny do końca życia. Zbudował ogromną kolekcję trojaków, w oparciu o którą został wydany „Katalog trojaków polskich”, Tadeusz Iger, Zbigniew Galus, Ryszard Kondrat, Marek Kondrat. Warszawa 2008. .

</doc>
<doc id="4709701" url="https://pl.wikipedia.org/wiki?curid=4709701" title="Fungurume">
Fungurume

Fungurume – miasto w Demokratycznej Republice Konga, w prowincji Lualaba.

</doc>
<doc id="4709702" url="https://pl.wikipedia.org/wiki?curid=4709702" title="Parafia Trójcy Świętej w Polnicy">
Parafia Trójcy Świętej w Polnicy

Parafia Trójcy Świętej w Polnicy – parafia rzymskokatolicka, znajdująca się w diecezji pelplińskiej, w dekanacie Człuchów.
Parafia została erygowana w 1905 roku.

</doc>
<doc id="4709707" url="https://pl.wikipedia.org/wiki?curid=4709707" title="Parafia Świętej Trójcy i św. Jadwigi Śląskiej w Rychnowach">
Parafia Świętej Trójcy i św. Jadwigi Śląskiej w Rychnowach

Parafia Świętej Trójcy i świętej Jadwigi Śląskiej w Rychnowach – parafia rzymskokatolicka, znajdująca się w diecezji pelplińskiej, w dekanacie Człuchów.

</doc>
<doc id="4709710" url="https://pl.wikipedia.org/wiki?curid=4709710" title="Kabalo">
Kabalo

Kabalo – miasto w Demokratycznej Republice Konga, w prowincji Tanganika.

</doc>
<doc id="4709712" url="https://pl.wikipedia.org/wiki?curid=4709712" title="Mieke Offeciers-Van De Wiele">
Mieke Offeciers-Van De Wiele

Mieke Offeciers-Van De Wiele (ur. 12 sierpnia 1952 w Kruibeke) – belgijska i flamandzka działaczka gospodarcza, przedsiębiorca i polityk, w latach 1992–1993 minister budżetu.
Życiorys.
Z wykształcenia prawniczka. W 1975 podjęła pracę w organizacji Vlaams Economisch Verbond, flamandzkiej konfederacji pracodawców. Od 1986 kierowała działem badawczym VEV. Działaczka Chrześcijańskiej Partii Ludowej. Od marca 1992 do września 1993 sprawowała urząd ministra budżetu w rządzie, którym kierował Jean-Luc Dehaene.
Powróciła następnie do Vlaams Economisch Verbond, do 2000 pełniła funkcję dyrektora zarządzającego organizacji. Później zawodowo związana m.in. z przedsiębiorstwem konsultingowym Interel. Powołana też do rady dyrektorów Infrabel, państwowego operatora infrastruktury kolejowej.

</doc>
<doc id="4709713" url="https://pl.wikipedia.org/wiki?curid=4709713" title="Kalima (Demokratyczna Republika Konga)">
Kalima (Demokratyczna Republika Konga)

Kalima – miasto w Demokratycznej Republice Konga, w prowincji Maniema.

</doc>
<doc id="4709715" url="https://pl.wikipedia.org/wiki?curid=4709715" title="Patersonia">
Patersonia

Patersonia – rodzaj roślin należący do rodziny kosaćcowatych ("Iridaceae"). Obejmuje 24–25 gatunków. Rośliny te występują w większości w Australii, gdzie rośnie 17 gatunków będących endemitami tego kontynentu (skupiają się przy tym wzdłuż jego obrzeży – brak ich w rozległej części centralnej), poza tym gatunki z tego rodzaju rosną w górach na wyspach Archipelagu Malajskiego, Nowej Gwinei, jeden gatunek obecny jest na Nowej Kaledonii. Rośliny zasiedlają siedliska otwarte. Niektóre gatunki uprawiane są jako ozdobne.
Systematyka.
Rodzaj z monotypowej podrodziny "Patersonoideae" z rodziny kosaćcowatych ("Iridaceae"). Podrodzina jest siostrzana dla większości podrodzin w obrębie kosaćcowatych, starsze linie rozwojowe w obrębie rodziny stanowią tylko podrodziny "Isophysidoideae" i "Iridoideae".

</doc>
<doc id="4709716" url="https://pl.wikipedia.org/wiki?curid=4709716" title="Kamigamo-jinja">
Kamigamo-jinja

 – chram shintō w Kioto, w Japonii, usytuowany w dzielnicy Sakyō-ku na wschodnim brzegu rzeki Kamo. Jest jednym z dwóch najważniejszych chramów shintō w Kioto. Jego zwyczajowa nazwa "Kamigamo-jinja" oznacza „Górny Chram Kamo”. Drugim jest Shimogamo-jinja – „Dolny Chram Kamo”.
Najbardziej charakterystycznymi obiektami w chramie są dwa starannie uformowane stożkowe kopce z drobnego żwiru (piasku) usypane przed pawilonem Hosodono. Nazywają się one "tatesuna" (także: "tatezuna", "morizuna") i na temat ich powstania istnieje wiele legend i różniących się teorii sięgających w głęboką starożytność. Biały kolor ma znaczenie oczyszczenia, a ustawienie w parze ma symbolizować pierwiastki: żeński i męski (陰陽 jap. in-yō; chiń. yīnyáng). Mówi się też, że reprezentują boską górę Kō-yama, na którą zstąpił z niebios bóg (kami) gromów Kamo-wake-ikazuchi (Raijin). Na czubkach stożków umieszczone są „wiecznie zielone drzewa” rosnące na szczycie góry, przedstawione w postaci igieł sosnowych. Trudno jest zauważyć, że na stożku po lewej są trzy igły (pierwiastek żeński), a na tym po prawej – dwie (pierwiastek męski). Ma to także symbolizować nadzieję na pojawienie się kami, poprzez łączenie liczb nieparzystych (żeńskich) i parzystych (męskich) według drogi in-yō.
Wiele pawilonów kompleksu zostało uznanych za Skarby Narodowe Japonii, a sanktuarium jako całość jest wpisane na listę światowego dziedzictwa UNESCO od grudnia 1994 jako część zespołu zabytkowego dawnego Kioto, Uji i Ōtsu.
Historia chramu.
Według legend założyciel rodu Kamo kami Kamotaketsunomi-no-mikoto zstąpił z niebios na ziemię na terenie góry Mikage na wschód od Kioto. Według wierzeń shintō, przekształcił się w trójnożne bóstwo Słońca Yatagarasu i był przewodnikiem pierwszego cesarza Japonii Jimmu. Osiadł we wschodniej części Kioto w miejscu, gdzie istnieje chram Shimogamo. Jego córka Tamayorihime-no-mikoto pewnego dnia brała kąpiel w pobliskiej rzece Kamo. Spostrzegła płynącą rzeką strzałę, którą wyłowiła i położyła na brzegu rzeki. Na jej oczach strzała zamieniła się w pięknego boga, którego poślubiła i wkrótce zaszła w ciążę. Jej syn przeobraził się w boga piorunów Wakeikazuchi, który jest czczony w świątyni Kamigamo. Kamotaketsunomi-no-mikoto i jego córka Tamayorihime-no-mikoto są bóstwami strażniczymi, czczonymi w chramie Shimogamo.
W czasie panowania cesarza Tenmu (675–686) wzniesiono pierwsze budynki. Za datę jej powstania przyjmuje się rok 678.
Najważniejsze obiekty chramu.
Na teren kompleksu wchodzi się przez Ichi no Torii, która oddziela sacrum od profanum, następnie sandō (droga do świątyni pozwalająca odwiedzającym na wyciszenie i skierowanie swych myśli ku bogom) prowadzi do Ni no Torii, która jest wejściem do głównej części chramu. Z lewej strony znajduje się pawilon Hosodono, słynny z powodu dwóch żwirowych stożków, która mają oczyszczającą moc, a z prawej strony służący do przygotowania i oczyszczenia się wiernych, biorących udział w uroczystościach w głównych pawilonach, budynek zwany Tsuchinoya. Po przejściu przez mostek nad strumieniem znajduje się brama Rōmon, a bezpośrednio za nią, otwierana tylko na Nowy Rok brama Chūmon. Za nią z prawej strony znajduje się główny pawilon sanktuarium – Honden. Obecny pawilon pochodzi z 1863 roku i został postawiony przez cesarza Kōmei w klasycznym stylu z okresu Heian. Jest jednym z najbardziej reprezentatywnych przykładów stylu nagare-zukuri i jest wpisany, obok innych 33 obiektów chramu, na japońską listę zabytków (). Z Honden sąsiaduje jego dokładna replika nazywana Gonden. Jest to zapasowy pawilon, który ma służyć jako miejsce zamieszkania kami w przypadku zniszczenia lub uszkodzenia głównego pawilonu.
Najważniejszymi budowlami chramu są dwa pawilony: wschodni i zachodni. Zachodni poświęcony jest Kamotaketsunumi-no-mikoto, a wschodni Tamayorihime-no-mikoto. Ich główne wejścia skierowane są na południe zgodnie z tradycją, która narodziła się w okresie Heian. Oba są zbudowane również w stylu nagare-zukuri. Zostały odbudowane w 1863 roku. W ich sąsiedztwie znajduje się siedem mini-chramów koto-sha (kapliczek) poświęconych Ōkuninushi-no-mikoto, bogu dawcy zdobyczy cywilizacji, Panu Wielkiej Ziemi (Japonii). Każda z nich poświęcona jest innemu imieniu boga Ōkuninushi.
Pochodzący z 1628 roku budynek Maidono gościł wszystkich odwiedzających chram cesarzy. Maidono (inaczej Kagura-den) służy jako miejsce, gdzie odbywają się rytualne tańce w hołdzie bogom w wykonaniu miko, w czasie świąt i festiwali. Najsłynniejszym jest odbywający się co roku . Wzorując się na wcześniejszym zwyczaju praktykowanym w chramie Ise Jingū, cesarz Saga ofiarował jedną ze swych córek jako "saiō" (wysokiej rangi kapłankę chramu). Służyła ona jako najważniejsza kapłanka w Shimogamo-jinja i Kamigamo-jinja. Obecnie rolę "saiō" pełni wybierana każdego roku inna, niezamężna kobieta, która przed główną paradą musi przejść rytuały oczyszczenia.

</doc>
<doc id="4709718" url="https://pl.wikipedia.org/wiki?curid=4709718" title="Juice sp. z o. o.">
Juice sp. z o. o.

Juice – studio kreatywne specjalizujące się w tworzeniu animacji 3D, 2D cyfrowych efektów specjalnych, postprodukcji obrazu i dźwięku, komponowaniu dźwięku oraz projektowaniu dla branży reklamowej, filmowej, instytucji kulturalnych, edukacyjnych oraz branży gier komputerowych, w tym m.in. BBC, 20th Century Fox, Sony Entertainment, Netflix, HBO, BMW, Mercedes, Mitsubishi, Coca-Cola, Nike, Microsoft, Virgin Mobile, Ubisoft, Dolby, EA, Instytut Pamięci Narodowej, Muzeum Współczesne Wrocław, Muzeum Pana Tadeusza.
Studio odpowiadało m.in. za postprodukcję mini serialu "" dla Netflixa, zwiastun z udziałem astrofizyka Neila deGrasse Tysona do filmu “Marsjanin" w reżyserii Ridleya Scotta, a także za krótkie filmy animowane: “Niezwyciężeni” oraz “Odrodzenie”. Juice było producentem wykonawczym kampanii reklamowej i promocyjnej BBC na Zimowe Igrzyska Olimpijskie 2014 w Soczi, przygotowanej przez agencję RKCR/Y&amp;R przy współpracy z Tomaszem Bagińskim i firmą Platige Image. Film z tej kampanii otrzymał nagrodę Brytyjskiej Akademii Filmowej i Telewizyjnej (BAFTA).
Juice zostało założone przez Adama Tunikowskiego, Pawła Janczarka, Wojtka Piotrowskiego w 2006 roku. Obecnie studio zatrudnia ponad 100 artystów, animatorów, grafików, reżyserów i producentów. Biura znajdują się we Wrocławiu, Warszawie, Tokio i Szanghaju.
Projekty studia.
Efekty wizualne na potrzeby seriali i filmów fabularnych
Krótkometrażowe filmy
Trailery do filmów i seriali
Krótkometrażowe filmy animowane
Reklamy

</doc>
<doc id="4709720" url="https://pl.wikipedia.org/wiki?curid=4709720" title="Mapa kolejowa">
Mapa kolejowa

Mapa kolejowa – mapa, na której przedstawiono elementy infrastruktury kolejowej a także ich parametry, takie jak m.in. kategoria linii kolejowej, jej elektryfikacja, liczba torów, ich szerokość, organ zarządzający linią, klasy linii, maksymalne prędkości. Mapa może zawierać również takie elementy infrastruktury jak mosty i tunele. Istnieją mapy przedstawiające linie obecne w danej chwili, jak i występujące historycznie.
Dla potrzeb pasażerów istnieją również uproszczone schematyczne mapy aktualnie istniejących linii kolejowych, zawierające głównie informacje o przebiegu linii, liczbie torów, numerze w rozkładzie jazdy i położeniu stacji kolejowych

</doc>
<doc id="4709721" url="https://pl.wikipedia.org/wiki?curid=4709721" title="Antoni Rusin">
Antoni Rusin

Antoni Rusin (ur. 22 kwietnia 1910 w Policach, zm. 9 grudnia 1974 w Gdyni) – polski ekonomista i manager żeglugowy.
Życiorys.
Absolwent gimnazjum w Warszawie, następnie uniwersytetu w Liège. Był zatrudniony w Żegludze Polskiej w Gdyni (1934-1939), Polskim Towarzystwie Żeglugowym w Londynie (1939-1945). Po wojnie organizował polskie przedstawicielstwo żeglugowe w Antwerpii (1946-), był dyrektorem przedsiębiorstwa frachtowania Polfracht w Gdyni (1953-1959), dyrektorem naczelnym Polskich Linii Oceanicznych (1959-1962), ponownie dyrektorem Polfrachtu (1962-1966) i "attache" ds. morskich w Budapeszcie (1966-1971). 
Pochowany na cmentarzu Witomińskim w Gdyni (kwatera 54-1-7)

</doc>
<doc id="4709722" url="https://pl.wikipedia.org/wiki?curid=4709722" title="Kanyabayonga">
Kanyabayonga

Kanyabayonga – miasto w Demokratycznej Republice Konga, w prowincji Kiwu Północne.

</doc>
<doc id="4709723" url="https://pl.wikipedia.org/wiki?curid=4709723" title="Australia Women’s Sevens 2020">
Australia Women’s Sevens 2020

Australia Women’s Sevens 2020 – czwarta edycja wchodzącego w skład World Rugby Women’s Sevens Series turnieju Australia Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 1–2 lutego 2020 roku na Bankwest Stadium w Sydney będąc piątym turniejem sezonu 2019/2020.
Informacje ogólne.
Rozegrane wraz z turniejem męskim na nowo otwartym Bankwest Stadium zawody były piątym turniejem sezonu 2019/2020 World Rugby Women’s Sevens Series i wzięło w nich udział dwanaście reprezentacji – jedenastu stałych uczestników cyklu oraz zaproszona reprezentacja Japonii. Podział na grupy oraz rozkład gier zostały opublikowane przez World Rugby pod koniec stycznia 2020 roku. Z uwagi na konieczność rozegrania obu turniejów w ciągu dwóch dni system rozgrywek został zmieniony poprzez usunięcie meczów ćwierćfinałowych – drużyny rywalizowały zatem w pierwszej fazie systemem kołowym podzielone na trzy czterozespołowe grupy, po czym cztery najlepsze awansowały do półfinałów, a pozostałe osiem walczyło o poszczególne miejsca. Składy i charakterystyki zespołów oraz sędziowie zawodów.
W pierwszym dniu pięć zespołów odniosło po dwa zwycięstwa, a niespodzianką była porażka USA z Fidżi. Podobnie jak w siedmiu poprzednich finałowych pojedynkach z udziałem Kanady i Nowej Zelandii górą okazały się Nowozelandki wygrywając tym samym czwarty turniej z rzędu w tym sezonie. Najlepszą zawodniczką finału została uznana Tyla Nathan-Wong, która dodatkowo w półfinale została drugą zawodniczką w historii cyklu, która osiągnęła barierę tysiąca zdobytych punktów. Najwięcej punktów zdobyła Australijka Ellia Green, zaś przyłożeń przedstawicielka triumfatorek Stacey Fluhler, zaś wyróżnienie "DHL Impact Player" otrzymała Francuzka Shannon Izar.
Ceny jednodniowych wejściówek kształtowały się w zakresie od 42 (ulgowe) do 50 AUD (normalne), zaś dwudniowych odpowiednio 70 i 95 AUD.

</doc>
<doc id="4709724" url="https://pl.wikipedia.org/wiki?curid=4709724" title="Kasangulu">
Kasangulu

Kasangulu – miasto w Demokratycznej Republice Konga, w prowincji Kongo Środkowe.

</doc>
<doc id="4709726" url="https://pl.wikipedia.org/wiki?curid=4709726" title="Wyższa Szkoła Handlu i Finansów Międzynarodowych im. Fryderyka Skarbka w likwidacji w Warszawie">
Wyższa Szkoła Handlu i Finansów Międzynarodowych im. Fryderyka Skarbka w likwidacji w Warszawie



</doc>
<doc id="4709728" url="https://pl.wikipedia.org/wiki?curid=4709728" title="Kasongo">
Kasongo

Kasongo – miasto w Demokratycznej Republice Konga, w prowincji Maniema.

</doc>
<doc id="4709729" url="https://pl.wikipedia.org/wiki?curid=4709729" title="Jakub Blejsz">
Jakub Blejsz

Jakub Blejsz (ur. 12 lutego 1976 roku w Gryfinie) – polski piłkarz ręczny występujący na pozycji prawego rozgrywającego lub prawego skrzydłowego. Występował w takich klubach jak: Zagłębie Lubin, Chrobry Głogów czy Paria Szczecin. Obecnie 44-latek reprezentuje swój macierzysty klub – KPR Blejkan Gryfino. Zawodowo jest przedsiębiorcą i założycielem firmy Blejkan oferującej usługi inżynieryjne w zakresie bezwykopowej renowacji przewodów technologicznych.
Uczestniczył w Młodzieżowych Mistrzostwach świata w Turcji w 1997, gdzie wraz z reprezentacją (m.in. Sławomir Szmal, Marcin Lijewski, Damian Wleklak, Paweł Biały, Mariusz Jurasik, Rafał Kuptel) zajął 4 miejsce.
Seniorska kariera reprezentacyjna skończyła się szybciej niż się zaczęła, ponieważ już na pierwszym zgrupowaniu pechowo zerwał ścięgno Achillesa. Nie uczestniczył przez to w żadnej prestiżowej imprezie z seniorską kadrą. 
W 2003 roku Jakub Blejsz zawiesił swoją karierę w Ekstraklasie z powodów zawodowych i rodzinnych. Później grywał w Niemczech oraz pierwszoligowym Energetyku Gryfino.
W 2017 wraz z działaczami gryfińskiego szczypiorniaka założył nowy klub – KPR Gryfino, gdzie od 2018 gra razem ze swoim synem.

</doc>
<doc id="4709730" url="https://pl.wikipedia.org/wiki?curid=4709730" title="Przegląd Dziennikarski">
Przegląd Dziennikarski

Przegląd Dziennikarski – polski popularnonaukowy magazyn internetowy, w którym publikowane są materiały związane z gospodarką, kulturą, nauką, polityką i społeczeństwem. Serwis powstał w 2007 roku z inicjatywy Pawła Rogalińskiego, polskiego politologa, dziennikarza i publicysty.
Redaktorem naczelnym portalu jest dr Paweł Rogaliński, a zastępcą prof. Karol Czejarek, profesor nadzwyczajny b. Akademii Humanistycznej im. A. Gieysztora i członek Związku Literatów Polskich.
Jak podaje portal, czytelnikami serwisu są głównie osoby ze świata biznesu, kultury, sztuki, dyplomacji oraz polityki.

</doc>
<doc id="4709731" url="https://pl.wikipedia.org/wiki?curid=4709731" title="Wiaczesław Nowikow">
Wiaczesław Nowikow

Wiaczesław Nowikow – rosyjski językoznawca, dr hab. nauk humanistycznych, profesor zwyczajny Instytutu Lingwistyki Stosowanej Wydziału Lingwistyki Stosowanej Uniwersytetu Warszawskiego i Katedry Filologii Hiszpańskiej Wydziału Filologicznego Uniwersytetu Łódzkiego.
Życiorys.
Obronił pracę doktorską. 30 maja 1994 habilitował się na Uniwersytecie Łódzkim na podstawie pracy zatytułowanej "Evolucion funcional de los esquemas condicionales no reales en el espanol de los Siglos de Oro". 18 października 2002 nadano mu tytuł profesora w zakresie nauk humanistycznych. Pracował w Instytucie Filologii Romańskiej na Wydziale Neofilologii Uniwersytetu im. Adama Mickiewicza w Poznaniu, Wyższej Szkole Studiów Międzynarodowych, w Instytucie Lingwistyki Stosowanej na Wydziale Lingwistyki Stosowanej Uniwersytetu Warszawskiego oraz w Katedrze Filologii Romańskiej na Wydziale Filologicznego Uniwersytetu Łódzkiego.
Objął funkcję profesora zwyczajnego Instytutu Lingwistyki Stosowanej Wydziału Lingwistyki Stosowanej Uniwersytetu Warszawskiego i Katedry Filologii Hiszpańskiej Wydziału Filologicznego Uniwersytetu Łódzkiego.
Piastuje stanowisko kierownika w Katedrze Filologii Hiszpańskiej na Wydziale Filologicznego Uniwersytetu Łódzkiego.

</doc>
<doc id="4709732" url="https://pl.wikipedia.org/wiki?curid=4709732" title="Leo Delcroix">
Leo Delcroix

Leo Delcroix (ur. 21 listopada 1949 w m. Kalmthout, zm. 2 listopada 2022 w m. Genk) – belgijski i flamandzki polityk i samorządowiec, senator, w latach 1992–1994 minister obrony.
Życiorys.
Absolwent prawa oraz filologii klasycznej na Katholieke Universiteit Leuven. Pracował jako nauczyciel, a także dyrektor przedsiębiorstwa.
Działacz Chrześcijańskiej Partii Ludowej (przekształconej później w partię Chrześcijańscy Demokraci i Flamandowie), w latach 1984–1991 był sekretarzem krajowym swojego ugrupowania. W latach 1991–1995 senator dokooptowany. Od marca 1992 do grudnia 1994 sprawował urząd ministra obrony w rządzie, którym kierował Jean-Luc Dehaene. W 1995 był radnym miejscowości Genk, a w latach 1995–1999 posłem do Parlamentu Flamandzkiego. W tych samych latach jako przedstawiciel regionalnego parlamentu ponownie wchodził w skład federalnego Senatu.
Później związany z sektorem prywatnym. Wyznaczany na rządowego komisarza do spraw Expo 2010 i Expo 2015. Do 2019 pełnił funkcję prezydenta Uniwersytetu w Hasselt.
Odznaczony Orderem Leopolda II klasy (1999).

</doc>
<doc id="4709733" url="https://pl.wikipedia.org/wiki?curid=4709733" title="Kimpese">
Kimpese

Kimpese – miasto w Demokratycznej Republice Konga, w prowincji Kongo Środkowe.

</doc>
<doc id="4709734" url="https://pl.wikipedia.org/wiki?curid=4709734" title="Motor Lublin (piłka nożna) w sezonie 1984/1985">
Motor Lublin (piłka nożna) w sezonie 1984/1985

Sezon 1984/1985 był dla Motoru Lublin 4. sezonem w ekstraklasie. W trzydziestu rozegranych spotkaniach, Motor zdobył 27 punktów i zajął 9. miejsce w tabeli. Trenerem Motoru w rundzie jesiennej i siedmiu meczach rundy wiosennej był Lesław Ćmikiewicz, w dalszej części sezonu zespół prowadził Jan Złomańczuk. Leszek Iwanicki z 14 golami zdobył koronę króla strzelców. 
Przebieg sezonu.
Letni okres przygotowawczy.
Piłkarze Motoru do treningów powrócili 2 sierpnia, a od 8 do 20 sierpnia 20-osobowa kadra przebywała na zgrupowaniu w Kokotku, gdzie zajęcia prowadzili Waldemar Wiater i Tadeusz Kamiński, gdyż pierwszy trener – Lesław Ćmikiewicz, wyjechał na międzynarodową konferencję szkoleniową dla trenerów, zorganizowanej w Szkocji. Podczas pobytu na Śląsku Motor rozegrał mecze springowe z AKS Niwka (3:1), Górnikiem Knurów (2:3), Piastem Gliwice (2:2) i GKS-em Radzionków (5:4). 
Przed rozpoczęciem rozgrywek ligowych Motor rozegrał sparing z Koroną w Kielcach (2:0), a następnie w Brześciu z Dynamem, wygrywając 2:1 po bramkach Leszka Iwanickiego i Zbigniewa Slipiko i Ursusem Warszawa (2:1). Na trzy dni przed inauguracją sezonu lubelski zespół rozegrał mecz towarzyski z grecką drużyną, prowadzoną przez Kazimierza Górskiego – Ethnikosem (0:0). Z klubu odeszli Andrzej Rejman (do Stilonu Gorzów), Jarosław Góra (do Broni Radom) i Krzysztof Wójtowicz (do Korony Kielce), przybyli zaś Kazimierz Gładysiewicz (poprz. Unia Tarnów), Dariusz Bartoszewski (poprz. Stal Mielec) oraz Andrzej Łatka (poprz. Stal Mielec).
Runda jesienna.
Rundę jesienną Motor rozpoczął od domowego meczu z Legią Warszawa. Przed rozpoczęciem spotkania kapitan Motoru Andrzej Pop odebrał od przedstawiciela PZPN dyplom i nagrodę w wysokości 125 tysięcy złotych, za zajęcie drugiego miejsca w klasyfikacji fair play w sezonie poprzednim. Jedyną bramkę zdobył w 38. minucie Kazimierz Putek, po dośrodkowaniu Dariusza Wdowczyka z rzutu wolnego. W drugiej kolejce Motor zanotował wyjazdową porażkę z Górnikiem Zabrze. W meczu ze Śląskiem Wrocław podopieczni Lesława Ćmikiewicza odnieśli pierwsze zwycięstwo w jesiennych rozgrywkach i opuścili ostatnie miejsce w tabeli. Prowadzenie objęli jednak goście w 8. minucie po strzale zza pola karnego Aleksandra Sochy. Wyrónanie padło w 38. minucie. Piłkę po uderzeniu Leszka Iwanickiego wybił przed siebie bramkarz Śląska Edward Ambrosiewicz, a dobił celnie Andrzej Łatka. Tuż przed przerwą Motor wyszedł na prowadzenie, po bramce Iwanickiego z dośrodkowania Andrzeja Popa. Trzy minuty po rozpoczęciu drugiej połowy Śląsk wyrównał za sprawą Ryszarda Tarasiewicza. W 76. minucie obrońca gości Mieczysław Kopycki sfaulował w polu karnym debiutującego w ekstraklasie Kazimierza Gładysiewicza i sędzia Stefan Socha podyktował jedenastkę, którą wykorzystał Leszek Iwanicki. Grający w przewadze jednego zawodnika, po czerwonej kartce dla Kazimierza Przybysia, gospodarze zdobyli na trzy minuty przed końcem meczu czwartą bramkę, dzięki trafieniu Andrzeja Łatki. W wyjazdowym meczu z wałbrzyskim Górnikiem pierwsi bramkę zdobyli gospodarze. W 68. minucie Górnik nie wykorzystał stuprocentowej sytuacji, a minutę później Motor doprowadził do wyrównania, po akcji Andrzeja Popa, którego strzał obronił Ryszard Walusiak, jednak celnie dobił Leszek Iwanicki. Ten sam zawodnik na siedem minut przed końcem spotkania zdobył zwycięską bramkę uderzeniem z 20 metrów. 
W piątej kolejce Motor podejmował prowadzony przez Bronisława Waligórę Bałtyk Gdynia. Mimo przewagi lubelskiego zespołu, mecz zakończył się wynikiem bezbramkowym. W następnym meczu lubelski zespół grał na wyjeździe w Łodzi z ŁKS-em. Do tego spotkania łodzianie zanotowali cztery porażki i jeden remis, bez zdobyczy bramkowej. Mecz zakończył się zwycięstwem ŁKS-u, a jedyną bramkę łódzka ekipa zdobyła po samobójczym trafieniu Modesta Boguszewskiego. Mecz siódmej kolejki z Zagłębiem Sosnowiec toczył się przy padającym deszczu. Do momentu strzelenia bramki przez Andrzeja Łatkę, przewagę mieli goście, którzy stworzyli kilka stuprocentowych sytuacji, zażegnanych przez Zygmunta Kalinowskiego, a także przez Dariusza Bartoszewskiego, który dwukrotnie wybijał piłkę z linii bramkowej. W następnym spotkaniu Motor mierzył się na wyjeździe z występującą w europejskich pucharach Pogonią Szczecin. Gospodarze wystąpili w takim samym zestawieniu jak w poprzednim meczu z FC Köln, rozegranym w ramach I rundy Pucharu UEFA. Pierwsza bramka padła po indywidualnej akcji Leszka Iwanickiego, który w 10. minucie pokonał Marka Szczecha. Wynik ustalił w 61. minucie Marek Szaniawski, który minął obrońców Pogoni, a następnie Szczecha i skierował piłkę do pustej bramki. Po zwycięstwie w Szczecinie Motor awansował na piąte miejsce. 
Piątą pozycję Motor utrzymał jeszcze po remisie na własnym stadionie z mistrzem Polski Lechem Poznań. Prowadzenie objęli podopieczni Wojciecha Łazarka w szóstej minucie po przerwie za sprawą Mirosława Okońskiego, a wyrównał w ostatniej akcji meczu Leszek Iwanicki z rzutu wolnego pośredniego z odległości 14 metrów. W następnej kolejce Motor przegrał na wyjeździe z Ruchem Chorzów, a w następnej zremisował bezbramkowo u siebie z Wisłą Kraków. W meczu z Wisłą na dwie minuty przed zakończeniem spotkania rzutu karnego nie wykorzystał Leszek Iwanicki. W dwunastej kolejce Motor grał na wyjeździe z zajmującym szóstą pozycję, beniaminkiem Radomiakiem Radom. Mecz zakończył się zwycięstwem Radomiaka 3:0. Motor kończył spotkanie w dziesiątkę po usunięciu z boiska Marka Szaniawskiego, za kopnięcie bez piłki, byłego zawodnika Motoru Mirosława Sajewicza. W następnym meczu Motor zremisował u siebie bezbramkowo z Lechią Gdańsk, a w przedostatniej kolejce przegrał na wyjeździe z Widzewem Łódź 0:2. Po sześciu meczach bez zwycięstwa, Motor pokonał na zakończenie rundy jesiennej GKS Katowice 3:1. Lublinianie prowadzili 2:0 już po siedmiu minutach. Najpierw po dośrodkowaniu Leszka Iwanickiego samobójcze trafienie zaliczył Piotr Piekarczyk, a następnie po indywidualnej akcji i dośrodkowaniu Roberta Grzanki, bramkę głową zdobył Andrzej Pop. W 69. minucie kontaktowego gola zdobył strzałem z 25 metrów Marian Chmaj, jednak dwie minuty później po wrzutce z rzutu wolnego Popa, Janusz Kudyba zdobył głową trzeciego gola dla Motoru. Jesienne rozgrywki lubelski zespół zakończył na dziesiątym miejscu w tabeli.
Zimowy okres przygotowawczy.
Piłkarze Motoru do treningów powrócili 3 stycznia. Od 12 do 24 stycznia przebywali na zgrupowaniu w Nowym Targu, gdzie rozegrali mecz sparingowy ze Stomilem Olsztyn. 30 stycznia lubelski zespół rozegrał dwa mecze kontrolne z Bronią Radom (2:1, 2:0). W drugim meczu obydwie bramki zdobył Andrzej Pop, dla którego był to ostatni występ w Motorze przed wyjazdem do Australii. 2 lutego podopieczni Lesława Ćmikiewicza sparowali z Igloopolem Dębica (2:1), tydzień później ze Starem Starachowice (7:2), 13 lutego z Avią Świdnik (1:1) i 16 lutego ze Stalą Stalowa Wola (1:2). Wszystkie lutowe spotkania rozegrane zostały na treningowym boisku Motoru na Rusałce.
19 lutego zespół wyjechał na zgrupowanie do Kokotka. W pierwszym sparingu Motor pokonał Szombierki Bytom 4:3. Następnie sparowali w Sosnowcu z Zagłębiem (3:1), w Kamieniu z Gwardią Warszawa (1:1) i w Katowicach z GKS-em (1:1). Po powrocie ze zgrupowania, 2 marca Motor rozegrał ostatni mecz kontrolny, przegrywając 0:2 w Mielcu ze Stalą Mielec. Do klubu przybyli Adrian Szczepański (poprz. Gwardia Warszawa) i Dariusz Opolski (poprz. Legia Warszawa), który zakończył służbę wojskową, ubyli zaś Wiktor Pełkowski (do Broni Radom) i Andrzej Pop (do Polonii Sydney), a karierę zawodniczą ze względu na kontuzję kolana zakończył Zbigniew Kakietek.
Runda wiosenna.
Rundę wiosenną Motor rozpoczął od wyjazdowego meczu z liderem – Legią Warszawa. Gospodarze zdobyli dwie bramki w ciągu dwóch minut. Najpierw w 31. minucie Wiesław Cisek z bliskiej odległości pokonał Zygmunta Kalinowskiego, a następnie wynik podwyższył Witold Sikorski. Honorową bramkę dla Motoru zdobył w drugiej połowie Andrzej Łatka. Mecz następnej kolejki z Górnikiem Zabrze, który miał się odbyć na stadionie przy al. Zygmuntowskich, został odwołany z powodu złego stanu boiska. W kolejnym wyjazdowym meczu Motor mierzył się ze Śląskiem Wrocław. Do 55. minuty gospodarze prowadzili 3:0 (po dwóch bramkach Ryszarda Tarasiewicza i jednej Waldemara Prusika), kiedy rzut karny po faulu na Adrianie Szczepańskim wykorzystał Leszek Iwanicki. Dziesięć minut później ten sam zawodnik zdobył drugą bramkę dla Motoru, ale wynik nie uległ już zmianie. Mecz z wałbrzyskim Górnikiem w Lublinie zakończył się remisem 1:1. W 19. minucie wynik otworzył Adrian Szczepański, a dwie minuty później wyrównał z rzutu karnego Włodzimierz Ciołek. W dalszej części spotkania przewagę miał Motor, jednak dogodnych sytuacji nie wykorzystali między innymi Andrzej Łatka, który trafił w słupek i Janusz Kudyba, którego strzały głową wybronił Ryszard Walusiak. W następnym spotkaniu Motor uległ Bałtykowi Gdynia 0:2. W 84. minucie do wyrównania z bliskiej odległości mógł doprowadzić Janusz Kudyba, jednak strzelił wprost w bramkarza Bałtyku Andrzeja Czyżniewskiego. Po bezbramkowym remisie w zaległym meczu z Górnikiem Zabrze, Motor zajmował 13. miejsce z jednopunktową przewagą nad strefą spadkową.
W dwudziestej pierwszej kolejce Motor podejmował dziesiąty w tabeli ŁKS Łódź. W pierwszej połowie kilka sytuacji na objęcie prowadzenia mieli goście, jednak strzały Jacka Ziobra, Krzysztofa Barana i Juliusza Kruszankina wybronił Zygmunt Kalinowski. W 37. minucie Ryszard Milewski został sfaulowany w polu karnym przez Witolda Wenclewskiego, za co prowadzący ten mecz Krzysztof Kwiatkowski podyktował jedenastkę, którą wykorzystał Leszek Iwanicki. W drugiej połowie przewagę miał ŁKS, czego efektem była wyrównująca bramka strzelona przez Ryszarda Robakiewicza w 64. minucie. Po remisie z ŁKS-em i zwycięstwie Wisły nad Legią oraz Lechii nad Lechem, Motor spadł na piętnastą, spadkową pozycję. W kolejnym meczu Motor przegrał na wyjeździe z Zagłębiem Sosnowiec 0:3. 30 kwietnia nastąpiła zmiana na stanowisku trenera piłkarzy Motoru. Lesława Ćmikiewicza zastąpił Jan Złomańczuk. Pierwszy mecz pod wodzą nowego szkoleniowca Motor rozegrał na stadionie przy al. Zygmuntowskich z ostatnią drużyną w tabeli – Pogonią Szczecin, którą pokonał 2:0, po bramkach Adriana Szczepańskiego i Andrzeja Łatki i w rezultacie lubelski zespół opuścił strefę spadkową. W następnym meczu wyjazdowym Motor powtórzył wynik z Sosnowca i przegrał z Lechem Poznań 0:3. W drugiej połowie kilku dogodnych sytuacji nie wykorzystał Janusz Kudyba. Najpierw przy stanie 0:0 minimalnie przestrzelił, a następnie w kilka minut po objęciu prowadzenia przez gospodarzy trafił w słupek, a potem z bliskiej odległości uderzył wprost w Ryszarda Jankowskiego. Momentem przełomowym w tym spotkaniu było podyktowanie przez sędziego Krzysztofa Czemarmazowicza rzutu karnego dla Lecha po faulu Zygmunta Kalinowskiego na Mirosławie Okońskim, którego na bramkę zamienił Krzysztof Pawlak. Po zwycięstwie w dwudziestej piątej kolejce nad Ruchem Chorzów, Motor awansował na jedenastą pozycję i miał dwa punkty przewagi nad piętnastą Pogonią Szczecin.
W pierwszym czerwcowym meczu Motor mierzył się na wyjeździe z ostatnią w tabeli Wisłą Kraków. W całym spotkaniu przewagę miał lubelski zespół, co przełożyło się na zdobycie trzech bramek. Porażka Wisły sprawiła, iż jej strata do bezpiecznego 14. miejsca wynosiła trzy punkty. W spotkaniu z Radomiakiem Motor wystąpił bez kontuzjowanych Zygmunta Kalinowskiego, Waldemara Fiuty i Marka Szaniawskiego. Pierwszą bramkę zdobył Leszek Iwanicki z podania Adriana Szczepańskiego, natomiast drugą strzelił również Iwanicki w minutę po zdobyciu wyrównania przez gości. Odnosząc trzecie zwycięstwo z rzędu Motor awansował na dziewiątą pozycję. Mecz dwóch drużyn wciąż walczących o ligowy byt – Motoru i Lechii Gdańsk – zakończył się zwycięstwem gdańszczan 2:1. Pierwszą bramkę zdobył w 7. minucie Mirosław Pękała, podwyższył w 42. minucie Janusz Możejko. W 58. minucie Leszek Iwanicki zdobył kontaktowego gola, a chwilę później Janusz Kudyba mógł doprowadzić do wyrównania, jednak trafił w słupek. W przedostatniej kolejce Motor podejmował walczący o mistrzostwo kraju Widzew Łódź, prowadzony przez Bronisława Waligórę. Spotkanie obfitowało w sytuacje bramkowe z obu stron, jednak dopiero w 77. minucie Włodzimierz Smolarek zdobył prowadzenie dla Widzewa. Dążący do wyrównania lubelski zespół osiągnął cel w ostatniej minucie meczu, za sprawą Adriana Szczepańskiego, który z dośrodkowania Krzysztofa Witkowskiego, zdobył głową bramkę dla lubelskiej ekipy. Wynik remisowy oznaczał utrzymanie Motoru w ekstraklasie. Na zakończenie rozgrywek ligowych Motor zremisował na wyjeździe z GKS-em Katowice 2:2 i ostatecznie zajął dziewiąte miejsce, najwyższe w historii klubu. W 82. minucie przy stanie 2:1 dla GKS-u wyrównał Leszek Iwanicki i z dorobkiem 14 bramek został królem strzelców ekstraklasy. 

</doc>
<doc id="4709735" url="https://pl.wikipedia.org/wiki?curid=4709735" title="Kutu">
Kutu

Kutu – miasto w Demokratycznej Republice Konga, w prowincji Mai-Ndombe.

</doc>
<doc id="4709738" url="https://pl.wikipedia.org/wiki?curid=4709738" title="Libenge">
Libenge

Libenge – miasto w Demokratycznej Republice Konga, w prowincji Ubangi Południowe.

</doc>
<doc id="4709742" url="https://pl.wikipedia.org/wiki?curid=4709742" title="Lubao">
Lubao

Lubao – miasto w Demokratycznej Republice Konga, w prowincji Lomami.

</doc>
<doc id="4709744" url="https://pl.wikipedia.org/wiki?curid=4709744" title="Lubero">
Lubero

Lubero – miasto w Demokratycznej Republice Konga, w prowincji Kiwu Północne.

</doc>
<doc id="4709747" url="https://pl.wikipedia.org/wiki?curid=4709747" title="Lukula">
Lukula

Lukula – miasto w Demokratycznej Republice Konga, w prowincji Kongo Środkowe.

</doc>
<doc id="4709748" url="https://pl.wikipedia.org/wiki?curid=4709748" title="Lusambo">
Lusambo

Lusambo – miasto w Demokratycznej Republice Konga, w prowincji Sankuru.

</doc>
<doc id="4709750" url="https://pl.wikipedia.org/wiki?curid=4709750" title="Medal Jubileuszowy Pamiątkowy dla Sił Zbrojnych">
Medal Jubileuszowy Pamiątkowy dla Sił Zbrojnych



</doc>
<doc id="4709753" url="https://pl.wikipedia.org/wiki?curid=4709753" title="Władysław Słabczyński">
Władysław Słabczyński

Władysław Słabczyński (ur. 2 czerwca 1898 w Brzezicach, zm. 5 czerwca 1920 w Ozernej w obwodzie winnickim) – kanonier Wojska Polskiego. Uczestnik wojny polsko-bolszewickiej. Kawaler Orderu Virtuti Militari.
Życiorys.
Urodził się 2 czerwca 1898 w rodzinie Walentego i Zofii z d. Krzyżanowska.
Absolwent szkoły powszechnej.
Od stycznia 1919 w odrodzonym Wojsku Polskim. Wraz z 3 dywizjonem artylerii konnej brał udział w walkach na wojnie polsko-bolszewickiej.
„Zginął pod wsią Ozierna na Fr. Lit. - Biał. podczas ataku nieprzyjacielskich samochodów pancernych. Za pełną inicjatywy postawę podczas najbardziej krytycznych chwil walki odznaczony Orderem Virtuti Militari”.

</doc>
<doc id="4709754" url="https://pl.wikipedia.org/wiki?curid=4709754" title="Mangai">
Mangai

Mangai – miasto w Demokratycznej Republice Konga, w prowincji Kwilu.

</doc>
<doc id="4709755" url="https://pl.wikipedia.org/wiki?curid=4709755" title="Sytnica">
Sytnica

Sytnica () – wieś na Ukrainie, w obwodzie wołyńskim, w rejonie maniewickim.

</doc>
<doc id="4709756" url="https://pl.wikipedia.org/wiki?curid=4709756" title="Masi-Manimba">
Masi-Manimba

Masi-Manimba – miasto w Demokratycznej Republice Konga, w prowincji Kwilu.

</doc>
<doc id="4709757" url="https://pl.wikipedia.org/wiki?curid=4709757" title="Zarzecze (rejon maniewicki)">
Zarzecze (rejon maniewicki)

Zarzecze () – wieś na Ukrainie, w obwodzie wołyńskim, w rejonie maniewickim.

</doc>
<doc id="4709759" url="https://pl.wikipedia.org/wiki?curid=4709759" title="Mieczysław Cebula">
Mieczysław Cebula

Mieczysław Cebula (ur. 8 lipca 1894 w Zaczerniu, zm. 25 marca 1920 w Sławucinie) – żołnierz Legionów Polskich, armii austriackiej, oficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Józefa i Bronisławy z Hampelów. Absolwent seminarium nauczycielskie w Rzeszowie i kursu urzędników pocztowych w Przemyślu. Członek Związku Strzeleckiego. Po ukończeniu nauki pracował w urzędzie pocztowym w Nisku.
W 1914 wstąpił do Legionów Polskich i otrzymał przydział do I batalionu 2 pułku piechoty. W październiku 1914 wysłany na patrol rozpoznawczy w okolice Grabowic (okolice Nadwórnej). "Mimo że wieś była zajęta przez wroga, szybko dotarł do wskazanego miejsca, a po zebraniu cennych wiadomości wrócił do oddziału". W grudniu tego roku "jako dowódca placówki ubezpieczającej, w czasie ataku nieprzyjaciela, mimo częściowego opuszczenia pozycji przez własne oddziały, pozostał na swoim stanowisku i wstrzymywał napór wroga do chwili nadejścia własnych rezerw". Za bohaterstwo w walce odznaczony został Krzyżem Srebrnym Orderu Virtuti Militari. Po kryzysie przysięgowym został internowany w Szeklencze, a potem wcielony do armii austriackiej.
W listopadzie 1918 wstąpił do odrodzonego Wojska Polskiego. Służył w sztabie 1 Dywizji Piechoty Legionów, a później w 13 Kresowej Dywizji Piechoty. 25 marca 1920 zmarł z ran w szpitalu polowym nr 209 w Sławucinie i tam został pochowany.

</doc>
<doc id="4709764" url="https://pl.wikipedia.org/wiki?curid=4709764" title="Doszno">
Doszno

Doszno () – wieś na Ukrainie, w obwodzie wołyńskim, w rejonie ratnieńskim.
Pod koniec XIX w. wieś w powiecie kowelskim, w gminie Datyń.

</doc>
<doc id="4709771" url="https://pl.wikipedia.org/wiki?curid=4709771" title="Pałac w Borzęcinie">
Pałac w Borzęcinie



</doc>
<doc id="4709772" url="https://pl.wikipedia.org/wiki?curid=4709772" title="Sepé Tiaraju">
Sepé Tiaraju

Sepé Tiaraju (ur. w 1723 r. w São Luiz Gonzaga, Brazylia, zm. 7 lutego 1756 r. w São Gabriel) – lider Indian z plemienia Guaraní. Podczas wojny Guaraní przewodził siłom Indian zamieszkujących misje jezuickie w walce z połączonymi wojskami Hiszpanii i Portugalii. Zginął w jednej z potyczek tej wojny.
Życiorys.
Sepé Tiaraju urodził się ok. 1723 r. w misji jezuickiej São Luiz Gonzaga na terenie dzisiejszego stanu Rio Grande do Sul w Regionie Południowym Brazylii. Jezuici nadali mu imię José i wychowywali go po tym, jak rodzice chłopca zmarli na szkarlatynę. On również zachorował i jako ślad po chorobie zostały mu liczne blizny, jedna z nich na czole miała kształt półksiężyca. Dorastając, Sepé łączył nauki jezuitów z duchem wolności Indian, stając się w ten sposób liderem społeczności indiańskiej. 
Kiedy w wyniku postanowień Traktatu Madryckiego z 1750 roku, Hiszpania i Portugalia podzieliły pomiędzy siebie sporne ziemie na terenie dzisiejszej południowej Brazylii, Argentyny i Paragwaju, część misji jezuickich została przeniesiona, a dotychczasowi mieszkańcy zmuszeni do przesiedlenia. 
Jezuici i zamieszkujący w misjach Indianie Guaraní nie chcieli zgodzić się na wysiedlenie. Indianie podjęli więc walkę zbrojną z wojskami Hiszpanii i Portugalii, które chciały wyegzekwować zapisy Traktatu. “"Ta ziemia ma już swojego pana"” ("Esta terra tem dono") - miał powiedzieć wówczas Sepé, nawołując współplemieńców do stawiania oporu. 
Sepé stał na czele sił Guaraní przez trzy lata, aż do momentu swojej śmierci. Zginął w potyczce, 7 lutego 1756 roku, kiedy jadąc konno został raniony lancą, a następnie postrzelony. Trzy dni po jego śmierci rozegrała się najbardziej krwawa bitwa tej wojny - bitwa pod Caiboaté, w której zginęło ponad 1500 Indian. Był to koniec oporu Indian.
Obecność w kulturze popularnej.
Pierwsze literackie wzmianki o Sepé Tiaraju pojawiły się już w 1769 roku w poemacie "Uraguai" Basílio da Gamy. Mit wojownika Sepé Tiaraju spopularyzował poeta João Simões Lopes Neto w utworze "O Lunar de Sepé" (1913). Postać indiańskiego przywódcy jest silnym elementem tożsamości stanu Rio Grande do Sul, pojawia się w licznych regionalnych poematach i utworach muzycznych, które traktują o jego życiu. Na terenie stanu można spotkać jego pomniki. Na południu Brazylii Sepé Tiaraju jest przedstawiany niemal jako święty i pojawiły się inicjatywy, aby oficjalnie go kanonizować w Kościele katolickim, jednak są to jedynie propozycje pewnej części kościoła, inspirowanej teologią wyzwolenia. 
Lotnisko w Santo Ângelo w stanie Rio Grande do Sul nosi nazwę Sepé Tiaraju.

</doc>
<doc id="4709775" url="https://pl.wikipedia.org/wiki?curid=4709775" title="Łukasz Bogucki">
Łukasz Bogucki

Łukasz Juliusz Bogucki (ur. 20 grudnia 1969 w Łodzi) – polski językoznawca, profesor nauk humanistycznych, dyrektor Instytutu Anglistyki Wydziału Filologicznego Uniwersytetu Łódzkiego w latach 2012–2020. Prorektor Uniwersytetu Łódzkiego do spraw współpracy z zagranicą w kadencji 2020-2024.
Życiorys.
Ukończył filologię angielską na Uniwersytecie Łódzkim w 1993 roku. 24 października 1997 obronił pracę doktorską "Socio-pragmatic Aspects of Translation: Rendering Language Register", 17 czerwca 2005 habilitował się na podstawie pracy zatytułowanej "Ograniczenia w procesie produkcji napisów filmowych w ujęciu teorii relewancji". 28 lipca 2014 nadano mu tytuł profesora w zakresie nauk humanistycznych. Prof. Łukasz jest współredaktorem serii naukowej "Łódź Studies in Language" (Peter Lang). Jako student i słuchacz studium doktoranckiego, Łukasz Bogucki kształcił się w Utrechcie, Strasburgu, Barcelonie i Leuven, zaś jako adiunkt i profesor odbył kwerendy i staże naukowe oraz wygłosił wykłady gościnne na większości uczelni polskich oraz w czołowych uniwersytetach europejskich. Pracował w Wyższej Szkole Studiów Międzynarodowych, w Katedrze Filologii Angielskiej na Wydziale Nauk Społecznych i Humanistycznych Społecznej Akademii Nauk, oraz w Katedrze Anglistyki na Wydziale Studiów Międzynarodowych i Informatyki Społecznej Wyższej Szkole Przedsiębiorczości i Zarządzania w Łodzi.
Zainteresowania naukowe.
Niemal od początku kariery naukowej kieruje specjalizacją translatorską na anglistyce, a także popularyzuje przekładoznawstwo w Polsce i na świecie. Naukowe zainteresowania prof. Łukasza Boguckiego koncentrują się na przekładzie audiowizualnym i wspomaganym komputerowo, a także na teorii i metodologii tłumaczenia pisemnego i ustnego.

</doc>
<doc id="4709777" url="https://pl.wikipedia.org/wiki?curid=4709777" title="Tur (obwód wołyński)">
Tur (obwód wołyński)

Tur () – wieś na Ukrainie, w obwodzie wołyńskim, w rejonie ratnieńskim.
Pod koniec XIX w. wieś w powiecie kowelskim, w gminie Zabłocie (stacja kolejowa).

</doc>
<doc id="4709778" url="https://pl.wikipedia.org/wiki?curid=4709778" title="Kościół św. Katarzyny w Spytkowicach">
Kościół św. Katarzyny w Spytkowicach

Kościół świętej Katarzyny − rzymskokatolicki kościół parafialny należący do parafii pod tym samym wezwaniem (dekanat Zator archidiecezji krakowskiej).
Historia.
Budowa obecnego świątyni została rozpoczęta w 1633 roku przez Mikołaja Szyszkowskiego, biskupa warmińskiego, natomiast została zakończona przez Łukasza Opalińskiego, podskarbiego poznańskiego. W 1645 roku krakowski stolarz Jerzy Cymerman wykonał ołtarz główny, w którym został umieszczony przywieziony z Rzymu obraz przedstawiający męczeństwo św. Katarzyny. W 2. połowie XVII wieku została zbudowana wieża i kaplica Matki Boskiej Różańcowej. W dniu 14 września 1683 roku budowla została konsekrowana przez biskupa Mikołaja Oborskiego, sufragana krakowskiego. W latach 50. XVIII wieku powstały dwa ołtarze boczne – Matki Boskiej Spytkowickiej oraz Chrystusa Ukrzyżowanego i św. Antoniego. Świątynia i jej wyposażenie były kilkakrotnie remontowane. Podczas urzędowania księdza Michała Zajączka, proboszcza w latach 1882–1908, zostały dobudowane do korpusu – podczas prowadzonego sukcesywnie remontu kościoła – dwie murowane kruchty (1895 rok). Natomiast w 1927 roku zostały zbudowane witraże w oknach absydy. Większe prace restauracyjne były wykonywane także w latach 60. XX wieku, polegały one m.in. na restauracji ołtarza głównego (lata 1961–1962) i ołtarza kaplicy Różańcowej (1966 rok), w której Tadeusz Pawlik i Jerzy Wróblewski wykonali wtedy nową polichromię, a także na remoncie starych i zainstalowaniu nowych organów (1967 rok). W ostatniej ćwierci XX wieku została wykonana obecna dekoracja malarska ścian z przedstawieniami figuralnymi w płycinach na ścianach nawy i prezbiterium. Od 2002 roku jest wykonywany kompleksowy remont konserwatorski świątyni.
Architektura.
Budowla reprezentuje styl barokowy, jest murowana, otynkowana i orientowana. Posiada jedną nawę z dwuprzęsłowym, węższym w stosunku do nawy prezbiterium, zamkniętym prawie półkolistą absydą; przy prezbiterium są umieszczone zakrystia i skarbczyk (od strony południowej) oraz dwuprzęsłowa kaplica Matki Boskiej Różańcowej (od strony północnej). Korpus jest trzyprzęsłowy i posiada wieżę dobudowaną asymetrycznie do południowo-zachodniego narożnika oraz dwie kruchty (od strony zachodniej i północnej). Przęsła prezbiterium i nawa nakryte są sklepieniem kolebkowym z lunetami, opartym na gurtach. W ścianie absydy znajdują się dwa okna prostokątne zamknięte łukiem odcinkowym, ozdobione witrażami; pozostałe okna są prostokątne i przeszklone zwykłym szkłem. Na sklepieniach są umieszczone skromne, współczesne polichromie o tematyce historyzującej. Wyposażenie wnętrza reprezentuje głównie styl barokowy. Fasada nie posiada szczytu, poprzedza ją kruchta oraz asymetrycznie dobudowana, masywna wieża nakryta cebulastym dachem hełmowym.

</doc>
<doc id="4709782" url="https://pl.wikipedia.org/wiki?curid=4709782" title="Zapole (rejon ratnieński)">
Zapole (rejon ratnieński)

Zapole (, "Zapilla") – wieś na Ukrainie, w obwodzie wołyńskim, w rejonie ratnieńskim.

</doc>
<doc id="4709789" url="https://pl.wikipedia.org/wiki?curid=4709789" title="Gloria Jean Watkins">
Gloria Jean Watkins



</doc>
<doc id="4709791" url="https://pl.wikipedia.org/wiki?curid=4709791" title="Miabi">
Miabi

Miabi – miasto w Demokratycznej Republice Konga, w prowincji Kasai Wschodnie.

</doc>
<doc id="4709793" url="https://pl.wikipedia.org/wiki?curid=4709793" title="Moba">
Moba

Moba – miasto w Demokratycznej Republice Konga, w prowincji Tanganika.

</doc>
<doc id="4709795" url="https://pl.wikipedia.org/wiki?curid=4709795" title="Piotr Sitarski">
Piotr Sitarski

Piotr Sitarski (ur. 1967) – polski filmoznawca, dr hab. nauk humanistycznych.
Życiorys.
26 września 1997 obronił pracę doktorską "Model komunikacyjny rzeczywistości wirtualnej w perspektywie teorii mediów audiowizualnych", 25 maja 2011 habilitował się na podstawie pracy zatytułowanej "Sens stylu. O twórczości filmowej Ridleya Scotta". Otrzymał nominację profesorską. Pracował w Instytucie Teorii Literatury, Teatru i Sztuk Audiowizualnych na Wydziale Filologicznego Uniwersytetu Łódzkiego.
Pracuje na stanowisku profesora nadzwyczajnego w Instytucie Kultury Współczesnej Wydziału Filologicznego Uniwersytetu Łódzkiego. Jest także członkiem zarządu Polskiego Towarzystwa Kulturoznawczego.

</doc>
<doc id="4709802" url="https://pl.wikipedia.org/wiki?curid=4709802" title="Mongbwalu">
Mongbwalu

Mongbwalu – miasto w Demokratycznej Republice Konga, w prowincji Ituri.

</doc>
<doc id="4709808" url="https://pl.wikipedia.org/wiki?curid=4709808" title="Mushie">
Mushie

Mushie – miasto w Demokratycznej Republice Konga, w prowincji Mai-Ndombe.

</doc>
<doc id="4709812" url="https://pl.wikipedia.org/wiki?curid=4709812" title="Zapilia">
Zapilia



</doc>
<doc id="4709815" url="https://pl.wikipedia.org/wiki?curid=4709815" title="Nioki">
Nioki

Nioki – miasto w Demokratycznej Republice Konga, w prowincji Mai-Ndombe. W mieście znajduje się port lotniczy Nioki.

</doc>
<doc id="4709818" url="https://pl.wikipedia.org/wiki?curid=4709818" title="Nyunzu">
Nyunzu

Nyunzu – miasto w Demokratycznej Republice Konga, w prowincji Tanganika.

</doc>
<doc id="4709820" url="https://pl.wikipedia.org/wiki?curid=4709820" title="Synowie Danii">
Synowie Danii

Synowie Danii (duń. Danmarks sønner) – duński dreszczowiec z 2019 roku w reżyserii Ulaa Salima, z Zakim Youssefem i Mohammedem Ismailem Mohammedem w rolach głównych.
Premiera.
Film miał swoją światową premierę podczas Międzynarodowego Festiwalu Filmowego w Rotterdamie 24 stycznia 2019 roku. Do sal kinowych w Danii obraz trafił 11 kwietnia 2019 roku.
Fabuła.
Akcja filmu rozgrywa się w Danii w czasach współczesnych. Młody mężczyzna pochodzący z rodziny arabskiej, wstępuje do organizacji terrorystycznej, przygotowującej zamach na prawicowego polityka Martina Nordahlę. Jego mentorem zostaje doświadczony Ali.
Obsada.
W filmie wystąpili m.in.:

</doc>
<doc id="4709821" url="https://pl.wikipedia.org/wiki?curid=4709821" title="Oicha">
Oicha

Oicha – miasto w Demokratycznej Republice Konga, w prowincji Kiwu Północne.

</doc>
<doc id="4709822" url="https://pl.wikipedia.org/wiki?curid=4709822" title="Pweto">
Pweto

Pweto – miasto w Demokratycznej Republice Konga, w prowincji Górna Katanga.

</doc>
<doc id="4709825" url="https://pl.wikipedia.org/wiki?curid=4709825" title="Watsa">
Watsa

Watsa – miasto w Demokratycznej Republice Konga, w prowincji Górne Uele.

</doc>
<doc id="4709826" url="https://pl.wikipedia.org/wiki?curid=4709826" title="Yangambi">
Yangambi

Yangambi – miasto w Demokratycznej Republice Konga, w prowincji Ubangi Północne.

</doc>
<doc id="4709827" url="https://pl.wikipedia.org/wiki?curid=4709827" title="Binokor Taszkent">
Binokor Taszkent



</doc>
<doc id="4709828" url="https://pl.wikipedia.org/wiki?curid=4709828" title="Binokor Taszkent (hokej na lodzie)">
Binokor Taszkent (hokej na lodzie)

Binokor Taszkent (ros. Xokkey klubi Binokor Toshkent, ros. Хоккейный клуб Бинокор Ташкент) – uzbecki klub hokeja na lodzie z siedzibą w Taszkencie.
Historia.
Klub został założony w 1971 jako Spartak Taszkent. Od tego czasu do 1988 zespół Binokoru występował w rozgrywkach hokejowych w ZSRR (Pierwaja Liga i Wtoraja Liga). W 1974 przemianowano nazwę na Binokor. W 2012 nastąpiła reaktywacja klubu.
Do 1988 obiektem klubu był Ledowyj Dworiec „Jubilejnyj”. Do 2013 lodowiskiem Binokoru był Ledowyj Dworiec „Park imienia Furkata”. Od 2019 drużynie służy Humo Arena.

</doc>
<doc id="4709835" url="https://pl.wikipedia.org/wiki?curid=4709835" title="Sembé">
Sembé

Sembé – miasto w Kongu, w departamencie Sangha.

</doc>
<doc id="4709839" url="https://pl.wikipedia.org/wiki?curid=4709839" title="Loukoléla">
Loukoléla

Loukoléla – miasto w Kongu, w departamencie Cuvette.

</doc>
<doc id="4709841" url="https://pl.wikipedia.org/wiki?curid=4709841" title="Chalid ibn Chalifa ibn Abd al-Aziz Al Sani">
Chalid ibn Chalifa ibn Abd al-Aziz Al Sani

Chalid ibn Chalifa ibn Abd al-Aziz Al Sani, (ur. 1968) – katarski polityk. Ukończył administrację biznesu w Stanach Zjednoczonych. Pracował w biurze wicepremiera i ministra spraw zagranicznych (2002-2006). Od 2006 pracował w biurze następcy tronu, początkowo jako szef gabinetu prywatnego sekretarza następcy tronu, następnie jako dyrektor biura następcy tronu, którą pełnił do 2013. W latach 2013–2020 szef biura administracyjnego emira (Amiri Diwan). 28 stycznia 2020 objął funkcję premiera Kataru, którą pełnił do 7 marca 2023.

</doc>
<doc id="4709842" url="https://pl.wikipedia.org/wiki?curid=4709842" title="Chalid bin Chalifa bin Abdul Aziz Al Thani">
Chalid bin Chalifa bin Abdul Aziz Al Thani



</doc>
<doc id="4709845" url="https://pl.wikipedia.org/wiki?curid=4709845" title="Jan Sławiński (podpułkownik)">
Jan Sławiński (podpułkownik)

Jan Nepomucen Sławiński (ur. 13 maja 1895 w Ujezdzie k. Szubina, zm. 28 października 1981 w Poznaniu) – podpułkownik Wojska Polskiego, żołnierz armii niemieckiej i wielkopolskiej, uczestnik wojny polsko–bolszewickiej i powstania wielkopolskiego oraz I i II wojny światowej, kawaler Orderu Virtuti Militari.
Życiorys.
Urodził się w rodzinie Michała i Wiktorii z d. Szwed. Absolwent gimnazjum w Nakle. W 1915 wcielony do armii niemieckiej, walczył na froncie wschodnim i zachodnim I wojny światowej. W stopniu podporucznika od 24 października 1918. Od stycznia 1919 organizator i dowódca batalionu powstańczego w Kcyni. Na czele tego batalionu brał udział w walkach powstania wielkopolskiego m.in. pod Szczepicami, Nakłem, Szubinem, Gromadnem i Kcynią. Następnie wcielony wraz z batalionem w skład 9 pułku strzelców Wielkopolskich. Od kwietnia 1919 przeniesiony na stanowisko dowódcy II batalionu w 8 pułku piechoty. Z tym pułkiem brał udział w walkach wojny polsko–bolszewickiej.
Szczególnie odznaczył się w walce 1 lipca 1920 w okolicach Mielnika nad Bugiem, gdzie „wraz z ze swoim baonem przez 6 godzin trwał na stanowisku pod silnym ogniem artylerii i karabinów maszynowych wroga, a wycofując się zabrał wszystkich swoich rannych i zabitych”. Za tę postawę został odznaczony Orderem Virtuti Militari. 3 maja 1922 został zweryfikowany w stopniu kapitana ze starszeństwem z 1 czerwca 1919 i 1381. lokatą w korpusie oficerów piechoty.
Przeniesiony do rezerwy w styczniu 1924 prowadził własne gospodarstwo rolne i młyn w Białośliwiu. Na stopień majora został mianowany ze starszeństwem z 19 marca 1939 i 30. lokatą w korpusie oficerów rezerwy piechoty.
Podczas kampanii wrześniowej dowodził baonem wartowniczym nr 82, który został zmobilizowany przez KRU Bydgoszcz Miasto i KRU Inowrocław. 3 września dowodzony przez niego batalion wziął udział w akcji przeciwdywersyjnej w Bydgoszczy. Został ranny w walce pod Sochaczewem i dostał się do niewoli niemieckiej. Przebywał w Oflagu II C Woldenberg. 
6 lutego 1945 powrócił z niewoli i dalej prowadził własne gospodarstwo wraz z młynem do 1953, kiedy zostało upaństwowione. „Utrzymywał się później tylko z zapomogi i skromnej emerytury wyjątkowej”. Otrzymał awans na podpułkownika 22 grudnia 1973.
Zmarł w Poznaniu, pochowany na Cmentarzu Junikowskim (pole 8 kwatera 2-10-7).
Życie prywatne.
Żonaty od 1921 z Heleną z d. Reysowska. Mieli czworo dzieci.

</doc>
<doc id="4709848" url="https://pl.wikipedia.org/wiki?curid=4709848" title="Plebiscyt Tygodnika Żużlowego 2001">
Plebiscyt Tygodnika Żużlowego 2001

12. Plebiscyt Tygodnika Żużlowego na najlepszego żużlowca Polski zorganizowano w 2001 roku.
Wyniki.
Inne wyróżnienia.
Objawienie sezonu: Krzysztof Kasprzak (Unia Leszno)
Najsympatyczniejszy zawodnik: Jarosław Hampel (Polonia Piła)
Mister elegancji: Mirosław Kowalik (Apator Toruń)
Fair play: Grzegorz Walasek (Włókniarz Częstochowa)
Widowiskowa Jazda: Krzysztof Cegielski (Wybrzeże Gdańsk)
Pechowiec roku: Andrzej Szymański (ZKŻ Zielona Góra)
Działacz roku: firma braci Terleckich Speedway Promotion
Sędzia Roku: Ryszard Głód

</doc>
<doc id="4709852" url="https://pl.wikipedia.org/wiki?curid=4709852" title="Zbigniew Dolatowski">
Zbigniew Dolatowski

Zbigniew Dolatowski (ur. 27 marca 1927 w Poznaniu, zm. 17 stycznia 2001 w Warszawie) – grafik, twórca ekslibrisów.
Biogram.
Do szkół powszechnych przed wojną chodził w Poznaniu, potem w Rogoźnie. W grudniu 1939 roku, w czasie wojny rodzina – matka, starszy brat i on – została wysiedlona z Poznania; wywieziono ich do Generalnej Guberni, gdzie trafili do Miechowa, pod Krakowem. Tam chodził do szkoły powszechnej, którą skończył w 1941, a następnie do szkoły handlowej i zaczął pracować. Pasał kozy, pracował także jako szklarz i przez parę lat w introligatorni. Ta ostatnia umiejętność była mu przydatna przez całe życie – książka, także jako dzieło sztuki, pozostawała zawsze w centrum jego zainteresowań.
Po wojnie rodzina zamieszkała w Zabrzu. Maturę zdał w technikum budowlanym w Bytomiu. Na wymarzoną architekturę w Krakowie nie udało mu się dostać – nie ukończył więc studiów wyższych, był samoukiem (w latach 1950–1954 chodził do ogniska plastycznego w Grodzisku Mazowieckim pod Warszawą, prowadzonego przez malarza Jana Skotnickiego z historykiem sztuki Andrzejem Kossakowskim).
Po ślubie (1949) z Krystyną Łubińską, romanistką (tłumaczką Emila Zoli, Guy de Maupassant i Marguerite Yourcenar), przenieśli się w 1950 do Warszawy, gdzie mieszkali do końca życia. Od 1950 aż do emerytury, czyli do 1992, pracował w Instytucie Urbanistyki i Architektury (i instytucjach, które były kontynuacją tego instytutu) jako kreślarz, rysownik i grafik. Opracowywał graficznie liczne wydawnictwa Instytutu, począwszy od serii „Elementy Urbanistyki Polskiej”. Praca w Instytucie i możność korzystania ze zbiorów biblioteki Instytutu pogłębiły jego zainteresowanie zarówno historią sztuki, jak i liternictwem, co później znalazło odzwierciedlenie w jego twórczości ekslibrisowej. Jego rangę jako liternika, grafika-liternika doceniał Roman Tomaszewski.
Od połowy lat 50. XX w. wydał w swojej oficynie wydawniczej kilkadziesiąt książek od „Rzeczy o Szawarze” Adama Kotarbińskiego (1954), po „Pchłę i rabina” Adama Mickiewicza (1998) (w zbiorach Biblioteki Narodowej jest zapis: Pchła i rabin / Adam Mickiewicz ; w dwusetną rocznicę urodzin Poety wyciął w linoleum i wydał w 22 numerowanych egzemplarzach Zbigniew Dolatowski).
Wśród tych wydawnictw było też 38 zeszytów „Exlibrisów Zbigniewa Dolatowskiego” (1962–2000), 12 tomików „Exlibrisów konkursowych” i „Konkursowych znaków książkowych” (1983–1994).
W latach 70. XX w. opracowywał druki bibliofilskie dla Muzeum im. Przypkowskich w Jędrzejowie (m.in. S. Przypkowskiego „Ad æquinoctium autumnale”). Od 1980 do śmierci współpracował z Arno Piechorowskim, który w Reutlingen założył wydawnictwo bibliofilskie (Aldus-Presse Reicheneck) - dla tej oficyny opracował typograficznie i zilustrował 10 książek (m.in. E. A. Poe, „Der Rabe /The Raven”). Tu również ukazał się drukiem artykuł o nim.
Nadawał także kształt graficzny wydawnictwom „Biblioteki Anińskiej” Jerzego Z. Golskiego, Muzeum Historycznego m. st. Warszawy itp.
Od 1970 do śmierci był członkiem Towarzystwa Przyjaciół Książki w Warszawie, w którym był obok Andrzeja Bednarczyka i Romana Tomaszewskiego założycielem Koła Typografów, w latach 1975–1980 przygotował 5 bibliofilskich wydawnictw książkowych, poczynając od Syreniusza „Pór roku. Kalendarza fenologicznego”, a kończąc na Cz. Miłosza „Podróży. Kompozycji”. Opracował kształt graficzny czasopisma ekslibrisowego „el”, stworzonego w 1990 przez jednego z przyjaciół, bibliofila Janusza M. Szymańskiego.
Od 1973 należał do Związku Polskich Artystów Plastyków, od 1988 do Związku Artystów „Polska Sztuka Użytkowa”.
Twórczość artystyczna.
Uprawiał grafikę artystyczną i użytkową, szczególnie małe formy, a wśród nich przede wszystkim – ekslibris, głównie w dwóch technikach – linorytu i drzeworytu sztorcowego. Z początku wykonywał ekslibrisy dla przyjaciół, a z czasem także na zamówienie osób prywatnych, bibliotek i instytucji. Pierwsze wyciął w 1956, a do 2000 stworzył ich 878. Z czasem osiągnął wyjątkowy poziom w ekslibrisach ciętych w technice drzeworytu sztorcowego, szczególnie klasycznych, czarno-białych, literniczych.
Od lat 60. XX w. uczestniczył w krajowych i zagranicznych wystawach zbiorowych, m.in.: Międzynarodowe Biennale Ekslibrisu Współczesnego w Malborku (I–XVIII, 1963–2000), wystawy pokonkursowe Konkursu Graficznego im. Józefa Gielniaka w Jeleniej Górze (w 1977, 1978, 1979 i 1985, z 3 wyróżnieniami), Międzynarodowym Quadriennale – Małe Formy Graficzne w Bańskiej Bystrzycy w Czechosłowacji, (1973 i 1977 r.), Małe Formy Grafiki w Łodzi (1979, 1981, 1987), Quadriennale Drzeworytu i Linorytu Polskiego w Olsztynie (wyróżnienie w 199l r. za zestaw prac), wystawie pokonkursowej „Laureaci 1973–1978” w Warszawie w 1979 r., wystawie pokonkursowej Ogólnopolskiego Konkursu na Grafikę o Tematyce Biblijnej (Warszawa 1984 – II nagroda), corocznej Międzynarodowej Wystawie Miniatur w Toronto (w latach 1987–1990), wystawie „Międzynarodowy Drzeworyt” w Urawa (Japonia; 1987, 1988, 1989).
Wystawy.
Od 1966 prezentował swoje prace na licznych wystawach indywidualnych zagranicą: w Appeldorn (Holandia), Frederikshavn (Dania), w Kronach, Münsingen i Pfullingen, Reutlingen (dwukrotnie) i Schloss Bauschlott (Niemcy), a w kraju w Częstochowie, Jędrzejowie, w Koszalinie i Słupsku, Lublinie, Malborku, Łodzi (trzykrotnie: 1968, 1974, 1991), Łowiczu, Piotrkowie Trybunalskim, Płocku, Starym Sączu, Toruniu i w Warszawie (dwukrotnie).
Jego styl był rozpoznawalny, a gmerk którym się posługiwał, znany jest wszystkim miłośnikom ekslibrisów.
Był laureatem nagród i wyróżnień w konkursach i wystawach grafiki. Wiele z nich uzyskał w dziedzinie ekslibrisu; między innymi czterokrotnie w Barcelonie (Hiszpania), w Luino (Włochy, 1986, 1. nagroda w konkursie „Lago Maggiore”) i Torgiano (Włochy, 1987), w Nancy (Francja) – Grand Prix, w Turynie – 1. nagroda, i w Nałęczowie – 1. nagroda.
Od początku 2000 przygotowywał się do wystawy swojego życia w Warszawskiej Galerii Ekslibrisu, opracował treść i formę katalogu i wystawy, a dwa tygodnie przed jej otwarciem zmarł.
Janina Saffarini, prowadząca wówczas Warszawską Galerię Ekslibrisu, tak napisała we wstępie do katalogu owej wystawy „snuliśmy projekty dotyczące jego wystawy w galerii, omawialiśmy punkt po punkcie ekspozycję, katalog i scenariusz wernisażu. Zbyszek bardzo się cieszył na tę wystawę, nie mógł doczekać się jej terminu. Od kilku miesięcy przygotowywał bardzo starannie materiały do ekspozycji i uzupełniał listę opus. Cieszył się, że tylu przyjaciół przyjęło zaproszenie na wernisaż. Spotkanie miało być „wielką galą” świata ekslibrisowego. (…) Zabrakło dwóch tygodni, żeby zrealizować jego marzenia do końca. Z wystawą Zbyszka i wielkim żalem po nim wchodzimy w nowe tysiąclecie”.
Odznaczenia.
W 1975 uhonorowany był Odznaką „Zasłużony Działacz Kultury”.

</doc>
<doc id="4709854" url="https://pl.wikipedia.org/wiki?curid=4709854" title="Strzępiak jeżowaty">
Strzępiak jeżowaty

Strzępiak jeżowaty ("Inocybe hystrix" (Fr.) P. Karst.) – gatunek grzybów należący do rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybe, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1838 r. Elias Fries nadając mu nazwę "Agaricus hystrix". Obecną, uznaną przez Index Fungorum nazwę nadał mu Petter Karsten w 1879 r.
Nazwę polską podał Władysław Wojewoda w 1999 r. Sprawa nazwy polskiej jest niejasna. Andrzej Nespiak, autor monografii strzępiaków, pod nazwą strzępiak jeżowaty opisuje gatunek "Inocybe erinaceomorpha" Stangl et Vessel.
Morfologia.
Średnica 1,5–4 cm, wypukły lub bardzo szeroko dzwonkowaty. Powierzchnia sucha, gęsto pokryta brązowymi lub ciemnobrązowymi łuskami, które stają się coraz bardziej oddalone w miarę dojrzewania grzyba, odsłaniając jaśniejszą powierzchnię pod łuskami.
Przyrośnięte, początkowo białe lub jasnożółte, z czasem stają się żółtawo-brązowe lub szarawo-brązowe. Ostrza zwykle białawe. U młodych okazów słabo widoczna i zanikająca zasnówka.
Wysokość 3–8 cm, grubość do 1 cm, mniej więcej walcowaty. Powierzchnia sucha i gęsto pokryta łuskami jak na kapeluszu. Początkowo łuski przykryte są osłoną, potem zanim łuski się rozdzielą, pojawią się w osłonie – potem nabierają siateczkowatej struktury, a ostatecznie stają się wyraźnie oddzielone, brązowe na jasnym tle, czasami ze strefą pierścieniową powstająca z zasnówki.
Zarodniki 9–13 × 5–6,5 µm, o kształcie od migdałkowatego do mniej więcej eliptycznego, gładkie. Pleurocystydy 50–90 × 12–22 µm, szeroko maczugowate z wierzchołkiem główkowatym lub prawie główkowatym i ścianach o grubości 2–2,5 µm. W zmiennej liczbie występują także cheilocystydy i inne sterylne komórki na krawędzi blaszek.
Występowanie i siedlisko.
Znane jest występowanie strzępiaka jeżowatego w Europie, Ameryce Północnej i Środkowej. W Ameryce Północnej jest szeroko rozprzestrzeniony. W piśmiennictwie naukowym na terenie Polski do 2003 r. podano jedno stanowisko (Babiogórski Park Narodowy, 1979). Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status V – gatunek narażony, który prawdopodobnie w najbliższym czasie przejdzie do kategorii wymierających, jeśli nadal będą działać czynniki zagrożenia.
Grzyb mikoryzowy. Rośnie na ziemi w lasach liściastych, rzadziej iglastych, zwłaszcza w towarzystwie grabów, leszczyny, buków, dębów i świerka.
Gatunki podobne.
Wielu mykologów uważa, że strzępiak jeżowaty jest w odróżnieniu od innych strzępiaków łatwy do odróżnienia dzięki swoim charakterystycznym, najeżonym łuseczkom. Jednak może być pomylony ze strzępiakiem wełnistym "Inocybe lanuginosa" - obydwa te gatunki są brązowe i mają podobne łuseczki. Niezbędna jest, jak przy wszystkich strzępiakach analiza mikroskopowa.

</doc>
<doc id="4709855" url="https://pl.wikipedia.org/wiki?curid=4709855" title="Matern">
Matern



</doc>
<doc id="4709856" url="https://pl.wikipedia.org/wiki?curid=4709856" title="Inocybe hystrix">
Inocybe hystrix



</doc>
<doc id="4709858" url="https://pl.wikipedia.org/wiki?curid=4709858" title="Humo Taszkent">
Humo Taszkent

Humo Taszkent (uzb. Humo Toshkent xokkey klubi, ros. Хумо Ташкент) – uzbecki klub hokeja na lodzie z siedzibą w Taszkencie.
Historia.
Klub został założony w 2018. Symbolem klubu jest ptak Huma, który wybrano na nazwę klubu.
W sezonie 2019 mistrzostw Kazachstanu (Uzbecka Hokejowa Liga) Humo odpadł w półfinale.
W 2019 pierwsza zespół Humo została przyjęta do rosyjskich rozgrywek Wyższej Hokejowej Ligi edycji 2019/2020, zaś drużyna rezerwowa do ligi kazachskiej w sezonie 2019/2020. Przed rozpoczęciem sezonu WHL 2020/2021 z powodu pandemii COVID-19 drużyna została wyłączona z rozgrywek wraz z innymi uczestnikami spoza Rosji.
Menedżerem generalnym był Łotysz Normunds Sējējs, a potem został nim jego rodak Juris Opulskis.

</doc>
<doc id="4709863" url="https://pl.wikipedia.org/wiki?curid=4709863" title="Krakowski Klub Fotograficzny">
Krakowski Klub Fotograficzny

Krakowski Klub Fotograficzny – polskie stowarzyszenie fotograficzne utworzone w 1961 roku, na bazie krakowskiego oddziału Polskiego Towarzystwa Fotograficznego istniejącego w latach 1955–1961, w Nowej Hucie. Członek zbiorowy Federacji Amatorskich Stowarzyszeń Fotograficznych w Polsce, istniejącej w latach 1961–1989. Członek zbiorowy Fotoklubu Rzeczypospolitej Polskiej Stowarzyszenia Twórców.
Historia.
Krakowski Klub Fotograficzny powstał w miejsce krakowskiego oddziału Polskiego Towarzystwa Fotograficznego (istniejącego do 1961 roku) pod pierwotną nazwą Klub Fotograficzny Domu Kultury "HiL", w czasie późniejszym stowarzyszenie przemianowano na Klub Fotografików Amatorów Zakładowego Domu Kultury "HiL". W 1969 roku stowarzyszenie współorganizowało Ogólnopolski Plener Fotograficzny "Nowa Huta – miasto i okolice," z okazji jubileuszu 20-lecia powstania Nowej Huty. Pod nazwą obecną KKF funkcjonuje od 1997 roku. Od 1983 roku Krakowski Klub Fotograficzny dysponuje siedzibą w pomieszczeniach Nowohuckiego Centrum Kultury. Pierwszym prezesem Zarządu KKF był Witold Michalik (1958–1985). Zbigniew Kot pełnił funkcję prezesa Zarządu w latach 1985–1997, od 1997 prezesem Zarządu był Mieczysław Libront. 
W historii Krakowskiego Klubu Fotograficznego, ze stowarzyszeniem było związanych ok. 1000 członków i sympatyków. Zorganizowano kilkaset wystaw zbiorowych oraz indywidualnych dla członków KKT i innych fotografów. Kilku członków KKF zostało uhonorowanych tytułami honorowymi Międzynarodowej Federacji Sztuki Fotograficznej FIAP, kilku członków zostało przyjętych w poczet członków Fotoklubu Rzeczypospolitej Polskiej Stowarzyszenia Twórców, kilku członków zostało członkami Związku Polskich Artystów Fotografików, kilku członków zostało uhonorowanych tytułami "Fotograf Krajoznawca". Członkowie KKF byli wielokrotnie odznaczani – m.in. Medalem „Zasłużony dla Fotografii Polskiej”, Medalem „Za Zasługi dla Fotografii Polskiej”, Medalem 150-lecia Fotografii, złotymi i srebrnymi Odznakami Honorowymi Federacji Amatorskich Stowarzyszeń Fotograficznych w Polsce, złotymi oraz srebrnymi odznakami Zarządu Głównego Polskiego Towarzystwa Turystyczno-Krajoznawczego.
Działalność.
Krakowski Klub Fotograficzny ma swoją siedzibę w pomieszczeniach Nowohuckiego Centrum Kultury. Celem działalności KKF jest upowszechnianie fotografii oraz sztuki fotograficznej. Stowarzyszenie jest organizatorem wielu imprez fotograficznych – wystaw indywidualnych, zbiorowych (m.in. dla członków KTF), poplenerowych, pokonkursowych. Część prezentacji ma miejsce w "Foto-Galerii NCK" istniejącej od 1988 roku, w pomieszczeniach Nowohuckiego Centrum Kultury. KKF jest organizatorem wielu plenerów, konkursów, szkoleń, warsztatów fotograficznych. Współpracuje z organizacjami, klubami fotograficznymi w Polsce i za granicą (Niemcy, Włochy). Stowarzyszenie (dzięki fotografiom przekazanym w depozyt) utworzyło własną fototekę. Spotkania członków i sympatyków Krakowskiego Klubu Fotograficznego mają miejsce raz w tygodniu.
Władze KKF.
Komisja Artystyczna.
Źródło.

</doc>
<doc id="4709869" url="https://pl.wikipedia.org/wiki?curid=4709869" title="Aleksander Charzewski">
Aleksander Charzewski

Aleksander Charzewski (ur. 30 sierpnia 1878 w Brzozowie, zm. 4 lipca 1916 pod Polską Górą) – podoficer Legionów Polskich, działacz niepodległościowy, kawaler Orderu Virtuti Militari.
Życiorys.
Urodził się 30 sierpnia 1878 w Brzozowie, ówczesnym mieście powiatowym Królestwa Galicji i Lodomerii, w rodzinie Władysława i Józefy ze Sławińskich. Był kuzynem legionistów: Stanisława (1882–1916) i Tadeusza (1878–1915). Po ukończeniu czwartej klasy gimnazjum rozpoczął pracę w c. k. Sądzie Powiatowym w Brzozowie, w charakterze kancelisty. Od 1912 był członkiem miejscowej LXIX Polskiej Drużyny Strzeleckiej.
W sierpniu 1914 wstąpił do Legionów Polskich, do 8 kompanii 5 pułku piechoty. W bitwie pod Kostiuchnówką dowodził plutonem. Zginął od wybuchu granatu ręcznego, "prowadząc swój oddział do ataku na Polską Górę". Za bohaterstwo w walce odznaczony został Krzyżem Srebrnym Orderu Virtuti Militari. Był kawalerem.

</doc>
<doc id="4709873" url="https://pl.wikipedia.org/wiki?curid=4709873" title="Zabuton">
Zabuton

 – japońska poduszka do siedzenia, umieszczana najczęściej bezpośrednio na tatami lub podłodze. 
Może występować w połączeniu z , czyli rodzajem japońskiego krzesła bez nóg i , podłokietnikiem w stylu japońskim. Według formalnej etykiety, żeby usiąść na zabutonie, należy kucnąć po jego lewej stronie, położyć dłonie na podłodze i dopiero wtedy przesunąć się w kierunku poduszki. Potem opaść na kolana, a następnie usiąść na piętach, ze stopami płasko pod sobą. Ta pozycja klęcząca jest znana jako seiza. Stawanie na zabutonie jest niedopuszczalne, ponieważ traktuje się go jako mebel.

</doc>
<doc id="4709874" url="https://pl.wikipedia.org/wiki?curid=4709874" title="Latarnia morska Les Mamelles">
Latarnia morska Les Mamelles

Latarnia morska Les Mamelles () – znak nawigacyjny w postaci wieży znajdujący się około 7,5 km na południowy wschód od przylądka Almadi, na jednym z dwóch wzgórz Deux Mamelles, w dzielnicy Ouakam w Dakarze, stolicy Senegalu, około 9 km na północny zachód od centrum miasta.
Cylindryczna wieża ma 16 metrów wysokości. Przy niej znajduje się dwukondygnacyjny dom latarników. Cała konstrukcja pomalowana jest na biało. Światło umiejscowione 120 m n.p.m. nadaje 1 błysk co 5 sekund w kolorze białym. Światło emitowane jest przez 1000 watową żarówkę halogenową o żywotności godzin i działającą na prąd przemienny o napięciu 220 woltów, która wzmacniana jest przez soczewkę Fresnela drugiego rzędu. Zasięg światła wynosi 36 mil morskich. Na parterze, w maszynowni znajduje się agregat prądotwórczy.
Obiekt został wybudowany w 1864 roku. Pierwotnie źródłem światła na latarni była lampa naftowa. Obecnie jest zelektryfikowana, jednak zapłon latarni jest ręczny, a soczewkę obraca system wahadeł. Istnieje możliwość zwiedzania latarni z przewodnikiem codziennie od 9:00 do 18:00. Rozciąga się z niej widok na Półwysep Zielonego Przylądka i Îles de la Madeleine. W pobliżu, na bliźniaczym wzgórzu znajduje się pomnik afrykańskiego renesansu. Latarnia morska Les Mamelles jest jedną z głównych atrakcji turystycznych Dakaru. W 1966 podczas Światowego Festiwal Sztuki Czarnych to miejsce odwiedzili Léopold Sédar Senghor i Elżbieta II. Od kwietnia 2016 przy latarni funkcjonuje hotel i bar. Odbywają się tu koncerty i inne występy artystyczne.

</doc>
<doc id="4709875" url="https://pl.wikipedia.org/wiki?curid=4709875" title="Drewno wtórne">
Drewno wtórne

Drewno wtórne (drewno techniczne, ksylem wtórny) – tkanka roślin naczyniowych powstająca w wyniku przyrostu wtórnego z kambium (miazgi łykodrzewnej). Ma budowę analogiczną do metaksylemu. Odkładanie drewna wtórnego u roślin zdrewniałych strefy klimatu umiarkowanego jest zróżnicowane sezonowo – trwa od wiosny do jesieni, przy czym wiosną powstaje drewno wczesne, a latem drewno późne. Ich zróżnicowanie jest wyraźnie widoczne na przekrojach jako słoje przyrostu rocznego. 
Drewno wtórne pełni funkcję przewodzącą wodę i rozpuszczone w niej sole mineralne w części zewnętrznej zwanej drewnem bielastym, zbudowanej z żywych komórek. W części wewnętrznej pnia drewno, zwane twardzielowym, zbudowane jest z komórek martwych i pełni jedynie funkcję wzmacniającą.

</doc>
<doc id="4709883" url="https://pl.wikipedia.org/wiki?curid=4709883" title="Rajd Dolnośląski 1961">
Rajd Dolnośląski 1961

5. Rajd Dolnośląski – 5. edycja Rajdu Dolnośląskiego. Był to rajd samochodowy rozgrywany od 12 do 14 maja 1961 roku. Była to druga runda Rajdowych Samochodowych Mistrzostw Polski w roku 1961. Rajd został rozegrany na nawierzchni asfaltowej. Zwycięzcą został Sobiesław Zasada.

</doc>
<doc id="4709888" url="https://pl.wikipedia.org/wiki?curid=4709888" title="Katastrofa lotu PenAir 3296">
Katastrofa lotu PenAir 3296

Katastrofa lotu PenAir 3296 – wypadek samolotu Saab 2000, należącego do amerykańskich linii lotniczych PenAir, do którego doszło 17 października 2019 roku w mieście Unalaska. Na pokładzie znajdowało się 39 pasażerów i 3 członków załogi. W wyniku zdarzenia śmierć poniosła 1 osoba.
Przebieg zdarzenia.
W dniu wypadku samolot wystartował z Anchorage o godzinie 15:15 AST i miał wylądować w Unalasce 2 godziny i 15 minut później. Podczas zniżania piloci uzyskali zgodę na podejście RNAV do pasa 13. Gdy samolot zbliżył się do lotniska, wiatr zmienił kierunek z 210 stopni na 180 stopni. W czasie podejścia zaobserwowano jednak wiatr o kierunku 270 stopni i prędkości 10 węzłów. Ze względu na nieustabilizowanie samolotu załoga zdecydowała się odejść na drugi krąg. Drugie podejście do pasa 13 wykonywane było już z widocznością. Tym razem wiatr miał kierunek 300 stopni i prędkość 24 węzłów.
Załoga zadecydowała o kontynuowaniu podejścia. Samolot dotknął pasa o godzinie 17:40 AST. Przyziemienie nastąpiło w odległości ok. 300 metrów od progu pasa startowego o całkowitej długości ok. 1400 metrów. Uruchomiono odwracacz ciągu oraz zainicjowano normalne hamowanie. Po wytraceniu prędkości do ok. 80 węzłów, kapitan rozpoczął hamowanie z maksymalną siłą. W celu uniknięcia wpadnięcia do wody, załoga skierowała maszynę w prawo. Samolot zjechał z pasa startowego, przebił ogrodzenie lotniska, przekroczył rów, uderzył w dużą skałę i przejechał przez drogę publiczną. Na skutek uderzenia w znak drogowy lewe śmigło rozsypało się, a jego kawałki przebiły kadłub. Trzy osoby odniosły krytyczne obrażenia, a dziesięć zostało rannych. Następnego dnia, na skutek odniesionych ran, jedna osoba zmarła w szpitalu.
Śledztwo.
Po wypadku NTSB wszczęło dochodzenie. Odczytano dane z rejestratora parametrów lotu oraz rejestratora rozmów w kokpicie. W lutym 2020 roku śledztwo wciąż jest w trakcie.

</doc>
<doc id="4709890" url="https://pl.wikipedia.org/wiki?curid=4709890" title="Rajd Wisły 1962">
Rajd Wisły 1962



</doc>
<doc id="4709891" url="https://pl.wikipedia.org/wiki?curid=4709891" title="Jens Smollich">
Jens Smollich

Jens Smollich (ur. 24 stycznia 1961 w Jenie) – niemiecki kierowca wyścigowy.
Biografia.
Ukończył szkołę w Lipsku. W 1977 roku rozpoczął pracę dla Wolfganga Petri, zaś w roku 1983 – dla Heinza Siegerta. W 1986 roku zadebiutował we Wschodnioniemieckiej Formule Easter w klasie II (LK II). Rok później wygrał wyścigi w Schleizu oraz Moście. Za osiągnięcia w 1988 roku awansował do LK I, zajmując trzynaste miejsce na koniec sezonu. W tym okresie był współodpowiedzialny za projekt Melkusa ML89. Rok później wspólnie z Henrikiem Opitzem zajął siódme miejsce w klasyfikacji. W tym samym roku zadebiutował w Pucharze Pokoju i Przyjaźni, zajmując wówczas trzynaste miejsce na koniec sezonu. W 1990 roku wygrał wyścigi na Nürburgringu i Hockenheimringu. Po zjednoczeniu Niemiec w latach 1991–1992 rywalizował w Formule Opel Lotus, a jego konkurentami byli m.in. Pedro Lamy, Jos Verstappen czy Michael Krumm. W 1993 roku uczestniczył w Pucharze Forda Fiesty, zaś w sezonie 1994 zadebiutował BMW M3 w serii DTT. W latach 1997–1998 ścigał się w Pucharze Forda Escorta, a od 1999 roku był kierowcą Divinol Cup. W 2013 roku rozpoczął starty w Deutscher Tourenwagen Cup.

</doc>
<doc id="4709894" url="https://pl.wikipedia.org/wiki?curid=4709894" title="Mateusz Ogrodniczuk">
Mateusz Ogrodniczuk

Mateusz Ogrodniczuk (ur. 27 listopada 1991) – polski siatkarz, grający na pozycji atakującego. Od stycznia 2020 roku jest zawodnikiem KPS-u Siedlce.
Sukcesy klubowe.
Mistrzostwo I ligi:

</doc>
<doc id="4709895" url="https://pl.wikipedia.org/wiki?curid=4709895" title="Dorien Rookmaker">
Dorien Rookmaker

Dorien Rookmaker (ur. 30 lipca 1964 w Petten) – holenderska polityk i menedżer, członkini Eerste Kamer, deputowana do Parlamentu Europejskiego IX kadencji.
Życiorys.
W latach 1987–1988 w ramach roku propedeutycznego kształciła się w zakresie nauk politycznych na Uniwersytecie w Lejdzie. Od 1989 do 1994 studiowała zarządzanie w organizacjach pozarządowych na Uniwersytecie w Groningen. Pracowała w sektorze bankowym i ubezpieczeniowym, m.in. jako dyrektor do spraw zarządzania ryzykiem niefinansowym w Nationale-Nederlanden.
Należała do Demokratów 66, krótko z ich ramienia była radną Groningen. Dołączyła następnie do Forum na rzecz Demokracji. W 2019 wybrana z ich ramienia na radną prowincji Holandia Południowa. Również w 2019 zasiadła następnie w holenderskim senacie. W tym samym roku opuściła forum, dołączając do nowej inicjatywy politycznej Henka Ottena. W lutym 2020 zasiadła w Europarlamencie IX kadencji, obejmując jeden z dodatkowych mandatów, które przypadły Holandii po brexicie.

</doc>
<doc id="4709901" url="https://pl.wikipedia.org/wiki?curid=4709901" title="Rotopino.pl S.A.">
Rotopino.pl S.A.



</doc>
<doc id="4709904" url="https://pl.wikipedia.org/wiki?curid=4709904" title="15 Pułk Ułanów Poznańskich (PSZ)">
15 Pułk Ułanów Poznańskich (PSZ)

15 Pułk Ułanów Poznańskich (15 puł.) – oddział Polskich Sił Zbrojnych.
Formowanie i zmiany organizacyjne.
W dniu 17 kwietnia 1942 roku został utworzony w ramach w zarządzeniem dowódcy Polskich Sił Zbrojnych w ZSRR batalion specjalny nazywany batalionem „S”. Był to batalion piechoty szturmowej zdolny do natychmiastowego użycia w wypadku zagrożenia dowódcy i sztabu armii oraz centrum łączności armii. Dowódcą batalionu został rtm. Zbigniew Kiedacz, zaufany oficer gen. Andersa. Batalion opuścił Związek Radziecki w połowie sierpnia wraz z całą armią, udając się najpierw do Iraku. Z uwagi na nieaktualne w chwili obecnej przeznaczenie batalionu gen. W. Anders postanowił przeformować batalion w 15 Pułk Kawalerii Pancernej, jako jednostkę rozpoznawczą 5 Dywizji Piechoty. Stało się to na podstawie rozkazu dowódcy APW z dnia 3 października 1942 roku ogłoszonego w pułku w dniu 8 października 1942 roku. Pułk organizowano w/g brytyjskiego etatu nr WE II/12/2 o stanie etatowym 817 żołnierzy. W listopadzie 1942 roku pułk przesunięto do Quizil Ribat, gdzie w ramach koncentracji pułków kawalerii pancernej przeszedł przeszkolenie przez Pułk Ułanów Karpackich. W maju 1943 roku 15 pułk dołączył w rejonie Kirkuku do macierzystej 5 Kresowej Dywizji Piechoty. Od 9 lipca pułk używał nieformalnie nazwy 15 Pułk Ułanów Poznańskich, nazwa ta została usankcjonowana przez Naczelnego Wodza 1 grudnia 1943 roku. We wrześniu oddział wraz z 5 KDP dotarł do Palestyny do obozu wojskowego w Mughazi. W nowym miejscu postoju pułk otrzymał nowe wyposażenie bojowe i prowadził na nim dalsze szkolenie. W październiku brał udział w manewrach dywizji i korpusu. Od 3 grudnia 1943 r. poszczególnymi szwadronami brał udział w szkoleniu górskim w Syrii, następnie przeniesiono go do obozu przejściowego Hill 69. 27 - 28 grudnia 1943 r. osiągnął obóz wojskowy w Quassasin w Egipcie. Wraz z otrzymaną bronią i sprzętem pułk przeszedł kolejną reorganizację do brytyjskiego etatu WE II/252/1. Na przełomie lutego i marca ułani poznańscy zostali drogą morską przetransportowani do południowych Włoch. 
Walki pułku.
Walki nad rzeką Sangro 
6 kwietnia 1944 roku pułk bez pojazdów przeszedł na odcinek obrony nad rzeką Sangro w rejonie Capracotta w szykach 3 DSK. 
Bitwa o Monte Cassino
Po krótkim odpoczynku od 4 maja 15 Pułk Ułanów Poznańskich objął odcinek obrony na prawym skrzydle macierzystej 5 KDP, luzując kompanie 16 lwowskiego batalionu strzelców. Podlegał wraz z ułanami karpackimi dowódcy 6 Lwowskiej BP i bronił odcinka frontu w rejonie wzg. 771 Monte Castellone. W trakcie pierwszego natarcia korpusu w dniu 12 maja na odcinku pułku pozorowano natarcie na pozycje niemieckie ściągając na pozycje pułku niemiecki ostrzał. W okresie od 13 do 17 maja prowadzono działalność patrolową na przedpolu pozycji obronnych. 15 maja z pułku wydzielono szwadron szturmowy pod dowództwem por. H. Cygielskiego i podporządkowano mjr W. Smrokowskiemu dowódcy 1 samodzielnej kompanii Comando, tworząc zgrupowanie jego imienia. 17 maja szwadron szturmowy wraz z komandosami zajął wzg. 706 w ogniu niemieckiej artylerii ciężkiej i moździerzy i utrzymał pozycję osłaniając natarcie 16 i 17 lwowskich batalionów na San Angelo, odparł kontratak niemiecki i znalazł się w ogniu broni maszynowej, pozostał na pozycjach do 19 maja rano. Również 19 maja pododdziały ułanów poznańskich prowadziły działania mające na celu opanowanie wzg. 852, które 20 maja opanowały i podeszły pod wzg. 893 i 21 i 22 maja wraz ze szwadronem PUK wzgórze opanowały. Następnie w dniach 25 poszczególne szwadrony pułku zajęły opuszczone przez nieprzyjaciela wzg. 945 Pizzo Corono i wzg. 1669 Monte Cairo. Pozostały w obronie na zajętych przedmiotach terenowych i wysyłając patrole do 28 maja, a do 30 maja cały odcinek 6 Lwowskiej BP. Po zluzowaniu przez oddziały brytyjskie pułk udał się na odpoczynek do Santa Croce del Santo. 
Bitwa o Ankonę
Z dniem 19 czerwca pułk przeszedł do Sfax di Torino w strefie przyfrontowej. W dniu 21 czerwca w ramach Grupy "Rud" na etatowych pojazdach pancernych rozpoczął pościg za odchodzącym nieprzyjacielem osiągając 24 czerwca Fermo i Mogliano i rzekę Chienti. Od 25 do 29 czerwca pułk toczył potyczki i walki podczas forsowania rzeki. Ostatecznie po przekroczeniu Chenti w składzie 5 KDP, 30 czerwca prowadził pościg wsparty 1 szwadronem pancernym Pułku 4 Pancernego, połową 13 wileńskiego batalionu strzelców "Rysie", 5 baterią artylerii samobieżnej 7 Pułku Artylerii Przeciwpancernej i saperami osiągnął 1 lipca rzekę Potenza i wspólnymi siłami zdobył wzgórze San Biagio. W dniu 2 lipca ułani poznańscy wraz pododdziałami wzmocnienia odparli kontratak II/994 pułku grenadierów z 10 działami szturmowymi na bronione pozycje zdobyte poprzedniego dnia. W dniach od 4 do 16 lipca 1944 r. prowadził samodzielnie walki w rejonie Casa Nuove forsując rzekę Musone i zdobywając Pallazzo del Canone. Od 16 lipca pułk w składzie 2 Brygady Pancernej prowadził pościg i dążył do okrążenia Ancony, zdobył nazajutrz miejscowości Polverigi i Agugliano oraz wzg. San Luigi. 18 lipca stoczył pułk szczególnie ciężkie walki o przełamanie obrony przed rzeką Esino w rejonie Paterno d'Ancona, Monte Domini i Castelferretti. Grupa bojowa mjr. A. Bielińskiego składająca się z 4 szwadronu ułanów poznańskich, 1 szwadronu czołgów 1 pułku ułanów Krechowieckich, a także 5 baterii samobieżnej 7 pappanc. prowadziła pościg w kierunku Grancetta . Pułk ułanów poznańskich doszedł 18 lipca do rzeki Esino, zdobywając na niej przyczółek. 19 lipca zdobyta została Camerata Picena przy wsparciu 2 szwadronu Pułku 6 Pancernego. 20 lipca 1 szwadronem wykonał zagon na Chiaravalle, Montemarciano i dotarł do morza w Marzocchetta. W dniu 20 lipca po południu pułk odszedł na wypoczynek zajmując rejon Chiaravalle. Od 25 lipca do 2 sierpnia pułk pełnił funkcje reprezentacyjne, uzupełniał ludzi i sprzęt bojowy nastąpiły liczne odznaczenia i awanse.
Od Ankony do rzeki Metauro
Od 6 sierpnia pułk znalazł się ponownie na linii frontu prowadząc rozpoznanie, od 10 sierpnia samodzielnie podjął działania zaczepne w ramach taktycznej grupy bojowej "Kieda" zajmując 11 sierpnia Frontone łącznie z ufortyfikowanym wzgórzem 571, 12-13 zdobywając Grumale i Monte Ajato. 17 sierpnia znalazł się w odwodzie korpusu, a 19 sierpnia w składzie 2 BPanc. doszedł w walkach do rzeki Metauro uczestnicząc w walkach o miejscowości Caminate, Cerasa, Palombare oraz wzg.S. Angelo. Następnie ponownie w odwodzie korpusu. 
Walki na Linii Gotów
Od 27 sierpnia zajął podstawy wyjściowe do natarcia na Linię "Gotów" ponosząc w tym dniu i kolejnych straty od ognia artylerii niemieckiej i nalotów lotnictwa, pomimo zniszczenia dróg zdobył tego dnia Monte Giove i Monte Chino. 30 sierpnia przekroczył rzekę Foglia. Do 2 września pozostał w strefie przyfrontowej, a od 7 września odszedł na odpoczynek do Fermo . W trakcie trwania odpoczynku z pułku odchodzi wielu żołnierzy do odtwarzanego 3 Pułku Ułanów Śląskich z dowódcą szwadronu dowodzenia na czele. 
Walki w Apeninach Emiliańskich
W dniu 22 października 1944 roku ułani poznańscy wchodzą do działań bojowych w ramach macierzystej 5 KDP w górach Apeninu Emiliańskiego, prowadzą pościg w trudnych warunkach na Caigolo. W trakcie rozpoznania drogi marszu 23 października zginął na wrogich minach dowódca pułku ppłk Zbigniew Kiedacz. Od 24 do 31 października ułani poznańscy pieszo z uwagi na warunki terenowe prowadzą akcje patrolową wraz włoskimi partyzantami. Od 1 listopada 1944 roku z względu na planowane przeformowanie pułku na jednostkę czołgów odszedł na zaplecze frontu do Civitella di Romagna. Od 26 grudnia 15 pułk ułanów przeszedł do miejscowości Maglie na południu Włoch . W dniu 5 stycznia 1945 roku formalnie 15 Pułk Ułanów Poznańskich wydzielił do nowo formowanego pułku rozpoznawczego 5 KDP, 25 Pułku Ułanów Wielkopolskich 24 oficerów i 441 szeregowych oraz cały sprzęt bojowy i transportowy.
Reorganizacja pułku i zmiana zadań
Po czym poprzez port w Taranto drogą morską został przewieziony do Egiptu do obozu Qassasin w sile 30 oficerów i 542 szeregowych. Od 12 grudnia 1944 r. został pułkiem 3 Wielkopolskiej Brygady Pancernej. Rozpoczęto formować pułk zgodnie z etatem pułku pancernego WE II/151/3. Otrzymane uzupełnienia i własną kadrę, musiał przeszkolić w Egipcie do zadań przewidzianych dla pułku pancernego. W dniu 24 kwietnia 1945 roku zmieniono nr brygady z "3", na "14". W maju ułani poznańscy zmieniają obóz na dogodniejszy do szkolenia w El Amiryja. W dniu 17 października 1945 r. 14 brygada wraz z m.in. 15 pułkiem powraca do Włoch poprzez port w Tarencie. Na terenie Włoch prowadzone było jeszcze szkolenie, stacjonował w Giulianova. 
Ułani poznańscy po wojnie.
Po wykonaniu zadań okupacyjnych przetransportowany do Wielkiej Brytanii pomiędzy 21 czerwca, a 4 lipca 1946 r.. Ostatnie święto pułkowe w mundurach, ale już przy znacznie uszczuplonych stanach, obchodzono jeszcze w dniach 22—23 kwietnia 1947. W lipcu, w kolejnym obozie w Slinford, z pozostałości pułku pod dowództwem ppłk. Bielińskiego utworzona została 340 Jednostka Bazowa (ang. "Basie Unit 340") Polskiego Korpusu Przysposobienia i Rozmieszczenia. Ostatni zdemobilizowani żołnierze opuścili szeregi we wrześniu 1948 roku wraz z rozwiązaniem PKPR. 15 pułk ułanów poznańskich przestał istnieć. 11 listopada 1966 roku odznaczono pułk wstęgą Orderu Virtuti Militari 
Poznańscy ułani.
Adiutant pułku 
Kwatermistrz
Dowódca szwadronu dowodzenia
Dowódca 1 szwadronu
Dowódca 2 szwadronu
Dowódca 4 szwadronu
Dowódca 3 szwadronu ciężkiego (dwa plutony ppanc. i pluton moździerzy, początkowo wyodrębniony ze szw. dowodzenia od 4 VIII 1943 usamodzielniony, w I 1945 rozwiązany, ponownie odtworzony 13 VI 1945 r.)

</doc>
<doc id="4709905" url="https://pl.wikipedia.org/wiki?curid=4709905" title="REC Group">
REC Group



</doc>
<doc id="4709907" url="https://pl.wikipedia.org/wiki?curid=4709907" title="Grupa Warszawa">
Grupa Warszawa

Grupa Warszawa – polskie przedsiębiorstwo z siedzibą w Warszawie, założone w 2008 roku przez przedsiębiorcę i producenta filmowego Norberta Redkie. Spółka zarządza klubami i restauracjami na terenie Warszawy, oraz produkcją filmową. Do Grupy Warszawa należą między innymi: klubokawiarnia Warszawa Powiśle, restauracja Syreni Śpiew Koneser, koktajl bar Weles, a także dom produkcyjny Mental Disorder 4.
Działalność.
Spółka specjalizuje się w inicjatywach kulturalno-gastronomicznych na terenie Warszawy, podkreślających architekturę poszczególnych lokalizacji i inspirowanych polską tradycją. W 2009 roku do Redkie dołączył Bartłomiej Kraciuk, a w 2011 Hubert Karsz. W 2018 roku Kraciuk wycofał się z działalności spółki.
Warszawa Powiśle.
W 2008 roku Grupa Warszawa wygrała przetarg na zagospodarowanie modernistycznego budynku dawnych kas dworca kolejowego Warszawa Powiśle, projektu Arseniusza Romanowicza. Kosztem 750 tysięcy złotych, w budynku wydzierżawionym od Polskich Kolei Państwowych i odrestaurowanym przez architektów z grupy projektowej Centrala, spółka otworzyła klubokawiarnię z domowym jedzeniem i piwem. Uroczyste otwarcie odbyło się 26 czerwca 2009, z udziałem ponad 2 tysięcy osób.
Jako organizator kilku tysięcy wydarzeń kulturalnych klubokawiarnia stała się jednym z najpopularniejszych lokali Warszawy. Promuje młodą kulturę i sztukę – wnętrze lokalu ozdabiały dotąd grafiki Edwarda Dwurnika, Jana Dziaczkowskiego oraz Jana Kallwejta. W 2013 roku "Gazeta Wyborcza" nazwała Warszawę Powiśle jedną z „10 knajp, które zmieniły Warszawę”.
Chociaż od początku działalności popularność klubu przyciągającego tłumy była powodem licznych interwencji straży miejskiej.  We wrześniu 2012 straż złożyła wniosek o odebranie lokalowi koncesji na sprzedaż alkoholu.  W obronie klubokawiarni stanęli wówczas artyści i celebryci, między innymi: Andrzej Chyra, Maciej Zakościelny, Kuba Wojewódzki, Michał Piróg oraz Agnieszka Szulim. Wniosek ostatecznie został odrzucony przez burmistrza dzielnicy Śródmieście Wojciecha Bartelskiego.
Syreni Śpiew.
Po otwarciu Warszawy Powiśle Redkie postulował o renowację innych modernistycznych budynków Warszawy z lat 60. W 2011 roku, na potrzeby działalności nowego lokalu, twórcy Grupy Warszawa odrestaurowali trzykondygnacyjny pawilon dawnej restauracji i kawiarni hotelu „Powiśle”, wraz ze znajdującymi się w nim mozaikami, zachowując jak najwięcej oryginalnego wystroju. Koktajl bar Syreni Śpiew, z muzyką na żywo, serwujący ponad sto rodzajów whisky, Redkie i Kraciuk, wraz z nowym wspólnikiem Hubertem Karszem, otworzyli w Sylwestra 2011. W Syrenim Śpiewie odbywały się regularne pokazy mody, imprezy firmowe, plany zdjęciowe oraz konferencje.
W pierwotnej lokalizacji klub mieścił się do końca 2016 roku. Zły stan budynku uniemożliwił dalszą eksploatację lokalu. Nową, wielopoziomową siedzibę, z klubem i barem, pod szyldem Syreni Śpiew Koneser, otwarto 7 września 2019 w kompleksie Centrum Praskie Koneser.
Pozostałe inicjatywy.
W 2012 roku spółka otworzyła kameralną cukiernię Lody na Patyku, serwującą wina deserowe oraz organizującą warsztaty plastyczne i animacje dla dzieci. W lipcu 2015, w miejscu popularnej restauracji Cafe 6/12, w socrealistycznym budynku przy ulicy Żurawiej, otwarto bistro Zorza, z wnętrzami utrzymanymi w stylu art déco.
Od czerwca 2016, w modernistycznej Białej Willi Łepkowskich z ogrodem, na Saskiej Kępie, działała restauracja Biała – Zjedz i wypij, oparta o współczesną kuchnię polską. Na miejscu, do kwietnia 2020, odbywały się wystawy artystyczne i działały galerie wzornictwa.
W latach 2012–2014 przy Muzeum Sztuki Nowoczesnej w Warszawie funkcjonowała kawiarnia Moderna. Latem 2015 Grupa Warszawa otworzyła szósty lokal, kameralny, nieoznaczony żadnym szyldem koktajl bar Weles.  W kwietniu 2016 otwarto azjatycką restaurację z ogrodem Fokim, która w latach 2018–2019 działała jako klub Granda!, z muzyką na żywo i karaoke.
Obok prowadzenia restauracji Grupa Warszawa prowadzi Fundację Więcej Sztuki, natomiast od 2017 roku przestrzeń konferencyjną Szarotka, w odrestaurowanym budynku na terenie Fortu Mokotów, oraz baru Ruszt, otwartego w sierpniu 2017.
Spółka zajmuje się także doradztwem marketingowym oraz realizowaniem gastronomicznych projektów komercyjnych (we współpracy z Philip Morris International czy IKEA). W lipcu 2013 dla firmy Mercedes-Benz Grupa Warszawa otworzyła sezonowy pawilon kulturalny Stacja Mercedes, który działał w latach 2013, 2014 i 2015.
Posiłek dla Seniora.
Od stycznia 2020 Grupa Warszawa prowadziła program tanich obiadów dla studentów i seniorów. Od kwietnia 2020, w związku z wybuchem pandemii COVID-19, program przekształcono w akcję Posiłek dla Seniora, w której za pieniądze zebrane w internecie obsługa Syreniego Śpiewu gotuje i dostarcza obiady starszym osobom.
Produkcja filmowa.
Twórcy Grupy Warszawa wraz z producentką Agnieszką Kurzydło założyli dom produkcyjny Mental Disorder 4, realizujący filmy fabularne. W studiu powstały dotychczas między innymi:
Nagrody i wyróżnienia.
Klubokawiarnia Warszawa Powiśle zdobyła tytuł „Otwarcia Roku” w rankingu stacji TVN Warszawa, i nagrodę Nocne Marki w kategorii „Miejsce Roku 2009” magazynu "Aktivist".
Restauracja Syreni Śpiew zdobyła nagrodę magazynu "Warsaw Insider" za rok 2012, w kategorii „Best New Bar”. Syreni Śpiew otrzymał tytuł Klub Roku w plebiscycie „Warszawiaki 2015”.
Twórcy Grupy Warszawa zostali wyróżnieni przez czytelników magazynu "Design Alive" nagrodą za 2016 rok, w kategorii Strateg.
Projekt pawilonu Stacja Mercedes został nagrodzony w konkursach Golden Arrow, Złote Spinacze, oraz był nominowany do European Excellence Awards.
Lokal Weles zdobył nagrodę Best Cocktail Bar w konkursie magazynu "Warsaw Insider".

</doc>
<doc id="4709908" url="https://pl.wikipedia.org/wiki?curid=4709908" title="Paweł Morcinek">
Paweł Morcinek

Paweł Morcinek (ur. w 1851 r. – zm. 25 lutego 1934 r. w Cieszynie) – polski ichtiolog, hodowca ryb i specjalista w zakresie gospodarki stawowej.
Pochodził ze Śląska Cieszyńskiego. Mieszkał w Skoczowie. W latach 1871–1879 praktykował u słynnego austriackiego hodowcy Thomasa Dubischa (1813–1888), a później z powodzeniem kontynuował jego nowoczesne metody hodowlane. Popularyzował zakładanie stawów rybnych oraz hodowlę ryb jako ważnego – i wówczas stosunkowo niskokosztowego – elementu gospodarki wiejskiej. Przez dłuższy czas sprawował nadzór nad hodowlą ryb w gospodarstwach Komory Cieszyńskiej. Przez pięć lat bezpłatnie wykładał rybactwo w Śląskiej Krajowej Szkole Rolniczej w Kocobędzu. Unowocześnił i rozbudował wiele gospodarstw karpiowych, między innymi w miejscowościach Garbów, Ryki i Kock w ówczesnym województwie lubelskim. Założył szereg gospodarstw rybackich w Austrii, Niemczech i Rosji.
Był członkiem honorowym Krajowego Towarzystwa Rybackiego w Krakowie. Za swą działalność otrzymał szereg medali i wyróżnień w kilku krajach Europy.
Niewiele publikował, m.in. w 1894 roku na łamach „Gwiazdki Cieszyńskiej” wydrukowano jego odczyt pt. „Upadek rzecznego rybołówstwa na Śląsku i przyczyny tegoż upadku”. Pisał w nim m.in., że największym niebezpieczeństwem dla ryb i innych organizmów wodnych są chemikalia z fabryk oraz wapno z garbarni, a na Śląsku również wody z kopalń, zanieczyszczone mułem węglowym. Wskazywał również, że większość z tych odpadów można z zyskiem zagospodarować. Poddawał analizie trasy migracji wędrownych gatunków ryb i stwierdził wpływ zanieczyszczeń wód na trasy tych wędrówek. Nawoływał do humanitarnego odnoszenia się do ryb i jako jeden z pierwszych potępiał ich okrutne traktowanie podczas odłowu, transportu i przygotowania do spożycia.

</doc>
<doc id="4709910" url="https://pl.wikipedia.org/wiki?curid=4709910" title="Piotr Bernatowicz">
Piotr Bernatowicz

Piotr Bernatowicz (ur. 1973) – polski historyk sztuki, krytyk sztuki, kurator, nauczyciel akademicki i menadżer kultury. Dyrektor Centrum Sztuki Współczesnej Zamek Ujazdowski w Warszawie.
Życiorys.
Absolwent historii sztuki na Uniwersytecie im. Adama Mickiewicza w Poznaniu. Przez wiele lat pracował na tej uczelni jako adiunkt, a w 2003 uzyskał stopień doktora nauk humanistycznych, na podstawie pracy "Recepcja Pabla Picassa w krajach Europy Środkowo-Wschodniej w latach 1945-1970."
W latach 2004–2005 był kuratorem autorskiego cyklu wystawienniczego „Zmiana warty” w Galerii Starego Browaru w Poznaniu. W latach 2006–2013 był redaktorem naczelnym czasopisma o sztuce „Arteon”. W latach 2014–2017 był dyrektorem Galerii Miejskiej Arsenał w Poznaniu. Współpracował następnie z TVP3 Poznań oraz Radiem Poznań, w którym w latach 2018–2019 pełnił funkcję prezesa zarządu. 
Jest kuratorem wystaw artystów polskich i zagranicznych. Organizował prezentacje m.in. takich artystów, jak Jarosław Kozakiewicz, Rafał Jakubowicz, Kamil Kuskowski, Katarzyna Krakowiak, Jakub Jasiukiewicz, Marek Glinkowski, Ludwika Ogorzelec, John Cake i Darren Neave (The Little Artists). Współprowadził projekt „Figuranci” prezentujący młodych polskich malarzy (m.in. Marcin Maciejowski, Adam Adach, Grzegorz Sztwiertnia, Jacek Dłużewski). 
Brał udział w licznych konferencjach i sympozjach naukowych, m.in. na Oxford Brookes University, Ghent University w Belgii, Ben-Gurion University of the Negev w Izraelu, Shanghai University w Chinach, Musée National Picasso w Paryżu. Opublikował wiele tekstów naukowych w prasie polskiej i zagranicznej, a także liczne teksty w katalogach wystaw.
Od 1 stycznia 2020 jest dyrektorem Centrum Sztuki Współczesnej Zamek Ujazdowski w Warszawie, powołanym przez Ministra Kultury i Dziedzictwa Narodowego Piotra Glińskiego.
Nagrody i wyróżnienia.
W październiku 2017 otrzymał Nagrodę im. Jacka Maziarskiego. W 2018 został wyróżniony Doroczną Nagrodą Ministra Kultury i Dziedzictwa Narodowego w kategorii Sztuki wizualne.

</doc>
<doc id="4709912" url="https://pl.wikipedia.org/wiki?curid=4709912" title="Blastomyces dermatitidis">
Blastomyces dermatitidis



</doc>
<doc id="4709913" url="https://pl.wikipedia.org/wiki?curid=4709913" title="Guilherme Kachel">
Guilherme Kachel

Guilherme Fiori Kachel (ur. 20 maja 1991 w Kurytybie) – brazylijski siatkarz, grający na pozycji libero. Od sezonu 2019/2020 występuje w drużynie América Vôlei.
Sukcesy klubowe.
Mistrzostwo Brazylii:
Klubowe Mistrzostwa Ameryki Południowej:
Klubowe Mistrzostwa Świata:
Puchar Brazylii:
Mistrzostwo Portugalii:
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Ameryki Południowej Juniorów:
Mistrzostwa Świata U-23:

</doc>
<doc id="4709915" url="https://pl.wikipedia.org/wiki?curid=4709915" title="Gregor Rosenbauer">
Gregor Rosenbauer

Gregor Rosenbauer (ur. 18 grudnia 1890 w Limburg an der Lahn, zm. 27 czerwca 1966 w Tutzing) – niemiecki architekt, grafik, wykładowca, członek Deutscher Werkbund. Jako kierownik studia architektonicznego wspólnie z Peterem Behrensem otrzymał stanowisko wykładowcy na Wydziale Architektury w Akademii Sztuk Pięknych w Wiedniu, a następnie na wniosek Hermanna Muthesiusa objął kierownictwo w Szczecińskiej Szkoły Rzemiosła Artystycznego (Kunstgewerbeschule Stettin). Wprowadził tam program nauczania zgodny z naczelnymi doktrynami Werkbundu, a uczelnię nazwano „Werkschule für gestaltende Arbeit“. Założyciel grupy artystycznej Das Neue Pommern.
Życiorys.
Ojciec Gregora Rosenbauera był mistrzem ciesielskim i producentem mebli w Limburgii. Rosenbauer przez dwa semestry studiował na Politechnice w Darmstadt, w latach 1907–1908 publikował rysunki w czasopiśmie Der Innenausbau. W latach 1909–1911 uczył się w Kunstgewerbeschule we Frankfurcie nad Menem pod kierunkiem architekta Ferdinanda Luthmera. W latach 1911–1912 pracował na stanowisku architekta pod kierownictwem Hansa Rossa, architekta BDA w Neumünster-Kiel, od 1913 przez rok pracował pod kierunkiem Henry'ego Grella, architekta BDA w Hamburgu. W 1912 Rosenbauer został laureatem konkursu Stowarzyszenia Werdandi, jego projekty domów były prezentowane na Międzynarodowej Wystawie Budownictwa w 1913 w Lipsku. Podczas pierwszej wojny światowej walczył w stopniu porucznika.
W latach 1919–1923 Rosenbauer był kierownikiem studia w Peter Behrens w Neubabelsberg i szefem biur budowlanych w Wiedniu, Monachium i Oberhausen. Odpowiadał za projekt Othmarschen Deutsche Werft w Hamburgu, projekt budynku administracji technicznej Hoechst AG we Frankfurcie nad Menem, konstrukcję budynku administracji Huty Rombacher w Oberhausen i budowy obiektów na targach budownictwa w Monachium.
W 1922 Gregor Rosenbauer został asystentem Petera Behrensa na Akademii Sztuk Pięknych w Wiedniu, gdzie w latach 1922-1923 zajmował stanowisko wykładowcy.
W 1923 zgodnie z sugestią Hermanna Muthesiusa został powołany na stanowisko dyrektora i jednocześnie kierownika działu architektury w Szczecińskiej Szkoły Rzemiosła Artystycznego (Kunstgewerbeschule Stettin). Muthesius podniósł rangę szkoły tworząc kierunek projektowania wnętrz i powołując architekta na stanowisko dyrektora. Podobne plany miał dyrektor Muzeum Miasta Szczecina Walter Riezler, który chciał ożywić rzemiosło tworząc pełnoprawną gałąź sztuki. Do 1925 równocześnie kierował pracownią Petera Behrensa w Neubabelsberg.
Rosenbauer zatrudnił nowych wykładowców, w tym Kurta Schwerdtfegera i Else Mögelin, a w 1930 przeniósł szkołę do nowego budynku. Szkoła została zaprojektowana przez Rosenbauera i szczecińskiego planistę Karla Weishaupta, nowy budynek był kamieniem milowym w jej rozwoju. Do grona wykładowców dołączyli Vincent Weber i Johannes Itten. W 1930 roku był współzałożycielem grupy artystycznej Das Neue Pommern.
1 kwietnia 1934 Rosenbauer został zmuszony do przejścia na emeryturę jako dyrektor szkoły fabrycznej. Do II wojny światowej był w stanie zrealizować tylko kilka projektów jako niezależny architekt. W latach 1939–1943 pełnił służbę wojskową w Stargardzie, podczas nalotów alianckich zniszczone zostało jego mieszkanie i studio w Szczecinie.
W 1943 opuścił Szczecin i powrócił do Limburg an der Lahn, następnie od 1952 mieszkał z rodziną w Nonnenhorn nad Jeziorem Bodeńskim. W 1961 zamieszkał w Tutzing nad jeziorem Starnberg. Po 1945 oprócz kilku projektów kościołów oraz projektu Międzynarodowej Wystawy Sztuki Chrześcijańskiej w Ravensburger poświęcił się sztuce, stworzył wiele rysunków i linorytów, często o tematyce krajobrazowej lub filozoficzno-religijnej.
Gregor Rosenbauer został pochowany na Nowym Cmentarzu w Tutzing, jego majątek w 2012 został przekazany przez rodzinę do Muzeum Architektury Politechniki w Monachium.

</doc>
<doc id="4709916" url="https://pl.wikipedia.org/wiki?curid=4709916" title="Paula Mohamed Mostafa Shafiq">
Paula Mohamed Mostafa Shafiq



</doc>
<doc id="4709920" url="https://pl.wikipedia.org/wiki?curid=4709920" title="Bolesław Polkowski">
Bolesław Polkowski

Bolesław Polkowski, pseud. Niedźwiadek (ur. 23 sierpnia 1900 w Homlu, zm. 24 maja 1989) – polski działacz harcerski, statystyk, nauczyciel akademicki.
Życiorys.
W 1918 służył w 12 Dywizjonie Artylerii kontrrewolucyjnej armii Aleksieja Brusiłowa. Wziął udział jako ochotnik w wojnie polsko-bolszewickiej w 201 Pułku Artylerii Polowej WP i w załodze pociągu pancernego „Kiliński”, m.in. w obronie Warszawy i bitwie o Grodno. W 1923 zdał maturę w prywatnym gimnazjum Kazimierza Kulwiecia. W 1928 ukończył specjalizację z ekonomii gospodarki i handlu na Wyższej Szkole Handlowej w Warszawie. Do 1930 pracował tam jako asystent. W 1931 uzyskał stopień naukowy doktora. Od 1930 do 1933 pracował w Głównym Urzędzie Statystycznym. W latach 1933–1939 kierował Biurem Statystycznym w Komisariacie Rządu w Gdyni oraz Miejskim Biurem Statystycznego w Gdyni, które sam zorganizował. Kierował opracowaniem pierwszych miejskich roczników statystycznych. Redagował także kwartalnik ekonomiczny "Uprawa morza", publikował w piśmie "Krajoznawca". Od 1934 do 1939 był prezesem Oddziału Morskiego Polskiego Towarzystwa Krajoznawczego. W latach 1935–1939 wykładał geografię gospodarczą świata w Państwowej Szkole Morskiej w Gdyni.
We wrześniu 1939 dowodził kompanią karabinów maszynowych I Gdyńskiego Batalionu Morskiej Brygady Obrony Narodowej w stopniu porucznika. 10 września 1939 w walkach pod Koleczkowem został ranny i dostał się do niewoli niemieckiej. Przebywał w oflagach w Koeningstein i Murnau. W Murnau wykładał ekonomię na tajnym „Uniwersytecie Jenieckim” i Gimnazjum Handlowym. Od 1945 do 1948 pracował w Polskiej Misji Morskiej w Londynie. W lipcu 1948 objął stanowisko naczelnika Wydziału Ekonomicznego Gdańskiego Urzędu Morskiego oraz Katedrę Statystyki Wyższej Szkoły Handlu Morskiego w Sopocie. Po zwolnieniu z obydwu instytucji, w latach 1951–1956 pracował jako urzędnik w Centrali Eksportu Drewna „Paged” w Gdyni. Od 1956 był docentem w Instytucie Morskim w Gdańsku. Zajmował się tam pracą nad „Morskim Rocznikiem Statystycznym” oraz „Zeszytami Statystycznymi Instytutu Morskiego w Gdańsku”. W 1958 został sekretarzem Towarzystwa Przyjaciół Muzeum Morskiego w Gdańsku. W 1968 zainicjował Archiwum Polskich Ludzi Morza. Odszedł na emeryturę w 1972.
Pochowany na Cmentarzu Witomińskim w Gdyni (kwatera 50-14-1).
Działalność w harcerstwie.
Wstąpił do harcerstwa w Klińcu koło Czernichowa na Ukrainie w lipcu 1917. W założonej przez ks. Ignacego Skorupkę Drużynie Harcerskiej im. Tadeusza Kościuszki był zastępowym. W 1918 pełnił obowiązki drużynowego I Homelskiej Drużyny Harcerzy im. księcia Józefa Poniatowskiego. W 1920 był zastępca hufcowego w Wadowiczach, w 1921 – członkiem komendy Krakowskiej Chorągwi Harcerzy. od 1922 do 1925 był drużynowym 20 Warszawskiej Żeglarskiej Drużyny Harcerzy im. Andrzeja Małkowskiego. Używał w niej pseudonimu "Niedźwiadek". Od 1923 do 1924 pracował jako instruktor objazdowy z ramienia Wydziału Ogólnego Głównej Kwatery Harcerzy (GKH). W 1925 otrzymał stopień harcmistrza (od 1922 był podharcmistrzem). Od 1931 do 1933 pełnił obowiązki wizytatora GKH dla Chorągwi Wileńskiej. Kierował Referatem Organizacyjnym komendy Warszawskiej Chorągwi Harcerzy (1926) oraz Wydziałem Organizacyjnym Mazowieckiej Chorągwi Harcerzy (1931-1933).
Od 1934 do 1936 był komendantem Hufca Harcerzy w Gdyni, od 1937 – zastępcą komendanta centralnego Harcerskiego Ośrodka Morskiego. Uczestniczył w Jamboree w Gödöllő w 1934 i w Vogelenzang w 1937. Po II wojnie światowej powrócił do działalności z ZHP w 1956. W 1967 został zastępcą hufcowego Hufca Harcerzy w Gdyni. W latach 1959–1964 był przewodniczącym Komisji Dyscyplinarnej Chorągwi Gdańskiej.
Rodzina.
Jego ojciec Mieczysław (1867-1956) był oficerem wojsk rosyjskich. Organizował polskie harcerstwo w Homlu w latach 1915–1916. Był komendantem Hufca Męskiego w Wadowicach (1920-1921). siostra Maria Antonina, zam. Marcinkowska (1907-1996) była harcmistrzynią i komendantką V Hufca Żeńskiego w Warszawie (1929-1931). W 1935 poślubił Zofię z domu Anyż (1905-1989), również harcmistrzynię, komendantkę hufca w Gdyni w latach 1936–1939 i 1957–1958 oraz Morskiej Chorągwi Harcerek (1946-1948).
Upamiętnienie.
26 sierpnia 2009 imię Polkowskiego otrzymała ulica w Gdyni w dzielnicy Chwarzno-Wiczlino. 12 października 2017 na ścianie domu przy alei Marszałka Józefa Piłsudskiego 50 w Gdyni została odsłonięta tablica pamiątkowa ku czci Zofii i Bolesława Polkowskich.

</doc>
<doc id="4709921" url="https://pl.wikipedia.org/wiki?curid=4709921" title="Artywizm">
Artywizm

Artywizm (także artaktywizm) – aktywizm artystyczny, praktyki twórców sztuki współczesnej mające przynosić rezultaty w rzeczywistości społeczno-politycznej.
Etymologia.
Termin „artywizm” to będąca kalką z j. angielskiego zbitka wyrazowa, wskazująca na działalność na pograniczu sztuki i aktywizmu ("art" + "activism").
Geneza.
Brak konsensusu co do pochodzenia anglojęzycznego pojęcia "artivism". Z jednej strony przypisywane jest Ricardo Dominguezowi, amerykańskiemu artyście i profesorowi Uniwersytetu Kalifornijskiego w San Diego, bądź też wskazuje się, że powstało ono podczas spotkań między Zapatystami i amerykańskimi artystami meksykańskiego pochodzenia ("Chicano") w 1997 r. w East Los Angeles. Dopiero w ich konsekwencji Dominguez założył w roku 1998 haktywistyczno-performatywną grupę Electronic Disturbance Theater i spopularyzował to określenie. Inne źródło wskazuje na spontaniczne uformowanie tego typu praktyk na początku XXI w. w konsekwencji eksplozji komunikacyjnej i jej rozszerzenia poza technologię na przestrzenie miejskie. W tym ujęciu artywizm jest pochodną street artu i sytuacjonizmu, praktyk typowych dla wieku XX. Jeszcze inne źródło wskazuje na ukucie tego terminu w Stanach Zjednoczonych już w latach 60. XX w., jako neologizmu opisującego demonstracje przeciwko wojnie w Wietnamie, a także inne publiczne przejawy sprzeciwu wobec Zimnej wojny, rasizmu i seksizmu przełomu lat 60. i 70., których największa liczba przypadła na lata 80.
Charakterystyka.
Choć aktywizm artystyczny dyskutowany jest w dyskursie sztuki od lat 90., to nadal brak mu jednoznacznej definicji. Bywa zamiennie określany terminami świadczącymi o przynależności do sfery artystycznej, takimi jak: sztuka zaangażowana ("Socially Engaged Art", "Committed Art"), sztuka wspólnoty ("Community Art"), sztuka dialogu ("Dialogic Art"), sztuka interwencji ("Interventionist Art"), sztuka partycypacyjna ("Participatory Art"), sztuka relacyjna ("Relational Art"), sztuka zbiorowości ("Collective Art"), sztuka kontekstualna ("Contextual Art"), artywizm ("Artivism") itp. Jednak, jak kontekście akcji One Billion Rising zauważa Izabela Kowalczyk, możliwa jest także innego rodzaju wymienność pojęć: artywizm w tym wypadku to także globalny performans czy flashmob, a zatem jest to zjawisko graniczne, przenoszące swój punkt ciężkości między porządkami sztuki i praktyk społeczno-kulturowych.
Artywizm jako praktyka postartystyczna.
Artywizm jest jedną z kluczowych praktyk sztuki współczesnej gdyż, jak na łamach „Czasu Kultury” podkreśla Lucyna Marzec, artywistyczne projekty świadczą o nierozerwalnym związku sztuki i życia codziennego, a zatem są faktyczną realizacją wywodzących się z dadaizmu postulatów powojennej neoawangardy, formułowanych m.in. przez twórców Fluxusu czy też przez Jerzego Ludwińskiego w jego słynnym eseju "Sztuka w epoce postartystycznej". Marzec określa artywizm jako „okołodemokratyczny” i sytuuje go w kontrze zarówno wobec systemów totalitarnych, jak i wobec mechanizmów późnego kapitalizmu: Artywizm jest zaangażowaniem wolontaryjnym i nieprzymusowym, przynosi minimalne profity ekonomiczne, nie wynosi twórców w hierarchii społecznej, a przede wszystkim nie wiąże się z odrzuceniem jakiejkolwiek ścieżki twórczej na rzecz uzgodnionego odgórnie stylu/metody, którą legitymizuje i nadzoruje władza. Dlatego artywizm ma potencjał krytyczny, wywrotowy i angażujący, a jego formalne jakości są pojemne. Ma też stałe punkty odniesienia: żyjącą swoim rytmem sztukę niezaangażowaną oraz bieżące warunki ekonomiczne/sytuację polityczną/relacje społeczne. Podobną obserwację czyni Marek Staszyc w recenzji wystawy "global aCtIVISm" w Zentrum für Kunst und Medientechnologie (ZKM) w Karlsruhe, piszący o artywizmie jako „nareszcie urzeczywistnionym śnie awangardy sprzed stu lat o zniesieniu granicy między sztuką a życiem”:Choć może to raczej Rzeczywistość zbliżyła się do Sztuki. Rzeczywistość pozbawiona stabilnych punktów referencyjnych nagle zaczęła przemawiać językiem artystycznego zdarzenia i eksperymentu, kreatywnego głosu chęci oporu i zmiany – bez ideologicznych ram, oparcia instytucji państwa, tradycji, ekonomii. Bez hierarchii.Sławomir Marzec utożsamił artywizm i postsztukę, krytycznie oceniając ich obecność w galeriach i na rynku sztuki, gdyż bardziej stosowne byłoby jego zdaniem prezentowanie tego typu prac w „domach partii”. W innym miejscu krytyk pisze, że o ile przez pewien czas była w sztuce współczesnej moda na „bezpośredni i krytyczny społecznie artywizm”, który jako przejaw sztuki zaangażowanej miał zastąpić dotychczasowe tendencje i wartości („utracone powaby, tonie i seksapile sztuki”), to jednak uznał ten okres w 2017 r. za zamknięty i określił go mianem czasu „spartolonych rewolucji” i „daremnych apokalips”.
Skuteczność artywistycznych działań.
Ważną dla opisu aktywistycznej sztuki kategorią jest skuteczność, np. „w budowaniu relacji społecznych, edukowaniu, inicjowaniu dyskusji, czy wydobywaniu tego, co ignorowane w dyskursie publicznym”, jak wylicza Aneta Rostkowska. Jednak, jak zauważa dalej, z punktu widzenia sztuki praktyki aktywistyczne pozostają marginalne, gdyż wymogi aktywizmu i sztuki pozostają ze sobą w sprzeczności – z konieczności bycia komunikatywnymi ich twórcy muszą zrezygnować z takich cenionych wartości artystycznych, jak nowatorstwo, tajemniczość czy wyszukanie i stawiać na prostotę. „Artysta-aktywista nie będzie zatem zanadto eksperymentował w obszarze formy, bo odbywałoby się to za cenę politycznej skuteczności jego działań”, jak podsumowuje Rostkowska, wskazując na wieloelementowość i wielowymiarowość dzieła jako możliwe rozwiązania tego problemu.
Komentując działanie Justyny Orłowskiej z 2013 r., podczas którego artystka myła mopem z własnych włosów podłogę w „wyczyszczonej” kamienicy przy ul. Piaskowej w Poznaniu, Rafał Jakubowicz zauważa, że o ile było to działanie symboliczne, to uzyskało ono znaczący oddźwięk medialny. Jak przekonuje: „Dzięki nagłośnieniu akcji Justyny Orłowskiej mogliśmy wesprzeć walkę Wielkopolskiego Stowarzyszenia Lokatorów, i pokazać, że nie działa ono w osamotnieniu. To praktyczny efekt łączenia środowisk, a w efekcie – rozszerzanie pola walki”.
Lokalność i aktualność.
Jakubowicz określa artywizm za Ewą Mikiną jako: „estetykę krytyczną”, „zakłócenie artystyczne” czy „transglobalną aktywację, która pozostaje mocno osadzona w lokalnym kontekście” i dalej wyjaśnia: Strategia ta polega na poszukiwaniu szczelin w systemie, naruszaniu go i zakłócaniu. „Artywizm”, połączenie praktyk artystycznych z postawą aktywistyczną, chyba najtrafniej opisuje radykalne działania o charakterze krytyki społecznej, jakie możemy zaobserwować w polu sztuk wizualnych. Cechą charakteryzującą zorientowane społecznie postawy jest zwrot ku problemom i konfliktom lokalnych społeczności. W innym miejscu zwraca uwagę na postmodernistyczny charakter artywizmu oraz na przyjmowanie przez twórczynie i twórców aktywnej postawy obywatelskiej:Artysta-aktywista jest przede wszystkim obywatelem przejmującym odpowiedzialność za sferę publiczną. Perspektywa aktywistyczna, wynikająca z postawy krytycznej, jest nastawiona – w przeciwieństwie do projektów modernistycznych – na to, co dzieje się tu i teraz, na ingerencje we współczesność, analizę funkcjonowania aparatu władzy i mechanizmów społecznego dozoru. Jak pisała Ewa Mikina: „Mocne osadzenie w teraźniejszości odróżnia dzisiejszą sztukę aktywistyczną od projektów międzywojennych awangard. Jest jeszcze jedna różnica: awangardy przyjmowały arbitralne, normatywne projekty i dopiero w tak przygotowane ramy rzutowały lepszą przyszłość.” Czasy wizjonerów i budowniczych świata minęły już bezpowrotnie. Artyści-aktywiści szukają sposobu, by stawić czoła realnym zagrożeniom oraz poszerzyć wspólny obszar wolności.
Artywizm a instytucje sztuki.
Praktyki artywistyczne mogą mieścić się w konwencjonalnie rozumianym polu sztuki, np. we współpracy z muzeami czy w ramach wystaw w galeriach, bądź też wykraczać poza jej instytucje i uznane obiegi.
Poza głównym nurtem polskiej sztuki działa np. Damski Tandem Twórczy, od 2009 r. animujący, badający i archiwizujący twórczość polskich artystek nieheteronormatywnych oraz kulturę lesbijską. Jego twórczynie, prywatnie będące parą Agnieszka Małgowska i Monika Rak, nazywające się też „art/aktywistkami” lub „artystkami/aktywistkami”, zwracają uwagę na misyjny wymiar swojej twórczości-działalności:Agnieszka: [...] Żyjemy kulturą lesbijską, to nadaje sens naszym artystyczno-aktywistycznym osobowościom. Czasem jest emocjonalnie gorąco. Dużo pracy i stresu, a mało pieniędzy i czasu. Poza tym nie ma co się oszukiwać – offowa sztuka i artaktywizm to nie majówka.
Monika: Połączenie życia prywatnego i pracy to też artystyczny scenariusz biograficzny, skutek pasji życiowej. Tego się nie da oddzielić. Trzeba działać. To pewnego rodzaju nasza powinność wobec lesbijek, zatem i samych siebie.Ich działania mają oddolny i nieformalny charakter, a na założenie własnego stowarzyszenia zdecydowały się dopiero w 2017 r.
Artywizm a rynek sztuki.
Problematyczna może wydawać się relacja twórczości artywistycznej oraz mechanizmów rynku sztuki m.in. ze względu na konflikt między bezinteresownością działania a zyskiem ze sprzedaży prac. Jednym z rozwiązań jest świadoma komercjalizacja oraz podporządkowanie jej aspektowi ideowemu. Jak opisuje swoją strategię Diana Lelonek w kontekście pracy "Rokitnikowa hałda":Ostatnio na targach Szron pojawiłam się wraz z rokitnikiem. Każdy ze słoików z przetworami został sygnowany, a ich cena wzrosła trzykrotnie. Z produktu spożywczego przeobraziły się w pracę artystyczną. Jeśli występuję w takim kontekście, to właściwie czemu nie wykorzystać tego do własnych celów? Dochód i tak poszedł na dalsze rozwijanie projektu w regionie… Jednym z moich marzeń jest to, żeby znaleźć kawałek spalonej plastiko-lawy powstałej po pożarze wysypiska śmieci w Polsce. Ostatnio jest ich całkiem sporo, bo Polska stała się głównym odbiorcą odpadów z UE – przez dziurawe prawo śmieciowe właściciele wysypisk dorabiają się fortun i jednocześnie trują nas toksynami, które wydzielają się w czasie pożaru. Tak więc wyciągam sobie taki kawałek lawy z wysypiska i sprzedaję potem na przykład do Belgii, z której wcześniej te śmieci do nas przyleciały. Ale już jako rzeźbę do kolekcji. W tym obiekcie łączyłoby się całe skomplikowanie, uwikłanie świata sztuki w kapitalizm, jego paradoksy.
Rodzaje praktyk artywistycznych.
Wśród artywistycznych praktyk i strategii wyróżnić można: yarnbombing, tworzenie, oszpecanie lub przechwytywanie billboardów, murale, graffiti, plakaty i wlepki oraz inne techniki właściwe dla street artu, ale też performans, happening, flash mob, interwencje, haktywizm, ekotaż i inne działania subwersywne czy też organizowanie demonstracji, festiwali i tworzenie archiwów.
Artywizm na świecie.
W recenzji wystawy "global aCtIVISm" w Zentrum für Kunst und Medientechnologie (ZKM) w Karlsruhe, Marek Staszyc przytacza słowa jej kuratora, Petera Weibla, zdaniem którego "kultura protestów to pierwszy prawdziwie współczesny kierunek artystyczny, »artywizm«". Jak pisze dalej Staszyc, wystawa ta ujmowała "wszystkie ikoniczne obrazy demonstracji ostatnich lat": arabską wiosnę, ruch Occupy Wall Street w Nowym Jorku, akcje Pussy Riot czy też protesty w parku Gezi i na placu Taksim w Stambule, a obok dokumentów zdarzeń prezentując też "profesjonalne produkcje sztuki zaangażowanej", jak choćby prace rosyjskiej grupy Czto Diełat' czy brytyjczyka Marka Walingera. Recenzent odnosi się jednak krytycznie zarówno do mapującej zjawisko artywizmu wystawy: 
Wystawa w ZKM unika jednak krytycznej analizy znaczenia i kontekstu konkretnych wystąpień. Opowiada o zjawisku, o narodzinach „Artywisty” i jego nowej „sceny”, „artywistycznej” przestrzeni publicznej. To zresztą największa słabość tej wystawy. Jest chłodna, beznamiętna. Jest niczym więcej, jak tylko skrupulatną archiwizacją, zapośredniczoną zresztą przez media, rejestracją tego, co już się wydarzyło i było pełne emocjonalnego żaru, co było poszukiwaniem obywatelskiego życia tam, gdzie to życie zostało wyparte przez komercjalizację, nadzór, brak praw obywatelskich, hierarchie władzy, przemoc lub obojętność., jak i do wciągania społeczno-politycznego aktywizmu w sferę "artworldu""."
W 2019 jednym z wydarzeń towarzyszących Biennale w Wenecji była wystawa "Artivism: The Atrocity Prevention Pavilion", prezentująca artystyczne odpowiedzi na przemoc i zbrodnie przeciwko ludzkości na tle narodowościowym bądź etnicznym, w której udział wzięli twórcy z sześciu dotkniętych tym problemem obszarów: Argentyny, Bośni i Hercegowiny, Kanady, Indonezji, Kurdystanu i Afryki Południowej.
Artywizm w Polsce.
Jednym z wczesnych przejawów artywizmu w Polsce mogą być działania istniejącej od 1999 r. Galerii Rusz, współtworzonej przez Joannę Górską, Rafała Góralskiego i Wojciecha „Kiwi” Jaruszewskiego (do 2004 r.), której twórcy działają przede wszystkim w przestrzeni publicznej na rozmaitych nośnikach informacyjno-reklamowych (bilbordach, citylightach czy ekranach LED). Ich stałym miejscem działania jest billboard przy Szosie Chełmińskiej 37 w Toruniu. Ewa Gorządek określiła działalność grupy jako wpisujące się w eksperyment społeczny na pograniczu sztuki, sfery publicznej i komunikacji wizualnej. Artyści transferują sztukę w codzienność, tam gdzie może ona zaistnieć także dla tych, którzy nie odwiedzają galerii i sal wystawowych. Hołdują idei prezentowania sztuki społecznie wrażliwej, zaangażowanej w rzeczywistość, dotyczącej istotnych problemów życia codziennego.Od 2004 r. działała również w Toruniu Galeria dla..., w której prezentowane były prace m.in. młodych polskich twórców działających na pograniczu sztuki i aktywizmu społecznego. Jej twórczyni, Monika Weychert-Waluszko, swoją własną praktykę wystawienniczą określiła zresztą jako bliski aktywizmowi „kuratoring naiwny”:Kuratorzy naiwni nie są aktywistami, ale przejawiają pewien aspekt społecznej aktywności. Nie należą do organizacji, nie wychodzą na ulicę. Definiują jednak potrzeby i problemy własnego środowiska i dla tego środowiska pracują. Czyli akcent położony jest na relację pomiędzy wystawą i jej publicznością oraz budowaniem komunikacji na tej linii poprzez edukację. To bardzo skromne działanie na pograniczu wystawiennictwa i pracy środowiskowej opartej na próbie „życia” z publicznością.
Z pojęciem artywizmu identyfikuje się Rafał Jakubowicz – to kluczowa strategia twórcza w prowadzonej przez niego od 2012 r. Pracowni Sztuki w Przestrzeni Społecznej na Uniwersytecie Artystycznym w Poznaniu. Artysta uważa, że w polskim kształceniu artystycznym dominują praktyki warsztatowe oraz przygotowujące studentów do funkcjonowania w realiach rynkowych, które „nastawione są na eksplorowanie wnętrza artysty i tworzenie postminimalistycznych, narracyjnych obiektów, jakie można zobaczyć we wszystkich ważnych galeriach komercyjnych Berlina czy Londynu”, a brak lewicowego punktu widzenia. W związku z tym: Pracownia Sztuka w Przestrzeni Społecznej jest ramą dla projektów studenckich, na które nie ma miejsca w pozostałych pracowniach [...]. Wychodzę [...] z założenia, że coś takiego jak autonomia sztuki nie istnieje. Sztuka może być narzędziem krytyki społecznej. Określenie „artysta” wydaje się zatem niewystarczające. W moim odczuciu ta formuła się wyczerpuje, obecnie jest trudna do utrzymania. O wiele bardziej użyteczne jest określenie „aktywista”.
Jeśli miałbym się jednak zdeklarować – skłaniałbym się ku działaniom na granicy sztuki i aktywizmu, a zatem, raz jeszcze, ku „artywizmowi”. Interesują mnie głównie kwestie socjalne oraz ekonomiczne. Jakubowicz podkreśla lokalny wymiar tego typu działań: „Jeśli zatem rzeczywiście chcemy dotknąć konkretnego problemu, musimy skupić się na lokalności”. W związku z tym jego pracownia współpracuje z poznańskim środowiskiem kultury niezależnej:Ważnym dla nas miejscem jest też prowadzony przez środowisko Rozbratu Anarchistyczny Klub/Księgarnia Zemsta, który jest nieformalnym zapleczem pracowni. [...] Czujemy się tu „u siebie”, chyba już nawet trochę jak współgospodarze tego miejsca. Staramy się wykorzystać jego przestrzeń oraz potencjał związanego z nim środowiska. [...] Korzystamy z możliwości, jakie stwarza imponująca dynamika poznańskiego ruchu. Szczególnie cenne wydaje mi się to, że można tu konfrontować sztukę z dyskusjami wykraczającymi poza jej obszar, co jest istotne dla obu stron.Z Pracownią związane były m.in.: Julia Popławska, Michalina Mistrzak i Anna Raczynski.
Inne osoby uprawiające sztukę zaangażowaną społecznie i politycznie to m.in. Jana Shostak, kolektyw Żubrzyce Mówimy NIE czy Karolina Breguła.
Izabela Kowalczyk zwraca uwagę na znaczenie „twórczości włączającej się w walkę o prawa zwierząt” oraz artywizmu feministycznego. Sztukę zaangażowaną ekologicznie czy też prozwierzęcy artywizm uprawiają w Polsce m.in. Tatiana Czekalska i Leszek Golec, Cecylia Malik czy Diana Lelonek. Lelonek zauważa:Dziś trudno już zachować obojętność wobec narastających zagrożeń. Związana jestem główne z ruchami ekologicznymi, i widzę, że włącza się w nie coraz więcej artystów. Przy okazji protestów, takich jak na przykład Strajk dla Ziemi, tworzą się sekcje artywistyczne. Pojawiają się tam osoby z różnych środowisk, niekoniecznie związane ze światem sztuki. Tak zrealizowaliśmy już warsztaty z robienia transparentów, pisania protest songów czy filmiki do social media. To bardzo otwierające. W działaniach kolektywnych wytwarza się też zupełnie inna energia niż przy pracy nad indywidualnym projektem – kwestie autorstwa schodzą na drugi plan, najważniejsza jest walka o realizację celu. Co więcej, narzędzia, którymi posługują się artyści, są w tej walce bardzo skuteczne.Artystyczny aktywizm feministyczny to domena m.in. grupy Black Venus Project, Katarzyny Lewandowskiej, Kolektywu 100 Flag czy Zuzanny Janin.
Działania na pograniczu sztuki i aktywizmu LGBTQ+ realizują w Polsce m.in. Aleka Polis, Karol Radziszewski czy Liliana Piskorska. Poza instytucjami sztuki działają Agnieszka Małgowska i Monika Rak (Damski Tandem Twórczy) w latach 2012–2014 organizowały O’LESS Festiwal, a od roku 2016 współtworzą projekt archiwistyczny "A Kultura LGBTQ+ nie poczeka!". W tym samym obszarze od 2015 r. działa Queer Archives Institute, czyli zainicjowane przez Karola Radziszewskiego przedsięwzięcie artystyczno-archiwistyczne, dokumentujące aktywność środowisk queer w Europie Środkowo-Wschodniej. Małgowska i Rak podkreślają jednak, że ich artystyczno-aktywistyczne działania służą wzmacnianiu widoczności kultury lesbijskiej w ruchu LGBT, „w znacznej części marginalizowanej w tęczowej społeczności”. W związku z tym Damski Tandem Twórczy „Stawia na les*kulturę jako formę ekspresji, cieniowanego dialogu wewnątrz społeczności LGBTQ+ i rozmowę z heteronormatywnym światem”, a także „postrzegany jest jako radykalny, separatystyczny lesbijski* głos w tęczowej społeczności”.

</doc>
<doc id="4709922" url="https://pl.wikipedia.org/wiki?curid=4709922" title="Gasometr">
Gasometr



</doc>
<doc id="4709924" url="https://pl.wikipedia.org/wiki?curid=4709924" title="Tadeusz Wysocki (ujednoznacznienie)">
Tadeusz Wysocki (ujednoznacznienie)



</doc>
<doc id="4709925" url="https://pl.wikipedia.org/wiki?curid=4709925" title="Daniel Luliński">
Daniel Luliński

Daniel Tadeusz Luliński (ur. 6 stycznia 1931 w Rypinie) – polski dziennikarz i publicysta, od lat 90. zajmuje się tłumaczeniami z jęz. niemieckiego.
Życiorys.
Absolwent Wydziału Filozoficzno-Społecznego Uniwersytetu Warszawskiego (1953). Następnie dziennikarz działu zagranicznego „Trybuny Ludu” (1953-1990), korespondent w Berlinie (1958–1962), Pekinie (1963-1967) i Bonn (1972–1976, 1986-1990). 
Członek Stowarzyszenia Dziennikarzy Polskich (1955-1982) i Stowarzyszenia Dziennikarzy PRL (od 1982). Członek OM TUR (1946-1948), ZMP (1948-1956), PZPR (1958-1989). Od 1979 do 1981 był członkiem egzekutywy POP PZPR przy redakcji „Trybuny Ludu”.
Odznaczony Krzyżem Oficerskim Orderu Odrodzenia Polski i Orderem Zasługi NRD. 
Jego nazwisko znalazło się na tzw. "Liście Kisiela". 

</doc>
<doc id="4709929" url="https://pl.wikipedia.org/wiki?curid=4709929" title="Jakub Ozimek">
Jakub Ozimek

Jakub Ozimek (ur. 19 września 1997) – polski judoka.
Zawodnik klubów: UKJ Arcus Warszawa (2010-2011), KS AZS-AWF Warszawa (od 2012). Trzykrotny złoty medalista zawodów pucharu Europy juniorów (Kowno 2015, Lignano 2016, Lignano 2017) oraz pięciokrotny brązowy medalista (Wrocław 2015, Praga 2015, Gdynia 2016, Gdynia 2017, Berlin 2017). Dwukrotny brązowy medalista mistrzostw Polski seniorów (2016, 2017) w kategorii do 90 kg. Ponadto m.in. dwukrotny mistrz Polski juniorów (2016, 2017). Dwukrotny uczestnik mistrzostw Europy juniorów (2015, 2016 - 5 miejsce).

</doc>
<doc id="4709930" url="https://pl.wikipedia.org/wiki?curid=4709930" title="Islandia na Mistrzostwach Europy w Lekkoatletyce 2016">
Islandia na Mistrzostwach Europy w Lekkoatletyce 2016

Islandia na Mistrzostwach Europy w Lekkoatletyce 2016 – reprezentacja Islandii podczas Mistrzostw Europy w Amsterdamie liczyła 5 zawodników (1 mężczyznę i 4 kobiety).

</doc>
<doc id="4709933" url="https://pl.wikipedia.org/wiki?curid=4709933" title="Marek Gasztecki">
Marek Gasztecki

Marek M. Gasztecki – polski śpiewak operowy, bas .
Kariera.
Swoją muzyczną edukację rozpoczął w Poznańskiej Szkole Chóralnej i Poznańskim Chórze Chłopięcym Jerzego Kurczewskiego.
Kończąc naukę na Wydziale Wokalnym Akademii Muzycznej w Poznaniu w klasie prof. Henryka Łukaszka, zadebiutował w poznańskim Teatrze Wielkim w premierze „Snu nocy letniej” Benjamina Brittena.
Po międzynarodowym konkursie wokalnym w Tuluzie, już jako laureat, nawiązał współpracę z teatrami operowymi Niemiec – Norymberga, Darmstadt, Bonn. W uznaniu za kreacje wokalne i sceniczne (Leporello w „Don Giovannim” W.A. Mozarta, Daland w „Latającym Holendrze” R.Wagnera, Kardynał Brogni w „Żydówce” Halevy’ego) wydawane w Zurychu czasopismo „” wyróżniło śpiewaka tytułem „Artysta Roku 1994”.
W roku następnym debiutował Gasztecki w mediolańskiej „La Scali” w dyrygowanym przez Riccardo Mutiego „Czarodziejskim Flecie” W.A. Mozarta, a debiut ten przyniósł kolejne propozycje występów w Teatro alla Scala („Salome” R. Straussa – Myung-Whun Chung, H. Berlioza „” – Sir Colin Davis) i umożliwił współpracę m.in. z takimi artystami, jak: Leonie Rysanek, Edita Gruberová, Grace Bumbry, Thomas Hampson, , Cheryl Studer, , Barbara Bonney, Anna Nietriebko, Jonas Kaufmann, Natalie Dessay, , Peter Schreier, Piotr Beczała; reżyserami: Peter Stein, , , Johannes Schaaf, , Mariusz Treliński.
Obok „La Scali” Marek M. Gasztecki gościł na deskach scen operowych i koncertowych takich, jak sceny w Amsterdamie, Berlinie, Brukseli, „Teatro Colon” w Buenos Aires, Frankfurcie, Hamburgu, Jerozolimie, Madrycie, Nicei, Pekinie, Rzymie, Stuttgarcie, Sevilii, Tel Awiwie, Tokio i Wiedniu. W Paryżu śpiewał pod batutą Christopha von Dohnányiego, w Zurychu – Nikolausa Harnoncourta, w Salzburgu i Hamburgu – Kenta Nagano, w Brukseli – , we Florencji pod dyrekcją i , w Edinburghu i Lyonie – Kirilla Petrenki, w Amsterdamie – Jaapa van Zwedena. Gaszteckiego łączyła również współpraca artystyczna z polskimi dyrygentami – Agnieszką Duczmal, Jerzym Maksymiukiem i Grzegorzem Nowakiem.
Repertuar muzyki XX i XXI wieku wykonywany przez Marka M.Gaszteckiego skupiał się wokół twórczości następujących kompozytorów: Schönberg, Berg, Bartók, , Szostakowicz, Prokofiew, Penderecki, Hosokawa, .
Japoński kompozytor Toshio Hosokawa w 1999 roku powierzył Gaszteckiemu tytułową rolę króla Leara swojej opery „” (przedstawienia: Tokyo, Shizuoka – „2 Theater Olympics”; wznowienie: Hiroszima). W roku 2016 T. Hosokawa zaprosił M. M. Gaszteckiego do współpracy w realizacji swojego kolejnego dzieła, opery „The Silent Sea”. Prapremiera odbyła się w , przedstawienie prowadził Kent Nagano, inscenizował Oriza Hirata.
Artysta współpracował z orkiestrami takimi, jak: Wiener Philharmoniker, Philharmonia London, , , , Israel Philharmonic Orchestra, Orchestra del Maggio Musicale Fiorentino, , , , , Koninklijk Concertgebouworkest, Gewandhausorchester Leipzig, , .
Sparafucile w Verdiowskim „Rigoletto” w operze w Wiedniu, jak i partia Geronte de Ravoir w produkcji „Manon Lescaut” G. Pucciniego, i Dr Kolenatý w „” L. Janáčka w Operze Narodowej w Warszawie, Fisherman w „The Silent Sea” w operze T. Hosokawy w w Hamburgu, Generał w „” S. Prokofiewa w i Operze w Bazylei, to ostatnie produkcje, w których wziął udział Marek M. Gasztecki.
Według stanu na początek 2020, dotychczasowy dorobek artystyczny solisty, to osiemdziesiąt partii operowych i czterdzieści pięć oratoryjno-kantatowych, około 2200 przedstawień.
Dyskografia.
Listę nagrań DVD i CD rozpoczyna opera „” G.F. Haendla, L. van Beethovena „Fidelio”, M. von Schillingsa „”, W.A. Mozarta „Czarodziejski Flet”, i „Don Giovanni, G. Verdiego „Don Carlos”, F. von Suppé’ego „Missa pro defunctis d-moll”, A. Berga „Wozzeck”, D. Szostakowicza „XIV Symfonia”, T. Hosokawy „” i „The Silent Sea”, „Mozart and Verdi Arias” (dyr. Grzegorz Nowak) podczas Festiwalu Music &amp; Amitié, R. Schumanna „” (Francois Killian – fortepian) oraz M. Karłowicza „Pieśni” (Ewa Kandulska – fortepian).

</doc>
<doc id="4709938" url="https://pl.wikipedia.org/wiki?curid=4709938" title="Ber z Bolechowa">
Ber z Bolechowa

Ber z Bolechowa, Ber Bolechower, Birkenthal (ur. 1723 w Bolechowie, zm. 1805 tamże) – żydowski kupiec i pisarz. Napisał pamiętnik, który opisywał życie żydów w Galicji, oraz dzieło "Diwre bina" (hebr. Słowa rozsądku), w którym sprzeciwiał się ruchom pseudomesjańskim w ramach judaizmu.
Życiorys.
Zajmował się sprowadzaniem wina z Węgier na sprzedaż szlachcie i klerowi. Główne składy wina miał we Lwowie i Bolechowie. Zawodu nauczył go ojciec Jehuda i początkowo współpracował ze swoim bratem Ariem Lejbą, który był również urzędnikiem rabinackim. Miał brata Zeewa Wolfa i siostrę Blimę. Ożenił się po raz pierwszy w wieku lat 16 z powodu presji rodziców. Później ożenił się z wdową Leą, którą opisywał jako swoją prawdziwą miłość i z którą miał dwóch synów: Jehoszuę i Józefa.
Otrzymał wykształcenie religijne, a także interesował się naukami świeckimi takimi jak historia i filozofia. Starał się je popularyzować w społeczeństwie żydowskim, ponieważ wierzył, że to uchroni Żydów przed nieuczciwym traktowaniem i pozwoli odpierać fałszywe zarzuty wobec judaizmu. W swoich dziełach odwołuje się m.in. do książek Giovanniego Botero, Humphreya Prideauxa i Hugona Grociusza. W pamiętniku wspomina swoją bogatą bibliotekę dzieł starożytnych autorów, którą zdołał uchronić przed spaleniem. Znał wiele języków m.in. hebrajski, jidysz, łacinę, niemiecki i polski, co pozwalało mu utrzymywać kontakty z zagranicznymi kupcami. Pisał we własnym dialekcie języka hebrajskiego, który opierał na języku Biblii hebrajskiej i Miszny. Z tego powodu we wstępie do "Pamiętników" Roman Marcinkowski nazywa go prekursorem haskali na ziemiach polskich. Gershon Hundert w swojej analizie wstępu do "Diwre bina" konfrontuje zaliczanie Birkenthala do maskilów, przytaczając jego konserwatywne poglądy na organizację wspólnot i rabinatu, a także brak szczególnego przywiązania do racjonalizmu.
Twórczość.
Główne źródło wiedzy o jego życiu to jego pamiętnik znaleziony w 1912 London School of Jewish Studies. Zachował się on w formie 6 fragmentów, które nie składają się w spójny tekst. Pierwszej edycji rękopisów i tłumaczenia na język angielski i jidysz dokonał Mark Wischnitzer w 1922. Przekład polski dokonany przez Romana Marcinkowskiego ukazał się w 1994. Manuskrypt jest zapisany staranną hebrajską kursywą bez wokalizacji i ze szczątkową interpunkcją.
W pamiętniku pisze o swoim życiu codziennym, o życiu społecznym Żydów mieszkających w Bolechowie i Lwowie, o życiu gospodarczym Polski i o spisie ludności żydowskiej odbywającym się w 1764. Spisywał go w latach 90 XVIII wieku. Przedstawia w nim siebie jako osobę cieszącą się szacunkiem wśród polskiego społeczeństwa, co zawdzięcza doskonałej znajomości języka polskiego. Z tego też powodu pojawia się często jako mediator w sporach między polską szlachtą i żydowskimi kupcami. Jego pamiętnik jest cennym źródłem historycznym, ponieważ rejestruje relację postronnego świadka ważnych wydarzeń z historii Rzeczypospolitej Obojga Narodów, wymienia w nim m.in. pogromy kozackie Chmielnickiego, konfederację barską, Sejm Wielki, sejm konwokacyjny i I rozbiór.
Jego drugie zachowane dzieło pod tytułem "Diwre bina" zostało znalezione w 1910 r. w Tarnopolu. Po I wojnie światowej zostało przewiezione do Jerozolimy i obecnie znajduje się w Bibliotece Narodowej Izraela. Według notatki na stronie tytułowej dzieło zostało skomponowane w roku 1800. Wypowiada się w nim przeciwko powstającym ruchom mesjańskim w ramach judaizmu. Wspomina spory, które toczył ze zwolennikami Jakuba Franka, a także porusza kwestie chasydyzmu, który utożsamia z fenomenem "baale szem" i krytykuje jego zwolenników za słabą znajomość kodyfikacji rabinicznych oraz popularyzację praktycznej kabały wśród niewykształconych żydów. Z tekstu dowiadujemy się również więcej o jego stosunku do chrześcijaństwa. Swoją wiedzę o chrześcijaństwie i część argumentów czerpie w dużej części z dzieła "Chizuk emuna" Izaaka ben Abrahama z Trok. Ber podchodzi do chrześcijaństwa z dozą szacunku, przywołując wspólne z judaizmem pisma, ale porównuje również tę religię do bałwochwalców, których kulty po czasie znikają i zostają zapomniane.

</doc>
<doc id="4709947" url="https://pl.wikipedia.org/wiki?curid=4709947" title="Miss Americana">
Miss Americana

Miss Americana (znany także jako Taylor Swift: Miss Americana) – amerykański film dokumentalny z 2020 roku w reżyserii Lany Wilson skupiający się na życiu i karierze muzycznej piosenkarki i autorki tekstów, Taylor Swift.
23 stycznia 2020 roku owa ekranizacja zadebiutowała podczas Sundance Film Festival, natomiast 31 stycznia została wydana poprzez serwis Netflix oraz ujrzała światło dzienne w wybranych kinach na terenie Stanów Zjednoczonych, a także w Londynie. Tuż po premierze, "Miss Americana" stał się najwyżej ocenianym filmem biograficznym produkcji platformy i autorstwa artysty muzycznego w historii portalu IMDb.
Fabuła.
Film przedstawia najważniejsze wydarzenia obecne w karierze i życiorysie Swift, w tym proces powstawania jej szóstego i siódmego albumu studyjnego, "Reputation" (2017) i "Lover" (2019), tamtejsze borykanie się z zaburzeniami odżywienia, jej proces o napastowanie seksualne, diagnozę raka u jej matki oraz decyzji piosenkarki o szczerych wypowiedziach politycznych.
Obsada.
Innymi osobami pojawiającymi się w materiałach archiwalnych są producent muzyczny Calvin Harris, piosenkarze Beyoncé, Harry Styles, Shakira i Lenny Kravitz, zespoły muzyczne Dixie Chicks i Earth, Wind &amp; Fire, modelki Karlie Kloss i Kim Kardashian, raper Kanye West, senator amerykański Marsha Blackburn, prezydent Stanów Zjednoczonych Donald Trump, aktorzy Taylor Lautner i Tom Hiddleston, drag queens Jade Jolie i Riley Knoxxx, osobowości telewizyjne Barbara Walters, Dan Harris, David Letterman, Erin Robinson, Graham Norton, Hoda Kotb, Jedediah Bila, Jenny Johnson, Jimmy Fallon, JuJu Chang, Nancy O’Dell, Nikki Glaser, Phil McGraw, Sara Haines, Stephen Colbert, Sunny Hostin, Whoopi Goldberg oraz obsada serialu "Queer Eye" (Antoni Porowski, Bobby Berk, Karamo Brown, Jonathan Van Ness i Tan France).
Muzyka.
Do dokumentu włączono utwór "Only the Young", grany podczas napisów końcowych. Swift napisała do niego tekst tuż po wyborach w Stanach Zjednoczonych w 2018 roku, chociaż że nie znalazł się on ostatecznie na "Lover".

</doc>
<doc id="4709960" url="https://pl.wikipedia.org/wiki?curid=4709960" title="Anita Staroń">
Anita Staroń

Anita Staroń – polska literaturoznawczyni, dr hab. nauk humanistycznych, dyrektor Instytutu Romanistyki Wydziału Filologicznego Uniwersytetu Łódzkiego.
Życiorys.
W 1991 ukończyła studia filologiczne na Uniwersytecie Łódzkim, 25 czerwca 2003 obroniła pracę doktorską "Sztuka powieściopisarska Oktawiusza Mirbeau", 23 października 2015 habilitowała się na podstawie pracy zatytułowanej "Na styku estetyk. Rachilde i jej powieściopisarstwo. 1880-1913". 
Została zatrudniona na stanowisku adiunkta w Katedrze Filologii Romańskiej na Wydziale Filologicznym Uniwersytetu Łódzkiego.
Pracuje na stanowisku profesora nadzwyczajnego i dyrektora w Instytucie Romanistyki na Wydziale Filologicznego Uniwersytetu Łódzkiego.

</doc>
<doc id="4709961" url="https://pl.wikipedia.org/wiki?curid=4709961" title="Szybka">
Szybka



</doc>
<doc id="4709964" url="https://pl.wikipedia.org/wiki?curid=4709964" title="Jarosław Juchniewicz">
Jarosław Juchniewicz

Jarosław Roman Juchniewicz (ur. 26 kwietnia 1928 w Wilnie, zm. 16 września 2019 we Wrocławiu) – polski elektrotechnik, prof. zw. dr hab.
Życiorys.
Syn Ludwika i Marii. W 1952 ukończył studia na Wydziale Elektrycznym Politechnice Wrocławskiej. Obronił pracę doktorską, następnie uzyskał stopień doktora habilitowanego. W latach 1968-1969 był prodziekanem Wydziału Elektrycznego. W 1973 nadano mu tytuł profesora w zakresie nauk technicznych. Pracował w Katedrze Wysokich Napięć, a następnie w Instytucie Podstaw Elektrotechniki i Elektrotechnologii na Wydziale Elektrycznym Politechniki Wrocławskiej, oraz pełnił funkcję członka Komitetu Elektrotechniki na IV Wydziale Nauk Technicznych Polskiej Akademii Nauk, CIGRE, IEEE. W latach 1984-1990 był prorektorem Politechniki Wrocławskiej.
Zmarł 16 września 2019, pochowany na Cmentarzu Grabiszyńskim we Wrocławiu.

</doc>
<doc id="4709965" url="https://pl.wikipedia.org/wiki?curid=4709965" title="Henryk Przybyła">
Henryk Przybyła

Henryk Przybyła (ur. 1942, zm. 24 grudnia 2019) – polski specjalista w zakresie górnictwa, dr hab. inż.
Życiorys.
W 1968 ukończył studia na Wydziale Górnictwa i Geologii Politechniki Śląskiej. W 1973 obronił pracę doktorską, w 1989 habilitował się na podstawie pracy zatytułowanej "Sfomalizowane metody odnowy frontu eksploatacyjnego w kopalniach węgla kamiennego". W 1992 otrzymał nominację profesorską.
Piastował funkcję profesora nadzwyczajnego i kierownika w Katedrze Zarządzania i Inżynierii Bezpieczeństwa na Wydziale Górnictwa i Geologii Politechniki Śląskiej, a także członka Komitetu Górnictwa na IV Wydziale Nauk Technicznych i na VII Wydziale Nauk o Ziemi i Nauk Górniczych Polskiej Akademii Nauk.
Zmarł 24 grudnia 2019, pochowany na cmentarzu w miejscowości Siedlec Duży (gmina Koziegłowy).

</doc>
<doc id="4709971" url="https://pl.wikipedia.org/wiki?curid=4709971" title="Placówka Straży Granicznej w Budzisku">
Placówka Straży Granicznej w Budzisku

Placówka Straży Granicznej w Budzisku – nieistniejąca obecnie graniczna jednostka organizacyjna Straży Granicznej realizująca zadania w ochronie granicy państwowej z Republiką Litewską.
Formowanie i zmiany organizacyjne.
Placówka Straży Granicznej w Budzisku (PSG w Budzisku), powołano 24 sierpnia 2005 roku Ustawą z 22 kwietnia 2005 roku O zmianie ustawy o Straży Granicznej..., w strukturach Podlaskiego Oddziału Straży Granicznej z przemianowania dotychczas funkcjonującej Granicznej Placówki Kontrolnej Straży Granicznej w Budzisku (GPK SG w Budzisku).
Placówka Straży Granicznej w Budzisku funkcjonowała do 20 listopada 2009 roku.
W związku z planowaną przebudową drogi krajowej nr 8 oraz w wyniku planowanej reorganizacji związanej z realizacją przez Straż Graniczną zadań po włączeniu Polski do strefy Schengen, zarządzeniem Komendanta Głównego Straży Granicznej 21 listopada 2009 roku Placówka SG w Budzisku została zniesiona, a ochraniany odcinek granicy przejęła nowo utworzona Placówka Straży Granicznej w Augustowie. Zmiany wynikały z konieczności zapewnienia skutecznej i sprawnej realizacji zadań przez Straż Graniczną po zniesieniu kontroli na granicach wewnętrznych. Zmiany dotyczyły nie tylko nowych metod i form działania, ale także modyfikacji struktur organizacyjnych skutkujących m.in. zmianą ilości, zasięgu działania i usytuowania poszczególnych placówek. Celem zmian było stworzenie takich warunków działania, aby mimo zaprzestania kontroli na granicy, Straż Graniczna mogła skutecznie realizować dotychczasowe zadania.
Ochrona granicy.
Po stronie litewskiej na długości 102,4 km ochraniał granicę SOGP w Łodziejach.
W przejściu kolejowym w Trakiszkach podległym Placówce SG w Budzisku w ciągu doby dokonywane były odprawy graniczne trzech par pociągów osobowych oraz średnio trzech par pociągów towarowych. Pomieszczenia służbowe usytuowane były w budynku PKP posiadającym pełne zaplecze sanitarne.

</doc>
<doc id="4709975" url="https://pl.wikipedia.org/wiki?curid=4709975" title="Józef Mazurkiewicz (żołnierz)">
Józef Mazurkiewicz (żołnierz)

Józef Mazurkiewicz (ur. 1 kwietnia 1901 w Binarowej, zm. 10 lipca 1976 w Jaśle) – żołnierz Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Franciszka (właściciela młyna) i Anny z domu Czeluśniak.
Absolwent seminarium nauczycielskiego w Krośnie, po ukończeniu którego podjął (od 1917 roku) pracę na stanowisku kierownika młyna w Jaśle. W dniu 5 listopada 1918 roku wstąpił jako ochotnik do kompanii krośnieńskiej (będącej częścią 3 batalionu Strzelców Sanockich), z której został zwolniony pod koniec tegoż miesiąca. Do odrodzonego Wojska Polskiego wcielony z dniem 13 grudnia 1918 roku, z jednoczesnym przydziałem do 1 pułku artylerii polowej. Uczestnik wojen polsko-ukraińskiej i polsko-radzieckiej. W szeregach 1 pap walczył pod Przemyślem, Stanisławowem i Bobrujskiem. Z końcem września 1919 roku został bezterminowo urlopowany z wojska, powrócił do służby w dniu 16 lipca 1920 roku. Otrzymał wówczas przydział do 21 pułku artylerii polowej, wchodzącego w skład Dywizji Górskiej. Odznaczył się w dniu 30 sierpnia 1920 roku podczas wyprawy na Gródek Jagieloński, kiedy to pełniąc służbę jako wywiadowca wziął do niewoli bolszewika (kozaka) z ważnymi rozkazami. Za ten czyn kanonier Józef Mazurkiewicz odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2948 z 11 maja 1921 roku (opublikowanym w Dzienniku Personalnym Ministerstwa Spraw Wojskowych nr 20 z dnia 21 maja 1921 roku).
Po zakończeniu działań wojennych pracował jako nauczyciel i kierownik trzyklasowej szkoły powszechnej w Żurowej, powiat jasielski, woj. krakowskie, a od roku 1935 zajmował stanowisko kierownika szkoły w Święcianach. 
W okresie okupacji jako członek Armii Krajowej zaangażowany był w tajne nauczanie. Aresztowany w 1945 roku, był więziony przez NKWD i Urząd Bezpieczeństwa. Od roku 1966 przebywał na emeryturze. 
Zmarł w Jaśle i spoczywa na tamtejszym cmentarzu komunalnym (sektor 6-1-478a). 
Żoną Józefa Mazurkiewicza była od 1931 roku Maria z domu Zając (zm. 1994), z którą mieli synów Macieja i Andrzeja.

</doc>
<doc id="4709987" url="https://pl.wikipedia.org/wiki?curid=4709987" title="Cudowny chleb">
Cudowny chleb

Cudowny chleb – obszerne wydanie podań, baśni i opowiadań (ok. 200) z okolic Śląsku Cieszyńskiego spisanych przez Józefa Ondrusza. W zbiorze znajdują się legendy dotyczące zakładania okolicznych miejscowości, legendy o Ondraszku i jego kolegach, o darkowskich utopcach, o Skarbniku Pusteckim, o skarbach-zwykle strzeżonych przez starca, który broni dostępu chciwcom, o magicznych przedmiotach, o rozmaitych królewnach, o Czarnej Księżnej z Cieszyna, o Złotogłowcu i inne.
Wydanie tej pracy było związane z dużym zainteresowaniem "Godek śląskich", zbioru podań i baśni zebranych Ondrusza i wydanych w 1956. Książka była niemalże kolejnym wydaniem "Godek...". Pierwsze wydanie, nakładem Ludowej Spółdzielni Wydawniczej liczyło 30 tys. egzemplarzy. Publikacja wznawiana w 1996 i 2018 roku. Ukazało się też wydanie alfabetem Braille’a.
Ondrusz zrezygnował z honorarium za tę pozycję, przeznaczając dochód na dzieci niepełnosprawne.
Zebrany materiał doczekał się omówień w literaturze naukowej. Książka oceniana jest jako „bardzo ważna dla Zaolzia”. W 2006 książka została wybrana "Książką Zaolzia".

</doc>
<doc id="4709988" url="https://pl.wikipedia.org/wiki?curid=4709988" title="Zespół Pieśni i Tańca „Olza”">
Zespół Pieśni i Tańca „Olza”

Zespół Pieśni i Tańca „Olza” (ZPiT „Olza”) – reprezentacyjny Zespół Pieśni i Tańca działający w Czeskim Cieszynie przy Polskim Związku Kulturalno-Oświatowym w Republice Czeskiej.
Ze względu na miejsce swojej działalności zespół Olza prezentuje oprócz folkloru rodzimego również folklor czeski i słowacki. W repertuarze zespołu są tańce cieszyńskie, polskie tańce narodowe, regionalne, tańce węgierskie, tańce czeskie, morawskie oraz słowackie.
ZPiT „Olza” bierze udział w różnych festiwalach folklorystycznych na całym świecie. Zespół odwiedził m.in. Polskę, Słowację, Macedonię, Litwę, Francję, Belgię, USA, Turcję i wiele innych.
Historia zespołu.
Jego historia sięga roku 1953, kiedy to Janina Marcinkowa (później kierowniczka artystyczna Zespołu Pieśni i Tańca Ziemi Cieszyńskiej) zorganizowała kurs dla kierowników zespołów folklorystycznych. Na kursie spotkała się grupa, która wkrótce stworzyła zgrany zespół. 19 stycznia 1954 roku odbyła się pierwsza próba nowego zespołu, tworzonego w większości przez uczestników kursu. W 1957 roku zespół przyjął nazwę rzeki granicznej - Olzy. Pierwszą kierowniczką artystyczną została Janina Marcinkowa. Zastępcami zostali Anna Ruszówna i Józef Raszka.
Zespół przedstawił swój pierwszy samodzielny całowieczorowy program w 1956 roku – było to widowisko „Mamulczyn Janiczek” – wiązanka tańców śląskich oraz tańce polskie, czeskie, rosyjskie i węgierskie.
W roku 2020 zespół liczył ok. 25 aktywnych tancerzy. Kierownikiem artystycznym jest Roman Kulhanek. Próby „Olzy" odbywają się każdy piątek i sobotę w sali PZKO w Czeskim Cieszynie.
Jubileusz 60-lecia.
Dnia 18 października 2013 w sali PZKO w Czeskim Cieszynie odbyła się nieformalna próba wszystkich pokoleń „olzian". Dawni tancerze zostali zaproszeni do wzięcia udziału w koncercie w roli tancerzy, śpiewaków, organizatorów czy konferansjerów. Jubileusz odbył się w Teatrze im. Adama Mickiewicza w Cieszynie 18 października 2014 roku. Koncert cieszył się ogromnym zainteresowaniem, więc odbyły się aż 3 jubileuszowe koncerty.

</doc>
<doc id="4709990" url="https://pl.wikipedia.org/wiki?curid=4709990" title="Acanthochondria hippoglossi">
Acanthochondria hippoglossi

Acanthochondria hippoglossi – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1987 roku przez kanadyjskiego parazytologa polskiego pochodzenia Zbigniewa Kabatę. Gatunek został ujęty w Catalogue of Life.

</doc>
<doc id="4709994" url="https://pl.wikipedia.org/wiki?curid=4709994" title="Rajd w Wiśle 1961">
Rajd w Wiśle 1961

11. Rajd w Wiśle – 11. edycja Rajdu Wisły. Był to rajd samochodowy rozgrywany od 22 do 24 września 1961 roku. Była to czwarta runda Rajdowych Samochodowych Mistrzostw Polski w roku 1961. Rajd składał się z następujących prób sportowych: 2 odcinków specjalnych, 4 prób hamowania, 2 próby przyspieszania na poziomie, 1 próby szybkościowej "Wartburg", 1 próby zręczności "greckiej" i 1 próby szybkości górskiej. Został rozegrany na nawierzchni asfaltowej. Zwycięzcą został Sobiesław Zasada.

</doc>
<doc id="4709996" url="https://pl.wikipedia.org/wiki?curid=4709996" title="Rajd Wisły 1961">
Rajd Wisły 1961



</doc>
<doc id="4710004" url="https://pl.wikipedia.org/wiki?curid=4710004" title="Józef Mazurkiewicz (ujednoznacznienie)">
Józef Mazurkiewicz (ujednoznacznienie)



</doc>
<doc id="4710008" url="https://pl.wikipedia.org/wiki?curid=4710008" title="Abavorana">
Abavorana

Abavorana – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące w rozproszonych populacjach na półwyspowej Tajlandii, w Malezji i na Sumatrze oraz Borneo.
Systematyka.
Etymologia.
"Abavorana": łac. przedrostek "ob-" „przed, przeciw”; "avus" „dziadek”; "rana" „żaba”.
Podział systematyczny.
Do rodzaju należą następujące gatunki:

</doc>
<doc id="4710017" url="https://pl.wikipedia.org/wiki?curid=4710017" title="51 Pułk Piechoty Austro-Węgier">
51 Pułk Piechoty Austro-Węgier



</doc>
<doc id="4710022" url="https://pl.wikipedia.org/wiki?curid=4710022" title="101 Pułk Piechoty Austro-Węgier">
101 Pułk Piechoty Austro-Węgier



</doc>
<doc id="4710024" url="https://pl.wikipedia.org/wiki?curid=4710024" title="Rajd Zimowy Katowice – Zakopane 1960">
Rajd Zimowy Katowice – Zakopane 1960

6. Rajd Zimowy Katowice – Zakopane – 6. edycja Rajdu Zimowego Katowice – Zakopane. Był to rajd samochodowy rozgrywany od 11 do 13 marca 1960 roku. Była to pierwsza runda Rajdowych Samochodowych Mistrzostw Polski w roku 1960. Rajd składał się z następujących prób sportowych: 2 próby zwrotności, 2 próby przyspieszenia i 1 próba szybkości górskiej. Został rozegrany na nawierzchni asfaltowej. Zwycięzcą został Ksawery Frank.

</doc>
<doc id="4710025" url="https://pl.wikipedia.org/wiki?curid=4710025" title="Ogólnopolski Raid Zimowy 1960">
Ogólnopolski Raid Zimowy 1960



</doc>
<doc id="4710032" url="https://pl.wikipedia.org/wiki?curid=4710032" title="Mariusz Pietrucha">
Mariusz Pietrucha

Mariusz Pietrucha (ur. 10 czerwca 1991 r. w Międzyrzeczu) – polski niepełnosprawny lekkoatleta specjalizujący się w skoku w dal, srebrny medalista mistrzostw Europy. Występuje w klasyfikacji T20.
Życiorys.
W 2016 roku zdobył srebrny medal mistrzostw Europy, które odbyły się w Grosseto, w skoku w dal (T20).

</doc>
<doc id="4710040" url="https://pl.wikipedia.org/wiki?curid=4710040" title="Rajd w Wiśle 1960">
Rajd w Wiśle 1960

10. Rajd w Wiśle – 10. edycja Rajdu Wisły. Był to rajd samochodowy rozgrywany od 25 do 26 czerwca 1960 roku. Była to druga runda Rajdowych Samochodowych Mistrzostw Polski w roku 1960. Rajd został rozegrany na nawierzchni asfaltowej. Zwycięzcą został Mieczysław Sochacki.

</doc>
<doc id="4710042" url="https://pl.wikipedia.org/wiki?curid=4710042" title="Rajd Wisły 1960">
Rajd Wisły 1960



</doc>
<doc id="4710047" url="https://pl.wikipedia.org/wiki?curid=4710047" title="Rajd Dolnośląski 1960">
Rajd Dolnośląski 1960

4. Rajd Dolnośląski – 4. edycja Rajdu Dolnośląskiego. Był to rajd samochodowy rozgrywany od 8 do 10 lipca 1960 roku. Była to trzecia runda Rajdowych Samochodowych Mistrzostw Polski w roku 1960. Rajd rozpoczynał się zjazdem gwiaździstym z Bydgoszczy, Warszawy i Krakowa do Wrocławia. Został rozegrany na nawierzchni asfaltowej. Zwycięzcą został Czesław Wodnicki.

</doc>
<doc id="4710056" url="https://pl.wikipedia.org/wiki?curid=4710056" title="Monako na Mistrzostwach Europy w Lekkoatletyce 2016">
Monako na Mistrzostwach Europy w Lekkoatletyce 2016

Monako na Mistrzostwach Europy w Lekkoatletyce 2016 – reprezentacja Monako podczas Mistrzostw Europy w Amsterdamie liczyła jednego zawodnika. Był nim biegacz Brice Etès.

</doc>
<doc id="4710060" url="https://pl.wikipedia.org/wiki?curid=4710060" title="Tom Clancy's The Division 2">
Tom Clancy's The Division 2



</doc>
<doc id="4710067" url="https://pl.wikipedia.org/wiki?curid=4710067" title="Strażkowski Żleb">
Strażkowski Żleb

Strażkowski Żleb (, , ) – żleb w słowackich Tatrach Bielskich opadający z Jatek do Doliny Przednich Koperszadów.
Ograniczenie żlebu tworzy południowa grzęda północno-zachodniego wierzchołka Skrajnych Jatek i południowa grzęda Golicy Bielskiej. Górna część żlebu to ogromna, lejkowata i trawiasta depresja. Jej środkową część pod południowo-wschodnim wierzchołkiem Skrajnych Jatek porasta kosodrzewina. Orograficznie prawa część tego lejka to depresja poniżej wierzchołka północno-zachodniego, płytko wcięte, orograficznie lewe koryto żlebu również jest trawiaste. Na wysokości około 1500 m żleb zatraca się w porośniętym kosodrzewiną piargu powyżej Bielskiej Równi. Jest całkowicie suchy, brak w nim nawet okresowego cieku.
Z Bielskiej Równi przez Strażkowski Żleb prowadzi podejście na grań Jatek. Najwyższy skalisty odcinek możliwy jest do pokonania skośnym zachodem między obydwoma wierzchołkami Skrajnych Jatek (0+ w skali tatrzańskiej, czas przejścia 1 h 30 min)). Jest to jednak zamknięty dla turystów obszar ochrony ścisłej TANAP–u.
Autorem nazwy żlebu jest Władysław Cywiński.

</doc>
<doc id="4710070" url="https://pl.wikipedia.org/wiki?curid=4710070" title="Marta Piotrowska">
Marta Piotrowska

Marta Piotrowska z d. Langner (ur. 29 grudnia 1991 r. w Zduńskiej Woli) – polska niepełnosprawna lekkoatletka specjalizująca się w biegach sprinterskich i skoku w dal, srebrna medalistka mistrzostwa świata, dwukrotna mistrzyni Europy. Występuje w klasyfikacji T37.
Jest żoną Pawła Piotrowskiego.
Życiorys.
Marta urodziła się z prawostronnym porażeniem mózgowym.
W 2008 roku na swoich pierwszych igrzyskach paraolimpijskich w Pekinie zajęła piąte miejsce w biegu na 100 metrów (T37) i siódme na dwukrotnie dłuższym odcinku. Trzy lata później została wicemistrzynią świata w Christchurchu w skoku w dal (F38).
Na mistrzostwach Europy w 2012 roku w Stadskanaal została mistrzynią Europy w skoku w dal (F37). Tego samego roku w Londynie podczas igrzysk paraolimpijskich zajęła szóste miejsce w skoku w dal (F37/38).
W 2017 roku zdobyła brązowy medal mistrzostw świata w Londynie w skoku w dal (T37), osiągając swój nowy rekord życiowy – 4,37 m. Następnego roku podczas mistrzostw Europy w Berlinie ponownie została mistrzynią w skoku w dal (T37).
Na mistrzostwach świata w 2019 roku w Dubaju zdobyła brązowy medal w skoku w dal (T37), uzyskując odległość 4,45 m w piątym podejściu.

</doc>
<doc id="4710071" url="https://pl.wikipedia.org/wiki?curid=4710071" title="Zespół pierwszego ugryzienia">
Zespół pierwszego ugryzienia

Zespół pierwszego ugryzienia (, FBS) – rzadkie powikłanie, występujące samoistnie lub w późnym okresie po interwencji chirurgicznej (1–2 miesiące) w: dole podskroniowym, przestrzeni przygardłowej oraz – szczególnie – w okolicach głębokiego płata ślinianki przyusznej. Opisywane również przypadki wystąpienia FBS po podwiązaniu tętnicy szyjnej zewnętrznej oraz po operacji na wyrostku rylcowatym w zespole Eagle’a.
Po raz pierwszy zespół był opisany przez Haubricha w 1986 r.
Epidemiologia.
Zespół pierwszego ugryzienia często pozostaje niezauważony, ale niekiedy może zakłócać codzienne życie pacjentów i istotnie pogarszać ich jakość życia. W badaniu opublikowanym przez Linkova i wsp. przeanalizowano przebieg pooperacyjny u pacjentów po operacjach z powodu guzów (łagodnych i złośliwych) zlokalizowanych w dole podskroniowym, głębokim płacie przyusznicy i przestrzeni przygardłowej. Stwierdzono, że zespół FBS był powikłaniem stwierdzonym u 10% pacjentów, ze średnim czasem wystąpienia wynoszącym 97 dni po operacji. W badaniu Costales-Marcos i wsp. opisano 5 pacjentów z zespołem FBS, co stanowiło 8% wśród obserwowanych pacjentów. Średni czas pojawienia się BFS wynosił 2 miesiące po operacji. W badaniu Kawashima i wsp. zespół FBS zauważono u 7% operowanych pacjentów.
Objawy.
Charakteryzuje się ostrym, nagłym bólem w okolicy przyusznej, który często promieniuje do ipsilateralnego ucha i występuje przy ugryzieniu pierwszego kęsa każdego spożywanego pokarmu. Dolegliwości te trwają kilka sekund i ustępują stopniowo w trakcie dalszego żucia. Największe nasilenie bólu jest zwykle przy pierwszym posiłku w ciągu dnia lub po kilku godzinach bez jedzenia. Objawy bólowe mają różne nasilenie i wpływają na jakość życia pacjenta.
Diagnostyka.
Zespół FBS rozpoznaje się na podstawie wywiadu. Pacjenci podają ból o różnym stopniu nasilenia (wg skali VAS 3-7). Zwykle jest on ostry i nagły, występuje w okolicy przyusznej. Promieniuje on często w kierunku ucha po tej samej stronie. Charakterystyczne jest to, że ból występuje przy ugryzieniu pierwszego kęsa każdego spożywanego posiłku, trwa kilka sekund i ustępuje stopniowo w trakcie dalszego żucia. Zaobserwowano, że pokarmy powodujące wzmożone wydzielanie śliny (ostre, pikantne, kwaśne) powodują ból o większym natężeniu niż pokarmy łagodne, neutralne. Zaobserwowano, że u niektórych pacjentów krótkotrwały ból może się pojawić nawet podczas myślenia o jedzeniu.
Leczenie.
Chociaż nasilenie objawów z czasem maleje i pacjenci zgłaszają, że ból ustąpił samoistnie, niekiedy jednak intensywność bólu wymaga interwencji terapeutycznej. Obecnie brak jest jednej skutecznej metody leczenia FBS. Nie wykazano skuteczności zmian w diecie, polegających na ograniczeniu lub unikaniu pokarmów kwaśnych, ostrych, pikantnych. Niewielką skuteczność terapeutyczną mają niesteroidowe leki przeciwzapalne. Zaobserwowano częściowe i całkowite ustąpienie FBS po zastosowaniu leków przeciwpadaczkowych stosowanych w leczeniu nerwobólów i bólu neuropatycznego (pregabalina, gabapentyna i karbamazepina). W badaniu Fiorini i wsp. zastosowanie akupunktury u 2 pacjentów z FBS spowodowało całkowite ustąpienie dolegliwości bólowych.
Zaobserwowano, że po przebytej radioterapii na obszar ślinianki przyusznej (wg wskazań terapeutycznych) całkowicie ustępują dolegliwości bólowe, ale stosowanie tej metody leczenia jako terapii FBS ze względu na skutki uboczne jest przeciwwskazane.
Niektórzy autorzy stosowali leczenie chirurgiczne FBS, które polegało na przecięciu nerwu bębenkowego lub nerwu uszno-skroniowego w celu zmniejszenia unerwienia przywspółczulnego. Wyniki leczenia okazały się niezadowalające a duże ryzyko powikłań ze względu na inwazyjność technik leczenia dyskwalifikuje te metody leczenia.
Wychodząc z założenia, że toksyna botulinowa typu A hamuje uwalnianie acetylocholiny do synaps, co prowadziłoby do zmniejszenia skurczu komórek mięśniowo-nabłonkowych i patologicznego wydzielania z gruczołów, w ostatnim czasie rozpoczęto stosowanie preparatów tej toksyny w leczeniu FBS z dobrym efektem.

</doc>
<doc id="4710072" url="https://pl.wikipedia.org/wiki?curid=4710072" title="Acanthochondria margolisi">
Acanthochondria margolisi

Acanthochondria margolisi – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1984 roku przez kanadyjskiego parazytologa polskiego pochodzenia Zbigniewa Kabatę. Gatunek został ujęty w Catalogue of Life.

</doc>
<doc id="4710073" url="https://pl.wikipedia.org/wiki?curid=4710073" title="Wojciech Leszczyński">
Wojciech Leszczyński

Wojciech Leszczyński (ur. 23 września 1992 w Bolesławcu) – polski koszykarz występujący na pozycjach rzucającego obrońcy lub rozgrywającego, obecnie zawodnik II-ligowego klubu BS Polonia Bytom.
Trenować koszykówkę rozpoczął w 1999 pod okiem swojego ojca Jarosława Leszczyńskiego. Jest wychowankiem Starbola Bolesławiec, w którym grał od 2005 do 2006. W sezonie 2012/2013 był zawodnikiem drużyny Turów Zgorzelec, która uczestniczyła w rozgrywkach Polskiej Ligi Koszykówki i międzynarodowej VTB United League.

</doc>
<doc id="4710074" url="https://pl.wikipedia.org/wiki?curid=4710074" title="Acanthochondria vancouverensis">
Acanthochondria vancouverensis

Acanthochondria vancouverensis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1984 roku przez kanadyjskiego parazytologa polskiego pochodzenia Zbigniewa Kabatę. Gatunek został ujęty w Catalogue of Life.

</doc>
<doc id="4710077" url="https://pl.wikipedia.org/wiki?curid=4710077" title="Ulaa Salim">
Ulaa Salim

Ulaa Salim (ur. 1987) – duński scenarzysta i reżyser filmowy.
Kariera.
Urodził się w 1987 roku. Jest absolwentem duńskiej Narodowej Szkoły Filmowej. W 2011 wyreżyserował film krótkometrażowy na podstawie własnego scenariusza pt. "Karim". W kolejnych latach reżyserował filmy krótkometrażowe zauważane na festiwalach filmowych: "Ung for evigt" (2012), "My Brother" (2013), "Vore fædres sønner" (2016), "Fædreland" (2017). Pierwszym filmem pełnometrażowym Salima byli "Synowie Danii" z 2019 roku. Reżysera nagrodzono za ten obraz na Międzynarodowym Festiwalu Filmowym w Kairze w 2019 oraz podczas Riviera International Film Festival w tym samym roku.

</doc>
<doc id="4710080" url="https://pl.wikipedia.org/wiki?curid=4710080" title="Jan Antoni Mycielski">
Jan Antoni Mycielski

Jan Antoni Izajasz Mycielski, hrabia, herbu Dołęga (ur. 7 lipca 1858 we Wsiąchowie – zm. 22 grudnia 1926 w Strzyżowie) – ziemianin, działacz gospodarczy, mecenas i kolekcjoner dzieł sztuki.
Długoletni zarządca ordynacji przeworskiej Lubomirskich. Wybierany z grupy posiadaczy większej własności członek Rady Powiatu w Łańcucie (1904-1910). Członek oddziału jarosławsko-łańcuckiego (1887-1914) i działacz Galicyjskiego Towarzystwa Gospodarskiego. Członek Komitetu GTG (24 czerwca 1910 – 20 czerwca 1914). Członek Komitetu Towarzystwa Rolniczego w Krakowie (1913-1914).
Ziemianin, od 1901 po śmierci ojca właściciel dóbr Wiśniowa w pow. strzyżowskim. Kontynuował działania swoich rodziców Franciszka i Walerii który stworzyli w Wiśniowej nie tylko jeden z rentownych majątków w Galicji lecz również miejsce skupiające elitę intelektualną i artystyczną. Po pierwszej wojnie odbudował zdewastowany dwór oraz gospodarstwo rolne i osiadł w nim na stałe. Wraz z żoną doprowadził do rozwoju majątku. Założył w Wiśniowej stadninę koni, gorzelnię, tartak, fabrykę serów oraz wznowił hodowlę bydła. W Wiśniowej wytwarzano w okresie międzywojennym sery szwajcarskie typu gruyere. W tym czasie poszerzono także zbiory porcelany oraz poszerzono znacznie bibliotekę dworską założoną przez rodziców Jana. Małżeństwo przyjaźniło się Tadeuszem Stryjeńskim i Józefem Mehofferem i Alfonsem Karpińskim, którzy często bywali w Wiśniowej. Tę linię postępowania kontynuował także następny a zarazem ostatni właściciel dóbr Wiśniowa – jego syn Jan Zygmunt.
Pochowany w kaplicy grobowej Mycielskich w Wiśniowej.
Rodzina.
Urodził się w rodzinie ziemiańskiej, syn Franciszka (1832–1901) i Walerii (ur. 1832) z Tarnowskich. Miał rodzeństwo: braci Jerzego (1856-1928) i Kazimierza (1860-1863) oraz siostry Cecylię Marię (1864-1942) i Karolinę Joannę (1867-1941) żonę Henryka Mariana Morstina (1859-1922). Ożenił się w 1898 z Marią Józefą z Szembeków, z którą miał synów: Franciszka Włodzimierza (1899-1977), Jana Zygmunta (1901-1972), Kazimierza Jana (1904-1984) i Zygmunta (1907-1987).

</doc>
<doc id="4710083" url="https://pl.wikipedia.org/wiki?curid=4710083" title="Acanthochondria bicornis">
Acanthochondria bicornis

Acanthochondria bicornis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1955 roku przez japońską zoolog Sueo M. Shiino. 

</doc>
<doc id="4710084" url="https://pl.wikipedia.org/wiki?curid=4710084" title="Pogrzeb Jerzego Popiełuszki">
Pogrzeb Jerzego Popiełuszki

Uroczystości pogrzebowe Jerzego Popiełuszki odbyły się w sobotę, 3 listopada 1984 roku w Warszawie, na Żoliborzu, w kościele św. Stanisława Kostki. Pogrzeb, który zgromadził między 600 tysięcy a milionem osób, stał się wielką manifestacją antykomunistyczną. Dane SB zaniżyły liczbę do 100 tysięcy. Milicja początkowo podawała nawet liczbę jedynie 10-14 tysięcy.
Okoliczności śmierci.
Od kwietnia 1982 r. ks. Jerzy był narażony na rozliczne szykany, był bowiem „w aktywnym zainteresowaniu” SB. Przeprowadzono kilka nieudanych prób zamordowania. Ostatecznie 19 października funkcjonariusze Służby Bezpieczeństwa porwali kapłana i po licznych torturach zamordowali. 30 października 1984 roku z zalewu na Wiśle koło Włocławka wyłowiono jego zwłoki, skąd w nocy z 30 na 31 października przewieziono je potajemnie do Zakładu Medycyny Sądowej w Białymstoku.
Lekarze spisujący protokół oględzin stwierdzili: „Zwłoki zawinięte w worek foliowy obwiązany w krzyż, końcówki sznura zawiązane są na węzeł zabezpieczony plombą. Zwłoki ubrane w czarne spodnie zabrudzone ziemią na całej powierzchni, sutanna koloru czarnego podwinięta do pasa. Do obu nóg przywiązany jest worek jutowy, w którym znajdują się kamienie. Przywiązany jest w ten sposób, że białym, plastikowym sznurem skręconym z kilku włókien przywiązany jest do obu nóg w ten sam sposób, że końcówki sznura wzdłuż pleców biegną do szyi”.
Informację o znalezieniu ciała ks. Jerzego po raz pierwszy ogłosił wiernym 30 października po wieczornej mszy w kościele świętego Stanisława Kostki ks. Jerzy Przekaziński. Powiedział: „Kochani bracia i siostry, dziś w wodach zalewu we Włocławku odnaleziono księdza...”. Nie dokończył. W kościele wybuchł ogromny płacz, jęk, krzyk, szloch, ludzie padali na kolana. Nie udało się zaintonować pieśni "Któryś za nas cierpiał rany".
Uspokoić zebranych próbowali ksiądz Antoni Lewek i ksiądz Feliks Folejewski, który mówił: „Bracie Jerzy, który jesteś przed Bogiem, który jesteś przed Bogiem i Matką Niepokalaną, którą umiłowałeś i dlatego nie ze starości, ale z miłości umarłeś, czyli żyjesz, bo miłość się nie kończy (...) za twoim wstawiennictwem, męczenniku prawdy i miłości... kochani, czy my sobie zdajemy sprawę z wydarzenia. (...) Owoc! Ludzie drodzy! Jeśli żyjemy, to jest ziarno rzucone w ziemię. To jest błogosławieństwo, bo głupim zdawało się, że umarł”.
Zebranych w kościele poproszono, by 3 razy odmówili: "...I odpuść nam nasze winy, jako i my odpuszczamy naszym winowajcom".
Przygotowania do pogrzebu.
Białystok.
2 listopada 1984 r. koło południa ks. Cezary Potocki, kanclerz Kurii Biskupiej w Białymstoku, poprosił przełożoną sióstr szarytek Barbarę Lisowską o trzy siostry, które uczestniczyłyby jako świadkowie w ubieraniu do trumny ciała zamordowanego śp. księdza Jerzego. Ciało zidentyfikował brat. Do ręki włożono mu krzyż z pasyjką i różaniec, który otrzymał od Jana Pawła II, a także trzy znaczki: z wizerunkiem Matki Bożej Częstochowskiej na tle biało-czerwonej flagi, z napisem „Solidarność” na tle orła oraz z wizerunkiem kościoła świętego Stanisława Kostki. Na czerwonym ornacie położono drewniany krzyż, a ręce obwiązano białym różańcem. Siostra Barbara Lisowska, uczestniczka wydarzeń, wspomina: „Ubranego zamordowanego kapłana przewieziono do kolejnego pomieszczenia, gdzie czekali księża z parafii katedralnej z ks. Antonim Lićwinką, proboszczem. Tam włożono ciało do podwójnej trumny, drewnianej i metalowej i przewieziono do kaplicy na ostatnie pożegnanie przez najbliższą rodzinę i rodziców kapłana. W kaplicy byli rodzice księdza, rodzeństwo, krewni, oraz ksiądz biskup Edward Kisiel i księża. Najbardziej zapamiętałam zachowanie i postawę Marii Popiełuszko, mamy ks. Jerzego. Patrząc na nią, wyobrażałam sobie Matkę Bożą przyjmującą Ciało umęczonego Syna Jezusa. Po krótkim żałobnym nabożeństwie zamknięto i opieczętowano trumnę. Księża wzięli ją na swoje ramiona i skierowali się ku wyjściu. Jednak, gdy tylko uchylono drzwi wyjściowe, ludzie w jednej chwili przejęli trumnę i nieśli wysoko rękach. Zapalone znicze i rozłożone kwiaty tworzyły aleję wyjazdową. Białostoccy taksówkarze przy włączonych klaksonach odprowadzali księdza Jerzego. Taksówkom nie było końca. Klaksony rozbrzmiewały na cały Białystok i okolice. Wszyscy białostocczanie dowiedzieli się prawdy. Dzieląc się przeżyciami we wspólnocie, wyraziłyśmy przekonanie, że ksiądz Jerzy Popiełuszko jest męczennikiem i nie trzeba modlić się za niego, lecz do niego”.
Warszawa.
Władze komunistyczne nalegały, żeby pochować go w rodzinnej parafii, Suchowoli pod Dąbrową Białostocką. Pojawił się pomysł pochowania kapłana na Powązkach. Miejsce przyszłego pochówku było już nawet oglądane przez kard. Glempa. Pod naciskiem modlących się ludzi, po spotkaniu z matką księdza Jerzego, Marianną Popiełuszko, prymas zmienił zdanie i ostatecznie za miejsce pochówku wyznaczono plac przy kościele św. Stanisława Kostki.
Przygotowania do pogrzebu zaczęły się w nocy 2 listopada. Na trawniku przed kościołem ustawiono konfesjonały, gdzie ustawiały się kolejki do spowiedzi. osobna kolejka prowadziła do wnętrza kościoła, gdzie tłum napierał by choć na chwilę zatrzymać się przed trumną.
Około godziny 5 nad ranem wyproszono ludzi, otwarto trumnę, by ją zalutować. Przy zmasakrowanych zwłokach byli obecni jedynie troje hutników i rodzice i rodzeństwo ks. Popiełuszki. O świcie dębową trumnę wyniesiono przed kościół. Została przykryta biało-czerwoną flagą, a na niej kielich mszalny i czerwona stuła.
Uroczystości pogrzebowe.
Według Milicji Obywatelskiej w pogrzebie wzięło udział od 10 do 100 tysięcy osób. Liczba ta celowo była zaniżana, by przyćmić prawdziwy rozmiar wydarzenia. W pogrzebie uczestniczyło – według różnych źródeł – od pół miliona do miliona osób. Tłum opanował nie tylko plac przykościelny, ale i wszystkie okoliczne uliczki i ulice, w tym sporych rozmiarów plac Komuny Paryskiej (współcześnie plac Wilsona).
W ceremonii wzięli udział prymas Polski Józef Glemp, mszę żałobną koncelebrowało dwunastu księży przy ołtarzu, lecz obecnych było kilkaset księży. Kazanie wygłosił kard. Glemp. Stwierdził w nim: „Odpuszczamy wszystkim winowajcom, którzy z przekonania lub na rozkaz zadali bliźnim krzywdy. Odpuszczamy zabójcom ks. Popiełuszki. Nie mamy do nikogo nienawiści. (...) Być może była potrzebna ofiara życia, aby odkryły się utajone mechanizmy zła, aby wyzwoliły się silniej pragnienia dobra, szczerości, zaufania”.
W trakcie mszy głos zabierali dodatkowo:
Zanotowano obecność także działaczy opozycji: Andrzeja Gwiazdy, Bronisława Geremka, Seweryna Jaworskiego, Jana Kułaja, Jacka Kuronia, Leszka Moczulskiego, Zbigniewa Romaszewskiego, Henryka Wujca, Andrzeja Wajdy. Pojawili się także zachodni dyplomaci, m.in. chargé d’affaires ambasad Stanów Zjednoczonych i Francji, ambasadorowie Wielkiej Brytanii, Kanady, Szwecji i Belgii. W kościele św. Stanisława Kostki zgromadzili się wszyscy akredytowani stali korespondenci, a także „dziennikarze czasowi” w liczbie około stu osób.
Transparenty.
Szczególną uwagę dyplomatów i korespondentów zagranicznych przykuła ogromna ilość symboli „Solidarności” manifestujących się jawnie w czasie uroczystości. Na piersiach tysięcy ludzi znalazły się plakietki „Solidarności”. Nad trumną księdza Jerzego pochyliło się ok. 40. sztandarów zakładów robotniczych, wyższych uczelni, fabryk i instytucji. Nad głowami zgromadzonych i na ogrodzeniu placu kościelnego widnieją setki pisanych charakterystycznym liternictwem transparentów i haseł:
Działanie władz państwowych.
Służba Bezpieczeństwa prowadziła działania operacyjne w całym kraju. Ich głównym celem było zmniejszenie frekwencji na pogrzebie, stąd próby uniemożliwiania chętnym wyjazdów do Warszawy. W tym celu stosowano prewencyjnie zatrzymania na 48 godzin, oraz drogowe patrole, których zadaniem było wychwytywanie osób jadących na uroczystości i utrudnianie im (pod pozorem kontroli drogowych) dojazdu. W efekcie wielu działaczy opozycji nie udało się dotrzeć na miejsce.
Po zakończeniu pogrzebu, który oceniono jako spokojny i „przebiegający bez zakłóceń”, odnotowano szybki wyjazd prymasa oraz formowanie się grup liczących od 2 do 10 tys. osób, które rozchodziły się w różnych kierunkach stolicy, śpiewając pieśni kościelne i skandując: „Chodźcie z nami”, „Rzućcie pały – przebaczymy”, „My chcemy Lecha, nie Wojciecha i Bujaka, nie Kiszczaka”. W przypadku ludzi udających się w stronę centrum zastosowano działania zaporowe, w efekcie czego bez użycia „środków przymusu bezpośredniego”– jak podkreślano – udało się u zbiegu ulic Marszałkowskiej i Królewskiej doprowadzić do rozbicia zgromadzonych na mniejsze grupy.
Kondolencje.
Na wieść o tragicznej śmierci kapelana „Solidarności” listy i telegramy napływały z całego świata. Przesłali je hierarchowie kościoła z całego świata, m.in. kard. Joseph Höffner z Kolonii, przewodniczący Episkopatu Niemiec, kard. John Krol z Filadelfii, bp John M. Sherlock z Londynu. Przyłączyli się także przedstawiciele innych kościołów chrześcijańskich Robert Runcie z Arcybiskup Canterbury, abp Kościoła Anglikańskiego, Bazyli, prawosławny metropolita Warszawy i całej Polski, konsystorz kościoła ewangelicko-reformowanego. Listy do prymasa przesłał także Zarząd Związku Buddystów z Warszawy Zen „Sangha”.
Sprawa zabójstwa ks. Jerzego była także obiektem zainteresowania Stolicy Apostolskiej, skąd płynęły zapewnienia o jedności w bólu i modlitwie z rodakami i całym Kościołem w Polsce. Jan Paweł II wyraził także przekonanie, że ks. Popiełuszko to męczennik za wiarę.
Wśród polityków jak pierwszy zareagował Ronald Reagan, prezydent Stanów Zjednoczonych. Stwierdził on, że „duch ojca Popiełuszki żyje nadal, a sumienie świata nie spocznie, dopóki sprawcy tego haniebnego przestępstwa nie zostaną doprowadzeni przed wymiar sprawiedliwości”. Listy przesłali także: Giulio Andreotti, minister spraw zagranicznych Włoch, Flaminio Piccoli, przewodniczący włoskiej Chrześcijańskiej Demokracji, Adolfo Pérez Esquivel, laureat pokojowej Nagrody Nobla z 1980 r, koordynator Służby Pokoju i Sprawiedliwości.
Rada Robotnicza Huty Warszawa na znak żałoby w dniach 2, 3 i 4 listopada br. przy bramie głównej oraz przy wydziałach huty flagi hutnicze zostaną przewiązane kirem i opuszczone do połowy masztów.

</doc>
<doc id="4710096" url="https://pl.wikipedia.org/wiki?curid=4710096" title="Olszymowo">
Olszymowo

Olszymowo (; ) – dzielnica Wołkowyska, na Białorusi, w obwodzie grodzieńskim, w rejonie wołkowyskim. Do 2011 samodzielna wieś w sielsowiecie Subacze.
Przed II wojną światową wieś i cztery folwarki. W dwudziestoleciu międzywojennym leżało w Polsce, w województwie białostockim, w powiecie wołkowyskim, w gminie Biskupice. Zamieszkiwane było m.in. przez Tatarów wyznania muzułmańskiego, do których należał właściciel tutejszego majątku Lucjan Bajraszewski.
27 grudnia 2011 wieś została włączona w granice Wołkowyska.

</doc>
<doc id="4710103" url="https://pl.wikipedia.org/wiki?curid=4710103" title="49 Dywizja Piechoty (austro-węgierska)">
49 Dywizja Piechoty (austro-węgierska)

49 Dywizja Piechoty (49. ITDiv.) – wielka jednostka piechoty cesarskiej i królewskiej Armii.
Historia dywizji.
W 1901 roku dotychczasowa 13 Dywizja Piechoty, stacjonująca w Wiedniu i wchodząca w skład 2 Korpusu, została przemianowana na 47 Dywizję Piechoty. Wchodzące w skład dywizji 25 i 26 Brygady Piechoty zostały przemianowane odpowiednio na 93 i 94 Brygadę Piechoty. Równocześnie dotychczasowa Dywizja Obrony Krajowej w Wiedniu została przemianowana na 13 Dywizję Piechoty Obrony Krajowej.
W 1909 roku 47 Dywizja Piechoty została przemianowana na 49 Dywizję Piechoty. Wchodzące w skład dywizji 93 i 94 Brygady Piechoty zostały przemianowane odpowiednio na 97 i 98 Brygadę Piechoty. Równocześnie w składzie 16 Korpusu została utworzona nowa 47 Dywizja Piechoty.
Organizacja pokojowa dywizji w 1909 roku:
W 1910 roku Węgierski Pułk Piechoty Nr 51 został przeniesiony do 35 Dywizji Piechoty, a Węgierski Pułk Piechoty Nr 101 do 17 Dywizji Piechoty. W skład 97 Brygady Piechoty został włączony Węgierski Pułk Piechoty Nr 82, a w skład 98 Brygady Piechoty wszedł Węgierski Pułk Piechoty Nr 37.
W 1912 roku Pułk Armat Polowych Nr 42 został przeniesiony z Wiednia do Steyr na terytorium 14 Korpusu i ponownie włączony w skład 14 Brygady Artylerii Polowej oraz podporządkowany pod względem taktycznym komendantowi 3 Dywizji Piechoty. W jego miejsce komendantowi dywizji podporządkowano Pułk Armat Polowych Nr 6 w Wiener Neustadt, który pod względem wyszkolenia podlegał komendantowi 2 Brygady Artylerii Polowej. Dokonano również mian w składzie 98 Brygady Piechoty. Komendantowi brygady podporządkowano Warażdyński Pułk Piechoty Nr 16 i Węgierski Pułk Piechoty Nr 39. W składzie 98 BP pozostał Węgierski Pułk Piechoty Nr 37, natomiast Węgierskie Pułki Piechoty Nr 19 i 32 zostały przeniesione do 28 Dywizji Piechoty.
Organizacja pokojowa dywizji w latach 1912–1914:
W 1914 roku dywizja została rozformowana.
We wrześniu 1917 roku Dywizja Piechoty Pustertal () pod komendą FML została przemianowana na 49 Dywizję Piechoty. Dywizja ta funkcjonowała do listopada 1918 roku.

</doc>
<doc id="4710105" url="https://pl.wikipedia.org/wiki?curid=4710105" title="Hydrophylax">
Hydrophylax

Hydrophylax – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące na Sri Lance, w Indiach, Bangladeszu, południowej Mjanmie i zachodniej Tajlandii.
Systematyka.
Etymologia.
"Hydrophylax": "hudro-" „wodny-”, od ὑδωρ "hudōr", ὑδατος "hudatos" „woda”; φυλαξ "phulax", φυλακος "phulakos" „stróż, strażnik, obserwator”, od φυλασσω "phulassō" „trzymać straż”.
Podział systematyczny.
W 1859 roku Günther umieścił "Hydrophylax" na liście synonimów "Rana"; Dubois w 1992 nadał "Hydrophylax" rangę podrodzaju w obrębie "Rana" natomiast Frost i współpracownicy w 2006 roku podnieśli "Hydrophylax" ponownie do rangi rodzaju. Do rodzaju należą następujące gatunki:

</doc>
<doc id="4710108" url="https://pl.wikipedia.org/wiki?curid=4710108" title="Wybory prezydenckie w Polsce w 2020 roku (pierwsze)">
Wybory prezydenckie w Polsce w 2020 roku (pierwsze)

Wybory prezydenckie w Polsce w 2020 roku, tzw. wybory kopertowe – wybory prezydenckie w Polsce, wyznaczone na 10 maja 2020; II tura wyborów miała odbyć się dwa tygodnie później, tj. 24 maja; planowane głosowanie w I turze nie odbyło się.
Ogłoszony termin przeprowadzenia wyborów.
Zgodnie z art. 128 Konstytucji RP, wybory prezydenckie muszą odbyć się w dzień wolny od pracy przypadający między 75. a 100. dniem przed końcem kadencji urzędującego prezydenta. Ponieważ pięcioletnia kadencja Andrzeja Dudy kończyła się 6 sierpnia 2020, I tura w zwykłym terminie mogła zostać zarządzona na dzień wolny między 27 kwietnia a 22 maja 2020 (II tura odpowiednio między 11 maja a 5 czerwca 2020). Ostatecznie marszałek Sejmu Elżbieta Witek zarządziła wybory na 10 maja 2020. Głosowanie (I tura) miało odbyć się w godzinach 7:00–21:00. Jeśli żaden kandydat nie otrzymałby więcej niż połowy ważnych głosów, zgodnie z Konstytucją, 2 tygodnie później (czyli 24 maja) zostałoby przeprowadzone ponowne głosowanie, z udziałem dwóch kandydatów z najwyższą liczbą głosów otrzymanych w pierwszym głosowaniu.
Wpływ pandemii COVID-19 na przebieg wyborów.
W związku z epidemią COVID-19 w Polsce pojawiły się liczne głosy o konieczności przesunięcia daty wyborów. Taką potrzebę zauważyli m.in. kandydaci: Małgorzata Kidawa-Błońska, Robert Biedroń, Szymon Hołownia, Władysław Kosiniak-Kamysz, Krzysztof Bosak i Marek Jakubiak, a także konstytucjonaliści: profesorowie Marek Chmaj, Andrzej Zoll, Marcin Matczak, Ryszard Piotrowski czy Ewa Łętowska. W analizie przeprowadzonej dla Fundacji im. Stefana Batorego dotyczącej wpływu epidemii na proces wyborczy dr hab. Bartłomiej Michalak, prof. UMK, zaznaczył, iż zrealizowanie wyborów "jest w praktyce niewykonalne".
W sprawie wypowiedzieli się również Rzecznik Praw Obywatelskich Adam Bodnar, podkreślając, że przeprowadzenie wyborów w planowanym terminie byłoby naruszeniem zdrowia i życia obywateli, oraz Sąd Najwyższy, zauważając, iż w sytuacji pandemii niemożliwe jest zebranie wymaganych 100 tys. podpisów pod kandydaturą. Ponadto ponad 550 uczonych, pracowników naukowych, lekarek i innych specjalistów medycznych w liście otwartym zaapelowało do władz o przełożenie planowanych na 10 maja wyborów. Sygnatariusze listu wezwali, by wybory zostały przeprowadzone w innym terminie, "w warunkach niezagrażających zdrowiu i życiu obywateli".
Powszechne głosowanie korespondencyjne.
6 kwietnia do Sejmu wpłynął poselski projekt ustawy zakładający, iż wybory odbędą się jedynie w drodze głosowania korespondencyjnego. Tego samego dnia projekt po trzech czytaniach przegłosowano (230 posłów PiS było za) i skierowano do dalszych prac. 5 maja Senat podjął uchwałę o odrzuceniu ustawy.
27 kwietnia Biuro Instytucji Demokratycznych i Praw Człowieka Organizacji Bezpieczeństwa i Współpracy w Europie wydało opinię, w której poinformowało, że "wybory prezydenckie w Polsce w proponowanej formie nie spełniają wymogów Organizacji Bezpieczeństwa i Współpracy w Europie, by zostać uznane za demokratyczne". Tego samego dnia Sąd Najwyższy wydał opinię uznającą, że projekt ustawy z 6 kwietnia, z racji trybu, w jakim został uchwalony przez Sejm, oraz z uwagi na jego liczne wady merytoryczne (w tym brak spójności z innymi aktami prawnymi), nie powinien być przedmiotem dalszych prac legislacyjnych.
Dzień później wspólny apel wystosowało ponad 400 pracowników naukowych, w tym m.in. dziekani Wydziałów Prawa i Administracji: Uniwersytetu Jagiellońskiego, Uniwersytetu Gdańskiego, Uniwersytetu Mikołaja Kopernika, Uniwersytetu Śląskiego i Uniwersytetu Szczecińskiego. W liście otwartym do władz podkreślili, iż planowane wybory nie będą tajne, powszechne oraz transparentne, co w efekcie może skutecznie podważać ich wynik. Ponadto sygnatariusze zaznaczyli, iż sposób procedowania projektu narusza kardynalne zasady prawidłowej legislacji, a także zaapelowali o nieprzeprowadzanie wyborów w formie sprzecznej z konstytucją.
W sprawie zabrali też głos byli prezydenci: Lech Wałęsa, Aleksander Kwaśniewski i Bronisław Komorowski oraz byli premierzy: Marek Belka, Jan Krzysztof Bielecki, Włodzimierz Cimoszewicz, Ewa Kopacz, Kazimierz Marcinkiewicz i Leszek Miller, zapowiadając, że nie zagłosują w wyborach prezydenckich. We wspólnym oświadczeniu przekazali:
Wcześniej bojkot wyborów zapowiedział inny były premier (a także były przewodniczący Rady Europejskiej, ówczesny przewodniczący Europejskiej Partii Ludowej) Donald Tusk.
6 maja prezesi dwóch partii należących do koalicji rządzącej, Jarosław Kaczyński (Prawo i Sprawiedliwość) i Jarosław Gowin (Porozumienie), pomiędzy którymi toczył się spór o ostateczne poparcie w Sejmie ustawy o głosowaniu korespondencyjnym, która umożliwiałaby głosowanie w maju, zobowiązali się do poparcia przez ich partie tej ustawy przy założeniu, że głosowanie nie odbędzie się w terminie majowym i przekonaniu, że zostaną wówczas rozpisane nowe wybory. Dzień później Sejm odrzucił uchwałę Senatu odrzucającą głosowanie korespondencyjne i skierował ustawę do prezydenta, który podpisał ją następnego dnia.
Wnioski Poczty Polskiej o przekazanie spisu wyborców.
23 kwietnia, w nocy o 2:26 polscy wójtowie, burmistrzowie i prezydenci miast otrzymali mailowo wnioski o przekazanie danych ze spisu wyborców (w tym numerów PESEL, kodów pocztowych, adresów zamieszkania, imion i nazwisk). Dane miały zostać udostępnione w formie dokumentu tekstowego (.txt) niezabezpieczonego hasłem w ciągu dwóch dni roboczych. Wpływające pisma pozbawione były podpisu elektronicznego; widniała jedynie informacja, iż nadawcą jest „Poczta Polska”. Wielu samorządowców, w tym m.in. prezydenci Warszawy, Bydgoszczy, Gdańska, Sopotu i Gdyni, zapowiedziało zawiadomienie prokuratury o możliwości popełnienia przestępstwa. Tego samego dnia rzeczniczka Poczty Polskiej potwierdziła autentyczność rozesłanych maili, a także zapowiedziała, że zostaną one powtórnie rozesłane ze stosownymi podpisami. Dane ze spisu wyborców zostały przekazane Poczcie Polskiej przez co najmniej 471 gminy.
W przesłanych wnioskach Poczta Polska zażądała udostępnienia danych wyborców, powołując się na art. 99 ustawy o szczególnych instrumentach wsparcia w związku z rozprzestrzenianiem się wirusa SARS-CoV-2 (). Jak ocenili m.in. prawnicy z Katedry Prawa Karnego Uniwersytetu Jagiellońskiego, poczta nie posiadała do tego wystarczającej podstawy prawnej, a jej czyn mógł nosić znamiona przestępstwa. 15 września 2020 Wojewódzki Sąd Administracyjny w Warszawie wydał – na podstawie skargi Rzecznika Praw Obywatelskich – wyrok stwierdzający, że decyzja premiera Mateusza Morawieckiego o wydaniu Poczcie Polskiej polecenia dotyczącego przygotowań do wyborów korespondencyjnych została wydana bez podstawy prawnej i z rażącym naruszeniem prawa i jest nieważna. Identyczny pogląd został przedstawiony przez NIK podczas publikacji raportu w sprawie procesu przygotowania wyborów prezydenckich. Fakt popełnienia przestępstwa przez włodarzy gmin przekazujących dane ze spisu wyborców został potwierdzony również przez Biuro Legislacyjne Kancelarii Senatu w treści uzasadnienia dla wprowadzającej amnestię tzw. ustawy abolicyjnej, podpisanej – ze wsteczną mocą obowiązywania – 20 grudnia 2022 przez Andrzeja Dudę.
Sprawa wycieku kart wyborczych.
29 kwietnia, 11 dni przed planowym terminem wyborów, jeden z kandydatów na urząd Prezydenta RP Stanisław Żółtek podczas konferencji prasowej zaprezentował kopie karty wyborczej z nazwiskami kandydatów oraz formularza do uzupełnienia danych wyborcy. Stwierdził, że uzyskał je od pracownika jednej z podkrakowskich firm, która otrzymała zlecenie pakowania zestawów wyborczych przed ich rozsyłką. Następnego dnia ukazał się artykuł w „Gazecie Wyborczej”, obarczający odpowiedzialnością za wyciek Ministerstwo Aktywów Państwowych zarządzane przez ministra Jacka Sasina. Ministerstwo Aktywów Państwowych zaprzeczyło tymże doniesieniom.
Polska Wytwórnia Papierów Wartościowych wydała oświadczenie, w którym stwierdziła:
Poczta Polska o wycieku kart poinformowała Agencję Bezpieczeństwa Wewnętrznego.
Brak głosowania w przewidzianym terminie.
W komunikacie Państwowej Komisji Wyborczej z 7 maja 2020 poinformowała ona, że głosowanie w dniu 10 maja nie odbędzie się, ponieważ PKW została w wyniku ustawy z 16 kwietnia tegoż roku pozbawiona kompetencji do ustalenia wzoru i zarządzenia druku kart do głosowania, które są koniecznym warunkiem do przeprowadzenia głosowania. W związku z tym powiadomiła, iż lokale wyborcze pozostaną zamknięte i uznała, że nie będzie obowiązywać cisza wyborcza. 10 maja, w dniu niedoszłego głosowania, PKW wydała uchwałę, w której dokonała interpretacji, że brak możliwości głosowania na kandydatów był równoznaczny z sytuacją braku kandydatów, w związku z czym do marszałka Sejmu będzie należało rozpisanie nowych wyborów. 3 czerwca marszałek Sejmu Elżbieta Witek zarządziła nowe wybory, z głosowaniem planowanym na dzień 28 czerwca 2020.
Kalendarz wyborczy.
Ogłaszając termin wyborów, zgodnie z art. 289 § 1 i art. 290 Kodeksu wyborczego marszałek Sejmu określała dni, w których upływają terminy wykonania czynności wyborczych przewidzianych w ustawie (kalendarz wyborczy). Postanowieniem Marszałka Sejmu Rzeczypospolitej Polskiej z dnia 5 lutego 2020 o zarządzeniu wyborów Prezydenta Rzeczypospolitej Polskiej () ustalony został kalendarz wyborczy:
Kandydaci na Prezydenta Rzeczypospolitej.
Zgodnie z art. 296 ustawy z dnia 5 stycznia 2011 r. – Kodeks wyborczy (, z późn. zm.), kandydatem na prezydenta Rzeczypospolitej mogła być osoba zgłoszona przez co najmniej 100 tysięcy obywateli, mających prawo wybierania do Sejmu. Zgłoszenia takiego dokonywał formalnie popierający go komitet wyborczy, który powstawał po pisemnym wyrażeniu zgody przez zainteresowanego. Komitet wyborczy mogło utworzyć minimum 15 osób. Po zebraniu co najmniej tysiąca podpisów popierających obywateli komitet wyborczy mógł zostać zgłoszony Państwowej Komisji Wyborczej do zarejestrowania.
Komitety wyborcze.
Pierwszym etapem przy zgłaszaniu kandydatów na prezydenta jest utworzenie i zarejestrowanie komitetów wyborczych poszczególnych kandydatów. W wymaganym terminie, do 16 marca 2020, do Państwowej Komisji Wyborczej wpłynęły zawiadomienia o utworzeniu od 40 komitetów wyborczych. Państwowa Komisja Wyborcza przyjęła 35 z tych zawiadomień, pozostałe zaś odrzuciła. Zarejestrowano komitety wyborcze następujących kandydatów na Prezydenta Rzeczypospolitej Polskiej:
Kandydaci.
Kolejnym etapem było zarejestrowanie kandydatów na Prezydenta Rzeczypospolitej Polskiej, czego dokonała Państwowa Komisja Wyborcza wobec komitetów, które do dnia 26 marca 2020 dostarczyły podpisy 100 000 osób popierających daną kandydaturę. Zarejestrowano 10 kandydatów na prezydenta Rzeczypospolitej Polskiej:
Sondaże.
"Wszystkie dane wyrażono w procentach."
"Kolorem pomarańczowym zaznaczono moment wprowadzenia na terenie Polski stanu zagrożenia epidemicznego (14 marca), a czerwonym stanu epidemii (20 marca). Wyniki sondażowe w czasie epidemii zmieniły się ze względu na zdecydowany spadek deklarowanej frekwencji przy fakcie, iż jedynie Prawo i Sprawiedliwość opowiadało się za przeprowadzeniem głosowania w przewidzianym terminie, podczas gdy ugrupowania i kandydaci opozycyjni (a także część koalicyjnego wobec PiS Porozumienia, w tym jego prezes) opowiadała się za zmianą terminu głosowania, a Koalicja Obywatelska (a także byli premierzy zasiadający w Europarlamencie z ramienia SLD/Lewicy) dodatkowo wzywała do bojkotu głosowania, jeśli miałoby odbyć się w terminie majowym."
Wyniki kontroli NIK.
Kontrolerzy Najwyższej Izby Kontroli ujawnili liczne nieprawidłowości przy organizacji wyborów. NIK skierowała do prokuratury zarzuty o możliwości popełnienia przestępstwa przez premiera Mateusza Morawieckiego, szefa jego kancelarii – ministra Michała Dworczyka, wicepremiera i ministra aktywów państwowych Jacka Sasina oraz ministra spraw wewnętrznych i administracji Mariusza Kamińskiego, a także zarządów Polskiej Wytwórni Papierów Wartościowych S.A oraz Poczty Polskiej S.A. za działanie na szkodę spółek przy przygotowaniach do przeprowadzenia wyborów. Prokuratura odmówiła wszczęcia postępowań karnych, co zostało zaskarżone przez NIK do sądu. W kwietniu 2022 sąd wydał postanowienie nakazujące prokuraturze wszczęcie śledztwa w przypadku Poczty, natomiast w przypadku PWPW S.A. prawomocnie oddalił zażalenie Izby jako bezzasadne, uznając, że zarząd Wytwórni nie naruszył prawa.

</doc>
<doc id="4710109" url="https://pl.wikipedia.org/wiki?curid=4710109" title="Paweł Grzesiowski">
Paweł Grzesiowski

Paweł Jan Grzesiowski (ur. 28 października 1963) – polski lekarz pediatra, doktor nauk medycznych, ekspert Naczelnej Rady Lekarskiej (NRL) ds. walki z COVID-19.
Życiorys.
W 1989 ukończył studia w Wydziale Lekarskim Akademii Medycznej w Warszawie. Specjalista w dziedzinie pediatrii (I stopień w 1994 i II stopień w 1998). Ekspert w zakresie profilaktyki zakażeń szpitalnych, szczepień ochronnych, trener w dziedzinie jakości i bezpieczeństwa opieki zdrowotnej. Popularyzator wiedzy medycznej.
Stopień doktora nauk medycznych uzyskał w 1996 w Akademii Medycznej w Warszawie na podstawie rozprawy pt. "Zapobieganie wirusowemu zapaleniu wątroby u dzieci z przewlekłymi chorobami nerek", której promotorem była Maria Sieniawska. W 2005 ukończył Podyplomowe Studium Prawa Medycznego, Bioetyki i Socjologii Medycyny w Wydziale Prawa i Administracji Uniwersytetu Warszawskiego.
Zawodowo związany m.in. z: Dziecięcym Szpitalem Klinicznym w Warszawie (asystent i adiunkt), Zakładem Profilaktyki Zakażeń i Zakażeń Szpitalnych w Narodowym Instytucie Leków w Warszawie (kierownik), Centrum Medycyny Zapobiegawczej i Rehabilitacji w Warszawie (dyrektor) oraz Fundacją Instytut Profilaktyki Zakażeń (prezes). 
Wykładał w takich uczelniach, jak m.in. Wydział Zdrowia Publicznego Warszawskiego Uniwersytetu Medycznego, Szkoła Zdrowia Publicznego CMKP, Studium Podyplomowe Prawa Medycznego Uniwersytetu Warszawskiego oraz Uniwersytet Kardynała Stefana Wyszyńskiego w Warszawie.
Członek krajowych i zagranicznych towarzystw naukowych, takich jak: Polskie Towarzystwo Pediatryczne, Europejskie Towarzystwo Mikrobiologii i Chorób Zakaźnych, Polskie Towarzystwo Nefrologii Dziecięcej, Europejskie Towarzystwo Nefrologii Dziecięcej, Polskie Towarzystwo Epidemiologów i Lekarzy Chorób Zakaźnych, Polskie Towarzystwo Wakcynologii (w tym były członek zarządu), Europejskie Towarzystwo Chorób Zakaźnych Dzieci, The Society for Healthcare Epidemiology of America oraz Stowarzyszenie Higieny Lecznictwa (przewodniczący).
W 2020 powołany przez Andrzeja Matyję – prezesa Naczelnej Rady Lekarskiej – na eksperta NRL ds. walki z COVID-19.
Publikacje.
Autor lub współautor ponad 250 publikacji z zakresu m.in.: immunologii, szczepień ochronnych, profilaktyki, terapii i kontroli zakażeń oraz zakażeń szpitalnych.

</doc>
<doc id="4710110" url="https://pl.wikipedia.org/wiki?curid=4710110" title="Gasometer">
Gasometer



</doc>
<doc id="4710113" url="https://pl.wikipedia.org/wiki?curid=4710113" title="Hydrosom">
Hydrosom

Hydrosom, pień – część ciała występująca u kolonijnych parzydełkowców z gromady stułbiopławów, z rzędów Velellida i rurkopławów.
Zawieszony w toni wodnej hydrosom stanowi osiową część kolonii (kormusu). Powstaje w wyniku modyfikacji najstarszego, macierzystego hydropolipu kolonii. 
U Velellida hydorosom jest skrócony i silnie spłaszczony, tworząc dysk centralny obwiedziony na brzegu umięśnionym fałdem płaszczowym. Na wierzchu dysku występuje pneumatofor, na jego brzegach rzomieszczone są daktylozoidy, a na spodzie gastrozoidy, w tym jeden centralny.
U rurkopławów hydrosom jest rurkowaty i pionowo zawieszony. Na jego wierzchu znajdować się może pneumatofor. Od hydrosomu pączkują rozmaite zooidy, często pogrupowane w kormidia. Jama hydrosomu połączona jest z jamami poszczególnych zooidów, dzięki czemu kolonia ma jeden układ chłonąco-trawiący. Ponadto w hydorosomie biegnie para szybko przewodzących włókien nerwowych, zapewniających nadosobniczą koordynację w kolonii. U form mających nektofory części hydrosomu na której są osadzone nosi nazwę nektosomu, a część pozostała syfosomu (syfonu).

</doc>
<doc id="4710114" url="https://pl.wikipedia.org/wiki?curid=4710114" title="443 km">
443 km

443 km () – przystanek kolejowy w miejscowości Awtoriemzawod, w rejonie smoleńskim, w obwodzie smoleńskim, w Rosji. Leży na linii Moskwa - Mińsk - Brześć.

</doc>
<doc id="4710115" url="https://pl.wikipedia.org/wiki?curid=4710115" title="Kormidia">
Kormidia



</doc>
<doc id="4710116" url="https://pl.wikipedia.org/wiki?curid=4710116" title="39 Pułk Piechoty Austro-Węgier">
39 Pułk Piechoty Austro-Węgier



</doc>
<doc id="4710120" url="https://pl.wikipedia.org/wiki?curid=4710120" title="Acanthochondria constricta">
Acanthochondria constricta

Acanthochondria constricta – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1955 roku przez japońską zoolog Sueo M. Shiino. 

</doc>
<doc id="4710124" url="https://pl.wikipedia.org/wiki?curid=4710124" title="Wonlarowo (przystanek kolejowy)">
Wonlarowo (przystanek kolejowy)

Wonlarowo () – przystanek kolejowy w miejscowości Wonlarowo, w rejonie smoleńskim, w obwodzie smoleńskim, w Rosji. Leży na linii Moskwa - Mińsk - Brześć.

</doc>
<doc id="4710128" url="https://pl.wikipedia.org/wiki?curid=4710128" title="Indosylvirana">
Indosylvirana

Indosylvirana – rodzaj płaza bezogonowego z rodziny żabowatych (Ranidae). 
Zasięg występowania.
Rodzaj obejmuje gatunki występujące w Indiach i na Sri Lance; w południowy Wietnamie, południowej Tajlandii i południowo-zachodniej Kambodży.
Systematyka.
Etymologia.
"Indosylvirana": „Indie”; rodzaj "Sylvirana" .
Podział systematyczny.
Takson wyodrębniony na podstawie badań filogenetycznych i biogeograficznych z "Sylvirana". Do rodzaju należą następujące gatunki:

</doc>
<doc id="4710134" url="https://pl.wikipedia.org/wiki?curid=4710134" title="Woronino (przystanek kolejowy)">
Woronino (przystanek kolejowy)

Woronino () – przystanek kolejowy w sąsiedztwie dieriewni Woronino, w rejonie smoleńskim, w obwodzie smoleńskim, w Rosji. Leży na linii Moskwa - Mińsk - Brześć.

</doc>
<doc id="4710156" url="https://pl.wikipedia.org/wiki?curid=4710156" title="Wielino (przystanek kolejowy)">
Wielino (przystanek kolejowy)

Wielino () – przystanek kolejowy w sąsiedztwie miejscowości Wielino, w rejonie smoleńskim, w obwodzie smoleńskim, w Rosji. Leży na linii Moskwa - Mińsk - Brześć.

</doc>
<doc id="4710178" url="https://pl.wikipedia.org/wiki?curid=4710178" title="Plebiscyt Tygodnika Żużlowego 2016">
Plebiscyt Tygodnika Żużlowego 2016

27. Plebiscyt Tygodnika Żużlowego na najlepszego żużlowca Polski zorganizowano w 2016 roku.
Wyniki.
Inne wyróżnienia.
Najpopularniejszy Trener PGE Ekstraligi: Marek Cieślak (Falubaz Zielona Góra)
Najpopularniejszy Trener Nice PLŻ: Lech Kędziora (Orzeł Łódź)
Pechowiec Roku: Czytelnicy proponowali, aby w tej kategorii nie wręczać statuetki, ze względu na wiele tragicznych w skutkach kontuzji w ubiegłym roku
Fair Play: Czytelnicy uznali, że należy się ona wszystkim klubom, które organizowały turnieje charytatywne nie tylko dla żużlowców.
Objawienie Sezonu: Václav Milík (Sparta Wrocław)
Junior Roku: Bartosz Zmarzlik (Stal Gorzów Wielkopolski)
Najsympatyczniejszy Żużlowiec: Grzegorz Zengota (Unia Leszno)
Działacz Roku PGE Ekstraligi: Krystyna Kloc (Sparta Wrocław)
Działacz Roku Nice PLŻ: Witold Skrzydlewski (Orzeł Łódź)
Widowiskowa Jazda: Bartosz Zmarzlik (Stal Gorzów Wielkopolski)
Mister Elegancji: Grzegorz Zengota (Unia Leszno)
Najpopularniejszy Obcokrajowiec: Tai Woffinden (Sparta Wrocław)
Krajowa Impreza Roku: Finał Indywidualnych Mistrzostw Polski w Lesznie
Międzynarodowa Impreza Roku: Grand Prix Polski w Warszawie
Dętka Roku 2016: Greg Hancock za niesportowe zachowanie się w czasie Grand Prix w Australii. Nagroda jest symboliczna i od początku jej przyznawania nie była wręczana.

</doc>
<doc id="4710181" url="https://pl.wikipedia.org/wiki?curid=4710181" title="Arthur Gradin">
Arthur Gradin

Arthur Francisco Gradin (ur. 10 sierpnia 1998 w Novo Hamburgo) – brazylijski piłkarz występujący na pozycji napastnika w Pogoni Prudnik.
Do 2017 występował w niemieckim klubie NFV Gelb-Weiß Görlitz 09. Następnie przeszedł do włoskiego A.S.D. Anziolavinio. W 2018 dołączył do klubu Cruzeiro EC grającego w najwyższej brazylijskiej lidze Campeonato Brasileiro Série A. W 2019 przeszedł do Pogoni Prudnik.

</doc>
<doc id="4710183" url="https://pl.wikipedia.org/wiki?curid=4710183" title="Liverpool FC">
Liverpool FC



</doc>
<doc id="4710185" url="https://pl.wikipedia.org/wiki?curid=4710185" title="Handikapizm">
Handikapizm



</doc>
<doc id="4710189" url="https://pl.wikipedia.org/wiki?curid=4710189" title="Andrzej Mercik (żołnierz)">
Andrzej Mercik (żołnierz)

Andrzej Mercik (ur. 4 lutego 1897 w Kawodrzy Górnej koło Częstochowy, zm. 23 maja 1986 w Gliwicach) – podoficer Wojska Polskiego w II Rzeczypospolitej, kawaler Orderu Virtuti Militari.
Życiorys.
Urodził się w rodzinie Antoniego (rolnika) i Karoliny z domu Leszczyńskiej.
Ukończył szkołę ludową po czym pracował w cegielni i kopalni węgla. W listopadzie 1918 roku uczestniczył w rozbrajaniu Niemców w Częstochowie, a w drugiej połowie tegoż miesiąca wstąpił w szeregi 27 pułku piechoty (wchodzącego w skład 7 Dywizji Piechoty). Wziął udział w wojnie polsko-bolszewickiej, podczas której wyróżnił się w dniu 25 czerwca 1920 r. w trakcie walk o Haliczany, kiedy to poprowadził brawurowy atak i zdobył okopy nieprzyjaciela, zmuszając go do ucieczki. Za ten czyn sierżant Andrzej Mercik odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.2648 z 28 lutego 1921 roku (opublikowanym w Dzienniku Personalnym Ministerstwa Spraw Wojskowych Nr 11 z dnia 19 marca 1921 roku). 
Po zakończeniu działań wojennych pozostał w Wojsku Polskim. Z dniem 1 kwietnia 1922 roku został awansowany do rangi starszego sierżanta. Zajmował między innymi stanowisko szefa 2 kompanii w 27 pułku piechoty, piastował również funkcję chorążego sztandaru pułkowego.
Wziął udział w walkach kampanii wrześniowej. Uczestnik pierwszej bitwy pod Tomaszowem Lubelskim, po której trafił do sowieckiej niewoli. Po ucieczce powrócił jesienią 1939 roku do Częstochowy. W czasie okupacji niemieckiej prowadził własne gospodarstwo rolne w dzielnicy Stradom. Członek konspiracyjnych Organizacji Orła Białego i Polskiego Związku Wolności. Aresztowany w roku 1940 podczas próby przekroczenia granicy, więziony był na Zawodziu. Później pracował w majątku więziennym w Grabówce, a po wojnie zarobkował pracą na roli. Był również, do czasu nacjonalizacji, współwłaścicielem wytwórni wód gazowanych.
Zmarł w Gliwicach i pochowany został na częstochowskim cmentarzu Kule (sektor: 68, rząd: 3, grób: 14). 
Żoną Andrzeja Mercika była od 1930 roku Józefa z Anzorgów (ur. 1902, zm. w 1971 r.), z którą mieli synów Stefana i Jana oraz córki Annę i Marię.

</doc>
<doc id="4710190" url="https://pl.wikipedia.org/wiki?curid=4710190" title="IPhone 11">
IPhone 11

iPhone 11 – następca telefonu iPhone Xr firmy Apple zaprezentowany 10 września 2019 r. podczas Apple Special Event. September 10, 2019. Jest to tańsza wersja względem sztandarowego modelu zaprezentowanego tego dnia (iPhone 11 Pro). Zmianie uległ również design telefonu, na jego pleckach pojawiła się wyspa z aparatami, która jest powielana w następnych generacjach iPhone.
Jest dostępny w 6 kolorach: czarnym, zielonym, żółtym, fioletowym, czerwonym (Product RED) i białym.
Wprowadzenie iPhona 11 nadało nowy porządek w nazewnictwie telefonów firmy Apple.
Aparaty fotograficzne.
Telefon został wyposażony w dwa tylne aparaty o matrycy 12 Mpx każdy.

</doc>
<doc id="4710192" url="https://pl.wikipedia.org/wiki?curid=4710192" title="Jeanne Bot">
Jeanne Bot

Jeanne Bot (ur. 14 stycznia 1905 w Mont-Louis, zm. 22 maja 2021)– francuska superstulatka, trzecia najstarsza osoba w historii Francji, tuż za Jeanne Calment i Lucile Randon. Przed śmiercią była czwartą pod względem wieku żyjącą osobą na świecie, której wiek został zweryfikowany przez Gerontology Research Group.
Życiorys.
Bot urodziła się w twierdzy Mont Louis. Jej ojciec był żołnierzem. Spędziła pięćdziesiąt lat jako księgowa w garażu samochodowym na Poincare Boulevard w Perpignan. Nigdy nie wyszła za mąż i nie miała dzieci.
Bot mieszkała w Perpignan, Pireneje Wschodnie, Occitanie, Francja. Prawie do śmierci nie miała poważniejszych problemów zdrowotnych i mogła poruszać się za pomocą chodzika między sypialnią a salonem. Jej jedyną trudnością był słaby słuch, ale nadal była w stanie oglądać telewizję.
Po śmierci Japonki Shin Matsushity 27 sierpnia 2019 Jeanne Bot została trzecią na świecie pod względem zweryfikowanego wieku żyjącą osobą. Po weryfikacji Brazylijki Franciski Celsa dos Santos (ur. 21 października 1904) 9 lipca 2020 znalazła się na pozycji czwartej tej listy. Była ostatnią żyjącą osobą w Europie urodzoną w 1905 roku.

</doc>
<doc id="4710194" url="https://pl.wikipedia.org/wiki?curid=4710194" title="Tarcza Wspólnoty (2009)">
Tarcza Wspólnoty (2009)



</doc>
<doc id="4710195" url="https://pl.wikipedia.org/wiki?curid=4710195" title="Tarcza Wspólnoty (2010)">
Tarcza Wspólnoty (2010)



</doc>
<doc id="4710196" url="https://pl.wikipedia.org/wiki?curid=4710196" title="Tarcza Wspólnoty (2011)">
Tarcza Wspólnoty (2011)



</doc>
<doc id="4710197" url="https://pl.wikipedia.org/wiki?curid=4710197" title="Tarcza Wspólnoty (2012)">
Tarcza Wspólnoty (2012)



</doc>
<doc id="4710198" url="https://pl.wikipedia.org/wiki?curid=4710198" title="Tarcza Wspólnoty (2013)">
Tarcza Wspólnoty (2013)



</doc>
<doc id="4710200" url="https://pl.wikipedia.org/wiki?curid=4710200" title="Tarcza Wspólnoty (2014)">
Tarcza Wspólnoty (2014)



</doc>
<doc id="4710201" url="https://pl.wikipedia.org/wiki?curid=4710201" title="Tarcza Wspólnoty (2015)">
Tarcza Wspólnoty (2015)



</doc>
<doc id="4710202" url="https://pl.wikipedia.org/wiki?curid=4710202" title="Tarcza Wspólnoty (2016)">
Tarcza Wspólnoty (2016)



</doc>
<doc id="4710205" url="https://pl.wikipedia.org/wiki?curid=4710205" title="Andrzej Mercik (ujednoznacznienie)">
Andrzej Mercik (ujednoznacznienie)



</doc>
<doc id="4710207" url="https://pl.wikipedia.org/wiki?curid=4710207" title="Syfosom">
Syfosom

Syfosom () – część ciała występująca u kolonijnych stułbiopławów z rzędu rurkopławów.
Syfosom stanowi odcinek hydrosomu (osiowego pnia kormusu) z którego wyrastają kormidia. W ontogenezie powstaje z części najstarszego, macierzystego hydropolipu. Położony jest poniżej nektosomu i zwykle jest od niego znacznie dłuższy. Osiągać może nawet wiele metrów długości.
Zooidy wyrastające z syfosomu mogą być zarówno zmodyfikowanymi meduzami (meduzoidy) jak i polipami (polipoidy) i zwykle grupują się one w rozmieszczone szeregowo kormidia. Do zoidów należą m.in. gastrozoidy z ramionami, często zaopatrzonymi tentillia, okrywy (fyllozoidy), daktylozoidy z tentakulami oraz generatywne gonozoidy. Kormidia mogą być częściowo lub całkowicie autonomiczne, mogą się też odrywać od syfosomu, tworząc odrębne stadium rozwojowe – eudoksję.

</doc>
<doc id="4710208" url="https://pl.wikipedia.org/wiki?curid=4710208" title="Kontrarys">
Kontrarys

Kontrarys – technika rysunku węglem polegająca na nanoszeniu na karton blokady uniemożliwiającej warstwie węgla przyleganie do kartonu. W technice tej można uzyskać światło, cienie oraz różne nasycenia szarości przez kolejne nakładania blokady. Prekursorem i autorem tej techniki rysowania węglem jest artysta plastyk Krzysztof Karewicz. Kontrarys jest nazwą wymyśloną przez Krzysztofa Karewicza do określenia tej techniki, którą stosuje od lat 70.

</doc>
<doc id="4710221" url="https://pl.wikipedia.org/wiki?curid=4710221" title="Parafia Matki Bożej Częstochowskiej w Objeździe">
Parafia Matki Bożej Częstochowskiej w Objeździe

Parafia Matki Bożej Częstochowskiej w Objeździe – parafia rzymskokatolicka, znajdująca się w diecezji pelplińskiej, w dekanacie Główczyce.

</doc>
<doc id="4710229" url="https://pl.wikipedia.org/wiki?curid=4710229" title="Parafia św. Stanisława w Stowięcinie">
Parafia św. Stanisława w Stowięcinie

Parafia świętego Stanisława w Stowięcinie – parafia rzymskokatolicka, znajdująca się w diecezji pelplińskiej, w dekanacie Główczyce.

</doc>
<doc id="4710231" url="https://pl.wikipedia.org/wiki?curid=4710231" title="San Marino na Mistrzostwach Europy w Lekkoatletyce 2016">
San Marino na Mistrzostwach Europy w Lekkoatletyce 2016

San Marino na Mistrzostwach Europy w Lekkoatletyce 2016 – reprezentacja San Marino podczas Mistrzostw Europy w Amsterdamie liczyła jednego zawodnika. Był nim lekkoatleta specjalizujący się w skoku wzwyż Eugenio Rossi.

</doc>
<doc id="4710234" url="https://pl.wikipedia.org/wiki?curid=4710234" title="Parafia Przemienienia Pańskiego we Wrześciach">
Parafia Przemienienia Pańskiego we Wrześciach

Parafia Przemienienia Pańskiego we Wrześciu – parafia rzymskokatolicka, znajdująca się w diecezji pelplińskiej, w dekanacie Główczyce.

</doc>
<doc id="4710235" url="https://pl.wikipedia.org/wiki?curid=4710235" title="Aleja 3 Maja w Piotrkowie Trybunalskim">
Aleja 3 Maja w Piotrkowie Trybunalskim

Aleja 3 Maja – jedna z najbardziej reprezentacyjnych ulic Piotrkowa Trybunalskiego. Ma długość 695 metrów. Większość znajdującej się przy niej kamienic wybudowano w stylu secesyjnym na przełomie XIX i XX wieku. 
Historia.
Projekt wytyczenia ulicy powstał około 1865, w ramach planu porządkowania i odbudowy miasta po pożarze. Sama ulica powstała w 1873, a w 1921 została wybrukowana. Wysadzana rzędami drzew, początkowo kasztanowcami i klonami, a następnie brzozami oraz lipami.
W przeszłości w obrębie Alei 3 Maja i ul. Reymonta 4 istniał cmentarz ewangelicki, z którego nagrobki z końca XVIII i początku XIX w. przeniesiono na nowy cmentarz ewangelicki utworzony w 1873 przy ul. Cmentarnej. Plac ten parafia ewangelicka kupiła w 1795, zaś cmentarz formalnie zlikwidowano w 1995, jednak pochówki na nowym cmentarzu odbywały się już od 1877.
Nazwa.
Ulica w przeszłości nosiła miana "Aleksandryjskiej", "Szkolnej", "Lipowej", by w roku 1917 otrzymać nazwę alei 3 Maja. W okresie okupacji hitlerowskiej nosiła nazwę "Lindenallee" (alei Lipowej), a w latach 1952–1989 "Bolesława Bieruta".
Najważniejsze obiekty.
Zabytki.
Do rejestru zabytków wpisane są budynki:
Do gminnej ewidencji zabytków miasta Piotrkowa Trybunalskiego, oprócz obiektów z rejestru zabytków, są też wpisane budynki:

</doc>
<doc id="4710242" url="https://pl.wikipedia.org/wiki?curid=4710242" title="Macedonia na Mistrzostwach Europy w Lekkoatletyce 2016">
Macedonia na Mistrzostwach Europy w Lekkoatletyce 2016

Macedonia na Mistrzostwach Europy w Lekkoatletyce 2016 – reprezentacja Macedonii podczas Mistrzostw Europy w Amsterdamie liczyła jedną zawodniczkę. Była nią lekkoatletka specjalizująca się w biegu na 400 m przez płotki Drita Islami.

</doc>
<doc id="4710248" url="https://pl.wikipedia.org/wiki?curid=4710248" title="Mikrolearning">
Mikrolearning

Mikrolearning (Microlearning) – termin używany w e-learningu do określenia małych elementów szkoleniowych, trwających nie dłużej niż kilka minut. Elementami takimi mogą być: video, animacja, ćwiczenie, quiz, artykuł, podcast, instrukcja, gra itp. Z założenia skupiają się one na rozwiązaniu konkretnego problemu, są łatwo dostępne i mogą być używane „in the flow of work”, czyli w dowolnym momencie, w którym okazują się przydatne.
W przeciwieństwie do makrolearningu, czyli tradycyjnych e-learningowych kursów zbudowanych z modułów i często długich, mikrolearning:
Elementy mikrolearningu mają różnorodną formę, obejmują wąskie zagadnienia i przygotowywane są po to, by użytkownicy mogli po nie sięgnąć w razie potrzeby. Często współegzystują z makrolearningiem, który bierze na siebie bardziej złożone, wieloaspektowe zagadnienia, także te, które mają charakter obowiązkowy i wymagają większej kontroli.

</doc>
<doc id="4710254" url="https://pl.wikipedia.org/wiki?curid=4710254" title="Kościół św. Jana Kantego w Stryszowie">
Kościół św. Jana Kantego w Stryszowie

Kościół Świętego Jana Kantego − rzymskokatolicki kościół parafialny w Stryszowie należący do parafii pod tym samym wezwaniem (dekanat Wadowice-Południe archidiecezji krakowskiej).
Świątynia została wzniesiona w 1742 roku przez Kazimierza Wilkońskiego i otrzymała wówczas obecne wezwanie. Kościół nosi cechy stylów: barokowego, klasycystycznego i neogotyckiego. Wewnątrz budowli są umieszczone trzy ołtarze: główny oraz dwa boczne. Ołtarz główny reprezentuje styl późnobarokowy i jest ozdobiony trzema wymiennymi obrazami Trójcy Świętej, Chrystusa Ukrzyżowanego i Najświętszego Serca Pana Jezusa. W koronie ołtarza jest umieszczony obraz patrona świątyni, św. Jana Kantego, namalowany w 1 połowie XVII wieku, dopełnieniem wystroju ołtarza są figury świętych Apostołów Piotra i Pawła. Spoglądając od wejścia głównego, po lewej stronie jest umieszczony ołtarz boczny, ozdobiony obrazami św. Juliana i Matki Bożej Pocieszenia. Po prawej stronie jest umieszczony drugi ołtarz boczny, ozdobiony obrazami Matki Bożej Różańcowej i św. Mikołaja. Obok tego ołtarza, we wnęce jest umieszczona późnogotycka płaskorzeźba „Modlitwa w Ogrójcu”, powstała około 1500 roku, pochodząca ze szkoły Wita Stwosza. Ponadto elementami wystroju wnętrza świątyni są: ambona pochodząca z okresu późnego baroku i ozdobiona figurą św. Stanisława biskupa i męczennika, znajdująca się wcześniej w starym kościele chrzcielnica ozdobiona rzeźbą przedstawiającą Chrzest Chrystusa w rzece Jordan oraz żelazna krata w głównych drzwiach, w stylu późnobarokowym, zabytek rzemiosła krakowskiego, według tradycji pochodząca z kościoła Bernardynów w Krakowie.

</doc>
<doc id="4710256" url="https://pl.wikipedia.org/wiki?curid=4710256" title="43 Pułk Piechoty Austro-Węgier">
43 Pułk Piechoty Austro-Węgier



</doc>
<doc id="4710257" url="https://pl.wikipedia.org/wiki?curid=4710257" title="Mikrorachunek podatkowy">
Mikrorachunek podatkowy

Mikrorachunek podatkowy – w Polsce, indywidualny rachunek podatkowy służący do rozliczeń podatków CIT, PIT i VAT. Od 1 stycznia 2020 roku każdy podatnik zobowiązany jest do wygenerowania numeru bankowego, na którym następuje rozliczenie z organem podatkowym.
Numer rachunku.
Numer indywidualnego rachunku podatkowego składa się z 26 znaków i zaczyna się od 3 stałych elementów: „LK” (liczba kontrolna), „1010071” (numer rozliczeniowy NBP) oraz „222” (numer rozliczeniowy NBP). Po nich następuje znak „1” lub „2”- oznaczające odpowiednio PESEL lub NIP, w zależności od tego, którym numerem zarejestrowano rachunek oraz dany numer. Reszta z 26 znakowego ciągu uzupełnione jest zerami.

</doc>
<doc id="4710259" url="https://pl.wikipedia.org/wiki?curid=4710259" title="Kodeks postępowania w sprawach o wykroczenia">
Kodeks postępowania w sprawach o wykroczenia



</doc>
<doc id="4710260" url="https://pl.wikipedia.org/wiki?curid=4710260" title="Ford Territory">
Ford Territory



</doc>
<doc id="4710261" url="https://pl.wikipedia.org/wiki?curid=4710261" title="Eredivisie (2019/2020)">
Eredivisie (2019/2020)

Eredivisie 2019/20 – 64. sezon holenderskiej pierwszej klasy rozgrywkowej w piłce nożnej. Sezon rozpoczął się 2 sierpnia 2019 roku i zakończył się 24 kwietnia 2020. Sezon nie został w pełni dokończony ze względu na pandemię COVID-19. Początkowo 8 marca 2020 roku, rozgrywki zostały jedynie zawieszone. 24 kwietnia 2020 podjęto decyzję o przerwaniu rozgrywek bez wyłaniania mistrza kraju a także bez spadków i awansów. Zdecydowano, że w europejskich pucharach w następnym sezonie, zagrają zespołu zgodnie z kolejnością w tabeli w chwili przerwania rozgrywek. W lidze rywalizowało 18 zespołów. Tytułu bronił Ajax.
Runda zasadnicza.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="4710265" url="https://pl.wikipedia.org/wiki?curid=4710265" title="Gibonowate">
Gibonowate



</doc>
<doc id="4710268" url="https://pl.wikipedia.org/wiki?curid=4710268" title="McKenzie Moore">
McKenzie Moore

McKenzie Moore (ur. 11 maja 1992 w Santa Rosa) – amerykański koszykarz, występujący na pozycjach rozgrywającego lub rzucającego obrońcy, posiadający także filipińskie obywatelstwo, reprezentant tego kraju. 
Przez kilka lat występował w letniej lidze NBA. Reprezentował Milwaukee Bucks (2015), Dallas Mavericks (2016).
3 lutego 2020 zawarł kontrakt z Anwilem Włocławek. 22 lipca 2020 podpisał kolejną umowę z klubem. 30 grudnia został zwolniony.

</doc>
<doc id="4710275" url="https://pl.wikipedia.org/wiki?curid=4710275" title="Paweł Piotrowski (lekkoatleta)">
Paweł Piotrowski (lekkoatleta)

Paweł Piotrowski (ur. 24 września 1985 w Gostyniu) – polski niepełnosprawny lekkoatleta specjalizujący się w konkurencjach rzutowych, czterokrotny medalista igrzysk paraolimpijskich, pięciokrotny mistrz świata, trzykrotny mistrz Europy. Występuje w klasyfikacji T36.
Jest mężem Marty Piotrowskiej.
Życiorys.
Paweł pochodzi z Kunowa w powiecie gostyńskim. Od urodzenia cierpi na porażenie mózgowe czterokończynowe. Od 2000 roku trenuje pchnięcie kulą, rzut dyskiem i oszczepem.
W 2004 roku na igrzyskach paraolimpijskich w Atenach zdobył złoty medal w pchnięciu kulą (F36) i srebrny w rzucie oszczepem (F36/38).
Cztery lata później w Pekinie zdobył srebrny medal w rzucie oszczepem (F35/36), przegrywając tylko Chińczykiem Guo Wei. Był to pierwszy medal zdobyty przez reprezentantów Polski podczas tych igrzysk. Do tego dołączył również brązowy medal w pchnięciu kulą (F35/36).
Na igrzyskach paraolimpijskich w 2012 roku w Londynie zajął czwarte miejsce w zawodach rzutu dyskiem (F35/36), zaś na następnych igrzyskach paraolimpijskich w Rio de Janeiro skończył na piątej pozycji konkurs pchnięcia kulą (F36). Stracił zarazem rekord olimpijski wywalczony podczas igrzysk paraolimpijskich w Pekinie.

</doc>
<doc id="4710279" url="https://pl.wikipedia.org/wiki?curid=4710279" title="Nie żałuję (singel Natalii Zastępy)">
Nie żałuję (singel Natalii Zastępy)

Nie żałuję – singiel Natalii Zastępy, wydany 25 czerwca 2019 nakładem wytwórni Universal Music Polska. Piosenkę skomponowali Juliusz Kamil i Michał Pietrzak, słowa do niej napisał Juliusz Kamil.
Do piosenki nakręcono teledysk, który opublikowano 25 czerwca 2019 na kanale w serwisie YouTube. Za jego reżyserię odpowiadała Pascal Pawliszewski.
Jest to drugi singiel finalistki dziewiątej edycji The Voice of Poland.
Lista utworów.
Singel w dystrybucji cyfrowej

</doc>
<doc id="4710282" url="https://pl.wikipedia.org/wiki?curid=4710282" title="Marian Słoniński">
Marian Słoniński

Marian Aleksander Wincenty Słoniński (ur. 17 lipca 1891 w Lądzie, zm. 21 kwietnia 1936 w Poznaniu) – pułkownik dyplomowany kawalerii Wojska Polskiego, uczestnik I wojny światowej i wojny polsko-bolszewickiej, kawaler Orderu Virtuti Militari.
Życiorys.
Urodził się 17 lipca 1891 w rodzinie Stefana i Stanisławy z Szeniców. Absolwent gimnazjum w Warszawie i wydziału prawa na Uniwersytecie w Odessie. W 1914 powołany do armii rosyjskiej, gdzie służył w 4 pułku dragonów. Od 1917 w szeregach kawalerii I Korpusu Polskiego. Po kapitulacji Korpusu w maju 1918 wrócił do kraju. W listopadzie 1918 w Sosnowcu zawiązał szwadron kawalerii włączony następnie do 3 pułku ułanów. Z pułkiem tym brał udział w wojnie polsko-bolszewickiej na stanowisku dowódcy 4. szwadronu. 15 lipca 1920 został zatwierdzony z dniem 1 kwietnia 1920 w stopniu majora, w kawalerii, w grupie oficerów byłych Korpusów Wschodnich i byłej armii rosyjskiej.
Szczególnie odznaczył się 20 sierpnia 1920 w walce pod Czeremchą, podczas której „zaatakował nieprzyjaciela w sile dwóch kompanii, pomimo zaciętego oporu wróg został rozbity i rozproszony. Za niezwykłe męstwo, odwagę i umiejętności prowadzenia szarży odznaczony Orderem Virtuti Militari”.
14 listopada 1921 został odkomenderowany do Szkoły Sztabu Generalnego w Warszawie, w charakterze słuchacza dwuletniego kursu. 3 maja 1922 został zweryfikowany w stopniu majora ze starszeństwem z 1 czerwca 1919 roku i 40. lokatą w korpusie oficerów jazdy (od 1924 – kawalerii), a jego oddziałem macierzystym był nadal 3 puł. 1 października 1923, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Generalnego Inspektoratu Jazdy w Warszawie. Od 25 lipca do 15 września 1924 był odkomenderowany z Generalnego Inspektoratu Kawalerii do Dowództwa 1 Dywizji Kawalerii w Białymstoku na stanowiska szefa sztabu. Z dniem 10 września 1924 został przydzielony do Dowództwa 3 Dywizji Kawalerii w Poznaniu na stanowisko szefa sztabu. 1 grudnia tego roku został mianowany podpułkownikiem ze starszeństwem z 15 sierpnia 1924 i 8. lokatą w korpusie oficerów kawalerii. Z dniem 1 lipca 1927 został przeniesiony do 1 pułku ułanów w Augustowie na stanowisko pełniącego obowiązki dowódcy pułku. 1 stycznia 1929 został mianowany pułkownikiem ze starszeństwem z 1 stycznia 1929 i 2. lokatą w korpusie oficerów kawalerii. Po awansie został zatwierdzony na stanowisku dowódcy pułku. We wrześniu 1930 został przeniesiony do Departamentu Kawalerii MSWojsk. na stanowisko zastępcy szefa departamentu. W marcu 1932 został zwolniony z zajmowanego stanowiska i oddany do dyspozycji szefa Biura Personalnego MSWojsk. z zachowaniem dotychczasowego dodatku służbowego. Z dniem 1 września 1932 został mianowany członkiem Oficerskiego Trybunału Orzekającego.
Zmarł 21 kwietnia 1936 w Poznaniu. Trzy dni później został pochowany na cmentarzu wojskowym Garnizonowym w Poznaniu (kwatera 5-270).
Marian Słoniński od 9 listopada 1926 był żonaty z Bożeną, z którą miał dwoje dzieci.

</doc>
<doc id="4710284" url="https://pl.wikipedia.org/wiki?curid=4710284" title="Ford Territory (Chiny)">
Ford Territory (Chiny)

Ford Territory – samochód osobowy typu SUV klasy średniej produkowany pod amerykańską marką Ford od 2018 roku. Od 2022 produkowana jest druga generacja modelu.
Pierwsza generacja.
Ford Territory I został zaprezentowany po raz pierwszy w 2018 roku.
W sierpniu 2018 roku Ford zdecydował się przywrócić do użytku znaną z Australii i Nowej Zelandii nazwę Territory wyłącznie na potrzeby rynku chińskiego. Otrzymał ją zupełnie nowy, średniej wielkości SUV nie mający nic wspólnego z dawnym crossoverem z lat 2004–2016. Samochód powstał w ramach współpracy z chińskim koncernem motoryzacyjnym Jiangling Motors Corporation, powstając jako bliźniacza i bardziej luksusowa odmiana przedstawionego na lokalnym rynku w 2016 roku SUV-a JMC Yusheng S330. Territory różnił się od niego zmodyfikowanym przodem z większą atrapą chłodnicy oraz bogatszym wyposażeniem.
Territory EV.
W czerwcu 2019 roku chiński oddział Forda zaprezentował w pełni elektryczną odmianę Territory EV, która wizualnie odróżniała się innym zderzakiem z charakterystycznie ukształtowanymi diodami LED do jazdy dziennej. Układ napędowy pozwala na osiągnięcie zasięgu do 350 kilometrów.
Sprzedaż.
W sierpniu 2019 roku Ford podjął decyzję o poszerzeniu rynkowego zasięgu Territory o więcej państw, niż pierwotnie zakładane Chiny i Tajwan. Od 2020 roku samochód jest oferowany i produkowany lokalnie także w Argentynie na potrzeby rynku Ameryki Południowej.
W kwietniu 2021 roku Ford Territory trafił do sprzedaży na rynku indyjskim, plasując się pomiędzy modelami Freestyle i Endeavour.
Druga generacja.
Ford Territory II został zaprezentowany po raz pierwszy w 2022 roku.
Cztery lata po premierze chińskiego Forda Territory, amerykański producent zdecydował się zróżnicować zastosowanie tego emblematu na rynkach eksportowych. W czasie gdy dotychczasowa generacja pozostała w produkcji i sprzedaży lokalnie w Chinach, w pozostałych regionach zaprezentowano zupełnie nową, drugą generację, tym razem nie będącą już pochodną chińskiego modelu Jiangling Motors, lecz autorską konstrukcją chińskiego oddziału Ford Motor Company.
Druga generacja Territory stała się większa i zyskała bardziej foremną sylwetkę, z masywniejszymi proporcjami nadwozia o bardziej stonowanej stylistyce bogatej w chromowane ozdobniki i łagodne przetłoczenia. Pas przedni przyozdobił duży wlot powietrza, a także dwuczęściowe reflektory wykonane w pełni w technologii LED. Kabinę pasażerską zdominował duży, centralny dotykowy wyświetlacz o przekątnej 10 cali, a także opcjonalne okno dachowe.
Sprzedaż.
Ford Territory drugiej generacji jest eksportową odmianą przedstawionego pół roku wcześniej modelu Ford Equator Sport, który pod tą nazwą jest oferowany jednak wyłącznie w Chinach. Debiut modelu poza tym rynkiem najpierw miał miejsce w Wietnamie w sierpniu 2022, by miesiąc później trafić do sprzedaży także w Meksyku i Chile.

</doc>
<doc id="4710288" url="https://pl.wikipedia.org/wiki?curid=4710288" title="Michał Goszczyński">
Michał Goszczyński

Michał Goszczyński (ur. 2 stycznia 1921 w Przybojewie, zm. 13 kwietnia 1990 w Warszawie) – kapitan pilot Polskich Sił Powietrznych w Wielkiej Brytanii, kawaler Orderu Virtuti Militari.
Życiorys.
Syna Antoniego, urodził się 2 stycznia 1921 w Przybojewie powiat Płońsk. Jako uczeń gimnazjum w Płońsku należał do szkolnego koła modelarskiego, biorąc udział w powiatowych zawodach modeli latających z napędem gumowym. Świadectwo maturalne uzyskał w 1938. W sierpniu tego roku w Ustjanowej ukończył kurs szybowcowy w ramach lotniczego Przysposobienia Wojskowego, uzyskując kat. B pilota szybowcowego. 
Po zdaniu egzaminu został przyjęty do Szkoły Podchorążych Lotnictwa w Dęblinie. Z powodu groźby wybuchu wojny odbył przeszkolenie w trybie przyspieszonym na samolotach szkolnych RWD-8 i PWS-26, po czym został zakwalifikowany do dalszego szkolenia na samolotach myśliwskich, otrzymując stopień kaprala podchorążego pilota.
W momencie wybuchu wojny jego szkolna eskadra ewakuowała się na wschód Polski na lotniska zapasowe. Po przekroczeniu 17 września granicy polsko-rumuńskiej został internowany i był przetrzymywany w obozie dla personelu lotnictwa we wsi Sarighiol niedaleko przy granicy z Bułgarią. Polskim komendantem w owym czasie był tam kpt. pilot Janusz Meissner. Już w listopadzie M. Goszczyńskiemu udało się wydostać z obozu i z rumuńskiego portu Balcie odpłynął do Syrii. Stamtąd dotarł do Francji, gdzie w styczniu 1940 dołączył do tworzących właśnie oddziałów lotniczych w Carpinian w pobliżu Marsylii, a następnie dostał się do ośrodka szkoleniowego w Lyonie.
Upadek Francji w czerwcu 1940 zmusił polskie oddziały lotnicze do ewakuacji do Anglii. Tam został skierowany na przeszkolenie do tworzącej polskiej szkoły pilotażu w Hucknall w pobliżu Nottingham, którą ukończył jako prymus w kwietniu 1941 w stopniu starszaego sierżanta podchorążego. Tam został również przeszkolony na samolotach dwusilnikowych. W lipcu 1941 ukończył kurs instruktorski w szkole nr 1 w Upavon. Pracę jako instruktor rozpoczął w polskiej szkole pilotażu w Peterborough, a następnie w Newton szkolił pilotów do marca 1943. W 1941 awansował na stopień podporucznika, a w 1942 – porucznika i stopnia angielskiego kapitana (F/LT – Flight Llieutenant).
W czerwcu 1943 dostał przydział do angielskiego 138. dywizjonu specjalnego, w którego skład wchodził polski klucz. Początkowo latał jako II pilot na bombowcu „Halifax”, następnie po przeszkoleniu w charakterze I pilota wykonywał loty bojowe z bazy RAF Tempsford koło Cambridge, dokonując m.in. zrzutów broni i zaopatrzenia dla podziemnych armii okupowanej Europy, również dla Armii Krajowej w Polsce. Wykonał on 6 lotów do Polski, z których każdy trwał 13–14 godzin. W krótkim czasie z polskiego klucza sformowano samodzielną 1586 SD Flight będącą Eskadrą do Zadań Specjalnych i przeniesiono ją do Afryki Północnej na lotnisko Sidi Amor niedaleko Tunisu w Tunezji. Stamtąd m.in. wykonał w grudniu 1943 dwa loty do Polski. Stamtąd wykonał w grudniu 1943 dwa loty do Polski. W tym samym czasie 1586 Eskadrę przeniesiono do Włoch na lotnisko Campo Casale koło Brindisi. Z tej bazy wykonywał na „Halifaxach” loty do okupowanych krajów, m.in. 22 loty bojowe do Polski. W lipcu 1944 po wykonaniu 76 lotów bojowych został przeniesiony do Wielkiej Brytanii na tzw. odpoczynek. Jednak już w październiku tego roku został skierowany w charakterze instruktora do polskiego oddziału 18 OTU Ośrodka Wyszkolenia Bojowego Załóg Bombowych w Finningley pod Doncaster.
W czerwcu 1945 otrzymał przydział do dywizjonu RAF Blackbushe jako instruktor pilot i szkolił na samolotach transportowych „Warwick”. Następnie szkolił pilotów 304 Dywizjonu. W lutym 1946 został przydzielony do 301 dywizjonu transportowego, gdzie latał na samolotach „Halifax” VII C. Po rozwiązaniu polskich formacji lotniczych w czerwcu 1947 został w stopniu kapitana. zdemobilizowany. W czasie II wojny światowej wylatał 2300 godzin, z tego 800 godzin w nocy.
Do Polski powrócił w październiku 1947. Od sierpnia 1948 podjął pracę w Departamencie Lotnictwa Cywilnego Ministerstwa Komunikacji i sprawował do 1951 pieczę nad całokształtem szkolenia samolotowego w aeroklubach. 6 września 1948 na lotnisku Okęcie wziął udział w pokazach lotniczych z okazji Święta Lotnictwa z udziałem 9 samolotów Piper Cub Aeroklubu Warszawskiego. Z ramienia Departamentu Lotnictwa Cywilnego MK wykonał 7 maja 1950 lot sprawdzający na motoszybowcu „Pegaz”, którego celem było wydanie opinii o przydatności płatowca do szkolenia pilotów szybowcowych kat. C w pilotażu silnikowym metodą samodzielną. W tym samym roku jako pilot oblatywacz odbierał pierwszą serię samolotów CSS-13 i pierwsze samoloty „Żak” z LWD z Łodzi. Był autorem znacznej części instrukcji szkoleniowych oraz instruktorem pilotażu na wielu kursach, m.in. w sierpniu 1949 na kursie akrobacji samolotowej na olsztyńskim lotnisku w Dajtkach, gdzie latano na niemieckich samolotach „Kadet” i „Szczygieł”. W 1949 i na początku lat 50. Był komisarzem sportowym ARP oraz instruktorem społecznym w Aeroklubie Warszawskim. 20 sierpnia 1950. w czasie Święta Lotnictwa na Okęciu latał m.in. w literze „O” w utworzonym przez szyk 43 samolotów (CSS i Po-2) napisie „Pokój” literze „Z” lecąc na Samolocie Zlin-26, podczas pokazów lotniczych 20 lipca 1952 na Okęciu prowadząc szyk tworzący litery ZMP.
Z Departamentu Lotnictwa Cywilnego przeniesiony został do Zarządu Głównego Ligi Lotniczej, gdzie zajął stanowisko kierownika wyszkolenia lotniczego. W 1953, po połączeniu Ligi Lotniczej z Ligą Przyjaciół Żołnierza, został w pionie lotniczym kierownikiem wyszkolenia samolotowego, pracując tam do 1954. W sierpniu tego roku podjął pracę w Wydawnictwach Komunikacyjnych jako redaktor książek lotniczych i samochodowych. Jest współautorem kilkunastu książek o tematyce samochodowej. Niezależnie od pracy w wydawnictwie zajmował się działalnością społeczną w lotnictwie sportowym. Od lutego 1958 do kwietnia 1960 pełnił funkcję wiceprezesa Zarządu Głównego Aeroklubu PRL. W 1959 został Członkiem Honorowym Aeroklubu Warszawskiego. W 1986 został uhonorowany Dyplomem Międzynarodowej Federacji Lotniczej imienia Paula Tissandiera.
Michał Goszczyński na 30 typach samolotów wylatał ogółem 2700 godzin, w tym na szybowcach i motoszybowcach 30 godzin. Wykonał 3 skoki spadochronowe. Zmarł 13 kwietnia 1990 w Warszawie. Pochowany został w Falenicy pod Warszawą.

</doc>
<doc id="4710291" url="https://pl.wikipedia.org/wiki?curid=4710291" title="41 Pułk Piechoty Austro-Węgier">
41 Pułk Piechoty Austro-Węgier



</doc>
<doc id="4710305" url="https://pl.wikipedia.org/wiki?curid=4710305" title="Plebiscyt Tygodnika Żużlowego 2008">
Plebiscyt Tygodnika Żużlowego 2008

19. Plebiscyt Tygodnika Żużlowego na najlepszego żużlowca Polski zorganizowano w 2008 roku.
Wyniki.
Inne wyróżnienia.
Fair play: Tomasz Gollob - Stal Gorzów Wielkopolski)
Objawienie sezonu: Przemysław Pawlicki - (Unia Leszno)
Junior roku: Maciej Janowski - (WTS Wrocław)
Pechowiec roku: Rafał Dobrucki - (ZKŻ Zielona Góra)
Najsympatyczniejszy zawodnik: Adam Skórnicki - (PSŻ Poznań)
Działacz roku: Władysław Komarnicki - (Stal Gorzów Wielkopolski)
Najbardziej widowiskowa jazda: Damian Baliński - (Unia Leszno)
Mister elegancji: Jarosław Hampel - (WTS Wrocław)
Dętka roku: zawodnicy, którzy odmówili startu w Złotym Kasku we Wrocławiu
Impreza roku: Grand Prix Europy w Lesznie

</doc>
<doc id="4710307" url="https://pl.wikipedia.org/wiki?curid=4710307" title="Józef Jęczkowiak">
Józef Jęczkowiak



</doc>
<doc id="4710309" url="https://pl.wikipedia.org/wiki?curid=4710309" title="Owczy Żleb">
Owczy Żleb



</doc>
<doc id="4710316" url="https://pl.wikipedia.org/wiki?curid=4710316" title="Gibraltar na Mistrzostwach Europy w Lekkoatletyce 2016">
Gibraltar na Mistrzostwach Europy w Lekkoatletyce 2016

Gibraltar na Mistrzostwach Europy w Lekkoatletyce 2016 – reprezentacja Gibraltaru podczas Mistrzostw Europy w Amsterdamie liczyła 2 zawodników (1 mężczyznę i 1 kobietę).

</doc>
<doc id="4710317" url="https://pl.wikipedia.org/wiki?curid=4710317" title="Marian Sługocki">
Marian Sługocki

Marian Sługocki herbu Ślepowron (ur. 10 lipca 1883 w Krakowie, zm. 10 października 1944 w Iwoniczu-Zdroju) – profesor, artysta, rzeźbiarz i malarz, działacz niepodległościowy, legionista, członek Polskiej Organizacji Wojskowej, uczestnik wojny polsko-bolszewickiej, kawaler Orderu Virtuti Militari.
Życiorys.
Urodził się 10 lipca 1883 w Krakowie jako syn Józefa i Anny z domu Razowskiej. Studia za granicą: Szwajcaria (stypendysta miasta Krakowa) 1903–1906 Akademia Sztuk Pięknych w Genewie, pracownik Muzeum Polskiego w Rapperswil, uczestnik wystaw artystycznych w Genewie, wykonawca wielu nagrodzonych rzeźb. Niemcy, Monachium 1906 – dodatkowe studia w zakresie rzeźby. Francja (stypendysta Ignacego Paderewskiego) 1906–1909 Akademia Sztuk Pięknych w Paryżu. Dodatkowe studia malarskie. Udział w życiu artystycznym polskich artystów, uczestnictwo w wystawach. Powstanie znanego obrazu „Przebudzenie wiosny” 1908 r..
Po powrocie do kraju – wykładowca na Wyższych Kursach dla Kobiet im. A. Baranieckiego w Krakowie, od 1909 do wybuchu I Wojny Światowej. W okresie I WŚ członek Polskiej Organizacji Wojskowej (POW). Uczestnik wojny polsko-bolszewickiej 1920 (dwukrotnie ciężko ranny), za poderwanie swojego oddziału do pościgu za nieprzyjacielem odznaczony przez marszałka J. Piłsudskiego Orderem Virtuti Militari za udział w Bitwie Warszawskiej.
Po wojnie działalność artystyczna we własnej pracowni w Warszawie (autor wielu pomników na miejscu bitew w wojnie polsko-bolszewickiej na Kresach Wschodnich oraz portretów m.in. znanych polityków i dowódców oraz marszałków sejmu, posłów i senatorów II RP). Prowadził także w swojej pracowni naukę rzeźby oraz nauczał w szkołach średnich rysunku artystycznego. Uczestniczył w corocznych wystawach Towarzystwa Zachęty Sztuk Pięknych w Warszawie.
Podczas II wojny światowej uczestniczył w działaniach ruchu oporu do czerwca 1944 w Warszawie.
Zmarł na gruźlicę w Iwoniczu-Zdroju 10 października 1944. Został pochowany na starym cmentarzu w Iwoniczu.
W 1917 ożenił się z obywatelką brytyjską Heleną Hodder – śpiewaczką operową, primadonną Opery Katowickiej, Poznańskiej i Warszawskiej. Mieli dwóch synów: Ryszarda i Wojciecha.
Jego braćmi byli rzeźbiarze: Franciszek Sługocki i Antoni Sługocki.

</doc>
<doc id="4710319" url="https://pl.wikipedia.org/wiki?curid=4710319" title="Tylko jeden (program telewizyjny)">
Tylko jeden (program telewizyjny)

Tylko jeden – polski program telewizyjny typu reality show emitowany na antenie Polsatu wiosną 2020 roku, prowadzony przez Blankę Lipińską.
Produkcja.
Wprowadzenie formatu pod nazwą "Only One. Tylko jeden" zapowiedziano w grudniu 2019, jednak miesiąc później podano do informacji, że tytuł programu zostanie zmieniony na "Tylko jeden. Droga do KSW". W lutym tego samego roku ogłoszono, że program ostatecznie będzie zatytułowany "Tylko jeden". Prowadzącą została Blanka Lipińska, zaś trenerami – Łukasz Zaborowski oraz Marcin Wrzosek.
Program realizowany jest w willi w Gołkowie niedaleko Piaseczna – w tym samym miejscu, w którym mieszkali uczestnicy szóstej i siódmej edycji programu "Big Brother".
Zasady programu.
W programie udział bierze dziesięciu mężczyzn, którzy rywalizują ze sobą w jednej kategorii wagowej na zasadach MMA. W każdym odcinku odbywa się walka, której przegrany odpada z dalszej rywalizacji. Pojedynki trwają dwie rundy po trzy minuty każda, w przypadku remisu pomiędzy zawodnikami dodana jest kolejna dogrywkowa runda. Uczestnicy mają ponadto ograniczony kontakt z najbliższymi, gdyż na czas projektu zamieszkują razem w jednym domu. Dwóch najlepszych uczestników miało mierzyć się ze sobą w finałowej walce podczas oficjalnej gali Konfrontacji Sztuk Walki we Wrocławiu, ale ta została odwołana z powodu pandemii COVID-19. Finał pierwszego sezonu odbył się w 8 odcinku programu. Program zwyciężył Tomasz Romanowski, który wypunktował po raz drugi Marcina Krakowiaka i otrzymał kontrakt z KSW o wartości 200 000 złotych.

</doc>
<doc id="4710321" url="https://pl.wikipedia.org/wiki?curid=4710321" title="Boa Entrada (Republika Zielonego Przylądka)">
Boa Entrada (Republika Zielonego Przylądka)

Boa Entrada – miejscowość w Republice Zielonego Przylądka, na wyspie Santiago, w concelho Santa Catarina, 2,5 km na północ od miasta Assomada. Miejscowość liczy 1119 mieszkańców. W Boa Entrada znajduje się rzymskokatolicki kościół św. Katarzyny. 
W miejscowości znajduje się puchowiec pięciopręcikowy (port. "sumaúma" lub "mafumeira") o wysokości 25 m, który jest jedną z atrakcji turystycznych wyspy Santiago. 

</doc>
<doc id="4710322" url="https://pl.wikipedia.org/wiki?curid=4710322" title="Kłopoty (singel Natalii Zastępy)">
Kłopoty (singel Natalii Zastępy)

Kłopoty – singiel polskiej piosenkarki Natalii Zastępy, wydany 29 listopada 2019 nakładem wytwórni Universal Music Polska. Piosenkę skomponowała Sanah, słowa napisał Maciej Wasio.
Trzeci w repertuarze Natalii utwór „Kłopoty”, to efekt współpracy z kompozytorką i piosenkarką Sanah oraz muzykami: Maciejem Wasio i Olafem Deriglasoffem. Mocno osadzone tony, żywe instrumenty, selektywna produkcja, to wszystko nadaje sznytu retro, a jednocześnie brzmi współcześnie.
Lista Utworów.
Singel CD

</doc>
<doc id="4710323" url="https://pl.wikipedia.org/wiki?curid=4710323" title="Pływanie na otwartym akwenie na Światowych Wojskowych Igrzyskach Sportowych 2019">
Pływanie na otwartym akwenie na Światowych Wojskowych Igrzyskach Sportowych 2019

Pływanie na otwartym akwenie na 7. Światowych Wojskowych Igrzyskach Sportowych – zawody, które odbyły się na obiektach East Lake Open-Water Swimming Venue w Wuhanie w dniach 23–27 października 2019 roku podczas światowych igrzysk wojskowych. Najwięcej medali zdobyli reprezentanci Francji 7 "(w tym 4 złote, 2 srebrne oraz 1 brązowy)".
Konkurencje.
Rozgrywane były 5 konkurencje w pływaniu na otwartym akwenie.

</doc>
<doc id="4710324" url="https://pl.wikipedia.org/wiki?curid=4710324" title="Nakajima G8N">
Nakajima G8N



</doc>
<doc id="4710327" url="https://pl.wikipedia.org/wiki?curid=4710327" title="Rakuski Żleb">
Rakuski Żleb

Rakuski Żleb (, , ) – żleb w słowackich Tatrach Bielskich opadający z Rakuskiego Grzbietu do Doliny Kieżmarskiej.
Rakuski Żleb opada z najwyższej części Rakuskiego Grzbietu w kierunku południowo-zachodnim. W dolnej części łączy się z żlebem opadającym spomiędzy dwóch grzęd Apostołów i jednym korytem uchodzą na Wspólną Pastwę.

</doc>
<doc id="4710328" url="https://pl.wikipedia.org/wiki?curid=4710328" title="Luis Fernando Castillo Mendez">
Luis Fernando Castillo Mendez

Luis Fernando Castillo Méndez – (ur. 4 grudnia 1922 r. w Caracas, Wenezuela, zm. 29 października 2009 r. w Brasília, Brazylia) – brazylijski duchowny katolicki, prymas Brazylijskiego Apostolskiego Kościoła Katolickiego w latach 1961 – 2009.

</doc>
<doc id="4710329" url="https://pl.wikipedia.org/wiki?curid=4710329" title="Ford Everest">
Ford Everest

Ford Everest – samochód osobowy typu SUV klasy wyższej produkowany pod amerykańską marką Ford od 2003 roku. Od 2022 roku produkowana jest czwarta generacja pojazdu.
Pierwsza generacja.
Ford Everest I został po raz pierwszy zaprezentowany w 2003 roku.
W 2003 roku Ford przedstawił swoją odpowiedź na duże japońskie SUV-y opracowane na ramie, oferowane głównie na rynkach azjatyckich i afrykańskich. Podobnie jak w przypadku konkurencji, Everest powstał jako osobowa odmiana pickupa – modelu Ranger.
Samochód zyskał charakterystyczną, kanciastą sylwetkę z wąskimi tylnymi lampami w słupkach oraz duży przedział bagażowy umożliwiający wykorzystanie chowanego, trzeciego rzędu siedzeń. Na rynku indyjskim samochód oferowano pod nazwą Ford Endeavour.
Druga generacja.
Ford Everest II został po raz pierwszy zaprezentowany w 2006 roku.
W 2006 roku Ford zaprezentował drugą generację modelu Everest. Samochód powstał tym razem na bazie kolejnego wcielenia Forda Rangera, adaptując po nim wygląd pasa przedniego, kokpit i przednie drzwi.
Pozostała część nadwozia zachowała ewolucyjny kierunek zmian w stosunku do poprzednika – samochód dalej utrzymano w kanciastych proporcjach, z pionowymi tylnymi lampami i opcjonalnym trzecim rzędem siedzeń.
Restylizacje.
W 2009 roku Ford przeprowadził gruntowną modernizację pickupa Ranger, który objął także Everesta II. Samochód otrzymał zupełnie nowy pas przedni z bardziej owalnym kształtem reflektorów, a ponadto większą, chromowaną atrapę chłodnicy i zmodyfikowane wkłady tylnych lamp.
We wrześniu 2013 roku Ford Everest drugiej generacji przeszedł drugą restylizację, która przyniosła kolejne unowocześnienia wizualne głównie koncentrujące się na przednim pasie. Pojawił się przeprojektowany zderzak z sześciokątnym wlotem powietrza, przemodelowany wlot powietrza, a także przestylizowane wkłady reflektorów.
Trzecia generacja.
Ford Everest III został po raz pierwszy zaprezentowany w 2015 roku.
Ford po raz pierwszy zapowiedział opracowane od podstaw, zupełnie nowe wcielenie modelu w sierpniu 2013 roku, prezentując prototyp Everest Concept. Seryjny model miał premierę rok później, w listopadzie 2014 roku. Podobnie jak poprzednicy, Everest III został oparty na bazie kolejnego wcielenia pickupa Ranger.
Sylwetka przeszła istotną metamorfozę – samochód zyskał bardziej krągłą i obłą sylwetkę, wyróżniając się obszernym chromowanym wlotem powietrza, dwuczęściowymi lampami tylnymi, a także wysoko poprowadzoną linią okien. Kabina pasażerska umożliwiła transport do maksymalnie 7 pasażerów w trzech rzędach siedzeń, z kolei deska rozdzielcza została w całości przejęta z pokrewnego pickupa Ranger.
Lifting.
W kwietniu 2019 roku zaprezentowano model po drobnej modernizacji. Pojawiło się nowe wypełnienie atrapy chłodnicy, nowa kolorystyka nadwozia, większy ekran dotykowy w środku oraz zmodernizowana gama jednostek napędowych.
Sprzedaż.
Po raz pierwszy w historii Everesta, samochód poza rynkiem Azji Wschodniej oraz Indii, gdzie tradycyjnie nadano mu nazwę Ford Endeavour, trafił on do sprzedaży także w Australii i Nowej Zelandii, Chinach i Afryce Południowej. W przeciwieństwie do pokrewnego Rangera, samochód nie był sprzedawany w Ameryce Południowej, Europie czy Ameryce Północnej.
Czwarta generacja.
Ford Everest IV został po raz pierwszy zaprezentowany w 2022 roku.
Po 7 latach produkcji dotychczasowego wcielenia, jako uzupełnienie do przedstawionej z końcem 2021 roku nowej generacji pickupa Ranger, zadebiutował zupełnie nowy, oparty na nim SUV Everest. Pod kątem wizualnym samochód przeszedł ewolucyjny zakres zmian, zachowując charakterystyczną, obłą i masywną sylwetkę z wysoko poprowadzoną linią okien i ściętą maską. Jednocześnie, Ford Everest czwartej generacji stał się obszerniejszy i przestronniejszy m.in. dzięki zwiększonemu o 50 mm rozstawowi osi.
Kabina pasażerska, mogąca pomieścić od 5 do 7 pasażerów, wyposażona została w deskę rozdzielczą w całości zapożyczoną z modelu Ranger. Zdominowana ona została przez pionowy ekran dotykowy o przekątnej 10,1 lub 12 cali, obsługujący system multimedialny SYNC4 nowej generacji. W czasie, gdy podstawowe warianty wyposażone są w dźwignię zmiany trybów jazdy automatycznej przekładni, tak topowe warianty posiadają mniejszy joystick typu shift-by-wire.
Podobnie jak w przypadku modelu Ranger, stylizacja Forda Everesta IV w obszernym zakresie różni się w zależności od wariantu wyposażeniowego. Podstawowe, Ambiente i Trend, łączą akcenty z czarnego plastiku i imitacją aluminium, topowa Sport zdobiona jest kontrastową, polerowaną czernią, a Platinum – lśniącym aluminium.
Sprzedaż.
Podobnie jak poprzednik, Ford Everest czwartej generacji zbudowany został głównie z myślą o rynkach Azji Wschodniej, jak Tajlandia, Indonezja, Malezja czy Filipiny, a także Australii i Nowej Zelandii. Amerykański producent nie planuje oferować samochodu na rynku europejskim, ponadto – po raz pierwszy samochód nie będzie też produkowany i sprzedawany w Indiach, gdzie firma zamknęła lokalne operacje.

</doc>
<doc id="4710331" url="https://pl.wikipedia.org/wiki?curid=4710331" title="Beata Trylińska">
Beata Trylińska

Beata Aleksandra Trylińska (ur. 8 marca 1908 w Wilnie, zm. 9 listopada 1973 w Warszawie) – polska architektka, konserwatorka zabytków, członkini SARP O. Warszawa. 
Życiorys.
Urodziła się 8 marca 1908 w Wilnie, w rodzinie inżyniera Władysława Trylińskiego i Beaty z Pieczkowskich (1878–1957). Była siostrą profesora Władysława Trylińskiego i Marii po mężu Kusznierewicz (1911–1994). Uczęszczała do gimnazjum żeńskiego Zofii Sierpińskiej w Warszawie, maturę zdała w 1925. Studia ukończyła na Wydziale Architektury Politechniki Warszawskiej (1930). W czasie studiów, w 1927 przystąpiła do Stowarzyszenia Katolickiej Młodzieży Akademickiej „Iuventus Christiana”.
Podczas okupacji niemieckiej przebywała w Warszawie. Po upadku powstania warszawskiego znalazła się w obozie przejściowym w Pruszkowie, skąd przedostała się do Milanówka.
Po zakończeniu II wojny światowej zgłosiła się do Biura Odbudowy Stolicy, w którym pracowała przy odbudowie warszawskich budynków, głównie kościołów.
Była autorką m.in.:
Zmarła w Warszawie. Została pochowana na cmentarzu Powązkowskim (kwatera 141-2-23,24).

</doc>
<doc id="4710332" url="https://pl.wikipedia.org/wiki?curid=4710332" title="Jarosław Wierzbiński">
Jarosław Wierzbiński

Jarosław Wierzbiński (ur. 22 maja 1951 w okręgu tarnopolskim) – polski językoznawca, profesor nauk humanistycznych, profesor zwyczajny Instytutu Rusycystyki Wydziału Filologicznego Uniwersytetu Łódzkiego.
Życiorys.
21 września 1984 obronił pracę doktorską "Antonimiczno-synonimiczne relacje w leksyce (na materiale utworów literackich A. Czechowa)", 21 stycznia 2000 habilitował się na podstawie pracy zatytułowanej "Stylistyczny fenomen języka artystycznego Michała Zoszczenki". 12 listopada 2013 nadano mu tytuł profesora w zakresie nauk humanistycznych.
Objął funkcję profesora zwyczajnego, a także dyrektora w Instytucie Rusycystyki na Wydziale Filologicznego Uniwersytetu Łódzkiego.

</doc>
<doc id="4710333" url="https://pl.wikipedia.org/wiki?curid=4710333" title="Marco Taradash">
Marco Taradash

Marco Taradash (ur. 19 maja 1950 w Livorno) – włoski polityk i dziennikarz, poseł do Parlamentu Europejskiego III kadencji, parlamentarzysta krajowy.
Życiorys.
Syn amerykańskiego żołnierza i Włoszki. Ukończył liceum klasyczne. Podjął pracę w zawodzie dziennikarza. Pracował w telewizji TVL Radiotelevisione Libera, stacji radiowej Radio Radicale, tygodniku „l’Espresso”, czasopiśmie „Prima Comunicazione” czy dzienniku „Il Foglio”. Później prowadził audycje w telewizjach Rete 4 i Telelombardia.
Był działaczem Włoskiej Partii Liberalnej, następnie związał się z włoskim nurtem radykalnym, któremu przewodził Marco Pannella, był przewodniczącym rady Partii Radykalnej. W latach 1989–1994 sprawował mandat posła do Parlamentu Europejskiego III kadencji, który uzyskał jako jedyny przedstawiciel libertariańskiej listy „Antiproibizionisti sulla droga”. Pracował m.in. w Komisji ds. Młodzieży, Kultury, Edukacji, Środków Masowego Przekazu i Sportu, Komisji ds. Regulaminu, Weryfikacji Mandatów i Immunitetów oraz Komisji ds. Swobód Obywatelskich i Spraw Wewnętrznych.
W 1990 uzyskał zwolniony mandat w Izbie Deputowanych X kadencji, który złożył tego samego dnia. Do niższej izby włoskiego parlamentu był następnie wybierany w 1994, 1996 i 1999, zasiadając w niej do 2001. W międzyczasie opuścił radykałów i przez kilka lat działał w Forza Italia. Potem należał do współtwórców ugrupowania Liberalni Reformatorzy. W 2009 ubiegał się o urząd burmistrza swojej rodzinnej miejscowości. Rok później z ramienia Ludu Wolności został wybrany na radnego Toskanii. W 2013 przyłączył się do Nowej Centroprawicy, a w 2019 związał się z ruchem +Europa.

</doc>
<doc id="4710336" url="https://pl.wikipedia.org/wiki?curid=4710336" title="Mundus vult decipi, ergo decipiatur">
Mundus vult decipi, ergo decipiatur

Mundus vult decipi, ergo decipiatur (łac. „świat chce być oszukiwany, więc niech będzie oszukiwany”) – sentencja łacińska, mylnie przypisywana Petroniuszowi.

</doc>
<doc id="4710343" url="https://pl.wikipedia.org/wiki?curid=4710343" title="Graniczna Placówka Kontrolna Straży Granicznej w Budzisku">
Graniczna Placówka Kontrolna Straży Granicznej w Budzisku

Graniczna Placówka Kontrolna Straży Granicznej w Budzisku – nieistniejąca obecnie graniczna jednostka organizacyjna Straży Granicznej wykonująca kontrolę graniczną osób, towarów i środków transportu bezpośrednio w przejściach granicznych na granicy państwowej z Republiką Litewską.
Formowanie i zmiany organizacyjne.
Graniczna Placówka Kontrolna Straży Granicznej w Budzisku (GPK SG w Budzisku), z siedzibą w miejscowości Budzisko, została utworzona 1 grudnia 1992 roku zarządzeniem Komendanta Głównego Straży Granicznej i weszła w podporządkowanie Podlaskiego Oddziału Straży Granicznej.
W ramach reorganizacji struktur Straży Granicznej związanej z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku zarządzeniem Komendanta Głównego Straży Granicznej Strażnica Straży Granicznej w Szypliszkach (Strażnica SG w Szypliszkach) została zlikwidowana, a siły i środki oraz ochraniany odcinek przez strażnicę weszły w skład granicznej placówki kontrolnej Straży Granicznej w Budzisku.
Jako Graniczna Placówka Kontrolna Straży Granicznej w Budzisku funkcjonowała do 23 sierpnia 2005 roku i 24 sierpnia 2005 roku, Ustawą z 22 kwietnia 2005 roku O zmianie ustawy o Straży Granicznej..., została przekształcona na Placówkę Straży Granicznej w Budzisku (PSG w Budzisku) w strukturach Podlaskiego Oddziału Straży Granicznej.
Ochrona granicy.
W 2002 roku po stronie białoruskiej na długości 157 km ochraniał granicę Grodzieński Oddział Wojsk Pogranicznych.

</doc>
<doc id="4710344" url="https://pl.wikipedia.org/wiki?curid=4710344" title="Barbara Bogołębska">
Barbara Bogołębska

Barbara Stanisława Bogołębska (ur. 13 listopada 1948 w Łodzi) – polska literaturoznawczyni, dr hab. nauk humanistycznych, profesor nadzwyczajny Państwowej Wyższej Szkoły Zawodowej we Włocławku, Ośrodka Badawczego Myśli Chrześcijańskiej Uniwersytetu Łódzkiego i Katedry Dziennikarstwa i Komunikacji Społecznej Wydziału Filologicznego Uniwersytetu Łódzkiego.
Życiorys.
W 1971 ukończyła studia filologii polskiej na Uniwersytecie Łódzkim. 1 listopada 1981 obroniła pracę doktorską, 27 października 1997 habilitowała się na podstawie pracy zatytułowanej "Tradycje retoryczne w stylistyce polskiej. Narodziny dyscypliny". 30 grudnia 2015 nadano jej tytuł profesora w zakresie nauk humanistycznych. Objęła funkcję profesora w Katedrze Literatury Romantyzmu, Dwudziestolecia Międzywojennego i Literatury Współczesnej na Wydziale Filologicznego Uniwersytetu Łódzkiego.
Została zatrudniona na stanowisku profesora nadzwyczajnego w Państwowej Wyższej Szkole Zawodowej we Włocławku, Ośrodku Badawczym Myśli Chrześcijańskiej na Uniwersytecie Łódzkim i w Katedrze Dziennikarstwa i Komunikacji Społecznej Wydziału Filologicznego Uniwersytetu Łódzkiego.
Wypromowała 14 doktorów,170 magistrów i 127 licencjatów. Była promotorem doktoratu honoris causa ks. Adama Bonieckiego. Opublikowała łącznie 200 prac, w tym monografie autorskie i zbiorowe.
Do czasu przejścia na emeryturę była kierownikiem Katedry Dziennikarstwa i Komunikacji Społecznej Wydziału Filologicznego Uniwersytetu Łódzkiego, a także Ośrodka Badawczego Myśli Chrześcijańskiej Uniwersytetu Łódzkiego.

</doc>
<doc id="4710347" url="https://pl.wikipedia.org/wiki?curid=4710347" title="Elimane Cissé">
Elimane Cissé

Elimane Oumar Cissé (ur. 12 marca 1995 w Dakarze) – senegalski piłkarz występujący na pozycji pomocnika, zawodnik kanadyjskiego klubu Forge FC. Były reprezentant reprezentacji Senegalu.
Życiorys.
Kariera klubowa.
W latach 2014–2018 był zawodnikiem senegalskiego klubu Diambars FC.
26 lutego 2019 podpisał kontrakt z kanadyjskim klubem Forge FC (Canadian Premier League), umowa do 30 listopada 2020.
Kariera reprezentacyjna.
Był reprezentantem Senegalu w kategorii wiekowej U-20. Wystąpił na Mistrzostwach Afryki U-20 w 2015 we wszystkich pięciu meczach (również w finale), w którym przegrali 0:1 z Nigerią. Następnie został powołany na Mistrzostwa Świata U-20 w 2015, gdzie zagrał w sześciu meczach (zajęli 4. miejsce).
W seniorskiej reprezentacji Senegalu zadebiutował 11 lutego 2016 na stadionie Marlins Park (Miami, Stany Zjednoczone) w przegranym 0:2 meczu towarzyskim przeciwko reprezentacji Meksyku.

</doc>
<doc id="4710349" url="https://pl.wikipedia.org/wiki?curid=4710349" title="Apostolski Episkopalny Kościół Portugalii">
Apostolski Episkopalny Kościół Portugalii



</doc>
<doc id="4710353" url="https://pl.wikipedia.org/wiki?curid=4710353" title="7 (minialbum Lil Nas X-a)">
7 (minialbum Lil Nas X-a)

7 – debiutancki minialbum (EP) amerykańskiego rapera i piosenkarza Lil Nas X-a. Wydawnictwo ukazało się 21 czerwca 2019 roku nakładem wytwórni muzycznej Columbia Records.
Główny singel promujący materiał, "Old Town Road" ujrzał światło dzienne 3 grudnia 2018 roku, natomiast remiks z Billy Ray Cyrusem na początku kwietnia 2019 r., osiągając później sukces komercyjny na całym świecie, a także na prestiżowej liście "Billboard" Hot 100. Dzień przed premierą EP-ki, trzeci singel "Panini" został wydany, natomiast w styczniu 2020 roku jego następca, "Rodeo". Projekt ten był nominowany do sześciu kategorii, w tym album roku podczas 62. ceremonii wręczenia nagród Grammy.

</doc>
<doc id="4710361" url="https://pl.wikipedia.org/wiki?curid=4710361" title="Ford Courier">
Ford Courier



</doc>
<doc id="4710362" url="https://pl.wikipedia.org/wiki?curid=4710362" title="Joanna Sowa">
Joanna Sowa

Joanna Sowa (ur. 1965) – polska filolog, dr hab. nauk humanistycznych, profesor nadzwyczajny i kierownik Katedry Filologii Klasycznej Wydziału Filologicznego Uniwersytetu Łódzkiego.
Życiorys.
29 listopada 1996 obroniła pracę doktorską "Problematyka pojęcia Filia w platońskim dialogu "Lizys"", 18 czerwca 2010 habilitowała się na podstawie pracy zatytułowanej "Między Erosem a Arete. Przyjaźń w etyce Platona i Arystotelesa". Otrzymała nominację profesorską.
Objęła funkcję profesora nadzwyczajnego, a także kierownika w Katedrze Filologii Klasycznej na Wydziale Filologicznego Uniwersytetu Łódzkiego.

</doc>
<doc id="4710365" url="https://pl.wikipedia.org/wiki?curid=4710365" title="International Refugee Organization">
International Refugee Organization



</doc>
<doc id="4710370" url="https://pl.wikipedia.org/wiki?curid=4710370" title="Dindefelo (wodospad)">
Dindefelo (wodospad)

Dindefelo () – wodospad w południowo-wschodniej części Senegalu, w pobliżu miejscowości Dindefelo w regionie Kédougou. Znajduje się na wyżynie Futa Dżalon, przy granicy z Gwineą. Jest główną atrakcją turystyczną tej części kraju.
Wodospad odkrył myśliwy Manga Dian Path Tractor pomiędzy 1921 a 1923. Ma on około 100 metrów wysokości. Znajduje się na terenie Parku Narodowego Niokolo-Koba, który wpisany jest na listę światowego dziedzictwa UNESCO. Według UNESCO miejsce to jest odwiedzane przez tysiące turystów rocznie. Basen u stóp wodospadu wykorzystywany jest jako kąpielisko. Otoczenie wodospadu i drogi prowadzącej do niego stanowi gęsty las oraz skały.

</doc>
<doc id="4710371" url="https://pl.wikipedia.org/wiki?curid=4710371" title="Mariola Antczak">
Mariola Antczak

Mariola Grażyna Antczak (ur. 14 stycznia 1970 w Gdańsku) – polska bibliotekarka, dr hab. nauk humanistycznych, profesor nadzwyczajny i kierownik Katedry Informatologii i Bibliologii Wydziału Filologicznego Uniwersytetu Łódzkiego.
Życiorys.
W 1994 ukończyła studia w zakresie bibliotekoznawstwa i informacji naukowej na Uniwersytecie Łódzkim, 26 listopada 1999 obroniła pracę doktorską "Wybrane elementy kultury czytelniczej ósmoklasistów szkół łódzkich. Metody pedagogiki zabawy w dziedzinie upowszechniania czytelnictwa", 16 października 2012 habilitowała się na podstawie pracy zatytułowanej "Rola bibliotek i bibliotekarzy szkolnych w edukacji społeczeństwa informacyjnego na tle przeobrażeń oświatowych w Polsce w latach 1989-2007". Otrzymała nominację profesorską.
Piastuje stanowisko profesora nadzwyczajnego i kierownika w Katedrze Informatologii i Bibliologii na Wydziale Filologicznego Uniwersytetu Łódzkiego.

</doc>
<doc id="4710372" url="https://pl.wikipedia.org/wiki?curid=4710372" title="Dariusz Drągowski">
Dariusz Drągowski

Dariusz Drągowski (ur. 3 października 1970 w Białymstoku) – polski piłkarz, występujący na pozycji pomocnika.
Biografia.
Ukończył Zespół Szkół Mechanicznych w Białymstoku. Jest wychowankiem miejscowej Jagiellonii. W 1988 roku pod wodzą Stefana Brewczyka zdobył z Jagiellonią mistrzostwo Polski juniorów. W seniorskim zespole zadebiutował w 1988 roku. Barw Jagiellonii bronił do 1995 roku, rozgrywając w tym czasie 88 ligowych spotkań, z czego 12 w I lidze. Następnie został zawodnikiem Siarki Tarnobrzeg, dla której w sezonie 1995/1996 rozegrał 21 spotkań w I lidze, a po spadku klubu reprezentował go kolejny rok. W 1997 roku został zawodnikiem Hetmana Białystok. W 2000 roku został na krótko wypożyczony do Wigier Suwałki, po czym wrócił do Hetmana. W 2002 roku zakończył karierę.
Jest ojcem Bartłomieja. Po zakończeniu kariery pracował jako celnik.

</doc>
<doc id="4710373" url="https://pl.wikipedia.org/wiki?curid=4710373" title="Laura Ioana Andrei">
Laura Ioana Andrei



</doc>
<doc id="4710374" url="https://pl.wikipedia.org/wiki?curid=4710374" title="Ford Raider">
Ford Raider

Ford Raider – samochód osobowy typu SUV klasy wyższej produkowany pod amerykańską marką Ford w latach 1991 – 1997.
Historia i opis modelu.
W 1991 roku australijski oddział Forda zaprezentował model Raider, który przeznaczono wyłącznie do sprzedaży na lokalnym rynku. Samochód był dużym SUV-em będącym bliźniaczą wersją Mazdy Proceed Marvie, a co za tym - osobową odmianą bliźniaczych pickupów Ford Courier i Mazda B-Series.
Samochód wyróżniał się dużą przestrzenią bagażową, będącą trwale zabudowanym przedziałem pierwotnie będącym otwartą częścią transportową.
Sprzedaż.
Samochód importowano z japońskiej fabryki Mazdy w Hiroszimie, pozostając w produkcji do 1997 roku. Lokalny oddział Forda powrócił do oferowania dużego samochodu terenowego zbudowanego na ramie dopiero 18 lat później - wprowadzając w 2015 roku do sprzedaży w Australii i Nowej Zelandii model Everest.

</doc>
<doc id="4710375" url="https://pl.wikipedia.org/wiki?curid=4710375" title="Gałąź śródpiersiowa aorty">
Gałąź śródpiersiowa aorty



</doc>
<doc id="4710376" url="https://pl.wikipedia.org/wiki?curid=4710376" title="Laura-Ioana Paar">
Laura-Ioana Paar



</doc>
<doc id="4710380" url="https://pl.wikipedia.org/wiki?curid=4710380" title="Gałąź przełykowa aorty">
Gałąź przełykowa aorty



</doc>
<doc id="4710381" url="https://pl.wikipedia.org/wiki?curid=4710381" title="Lista nominacji i nagród Lil Nas X'a">
Lista nominacji i nagród Lil Nas X'a

Artykuł przedstawia listę nominacji i nagród otrzymanych przez amerykańskiego rapera i piosenkarza, Lil Nas X'a, w tym jednej statuetki American Music Award i dwóch nagród Grammy, BET Hip Hop Awards i MTV Video Music Awards.
American Music Awards.
American Music Awards to amerykańskie nagrody muzyczne ufundowane przez Dicka Clarka w 1973 r., a ich zwycięzcy od 2006 roku są ujawniani poprzez głosowania internetowe. Artysta otrzymał jedną nagrodę spośród pięciu nominacji.
Apple Music Awards.
Apple Music Awards to nagrody muzyczne przyznawane przez serwis muzyczny Apple Music od 2019 roku. Artysta otrzymał jedną nagrodę.
BBC Radio 1's Teen Awards.
BBC Radio 1's Teen Awards to brytyjskie nagrody muzyczne wręczane przez jedną ze sztandarowych rozgłośni radiowych British Brodcasting Company, BBC Radio 1, honorujące artystów muzycznych lub celebrytów popularnych w Wielkiej Brytanii i na całym świecie w danym roku. Artysta otrzymał jedną nominację.
BET Hip Hop Awards.
BET Hip Hop Awards to amerykańskie nagrody muzyczne przyznawane corocznie od 2006 roku dla wykonawców, producentów oraz reżyserów teledysków hip-hopowych. Artysta otrzymał dwie nagrody spośród trzech nominacji.
Bravo Otto.
Bravo Otto to stworzone w 1957 r. nagrody przyznawane przez niemiecki magazyn "Bravo". Artysta otrzymał jedną nominację.
BreakTudo Awards.
BreakTudo Awards to brazylijskie nagrody muzyczne produkcji stacji telewizyjnej BreakTudo, odbywające się co roku w São Paulo. Artysta otrzymał dwie nominacje.
Country Music Association Awards.
Country Music Association Awards to amerykańskie nagrody muzyczne organizacji CMA, honorujące artystów muzycznych i osób związanych z muzyką country za ich najważniejsze osiągnięcia w jej danym przemyśle. Artysta otrzymał jedną nagrodę.
Danish Music Awards.
Danish Music Awards to duńskie nagrody muzyczne aranżowane przez Międzynarodową Federację Przemysłu Fonograficznego od 1989 roku. Artysta otrzymał jedną nominację.
Grammy Awards.
Grammy Awards to amerykańskie nagrody muzyczne, wręczane corocznie od 1959 roku przez Narodową Akademię Rejestracji Sztuki i Nauki (NARAS), honorujące wyróżniające się osiągnięcia w muzyce. Są one jedną z czterech najważniejszych nagród przemysłu rozrywkowego w Stanach Zjednoczonych, zwaną EGOT. Artysta otrzymał dwie nagrody spośród sześciu nominacji.
iHeartRadio Music Awards.
iHeartRadio Music Awards to amerykańskie nagrody muzyczne utworzone przez radiową stację internetową, iHeartRadio, honorujące muzykę i wykonawców granych na niej przez dany rok na terenie Stanów Zjednoczonych. Artysta otrzymał sześć nominacji.
LOS40 Awards.
LOS40 Awards to hiszpańskie nagrody muzyczne wręczane przez stację radiową LOS40. Zostały one utworzone w 2006 roku w czasie czterdziestolecia jej powstania. Artysta otrzymał jedną nominację.
MTV.
MTV Europe Music Awards.
MTV Europe Music Awards to nagrody odbywające się od 1994 roku oraz wręczane przez ogólnoeuropejski oddział stacji telewizyjnej MTV. Artysta otrzymał sześć nominacji.
MTV Video Music Awards.
MTV Video Music Awards to nagrody przyznawane od 1983 roku za osiągnięcia w dziedzinie teledysku przez amerykański oddział MTV. Artysta otrzymał dwie nagrody spośród dziewięciu nominacji.

</doc>
<doc id="4710384" url="https://pl.wikipedia.org/wiki?curid=4710384" title="Gałąź oskrzelowa aorty">
Gałąź oskrzelowa aorty



</doc>
<doc id="4710386" url="https://pl.wikipedia.org/wiki?curid=4710386" title="Zamość (Wronki)">
Zamość (Wronki)

Zamość – osiedle położone w północnej części Wronek.
Największe prawobrzeżne osiedle Wronek, przebiega przez nie droga wojewódzka nr 150 (ulica Myśliwska). W południowej części Zamościa znajduje się zbiornik wodny Cegielnia, pozostałość po wyrobisku gliny. W centralnej części osiedla znajduje się skwer imienia Włodzimierza Krzeszkiewicza, leśnika urodzonego we Wronkach, od strony ulicy Jaworowej stoi figura Chrystusa Króla. W północnej części osiedla ulokowano cmentarz komunalny (ul. Rzecińska), zaś we wschodniej stadion drużyny piłkarskiej Amica Wronki. 

</doc>
<doc id="4710387" url="https://pl.wikipedia.org/wiki?curid=4710387" title="Korzeń pierwotny">
Korzeń pierwotny

Korzeń pierwotny – korzeń, który powstaje z zawiązka korzeniowego zarodka na etapie kiełkowania rośliny naczyniowej z nasiona. Korzeń pierwotny u niektórych roślin (paprocie, jednoliścienne) szybko przestaje rosnąć lub zanika i zastępowany jest przez korzenie przybyszowe tworzące wiązkowy system korzeniowy. Trwały i silnie rosnący korzeń pierwotny tworzy u pozostałych roślin (z wyjątkiem części dwuliściennych np. kłączowych, które też rozwijają systemy korzeniowe za pomocą korzeni przybyszowych) wykształca się z korzenia pierwotnego korzeń palowy.
Na szczycie korzenie pierwotnego znajduje się merystem wierzchołkowy, w obrębie którego występuje strefa wydłużania w obrębie której następuje zwiększanie wymiarów, zwłaszcza silne wydłużanie komórek. Tu także następuje ich różnicowanie prowadzące do tworzenia się kolejno następujących ich warstw: praskórka, pramiękisz, prakora, pramiazgę i prokambium. Ponad tą warstwą występuje strefa różnicowania, w obrębie której wyróżnia się następujące tkanki budowy pierwotnej korzenia:

</doc>
<doc id="4710391" url="https://pl.wikipedia.org/wiki?curid=4710391" title="Radiowa martwa strefa">
Radiowa martwa strefa



</doc>
<doc id="4710396" url="https://pl.wikipedia.org/wiki?curid=4710396" title="Barbara Szacka (1898–1998)">
Barbara Szacka (1898–1998)

Barbara Szacka urodzona jako Anna Barbara Raszewska (ur. 1898, zm. 1998) – polska Sprawiedliwa wśród Narodów Świata.
Życiorys.
Barbara Szacka wraz z synem Jerzym od połowy 1942 do wybuchu powstania warszawskiego ukrywali w swoim mieszkaniu na ulicy Miodowej w Warszawie 20-letnią Irenę Holender (vel Hollaender, z d. Kowalska, po drugim mężu Century) oraz jej pięcioletnią córkę. Holender była w zaawansowanej ciąży. Dzięki „dobremu wyglądowi" Irena mogła być przedstawiana znajomym jako krewna wysiedlona z terytorium wcielonego do III Rzeszy. Po upadku powstania Szacka oraz Holender opuściły Warszawę wraz z resztą ludności cywilnej. W 1946 Irena wraz z mężem wyemigrowała do Izraela. Obie rodziny utrzymywały później kontakt.
Barbara Szacka zmarła w 1998, została pochowana w rodzinnym grobowcu na cmentarzu Powązkowskim (kwatera 334-7-18/19).
W 2003, staraniem rodziny Holender, Barbara Szacka wraz z Jerzym zostali odznaczeni medalami Sprawiedliwych wśród Narodów Świata.

</doc>
<doc id="4710400" url="https://pl.wikipedia.org/wiki?curid=4710400" title="Tętnica przeponowa górna">
Tętnica przeponowa górna



</doc>
<doc id="4710407" url="https://pl.wikipedia.org/wiki?curid=4710407" title="Thomas Kemmerich">
Thomas Kemmerich

Thomas Karl Leonard Kemmerich (ur. 20 lutego 1965 w Akwizgranie) – niemiecki polityk i przedsiębiorca, deputowany do Bundestagu, w 2020 premier Turyngii.
Życiorys.
W 1984 zdał egzamin maturalny w rodzinnej miejscowości, odbył następnie szkolenie i praktykę w zawodzie handlowca. Studiował także prawo na Uniwersytecie w Bonn, w 1989 zdał państwowy egzamin prawniczy pierwszego stopnia. Pracował jako konsultant do spraw zarządzania, następnie jako dyrektor zarządzający i prezes zarządu spółki prawa handlowego Friseur Masson.
W 2006 dołączył do Wolnej Partii Demokratycznej. Pełnił różne funkcje w związanej z FDP organizacji gospodarczej Liberaler Mittelstand, stanął na jej czele na szczeblu federalnym. W 2009 został radnym Erfurtu, od tegoż roku do 2014 zasiadał w landtagu Turyngii. W 2015 został przewodniczącym FDP na szczeblu krajowym, a w 2017 wybrano go na deputowanego do Bundestagu.
W wyborach krajowych z października 2019 uzyskał mandat posła do landtagu jako lider listy FDP, zrezygnował w następnym miesiącu z zasiadania w parlamencie federalnym. Dotychczasowy premier Turyngii Bodo Ramelow z Die Linke odnowił koalicję z Socjaldemokratyczną Partią Niemiec i Zielonymi, która nie posiadała jednak większości w landtagu. 5 lutego 2020 w dwóch pierwszych głosowaniach nie uzyskał jednak wymaganej większości bezwzględnej do wyboru na premiera. Thomas Kemmerich jako kandydat FDP wystartował w trzecim głosowaniu (z wymaganą większością zwykłą), pokonując konkurenta stosunkiem 45 do 44 głosów. Jego wybór na ten urząd został określony jako niespodziewany, uznano, że był on możliwy dzięki głosom posłów należących do znajdującej się w politycznej izolacji Alternatywy dla Niemiec. Poparcie ze strony AfD doprowadziło do kryzysu politycznego. Już kolejnego dnia polityk ogłosił rezygnację ze stanowiska. 4 marca 2020 na stanowisku premiera zastąpił go Bodo Ramelow.
Życie prywatne.
Żonaty, ma sześcioro dzieci. Członek niemieckiego zrzeszenia rodzin wielodzietnych.

</doc>
<doc id="4710410" url="https://pl.wikipedia.org/wiki?curid=4710410" title="57 Pułk Piechoty Austro-Węgier">
57 Pułk Piechoty Austro-Węgier



</doc>
<doc id="4710411" url="https://pl.wikipedia.org/wiki?curid=4710411" title="Otto I (biskup Münsteru)">
Otto I (biskup Münsteru)

Otto I (zm. 6 marca 1218 w Cezarei) – biskup Münsteru od 1204 z rodu Oldenburgów, uczestnik V wyprawy krzyżowej.
Życiorys.
Otto był synem Henryka, hrabiego Oldenburga-Wildeshausen, zmarłego w 1167, oraz Salomei z rodu hrabiów Geldrii. W chwili śmierci ojca był małoletni i dostał się pod opiekę swego stryja Ottona, prepozyta kapituły katedralnej w Bremie. Otto swoją karierę kościelną zaczął od stanowiska kanonika w Bonn, w 1194 był kanonikiem w Bremie, a w 1201 został prepozytem kapituły katedralnej w Bremie. 
W 1203 został wybrany na biskupa Münsteru głosami większości tamtejszej kapituły katedralnej, podczas gdy mniejszość wsparta przez możnych z księstwa biskupiego opowiedziała się za Fryderykiem z Clarholz. W 1204 wyznaczeni przez papieża Innocentego III duchowni rozstrzygnęli spór o biskupstwo na korzyść Ottona. W tym okresie w Rzeszy toczył się konflikt o władzę między Ottonem IV z rodu Welfów a Filipem Szwabskim z rodu Hohenstaufów. Otto pochodził z niechętnego Welfom rodu Oldenburgów, jednak Otto IV nie interweniował przeciwko jego wyborowi, być może nie chcąc powodować zadrażnień w swych stosunkach z papieżem. Otto, jako nowy biskup złożył przysięgę Ottonowi IV. 
Jednak już w 1205 Otto wraz ze swym bratem, biskupem Osnabrücku Gerardem przeszedł na stronę Filipa Szwabskiego, który w tym okresie zyskiwał przewagę nad konkurentem. Po śmierci Filipa obaj bracia przyłączyli się do stronnictwa Ottona IV, jednak po 1211, gdy ten został ekskomunikowany, ponownie od niego odstąpili. Starali się uzyskać dla Gerharda stanowisko arcybiskupa Hamburga-Bremy, o które ten konkurował z księciem duńskim Waldemarem. 
W 1214 Otto otwarcie opowiedział się po stronie następcy Filipa, Fryderyka II Hohenstaufa. Wystąpili przeciwko niemu wówczas mieszkańcy Münsteru, a sam Otto w drodze na spotkanie z Fryderykiem został pojmany w Kolonii i uwięziony przez Ottona IV w Kaiserswerth. Dopiero w kolejnym roku został uwolniony po zajęciu zamku przez hrabiego Bergu Adolfa III. Udał się wówczas do Akwizgranu do Fryderyka Hohenstaufa. 
Latem 1217 Otto wyruszył na V wyprawę krzyżową. Podróżował przez Europę drogą lądową, wraz z królem Węgier Andrzejem II i księciem Austrii Leopoldem VI. Pod koniec października był w Akce. Wziął udział w rozbudowie twierdzy w Cezarei, gdzie zachorował i 6 marca 1218 zmarł.

</doc>
<doc id="4710415" url="https://pl.wikipedia.org/wiki?curid=4710415" title="Lista światowego dziedzictwa UNESCO w Senegalu">
Lista światowego dziedzictwa UNESCO w Senegalu

Lista światowego dziedzictwa UNESCO w Senegalu – lista miejsc w Senegalu wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Senegal 13 lutego 1976.
Obecnie (stan na koniec 2019) na liście znajduje się 7 obiektów, w tym 5 o charakterze dziedzictwa kulturowego i 2 o charakterze przyrodniczym, przy czym jeden znajduje się również na liście światowego dziedzictwa w zagrożeniu. 
Na senegalskiej liście informacyjnej UNESCO – liście obiektów, które Senegal zamierza rozpatrzyć do zgłoszenia do wpisu na listę światowego dziedzictwa, znajduje się 8 obiektów (stan na koniec 2019).
Obiekty na liście światowego dziedzictwa UNESCO.
Poniższa tabela przedstawia senegalskie obiekty na liście światowego dziedzictwa UNESCO:
Obiekty na senegalskiej Liście Informacyjnej UNESCO.
Poniższa tabela przedstawia obiekty na senegalskiej Liście Informacyjnej UNESCO:

</doc>
<doc id="4710419" url="https://pl.wikipedia.org/wiki?curid=4710419" title="George MacKay">
George MacKay

George Andrew J. MacKay (ur. 13 marca 1992 w Londynie) – brytyjski aktor australijskiego pochodzenia.
Młodość i kariera.
MacKay urodził się w Londynie jako syn Kim Baker, projektantki kostiumów i Paula MacKaya, Australijczyka pracującego w branży oświetleniowej i scenicznej.
W 2003 roku dostał rolę jednego z zagubionych chłopców, Kędziorka, w filmowej adaptacji "Piotrusia Pana". Występował również w głównej roli w miniserialu "Johnny i bomba", który jest adaptacją powieści Terry’ego Pratchetta o tym samym tytule. W filmie wojennym "Opór" z 2008 roku MacKay zagrał Arona, najmłodszego z czterech braci Bielskich. Jedną z głównych ról w tym filmie grał Daniel Craig. W 2009 roku wcielił się w rolę Harry’ego w filmie "Moi chłopcy" z Clive’em Owenem w roli głównej. W 2011 zagrał w wyreżyserowanym przez Marca Evansa filmie muzycznym "Hunky Dory." W 2019 wystąpił w jednej z głównych ról w dramacie wojennym "1917". Film ten zdobył trzy Oscary i dwa Złote Globy.

</doc>
<doc id="4710422" url="https://pl.wikipedia.org/wiki?curid=4710422" title="Zakażenia koronawirusem 2019-nCoV">
Zakażenia koronawirusem 2019-nCoV



</doc>
<doc id="4710431" url="https://pl.wikipedia.org/wiki?curid=4710431" title="Reprezentacja Republiki Zielonego Przylądka w piłce ręcznej mężczyzn">
Reprezentacja Republiki Zielonego Przylądka w piłce ręcznej mężczyzn

Reprezentacja Republiki Zielonego Przylądka w piłce ręcznej mężczyzn – narodowy zespół piłkarzy ręcznych reprezentujący Republikę Zielonego Przylądka w rozgrywkach międzynarodowych. Za jej funkcjonowanie odpowiedzialna jest Federaçao Caboverdiana de Andebol – kabowerdyjska federacja piłki ręcznej, która jest członkiem Afrykańskiej Federacji Piłki Ręcznej od 1988.
Reprezentacja Republiki Zielonego Przylądka zadebiutowała na mistrzostwach Afryki w 2020 w Tunezji, gdzie zajęła 5. miejsce po zwycięstwach nad Demokratyczną Republiką Konga i Marokiem w meczach o miejsca od 5. do 8. Dzięki temu uzyskała po raz pierwszy kwalifikację na mistrzostwa świata, które odbędą się w 2021 w Egipcie.

</doc>
<doc id="4710433" url="https://pl.wikipedia.org/wiki?curid=4710433" title="Olszynki (Wronki)">
Olszynki (Wronki)

Olszynki – osiedle położone w północno-wschodniej części Wronek.
Olszynki to rekreacyjna, prawobrzeżna część miasta w której znajduje się amfiteatr i boisko Orlik. 

</doc>
<doc id="4710440" url="https://pl.wikipedia.org/wiki?curid=4710440" title="Nadolnik (Wronki)">
Nadolnik (Wronki)

Nadolnik – osiedle położone w północno-wschodniej części Wronek.

</doc>
<doc id="4710443" url="https://pl.wikipedia.org/wiki?curid=4710443" title="Wyróżnik">
Wyróżnik



</doc>
<doc id="4710448" url="https://pl.wikipedia.org/wiki?curid=4710448" title="Osiedle Borek (Wronki)">
Osiedle Borek (Wronki)

Zamość – osiedle położone w północnej części Wronek.
Największe lewobrzeżne osiedle Wronek, zabudowane budynkami wielorodzinnymi. Znajduje się tu parafia św. Urszuli Ledóchowskiej, prywatne przedszkole przyzakładowe Amica Kids i oczyszczalnia ścieków.

</doc>
<doc id="4710450" url="https://pl.wikipedia.org/wiki?curid=4710450" title="Abadi Hadis Embaye">
Abadi Hadis Embaye



</doc>
<doc id="4710451" url="https://pl.wikipedia.org/wiki?curid=4710451" title="Osiedle Słowiańskie">
Osiedle Słowiańskie



</doc>
<doc id="4710452" url="https://pl.wikipedia.org/wiki?curid=4710452" title="Czarnogóra na Mistrzostwach Europy w Lekkoatletyce 2016">
Czarnogóra na Mistrzostwach Europy w Lekkoatletyce 2016

Czarnogóra na Mistrzostwach Europy w Lekkoatletyce 2016 – reprezentacja Czarnogóry podczas Mistrzostw Europy w Amsterdamie liczyła 4 zawodników (2 mężczyzn i 2 kobiety).

</doc>
<doc id="4710453" url="https://pl.wikipedia.org/wiki?curid=4710453" title="Mekelle">
Mekelle



</doc>
