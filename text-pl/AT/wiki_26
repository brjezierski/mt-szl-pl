<doc id="4730620" url="https://pl.wikipedia.org/wiki?curid=4730620" title="Franciszek Przybylski (pilot)">
Franciszek Przybylski (pilot)

Franciszek Przybylski (ur. 25 lutego 1895 w Rosnowie, zm. 4 czerwca 1928 na terenie Czechosłowacji) – sierżant pilot Wojska Polskiego, kawaler Orderu Virtuti Militari.
Życiorys.
Syn Jana i Józefy z Łysków. W Poznaniu ukończył ośmioklasową szkołę ludową i rozpoczął naukę w wyższej szkoły ludowej. Po wybuchu I wojny światowej, w maju 1915 roku, został powołany do odbycia służby w armii cesarskiej. Po miesięcznym przeszkoleniu został skierowany na front jako żołnierz Fliegerkompanie 69. Służył w armii niemieckiej do grudnia 1918 roku, walczył na frontach w Galicji, Węgrzech, Serbii oraz w Macedonii.
Po demobilizacji powrócił w rodzinne strony, gdzie zaciągnął się oddziałów powstańców wielkopolskich i 7 stycznia 1919 roku, jako doświadczony lotnik, otrzymał przydział do lotnictwa. Został skierowany na przeszkolenie lotnicze w Wyższej Szkoły Pilotów w Stacji Lotniczej Ławica. Po jego ukończeniu został przydzielony jako pilot do Oficerskiej Szkoły Obserwatorów Lotniczych, z której został przeniesiony do eskadry fotogrametrycznej.
W związku wojną polsko-bolszewicką i zapotrzebowaniem polskich jednostek na pilotów został przydzielony do 9 eskadry wywiadowczej i w jej składzie walczył na froncie. Brał udział w bitwie warszawskiej, podczas której wykonywał loty bojowe w rejonie Pułtuska i Ostrowi Mazowieckiej. Wyróżnił się podczas ataków na oddziały Armii Czerwonej, wykonał kilkanaście lotów bojowych podczas których zrzucił na oddziały wroga 600 kg bomb.
Po zakończeniu działań wojennych pozostał w Wojsku Polskim, służył w 10 eskadrze wywiadowczej. 10 maja 1921 roku otrzymał przydział do Szkoły Strzelców i Obserwatorów Lotniczych w Toruniu, gdzie służył jako instruktor. Służbę w Wojsku Polskim zakończył w 1924 roku. Zatrudnił się jako pilot w Compagnie Internationale de Navigation Aerienne (C.I.D.N.A). Zginął 4 czerwca 1928 roku na terenie Czechosłowacji w trakcie lotu służbowego.
Ordery i odznaczenia.
Za swą służbę otrzymał odznaczenia:

</doc>
<doc id="4730634" url="https://pl.wikipedia.org/wiki?curid=4730634" title="Edward Wiszowaty">
Edward Wiszowaty

Edward Marian Wiszowaty (ur. 12 września 1949 w Olecku) – polski duchowny katolicki, profesor nauk teologicznych, nauczyciel akademicki Uniwersytetu Warmińsko-Mazurskiego w Olsztynie i Wyższej Szkoły Policji w Szczytnie, specjalność naukowa: teologia pastoralna.
Życiorys.
Święcenia kapłańskie przyjął 27 maja 1973. W 1990 na podstawie rozprawy pt. "Perykopy wielkanocne Ewangelii Mateusza (28,1–20) we współczesnym przepowiadaniu" uzyskał na Wydziale Teologii Katolickiego Uniwersytetu Lubelskiego Jana Pawła II stopień doktora nauk teologicznych. W 2004 otrzymał na Wydziale Teologicznym Uniwersytetu Opolskiego stopień doktora habilitowanego nauk teologicznych. W 2013 prezydent RP Bronisław Komorowski nadał mu tytuł profesora nauk teologicznych.
Został profesorem Uniwersytetu Warmińsko-Mazurskiego w Olsztynie na Wydziale Teologii w Katedrze Teologii Pastoralnej i Katechetyki oraz w Wyższej Szkole Policji w Szczytnie na Wydziale Bezpieczeństwa i Nauk Prawnych w Instytucie Nauk Prawnych.

</doc>
<doc id="4730638" url="https://pl.wikipedia.org/wiki?curid=4730638" title="Crash Landing on You">
Crash Landing on You

Crash Landing on You (hangul: 사랑의 불시착 "Sarang-ui bulsichak") – południowokoreański serial telewizyjny emitowany na antenie tvN. Był emitowany od 14 grudnia 2019 do 16 lutego 2020 roku, w soboty i niedziele o 21:00, liczy 16 odcinków. Główne role odgrywają w nim Hyun Bin, Son Ye-jin, Kim Jung-hyun i Seo Ji-hye. Seria jest udostępniona za pośrednictwem platformy Netflix, także w Polsce.
Ostatni odcinek osiągnął najwyższą oglądalność 21,683%, drugą wśród seriali koreańskich spośród telewizji kablowych w dniu jego premiery.
Fabuła.
Serial opowiada historię Yoon Se-ri, kobiety z Korei Południowej, która wskutek wichury przypadkowo rozbija się na terenie Korei Północnej.
Produkcja.
Proces produkcji okazał się niezwykle skrupulatny, ze względu na relacje Korei Południowej z Koreą Północną, w których rozgrywa się większość fabuły. Unikano użycia słowa „Przewodniczący” w odniesieniu do przywódców Korei Północnej, a przypinki do klap ubrań w Korei Północnej noszone przez członków obsady grających role Północnokoreańczyków były o jedną trzecią mniejsze niż w rzeczywistości. 
Kierownik ds. rekwizytów, Joo Dong-man, powiedział, że załoga nie miała „przewodnika po wielu przeszkodach, przez które musieli przejść – umiejętnie i delikatnie – aby dokładnie przedstawić kraj, unikając krytyki”. Pracowali we współpracy z Północnokoreańczykami mieszkającymi w Korei Południowej i z informacjami z badań. 
Pierwsze czytanie scenariusza odbyło się 31 lipca 2019 roku w Sangam-dong, w Seulu, a zdjęcia za granicą rozpoczęły się pod koniec sierpnia 2019 roku. Sceny z Korei Północnej zostały nakręcone w Korei Południowej i Mongolii. Sceny, które miały miejsce w Szwajcarii zostały nakręcone na miejscu.
Odbiór.
Serial, po rozpoczęciu emisji, zajął 4. pozycję na liście najwyżej ocenianych koreańskich seriali telewizji kablowej. Oglądalność ostatniego odcinka była drugą wśród seriali koreańskich spośród telewizji kablowych. "Crash Landing on You" okazał się też być hitem w całej Azji, szczególnie w Indonezji, Malezji, na Filipinach i Tajlandii. Finał był najpopularniejszym tematem na Twitterze, a hasztag #CrashLandingOnYouFinale znalazł się na szczycie listy na kilka godzin przed emisją odcinka. "Crash Landing on You" pojawił się również jako jeden z najpopularniejszych programów na Netflixie (który jest właścicielem praw do dystrybucji poza Koreą Południową) i cieszył się powszechną popularnością nawet po zakończeniu emisji programu w Korei.
Sukces tego serialu pomógł zwiększyć sprzedaż markowych produktów dzięki ich lokowaniu – m.in. główni bohaterowie przedstawieni przez Hyun Bina i Son Ye-jin zamawiali Gold Olive Chicken z BBQ, którego sprzedaż dzięki serialowi poprawiła się o 100%. Nastąpił także wzrost sprzedaży kolczyków Swarovskiego noszonych przez Son Ye-jin.

</doc>
<doc id="4730642" url="https://pl.wikipedia.org/wiki?curid=4730642" title="Ignacy Żarczak">
Ignacy Żarczak

Ignacy Żarczak (ur. 8 lipca 1897 w Antoniewie, zm. 4 czerwca 1933 w Poznaniu) – kapral piechoty Wojska Polskiego, kawaler Orderu Virtuti Militari.
Życiorys.
Urodził się w rodzinie Michała i Magdaleny z domu Łakoma. Uczęszczał do szkoły powszechnej, a po jej ukończeniu rozpoczął pracę na stanowisku magazyniera. Po powołaniu do armii niemieckiej walczył w jej szeregach od 21 czerwca 1916 do 23 grudnia 1918 na frontach I wojny światowej. 
11 stycznia 1919 wstąpił do Wojsk Wielkopolskich w których otrzymał przydział do 1 pułku strzelców Wielkopolskich. W jego składzie walczył na frontach wojny polsko-bolszewickiej. Podczas walk pod Kobryniem, która rozegrała się 11 listopada 1920 był inicjatorem obejścia bagnami wojsk bolszewickich co poskutkowało ich okrążeniem. Za ten czyn odznaczony został Krzyżem Srebrnym Orderu Virtuti Militari. Po zakończeniu wojny pracował w Poznaniu jako starszy posterunkowy służby śledczej w Policji Państwowej. Zmarł w Poznaniu i tam został pochowany.
Jego żoną była Agnieszka Kocurek i mieli dwóch synów, Stefana oraz Józefa.

</doc>
<doc id="4730646" url="https://pl.wikipedia.org/wiki?curid=4730646" title="Hełm spadochronowy wz. 38">
Hełm spadochronowy wz. 38



</doc>
<doc id="4730659" url="https://pl.wikipedia.org/wiki?curid=4730659" title="Pośrednie Widłowe Siodło">
Pośrednie Widłowe Siodło

Pośrednie Widłowe Siodło (, ok. 2130 m) – przełączka w południowo-zachodniej grani Młynarza (główna grań Młynarza) w słowackich Tatrach Wysokich. Znajduje się pomiędzy Widłową Kopką (ok. 2125 m) a Wyżnią Widłową Turnią (ok. 2130 m). Północno-zachodnie stoki opadają stromym piarżysto-trawiastym zboczem do Doliny Żabiej Białczańskiej. Na południe do Doliny Ciężkiej z przełęczy opada wąski i trawiasty żleb będący odnogą Widłowego Żlebu. Uchodzi do niego w Młynarzowym Kotle.
Nazwę przełęczy utworzył Władysław Cywiński. Przez przełęcz prowadzi droga wspinaczkowa.

</doc>
<doc id="4730664" url="https://pl.wikipedia.org/wiki?curid=4730664" title="Alfred Henry Bromell">
Alfred Henry Bromell



</doc>
<doc id="4730665" url="https://pl.wikipedia.org/wiki?curid=4730665" title="Irving Caminsky">
Irving Caminsky



</doc>
<doc id="4730666" url="https://pl.wikipedia.org/wiki?curid=4730666" title="Francois Henri LaLanne">
Francois Henri LaLanne



</doc>
<doc id="4730667" url="https://pl.wikipedia.org/wiki?curid=4730667" title="Jake Perlman">
Jake Perlman



</doc>
<doc id="4730669" url="https://pl.wikipedia.org/wiki?curid=4730669" title="Edmund Richard Gibson">
Edmund Richard Gibson



</doc>
<doc id="4730677" url="https://pl.wikipedia.org/wiki?curid=4730677" title="Iljas al-Fachfach">
Iljas al-Fachfach

lljas al-Fachfach, , "Ilyās al-Faḫfāḫ", (ur. w 1972 w Tunisie) – tunezyjski polityk, minister turystyki w latach 2011–2013, minister finansów w latach 2012–2014, premier Tunezji od 27 lutego 2020 do 2 września 2020.

</doc>
<doc id="4730682" url="https://pl.wikipedia.org/wiki?curid=4730682" title="Wyżnia Widłowa Turnia">
Wyżnia Widłowa Turnia

Wyżnia Widłowa Turnia (, ok. 2130 m) – turniczka w masywie Młynarza w słowackich Tatrach Wysokich. Znajduje się w jego południowo-zachodniej grani głównej pomiędzy Pośrednim (ok. 2120 m) i Wyżnim Widłowym Siodłem. Do Doliny Żabiej Białczańskiej opada skalistym filarem, którego deniwelacja wynosi około 200 m. Jest to jeden z najbardziej urwistych filarów w całych północno-zachodnich i zachodnich zboczach Młynarza. Najwyższa część filara to wąskie skalne ostrze, środkowa i dolna to płytowa ściana. Filarem tym prowadzi droga wspinaczkowa (IV, jedno miejsce V w skali tatrzańskiej, czas przejścia 3 godz.). Pierwsze przejście: Władysław Cywiński i Krzysztof Gardyna 16 września 1997 r.
Nazwę turni utworzył Władysław Cywiński.

</doc>
<doc id="4730683" url="https://pl.wikipedia.org/wiki?curid=4730683" title="Marcin Suryn">
Marcin Suryn

Marcin Suryn herbu własnego – podstarości mścisławski w 1643 roku, sędzia grodzki mścisławski w 1641 roku, pisarz grodzki mścisławski w latach 1628-1639.
Był elektorem Władysława IV Wazy w 1632 roku z województwa mścisławskiego.

</doc>
<doc id="4730691" url="https://pl.wikipedia.org/wiki?curid=4730691" title="Franciszek Przybylski">
Franciszek Przybylski



</doc>
<doc id="4730695" url="https://pl.wikipedia.org/wiki?curid=4730695" title="Kowańce">
Kowańce

Kowańce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Bieniakonie, przy linii kolejowej Lida – Bieniakonie – Wilno.
W dwudziestoleciu międzywojennym początkowo wchodziły w skład okręgu wileńskiego Zarządu Cywilnego Ziem Wschodnich (1919 - 1920), później Litwy Środkowej (1920 - 1922), gdzie przynależały do powiatu oszmiańskiego i gminy Dziewieniszki.
Po przyłączeniu do Polski, do 1 lipca 1926 leżały w Ziemi Wileńskiej, w powiecie oszmiańskim, w gminie Dziewieniszki; następnie w województwie nowogródzkim, w powiecie lidzkim, w gminie Bieniakonie.

</doc>
<doc id="4730698" url="https://pl.wikipedia.org/wiki?curid=4730698" title="Wyżnie Widłowe Siodło">
Wyżnie Widłowe Siodło

Wyżnie Widłowe Siodło (, ok. 2115 m) – przełączka w południowo-zachodniej grani Młynarza (główna grań Młynarza) w słowackich Tatrach Wysokich. Znajduje się pomiędzy Wyżnią Widłową Turnią (ok. 2130 m) a Basztowym Zwornikiem (ok. 2130 m). Na północny zachód do Doliny Żabiej Białczańskiej z przełęczy opada kruchy żleb, mający wylot na piarżystym tarasie nad Wyżnim Żabim Stawie. Na południe do Doliny Ciężkiej opada z przełączki główna gałąź Widłowego Żlebu. Jego deniwelacja wynosi około 420 m.
Nazwę przełączki utworzył Władysław Cywiński.

</doc>
<doc id="4730703" url="https://pl.wikipedia.org/wiki?curid=4730703" title="Litwica">
Litwica

Litwica (; ) – wieś na Białorusi, w obwodzie grodzieńskim, w rejonie werenowskim, w sielsowiecie Bieniakonie.
W dwudziestoleciu międzywojennym początkowo wchodziła w skład okręgu wileńskiego Zarządu Cywilnego Ziem Wschodnich (1919 - 1920), później Litwy Środkowej (1920 - 1922), gdzie przynależała do powiatu oszmiańskiego i gminy Dziewieniszki.
Po przyłączeniu do Polski, do 1 lipca 1926 leżała w Ziemi Wileńskiej, w powiecie oszmiańskim, w gminie Dziewieniszki; następnie w województwie nowogródzkim, w powiecie lidzkim, w gminie Bieniakonie.

</doc>
<doc id="4730732" url="https://pl.wikipedia.org/wiki?curid=4730732" title="Basztowy Zwornik">
Basztowy Zwornik

Basztowy Zwornik (, ok. 2130 m) – mało wybitne wzniesienie w masywie Młynarza w słowackich Tatrach Wysokich. Znajduje się w jego południowo-zachodniej grani głównej pomiędzy Wyżnim Widłowym Siodłem (ok. 2115 m) i Wyżnią Młynarzową Przehybą (2129 m). Tę ostatnią przewyższa zaledwie o metr, ma jednak znaczenie topograficzne. Jest zwornikiem dla opadającej na południe, do Doliny Ciężkiej wybitnej grzędy z wybitną turnią – Młynarzową Basztą. Grzęda Basztowego Zwornika oddziela dwa wybitne żleby: Widłowy Żleb i Żleb Ascety). 
Do Doliny Żabiej Białczańskiej Basztowy Zwornik opada szeroką, częściowo piarżystą, częściowo trawiastą grzędą, miejscami poprzecinaną niskimi ściankami. Grzędą tą prowadzi dość łatwe wyjście na Młynarza z tarasu nad Wyżnim Żabim Stawem Białczańskim (I w skali tatrzańskiej, 1 godz.). Jeszcze łatwiejsze jest przejście główną granią Młynarza przez szczyt Basztowego Zwornika od Młynarzowej Przełęczy na szczyt Wielkiego Młynarza (0). Nieznacznie trudniejsza jest droga wspinaczkowa z Basztowego Przechodu na Basztowy Zwornik (0+, 15 min).
Nazwę Basztowego Zwornika utworzył Władysław Cywiński – autor jedynego szczegółowego przewodnika o Młynarzu.

</doc>
<doc id="4730740" url="https://pl.wikipedia.org/wiki?curid=4730740" title="Mistrzostwa Świata IBSF 2020">
Mistrzostwa Świata IBSF 2020

Mistrzostwa Świata IBSF 2020 (ang. "BMW IBSF Bob &amp; Skeleton World Championships 2020") – 64. zawody o tytuły mistrzów świata w skeletonie i bobslejach, które zostały rozegrane w dniach 21 lutego – 1 marca 2020 roku w niemieckim Altenbergu. Łącznie odbyło się 6 konkurencji:
W klasyfikacji medalowej mistrzostw zwyciężyła reprezentacja Niemiec, której zawodnicy triumfowali w 5 z 6 konkurencji oraz łącznie zdobyli 11 medali (z 18 możliwych). Najbardziej utytułowanym zawodnikiem mistrzostw został Niemiec Francesco Friedrich, który zdobył dwa złote medale.
Wybór gospodarza.
Niemiecki Altenberg został wybrany na gospodarza mistrzostw podczas kongresu IBSF w Londynie w 2016 roku. Drugim kandydatem do organizacji imprezy było szwajcarskie Sankt Moritz. Kandydatura szwajcarskiego miasta została jednak wycofana przed głosowaniem, co zapewniło Altenbergowi automatyczną możliwość organizacji zawodów.

</doc>
<doc id="4730744" url="https://pl.wikipedia.org/wiki?curid=4730744" title="Marcella Borkowska">
Marcella Borkowska

Marcella Borkowska z domu Biedrońska (ur. 4 maja 1848 w Warszawie, zm. 22 lutego 1911 tamże) – polska aktorka teatralna.
Była córką Aleksandra, cyrulika i Katarzyny z Tyliszewskich. Według daty na nagrobku urodziła się 4 maja 1848. Według Stanisława Szenica urodziła się wcześniej - w 1838, 1840 lub 1842. Na wcześniejszą datę urodzin wskazuje fakt, że w 1857 podjęła naukę w warszawskiej szkole dramatycznej, a od 1858 grała w teatrze w Krakowie.
W 1863 wyszła za mąż za Adolfa Borkowskiego (1835–1876) i występowała pod nazwiskiem męża. Od 1865 grała w teatrach warszawskich, głównie role charakterystyczne. Występowała do 1908.
Jej bratem był Leon Biedroński (1834–1907), malarz, znany głównie z portretów i obrazów religijnych.
Została pochowana 25 lutego 1911 na cmentarzu Powązkowskim w Warszawie (kw. 42, rząd 1, miejsce 10).

</doc>
<doc id="4730746" url="https://pl.wikipedia.org/wiki?curid=4730746" title="Anielin Fabera">
Anielin Fabera

Anielin Fabera (ur. 08 czerwca 1913 w Łąkach nad Olzą, zm. 27 sierpnia 1983 w Mikołowie) – polski nauczyciel i wieloletni dyrektor Zasadniczej Szkoły Górniczej w Lędzinach. Obecnie patron Powiatowego Zespołu Szkół w Lędzinach i działającego w mieście Lędziny Towarzystwa Kulturalnego.
Życiorys.
Dzieciństwo i edukacja.
Anielin Fabera urodził się 8 czerwca 1913 roku w Łąkach nad Olzą (obecnie powiat Frysztat w Czechach). 15 czerwca 1913 roku został ochrzczony w kościele pw. św. Barbary przez ówczesnego proboszcza parafii ks. Wiktoryna Kluska, otrzymując imię Engelbert Anielin. Rodzicami chrzestnymi Anielina zostali Karol Fabera i Barbara Mazurowa.
W 1919 roku Engelbert rozpoczął naukę w polskiej Publicznej Szkole Ludowej, którą pobierał do roku 1927. Był bardzo pilnym uczniem i ukończył szkołę z wynikiem bardzo dobrym. Naukę kontynuował w Publicznej Szkole Wydziałowej we Frysztacie, którą ukończył w 1930 roku, uzyskując ze wszystkich przedmiotów ocenę celującą. W czasie nauki w Publicznej Szkole Wydziałowej uczył się także gry na pianinie oraz za namową rodziców i dziadków języka niemieckiego. W 1929 roku Engelbert Fabera przyjął sakrament bierzmowania, otrzymując imię Albin. Od ukończenia Publicznej Szkoły Wydziałowej zaczął nosić imię Anielin. Młody Fabera od najmłodszych lat wykazywał talenty muzyczne i plastyczne. Ponadto marzył, by zostać nauczycielem i posiadał wrodzone uzdolnienia pedagogiczne, toteż za namową rodziców kształcił się dalej w Polskim Seminarium Nauczycielskim im. Pawła Stalmacha w Bobrku koło Cieszyna. W tym czasie zamieszkiwał na stancji u państwa Sarmacewiczów w kamienicy przy ulicy Macierzy Szkolnej 1. Nauczył się wtedy szyć na maszynie, prać i prasować oraz naprawiać buty. Umiejętności te były dla niego szczególnie cenne w dorosłym życiu. Pobierał także lekcje malarstwa u cieszyńskiego malarza Karola Niedoby, który nauczył go wykonywania szkiców oraz wprowadził w tajniki malowania akwarelami. Po ukończeniu, trwającej 5 lat, nauki w Polskim Seminarium Nauczycielskim był doskonale przygotowany do nauczania wszystkich przedmiotów w szkole powszechnej. Posiadł także umiejętność gry na akordeonie, skrzypcach i pianinie oraz potrafił posługiwać się w mowie i piśmie językiem czeskim i niemieckim. Był także dyrygentem chóru uczniowskiego. W wieku 22 lat poszerzył swoje zainteresowania artystyczne. Opanował ozdobne liternictwo, technikę linorytu i drzeworytu oraz malarstwo sztalugowe i rysunek.
Rodzina.
Był synem Józefa Fabery i Franciszki Fabery, z domu Fukała. Miał 2 lata młodszą siostrę Marię i 7 lat młodszego brata Eduarda. Ojciec pracował w kopalni Gabriel, znajdującej się w oddalonym o 4 kilometry od domu, Karwinie. Do pracy codziennie chodził pieszo, a po wojnie zakupił rower i dojeżdżał na nim do pracy. Matka natomiast zajmowała się domem i prowadziła gospodarstwo, w którym hodowała drób i krowy.
Działalność nauczycielska.
W 1933 roku Anielin Fabera zrzekł się obywatelstwa czechosłowackiego i przyjął obywatelstwo polskie. W 1935 roku udał się do Powiatowego Urzędu Szkolnego w Pszczynie, by podjąć pierwszą pracę w roli nauczyciela. Otrzymał wtedy posadę nauczyciela i kierownika szkoły w Grzawie znajdującej się 10 kilometrów od Pszczyny. Była to mała szkoła, w której naukę pobierało 59 uczniów. Fabera stał się lubianym i szanowanym nauczycielem, a wieść o nim szybko rozeszła się po okolicy. W związku z tym często odwiedzał także szkołę w pobliskiej miejscowości Miedźna, gdzie poznał swoją przyszłą żonę. W roku szkolnym 1936/1937 Anielin Fabera podjął pracę w szkole w Miedźnej. Wszystko po to, aby odbyć dwuletnią praktykę w dwóch szkołach i móc uzyskać pełne kwalifikacje pedagogiczne. Młody Fabera nauczał tam matematyki, fizyki, religii i śpiewu 14 marca 1938 roku został dopuszczony do egzaminu przed Państwową Komisją Egzaminacyjną, który zdał z wynikiem bardzo dobrym, uzyskując przy tym kwalifikacje zawodowe, które umożliwiały zatrudnienie na stałe w publicznych szkołach powszechnych.
Czas wojny i pobyt w obozie koncentracyjnym.
W roku szkolnym 1939/1940 Fabera miał podjąć pracę nauczyciela w Publicznej Męskiej Szkole Wydziałowej we Frysztacie, jednak tak się nie stało, gdyż wybuchła wojna. W kwietniu 1940 roku został aresztowany na polecenie burmistrza gminy Łąki. Powodem było rzekome przechowywanie broni, którego jednak nie udowodniono w czasie rewizji oraz zarzut bycia fanatykiem Polski. Anielin został umieszczony wraz z innymi polskimi więźniami na kwarantannie w bloku 10 obozu koncentracyjnego w Dachau. Następnie od 6 czerwca 1940 roku do 7 listopada 1941 roku przebywał w obozie koncentracyjnym Mauthausen-Gusen, gdzie pracował w kamieniołomie w Gusen i Kastenhofen jako tragarz i kamieniarz. Od 7 listopada 1941 roku do września 1942 roku pracował jako pisarz przy krematorium. Później był oficjalnie zatrudniony w stolarni przy kamieniołomie Gusen I a nieoficjalnie jako pisarz w krematorium, gdzie był zmuszony nosić oznaczenie więźnia radzieckiego, gdyż Polakom nie wolno było podjąć pracy w krematorium. 12 lipca 1945 roku Anielin Fabera opuścił obóz i wrócił do kraju.
Powrót do kraju i utworzenie szkoły zawodowej.
Po opuszczeniu obozu koncentracyjnego Fabera powrócił do Skoczowa, gdzie mieszkała jego teściowa Helena Bielatowicz. Następnie wraz z żoną przeniósł się do Lędzin, gdzie jego żona przed wojną pracowała jako nauczyciel mianowany w szkole w Hołdunowie. 1 września 1945 roku Engelbert na podstawie przeniesienia służbowego rozpoczął pracę jako nauczyciel matematyki, fizyki, chemii i śpiewu w szkole podstawowej w Lędzinach. 1 października 1945 roku na polecenie Kuratorium Okręgu Szkolnego w Katowicach wraz z kierownikiem szkoły podstawowej w Bieruniu Mikołajem Halskim miał za zadanie utworzyć Wieczorową Szkołę Dokształcającą. Szkoła ta dała początek szkole zawodowej i pełnej szkole średniej w Lędzinach. Kierował nią Anielin Fabera. W 1949 roku nazwa szkoły została zmieniona na Publiczną Średnią Szkołę Zawodową, a tryb nauki z wieczorowego na dzienny. Dyrektorem liczącej 200 uczniów szkoły mianowano Anielina Faberę.
Założenie rodziny.
Anielin Fabera ożenił się 7 lutego 1939 roku w Lędzinach – Hołdunowie z 2 lata starszą Janiną Bielatowicz. Janina podobnie jak jej mąż była nauczycielką. Poznali się w szkole w Miedźnej, gdzie Faberę przeniesiono z pobliskiej Grzawy. Po powrocie męża z obozu koncentracyjnego zamieszkali w Lędzinach, gdzie oboje pracowali jako nauczyciele. 12 lipca 1949 roku na świat przyszedł ich jedyny syn Marek.
Działalność pozaszkolna.
Oprócz wykonywania obowiązków nauczyciela, Anielin angażował się w życie społeczne i kulturalne miasta Lędziny. Był przewodniczącym rady nadzorczej Gminnej Spółdzielni „Samopomoc Chłopska”. Trzy kadencje pełnił funkcję radnego Miejskiej Rady Narodowej. Założył zespół artystyczno-muzyczno-taneczny, który zajmował się tematyką ludową i narodowościową. Należał do Towarzystwa Wiedzy Powszechnej i był jego prelegentem. Był członkiem Związku Bojowników o Wolność i Demokrację. Kolekcjonował znaczki i karty pocztowe oraz prowadził Młodzieżowy Klub Filatelistyczny. W czasie wolnym malował obrazy za pomocą akwareli, a także wykonywał obrazy olejne i szkice węglem. Po przejściu na emeryturę aktywnie działał w skupiającym nieprofesjonalnych malarzy klubie plastyka „Kontrast”.
Upamiętnienie.
W 1997 roku zostało założone Towarzystwo Kulturalne im. Anielina Fabery, które miało na celu w dalszym ciągu promować działalność kulturalną i artystyczną w mieście Lędziny.

</doc>
<doc id="4730747" url="https://pl.wikipedia.org/wiki?curid=4730747" title="Mistrzostwa Świata w Judo 1997">
Mistrzostwa Świata w Judo 1997

20. Mistrzostwa Świata w Judo odbywały się w 1997 roku w Paryżu (Francja).

</doc>
<doc id="4730751" url="https://pl.wikipedia.org/wiki?curid=4730751" title="Jan Kołtun">
Jan Kołtun

Jan Kołtun (ur. 7 czerwca 1949 w Wólce Rudnickiej) – polski urzędnik państwowy, dyplomata i prawnik, w 1996 podsekretarz stanu w Ministerstwie Spraw Zagranicznych, w latach 1996–1997 p.o. szefa Kancelarii Senatu.
Życiorys.
Absolwent Wydziału Prawa i Administracji Uniwersytetu Marii Curie-Skłodowskiej, kształcił się na Podyplomowym Studium Służby Zagranicznej w Warszawie. W latach 1972–1974 odbył aplikację sędziowską zakończoną zdanym egzaminem, później uzyskał uprawnienia radcy prawnego i ukończył aplikację kontrolerską. Pracował jako asystent w Zakładzie Prawa Pracy UMCS. 
Rozpoczął następnie pracę w krajowej dyplomacji, pełnił m.in. funkcje: wicekonsula i konsula w Konsulacie Generalnym PRL w Malmö (1981–1985), konsula w Konsulacie Generalnym RP w Toronto (1990–1994), zajmując się tam m.in. tematyką polonijną. Działał też w Zjednoczonym Stronnictwie Ludowym, od 1987 zasiadał w jego Naczelnym Komitecie jako zastępca kierownika Wydziału Zagranicznego. Później pracował jako dyrektor Biura Kadr, Szkolenia i Organizacji oraz od 15 lutego 1995 do 31 stycznia 1996 dyrektor generalny w Urzędzie Rady Ministrów. Kierował także Radą Służby Cywilnej przy Prezesie Rady Ministrów.
Od 1 lutego do 31 maja 1996 piastował stanowisko podsekretarza stanu w Ministerstwie Spraw Zagranicznych. W czerwcu 1996 został pełniącym obowiązki szefa Kancelarii Senatu po odejściu Wojciecha Sawickiego (sprawował funkcję do 1997). Od 1997 zatrudniony w Najwyższej Izbie Kontroli (z rekomendacji PSL) jako dyrektor Departamentu Gospodarki i Integracji Europejskiej, dyrektor Departamentu Gospodarki oraz doradca prezesa instytucji. W 2002 powołany na stanowisko zastępcy kierownika Urzędu do Spraw Kombatantów i Osób Represjonowanych. W 2004 kandydował do Parlamentu Europejskiego z listy Polskiego Stronnictwa Ludowego w okręgu nr 8 (nie należąc formalnie do tej partii). W tym samym roku objął fotel szefa poznańskiej delegatury NIK, w 2014 przeszedł na stanowisko doradcy kierownika delegatury.
Żonaty, ma dwoje dzieci. Jego nazwisko pojawiło się na tzw. liście Wildsteina jako kontakt operacyjny „Jaks”, aktywny podczas służby dyplomatycznej w Szwecji (sam Kołtun zaprzeczył prawdziwości tych danych).

</doc>
<doc id="4730759" url="https://pl.wikipedia.org/wiki?curid=4730759" title="Szkoła powszechna Towarzystwa Kopalń Węgla „Czeladź”">
Szkoła powszechna Towarzystwa Kopalń Węgla „Czeladź”

Szkoła powszechna Towarzystwa Kopalń Węgla „Czeladź” − budynek dawnej szkoły powszechnej w Czeladzi wybudowanej na potrzeby Osiedla Robotniczego „Piaski”. Obecnie mieści się tam dom katolicki przy parafii pw. Matki Bożej Bolesnej w Czeladzi.
Historia budynku.
W związku ze stale rosnącą liczbą dzieci przychodzących na świat w rodzinach zamieszkujących osiedle robotnicze i przepełnieniem budynku dotychczasowej placówki oświatowej mieszczącej się przy ul. 3 Kwietnia władze Towarzystwa zdecydowały o budowie nowego obiektu, który miał pełnić funkcję szkoły. W roku 1912 budynek został oddany do użytku. Szkoła pracowała w trybie dwuzmianowym, ponieważ uczęszczało do niej 650 uczniów. Pod koniec 1912 roku stan grona pedagogicznego wynosił 5 nauczycieli i 6 nauczycielek. W szkole pracowali m.in. Czesław Pomirski, Antoni Górzycki, Kazimierz Chwiłowicz, Franciszek Rytel, Zofia Wolska oraz kilkoro nauczycieli, których personaliów nie udało się odnaleźć. W 1937 r. aktem notarialnym na 99 lat za symboliczną złotówkę budynek został oddany w dzierżawę na dom katolicki. Po II wojnie światowej połowę budynku posiadał kopalniany klub sportowy. Dopiero 7 czerwca 1981 r. całość budynku została przekazana parafii. 
Opis budynku.
Budynek powstał na planie wydłużonego prostokąta. Zewnętrzne wymiary nowej szkoły to 13,2 x 38,4 m. Posiada elewację z białej cegły. Łuki oraz dekoracje wykonane zostały z cegły czerwonej podkreślającej m.in. okna oraz wejścia. Posiada również tylne wyjście prowadzące do ogrodu mającego wymiary 50 x 40 m, gdzie dawniej mieściło się również boisko szkolne. Wnętrze posiadało 6 sal lekcyjnych, każda po 50 m², mogących pomieścić 50 uczniów (ówczesna norma − 1 m² na 1 ucznia), pokój nauczycielski, pomieszczenia gospodarcze, a na piętrze mieszkanie służbowe mające około 70 m² przeznaczone dla kierownika szkoły.
Polska Macierz Szkolna.
Polska Macierz Szkolna w Czeladzi działała w latach 1905−1939. Powstała ona z inicjatywy dr Stefana Falkowskiego oraz ks. Bolesława Pieńkowskiego. W 1906 r. udało się powołać Koło Czeladzkie Polskiej Macierzy Szkolnej. Pierwszym prezesem koła był inż. Jan Brzostowski − dyrektor techniczny kop. „Saturn”. W 1908 r. koło PMS zostało rozwiązane i na jego miejsce powstało Polskie Stowarzyszenie Oświaty. W 1916 r. powróciła PMS. 21 stycznia 1917 r. miało miejsce poświęcenie sztandaru Polskiej Macierzy Szkolnej przez ks. Boratyńskiego. W 1937 r. Polska Macierz Szkolna otrzymała pomieszczenie w domu katolickim. W budynku mieściła się również część zbiorów książkowych PMS. Wspomniany wcześniej sztandar Polskiej Macierzy Szkolnej podczas wojny przechowywał p. Weidel i został odnaleziony w 1982 r. przez Władysława Kwaśniaka.
Obecna funkcja budynku.
Od roku 1937 w budynku znajduje się dom katolicki należący do podlegającej biskupowi sosnowieckiemu Rzymskokatolickiej parafii pw. Matki Bożej Bolesnej. Proboszcz parafii ks. kan. Józef Handerek na przełomie 2019/2020 roku przeprowadził gruntowny remont budynku. W budynku oprócz księży mieszka również organista. 

</doc>
<doc id="4730762" url="https://pl.wikipedia.org/wiki?curid=4730762" title="Szkoła Podstawowa nr 19 im. Wojciecha Korfantego w Katowicach">
Szkoła Podstawowa nr 19 im. Wojciecha Korfantego w Katowicach

Szkoła Podstawowa nr 19 im. Wojciecha Korfantego w Katowicach – publiczna szkoła podstawowa z siedzibą przy ulicy Krzyżowej 12 w Katowicach na pograniczu Dębu i Wełnowca-Józefowca.
Historia.
W 1850 roku na Dębie została założona niemiecka szkoła nr 2. W 1892 roku został oddany budynek znajdujący się na ulicy Agnieszki 2, w którym do 2017 roku działała Szkoła Podstawowa nr 19. W 1922 roku, kiedy to tereny Dębu włączono do Polski, szkoła została przejęta przez polskie grono pedagogiczne w którego skład wchodziły następujące osoby: Walerjan Golański, Jadwiga Nowakówna, Wacław Guttmajer, Karol Gattner oraz Klara Senkalla. W latach 1929–1930 nastąpiła przebudowa szkoły, a w 1932 roku nadano jej numer. Od tego momentu szkoła nosiła nazwę: Szkoła im. Zygmunta Krasińskiego nr 19.
W 1969 roku szkoła zmieniła patrona na Stefana Franciszoka. W tym samym roku otrzymała ona też sztandar. W 1977 roku oddana do użytku została sala gimnastyczna. w 1984 roku odbyło się otwarcie Izby Regionalnej. W 2010 roku szkoła po raz kolejny zmieniła patrona, tym razem został nim Wojciech Korfanty. W 2017 szkoła przeniosła się do obecnego budynku znajdującego się przy ulicy Krzyżowej 12, wcześniej znajdowało się tam Gimnazjum nr 9. 
Po przeniesieniu szkoły do nowego budynku, miasto Katowice przekazały stary obiekt przy ulicy Agnieszki 2 w zarząd Stowarzyszenia „Nasza Dobra Szkoła”.
Działalność edukacyjna.
W 2019 roku do szkoły tej uczęszczało 409 uczniów w 18 oddziałach klasowych. W szkole nauczało wówczas 44 nauczycieli. Obecnie w szkole naucza się 3 języków obcych, języka angielskiego, hiszpańskiego i niemieckiego. Szkoła Podstawowa nr 19 5 razy uczestniczyła w obozie szkoleniowym Euroweek.

</doc>
<doc id="4730765" url="https://pl.wikipedia.org/wiki?curid=4730765" title="Jan Figna">
Jan Figna

Jan Figna (ur. 11 lutego 1886 w Nowych Hajdukach, zm. 24 grudnia 1940 w Dachau) – polski działacz samorządowy i administracyjny, burmistrz Bnina (1917–1919), Jarocina (1919–1922) i Pszczyny (1922–1934).
Dzieciństwo i młodość.
Był synem Jana Figny i Marii z domu Sołtysik. Ukończył Szkołę Ludową w Nowych Hajdukach.
Ożenił się z Melanią z Dobrzyńskich, z którą doczekał się pięciorga dzieci.
Działalność polityczna.
Bnin.
Od 1904 był asystentem, następnie sekretarzem, a od lutego 1917 burmistrzem w Bninie.
Jarocin.
1 września 1919 Rada Miejska Jarocina wybrała Fignę na pierwszego po odzyskaniu suwerenności burmistrza miasta. 25 października tego samego roku witał wraz z delegacją Józefa Piłsudskiego na miejscowym dworcu. Jego uwagę skupiały sprawy społeczne i oświatowe. Dzięki jego staraniom od 1 września 1921 rozpoczęło działalność Publiczne Gimnazjum, a miasto zostało wprowadzone do Związku Miast Polskich.
Kadencja Figny skończyła się jego rezygnacją z urzędu 1 sierpnia 1922 z powodu pogarszających się stosunków oraz braku współpracy z radnymi i wpływowymi grupami mieszkańców. Zastąpił go tymczasowo ks. Ignacy Niedźwiedziński, a od 20 września Czesław Łukowski.
Pszczyna.
Do 1921 urząd burmistrza Pszczyny sprawował Robert Szaalmann, ale z chwilą objęcia władzy polskiej na Śląsku zastępczym burmistrzem został radny magistratu Gwollek. Na posiedzeniu Rady Miejskiej z dnia 30 marca 1922 jednogłośnie na burmistrza miasta wybrany został Jan Figna, zdobywając większość głosów zarówno z frakcji polskiej, jak i niemieckiej Funkcję zaczął pełnić od 19 czerwca tego samego roku, a oficjalnie podczas uroczystości zmiany suwerenności – 9 czerwca 1922. 29 czerwca 1922 odbyło się przywitanie wojsk polskich na pszczyńskim rynku, natomiast we wrześniu 1922, na wniosek nowego burmistrza powołana została nowa Rada Miasta, na której czele finalnie w 1926 stanął zasłużony w okresie powstań i plebiscytu dr Antoni Rogaliński. W 1926 kandydował na drugie stanowisko burmistrza w Królewskiej Hucie, bezskutecznie ze względu na przepisy piastowania urzędu. Następne wybory do rady odbyły się na podstawie nowej ordynacji wyborczej z 1926, po nich większość w radzie miała frakcja niemiecka, potem zaś polska, a nowym magistratem znowu kierował burmistrz Jan Figna. W tym czasie trwały intensywne prace przy wprowadzaniu do Pszczyny odpowiednich urzędów, ponieważ miasto stało się jednocześnie centrum władzy gminnej, jak i powiatowej, co oznaczało, że powinny się w nim znajdować odpowiednie sądy, urząd skarbowy, komenda powiatowa policji oraz samo starostwo, z Franciszkiem Lerchem na czele. Władza zarówno miejska jak i powiatowa dążyła do odrodzenia zaniedbanego miasta i wprowadzenia odpowiedniej infrastruktury.
Jednym z problemów na które napotkała się władza Figny postępujący to kryzys gospodarczy, który wynikał początkowo z konieczności reorganizacji gospodarki na pokojową, potem hiperinflacji i ostatecznie kuracji po reformach Grabskiego. Mimo tych problemów miasto posiadało odpowiednią ilość środków na bieżące wydatki, głównie środki pochodziły z podatków taksowych oraz z podatku pobieranego od produkcji trunków. Jedyna udana inwestycja przy takich dochodach była budowa wodociągów oraz placu gier dla dzieci, reszta podjętych prób inwestycji nie dochodziła do skutku ze względu na ograniczony budżet. Rada Miasta pozwalała sobie wówczas jedynie na wyjątkowe wydatki, jednocześnie utrzymując drobne dotacje dla organizacji zajmującymi się uboższymi dziećmi i niepełnosprawnymi.
Figna przejął na siebie wiele stanowisk administracji publicznej. W 1928 pełnił funkcję przewodniczącego Komunalnego Urzędu Pośrednictwa Pracy, asystował w prokuraturze przy Sądzie Powiatowym, oraz delegował na spotkania Związku Miast Polskich. Zasiadał ponadto w komisji konkursowej na posady nauczycielskie do pszczyńskich szkół, na przykład do Miejskiego Liceum Żeńskiego. W komisji tej zasiadali również: ówczesny proboszcz Mateusz Bielok, lekarz dr. Teofil Golus oraz Stanisław Szoppa – dyrektor Klasy Chorych.
Przez spory z niemieckimi przedstawicielami w Radzie Miejskiej dotyczących obrad rady w języku polskim, zmuszony był zareagować wobec niemieckich radnych. Polsko-niemiecki spór zaognił się, gdy na żądanie ówczesnego starosty Szaliśkiego Figna zlecił usunięcie tablicy poległych podczas I wojny światowej.
Zrezygnował z urzędu burmistrza w 1934 ze względu na stan zdrowotny – utratę wzroku i częściową utratę słuchu.
Podczas sprawowania przez niego władzy w mieście przeprowadzono budowę sieci wodociągowej, liczne remonty szkół, budowę domów wielorodzinnych, baraków dla bezdomnych, oświetlenia ulicznego oraz wieży ciśnień zwanej obecnie Wodną Wieżą, wyremontowano ratusz i utworzono targowisko.
Następcą Jana Figny na stanowisku burmistrza został Jan Żmij, pełniący funkcję w latach 1934–1939.
Emerytura i śmierć.
Po rezygnacji z funkcji burmistrza Pszczyny przeniósł się do Golęczewa.
Podczas II wojny światowej rodzina Fignów była represjonowana – Jan wraz z synem zostali aresztowani jako więźniowie polityczni, a Melania parokrotnie przesiedlana. Zmarł 24 grudnia 1940 w Dachau, gdzie ostatecznie był więziony. Po wojnie żona sprowadziła jego prochy do Polski i pochowała na cmentarzu w Sobocie.

</doc>
<doc id="4730767" url="https://pl.wikipedia.org/wiki?curid=4730767" title="Rafz">
Rafz

Rafz – gmina w Szwajcarii, w kantonie Zurych, w okręgu Bülach. Jej bliźniaczą gminą jest węgierska Hetvehely.
Gmina została po raz pierwszy wspomniana w dokumentach w 1096 roku jako "Rafsa""."
Demografia.
W Rafz mieszka 4576 osób. W 2007 roku 14,7% populacji gminy stanowiły osoby urodzone poza Szwajcarią.
W 2000 roku 91,1% populacji mówiło w języku niemieckim, 2,5% populacji w języku włoskim, a 1,6% w języku albańskim.
Zmiany w liczbie ludności na przestrzeni lat przedstawia poniższy wykres:

</doc>
<doc id="4730770" url="https://pl.wikipedia.org/wiki?curid=4730770" title="Altkirchen (Turyngia)">
Altkirchen (Turyngia)



</doc>
<doc id="4730771" url="https://pl.wikipedia.org/wiki?curid=4730771" title="Witold Kuncewicz">
Witold Kuncewicz

Witold Kuncewicz (ur. 5 lutego 1879, zm. 13 marca 1936 w Warszawie) – polski aktor i reżyser.
Zadebiutował w 1896 roku w warszawskim teatrze ogródkowym Wodewil jako Azja w sztuce "Pani Wołodyjowska". Występował w Lublinie (1896–1897, 1901), Busku-Zdroju (sezon 1897–1898), Łodzi (1900) i Częstochowie. W 1901 roku zamieszkał we Lwowie, gdzie grał i reżyserował w Teatrze Miejskim, a następnie w Teatrze Ludowym. Występował również w Teatrze Miejskim w Kaliszu. Zazwyczaj grał role amantów i pierwszych bohaterów.
Zmarł 13 marca 1936 roku. Został pochowany na cmentarzu Powązkowskim w Warszawie (kwatera 29 rząd 6, grób 11 i 12).

</doc>
<doc id="4730772" url="https://pl.wikipedia.org/wiki?curid=4730772" title="Ankō Azato">
Ankō Azato

Ankō Asato, Ankō Azato (ur. 1827, zm. 1906) – jeden z mistrzów karate, uczeń Sōkona Matsumury, nauczyciel Gichina Funakoshiego, przyjaciel Ankō Itoshu. Należał do rodziny dziedzicznych przywódców wsi Azato i kasty shizoku (tytuł "tonochi") cieszącej się wielkim prestiżem.
Życiorys.
Poza karate, zajmował się kendo (szkoła Jigen-ryū), jazdą konną (bajutsu) i łucznictwem (kyūdō). Był wysoki, o szerokich barkach i przenikliwych oczach ("Jego rysy twarzy przypominać mogły miny starożytnych samurajów"). Bardzo wykształcony, inteligentny, błyskotliwy i skromny (choć także świadomy swoich wysokich umiejętności). Jako sensei był ostry i rygorystyczny, "[...] chociaż był już zaawansowany wiekiem, zawsze w czasie treningu siedział wyprostowany i sztywny". Miał dokładne informacje (nazwiska, adresy, ulubione techniki, szczególne umiejętności, słabe punkty) o wszystkich mistrzach karate żyjących na Okinawie i zachęcał uczniów do konsultacji z nimi.

</doc>
<doc id="4730774" url="https://pl.wikipedia.org/wiki?curid=4730774" title="Edward Kasprzycki">
Edward Kasprzycki

Edward Feliks Kasprzycki (ur. 4 września 1894 w Białej Niżnej, powiat grybowski, zm. 15 lutego 1969 w Chrzanowie) – żołnierz Wojska Polskiego w II Rzeczypospolitej, kawaler Krzyża Srebrnego Orderu Virtuti Militari.
Życiorys.
Syn Karola (dróżnika) i Sydonii z domu Dąbrowskiej. W 1907 roku ukończył 4-klasową szkołę powszechną w Tarnowie, następnie 2-letnią szkołę przemysłową, po czym praktykował w zawodach ślusarza i kowala, zostając w roku 1912 czeladnikiem. Od października 1913 roku należał do Związku Strzeleckiego w Tarnowie, a w dniu 20 sierpnia 1914 roku wstąpił do Legionów Polskich. Początkowo otrzymał przydział do 16 kompanii IV batalionu 2 pułku piechoty, następnie służył w 1 kompanii I batalionu 6 pułku piechoty i w 12 kompanii III batalionu 4 pułku piechoty. Odznaczył się w trakcie kampanii na Polesiu Wołyńskim, kiedy to w dniu 2 października 1915 roku zgłosił się na ochotnika i jako goniec 1 kompanii 6 pułku piechoty w trakcie walk pod Podczerewicami dostarczył, pod huraganowym ogniem wroga, rozkazy i meldunki do sztabu I batalionu tegoż pułku. Za wykazane wówczas męstwo szeregowy Edward Kasprzycki odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.12190.VM z 17 maja 1922 roku (opublikowanym w Dzienniku Personalnym Ministerstwa Spraw Wojskowych Nr 3 z dnia 11 stycznia 1923 roku).
Został ciężko ranny w dniu 24 października 1915 roku w rejonie dworu Kopny, kiedy to na ochotnika wziął udział w patrolu. Pocisk nieprzyjaciela zdruzgotał mu wówczas łokieć, w wyniku czego pozostał już inwalidą. Skierowany został wówczas na leczenie, w ramach którego przebywał w szpitalu w Pieszczanach oraz w Domu Rekonwalescentów w Kamieńsku. W dniu 16 kwietnia 1917 r. stanął w Krakowie przed komisją lekarską, która uznała go za niezdolnego do służby wojskowej. Z szeregów legionowych został zwolniony w dniu 10 maja tegoż roku.
W dwudziestoleciu międzywojennym pracował jako kierowca, ślusarz i magazynier w PKP. Podczas niemieckiej okupacji zarobkował jako ślusarz w lokomotywowniach w Szczakowej i Trzebini. Od roku 1945 pracował jako kierownik magazynu w Trzebini. Na emeryturę przeszedł w 1958 roku. Zmarł w Chrzanowie i spoczął na tamtejszym cmentarzu parafialnym (sektor 30-15-5).
Za pracę w dziele odzyskania niepodległości Edward Kasprzycki został, na mocy zarządzenia prezydenta Rzeczypospolitej Ignacego Mościckiego z dnia 17 września 1932 roku, odznaczony Krzyżem Niepodległości. 
Żoną Edwarda Kasprzyckiego była Janina z domu Grzybowska (ur. 24 grudnia 1901, zm. 7 stycznia 1992), z którą miał synów: Zbigniewa (ur. 24 lipca 1923), Czesława (ur. 27 marca 1925) i Zdzisława (ur. 1 lipca 1928).

</doc>
<doc id="4730778" url="https://pl.wikipedia.org/wiki?curid=4730778" title="Dorota Kołodyńska">
Dorota Kołodyńska

Dorota Ewa Kołodyńska z domu Drobek – polska chemiczka, doktor habilitowana nauk chemicznych, profesor, dyrektor Instytutu Nauk Chemicznych, prorektor Uniwersytetu Marii Curie-Skłodowskiej.
Życiorys.
W 1995 ukończyła studia chemiczne na Uniwersytecie Marii Curie-Skłodowskiej, 27 stycznia 2003 obroniła pracę doktorską "Badania nad separacją kompleksów pierwiastków ziem rzadkich z kwasami aminopolikarboksylowymi na anionitach" (promotorka – Halina Hubicka). 5 lipca 2012 uzyskała stopień doktora habilitowanego. 1 października 2019 nadano jej tytuł profesora w zakresie nauk ścisłych i przyrodniczych.
Objęła funkcję profesora i dyrektora w Instytucie Nauk Chemicznych oraz prodziekana na Wydziale Chemii Uniwersytetu Marii Curie-Skłodowskiej. W 2020 została wybrana na prorektora ds. studentów i jakości kształcenia UMCS.
Była kierownikiem w Zakładzie Chemii Nieorganicznej na Wydziale Chemii Uniwersytetu Marii Curie-Skłodowskiej.

</doc>
<doc id="4730779" url="https://pl.wikipedia.org/wiki?curid=4730779" title="Robert Milewski">
Robert Milewski



</doc>
<doc id="4730782" url="https://pl.wikipedia.org/wiki?curid=4730782" title="Stefan Sroka">
Stefan Sroka

Stefan Sroka (ur. 19 grudnia 1897 w Swarzędzu, zm. 7 sierpnia 1958 w Poznaniu) – polski wojskowy, saper.
Życiorys.
Był synem Władysława i Marii z domu Grzybowskiej. Pobierał naukę w szkole podstawowej najpierw w Swarzędzu, a następnie w Poznaniu (ukończył ją w 1912), a potem uczył się zawodu destylatora w poznańskim przedsiębiorstwie Kniebla. 1 kwietnia 1915 zatrudnił się jako sprzedawca w Berlinie, a 3 marca 1916 powołano go do pruskiej armii (3. Batalion Saperów w Spandau). Walczył na froncie zachodnim i 1 listopada 1917 został ranny w ramię podczas forsowania rzeki Tagliamento w północno-wschodnich Włoszech. W kwietniu 1918 został zwolniony ze szpitala i powrócił do walki na froncie zachodnim. 15 listopada 1918 przyjechał do rodzinnego Swarzędza, gdzie wkrótce wstąpił do polskiej formacji militarnej. 27 grudnia 1918 wziął udział w walkach o wyzwolenie Poznania w początku powstania wielkopolskiego. 21 stycznia 1919 wstąpił na ochotnika do 1. kompanii I Batalionu Saperów Wielkopolskich. Walczył na froncie północnym. 18 lutego 1919 w trakcie bitwy pod Rynarzewem został ranny w szyję kulą z karabinu maszynowego. Leczył się cztery tygodnie i powrócił do macierzystej jednostki.
Brał udział w wojnie polsko-bolszewickiej. Za bohaterską postawę podczas budowy kładki przez Narew niedaleko Łomży pod ogniem wroga, został odznaczony Orderem Virtuti Militari V klasy.
Po zakończeniu działań wojennych pozostawał w armii, w strukturach saperskich, m.in. był długoletnim członkiem pocztu sztandarowego 8. Batalionu Saperów. Występował również w pułkowym teatrze. W 1934 został mianowany sierżantem.
Pochowano go na cmentarzu Jeżyckim (kwatera P, rząd 40, nr 36).
Rodzina.
Jego żoną była Stefania z domu Karasiewicz, z którą miał córkę Marię (ur. 24 sierpnia 1919). Córka razem z mężem zginęła 9 kwietnia 1944 na dworcu Poznań Główny podczas nalotu aliantów.
Odznaczenia.
Otrzymał m.in.:

</doc>
<doc id="4730785" url="https://pl.wikipedia.org/wiki?curid=4730785" title="Lee Moore">
Lee Moore

Lee Moore (ur. 9 sierpnia 1995 w Mariettcie) – amerykański koszykarz, występujący na pozycji rzucającego obrońcy, obecnie zawodnik Anwilu Włocławek.
5 marca 2020 podpisał kontrakt z MKS-em Dąbrowa Górnicza. 10 lipca zawarł z klubem umowę na kolejny sezon.
6 lipca 2021 po raz kolejny w karierze zawarł umowę z Basket Brescia Leonessa. 6 sierpnia 2022 został zawodnikiem Rawlplug Sokoła Łańcut. 28 października został zawodnikiem zespołu Anwil Włocławek.

</doc>
<doc id="4730786" url="https://pl.wikipedia.org/wiki?curid=4730786" title="Altkirch (ujednoznacznienie)">
Altkirch (ujednoznacznienie)



</doc>
<doc id="4730787" url="https://pl.wikipedia.org/wiki?curid=4730787" title="Alejandro Sieveking">
Alejandro Sieveking

Alejandro Sieveking (ur. 5 września 1934 w Rengo, zm. 5 marca 2020) – chilijski aktor, reżyser teatralny, dramatopisarz.
Kariera.
Sieveking urodził się w chilijskim mieście Rengo (w regionie O’Higgins) 5 września 1934 roku. Wystąpił jako aktor w produkcjach teatralnych Instituto del Teatro (Chilijski Instytut Teatralny), Teatro de la Universidad Católica (Katolicki Teatr Uniwersytecki), Teatro del Ángel (Teatr Angel) i Teatro Itinerante (Teatr Wędrowny). Współpracował z Víctorem Jarą przy wielu projektach teatralnych i muzycznych, w tym przy albumie "„La Población”" – w którym współautor Jara napisał piosenkę "„Herminda de la Victoria”".
Był jednym z założycieli Teatru Angel w Chile i Kostaryce, gdzie osiadł i pracował. W 1974 roku otrzymał nagrodę „Casa de Las Américas” za "Pequeños animales abatidos" (Polowanie na małą zwierzynę). W 2017 roku otrzymał krajową nagrodę Chile za sztuki sceniczne i audiowizualne.
W dziełach Sievekinga znajduje się nie tylko realizm krytyczny, ale także realizm psychologiczny i folklorystyczny. "La remolienda" to jedna z najważniejszych klasyków chilijskiej komedii teatralnej.
Oprócz zajmowania stanowisk uniwersyteckich i udziału w projektach telewizyjnych był wiceprezesem Academia Chilena de Bellas Artes (Chilijska Akademia Sztuk Pięknych).

</doc>
<doc id="4730798" url="https://pl.wikipedia.org/wiki?curid=4730798" title="Geert Adriaans Boomgaard">
Geert Adriaans Boomgaard

Geert Adrians Boomgaard (ur. 21 września 1788 w Gorinchen, zm. 3 lutego 1899 tamże) – holenderski superstulatek. Był pierwszym człowiekiem który osiągnął wiek 110 lat a jego wiek nie budzi wątpliwości.
Życiorys.
Boomgaard urodził się w Gorinchen gdzie również zmarł. Jego ojciec był kapitanem łodzi, a akta stanu cywilnego Boomgaarda wykazują, że po powrocie ze służby wojskowej w 33 Pułku Lekkiej Piechoty w Grande Armée podążał tą samą karierą. Walczył w obronie Napoleona w Rosji. 4 marca 1818 roku, w wieku 29 lat, Boomgard poślubił Stijntje Bus, która zmarła 24 marca 1830 roku w wieku 33 lat miesiąc po narodzeniu ich ósmego dziecka. Prawie rok później, 21 marca 1831, poślubił Giertje Abels Jonker i miał jeszcze czworo dzieci. Giertje zmarła 18 maja 1864 w wieku 71 lat. Boomgaard przeżył wszystkie ze swoich dwunastu dzieci. Ostatnie zmarło w maju 1885 w wieku 57 lat.
Pod koniec życia sławę przyniosła mu jego długowieczność. Portrety wykonane z okazji jego 100 i 107 rocznicy urodzin były popularne w całym kraju. Nawet księżniczka Emma, wówczas regentka Królestwa Niderlandów, otrzymała kopię jednego z portretów.
Geert Adriaans Boomgaard zmarł w wieku 110 lat, 135 dni w dniu 3 lutego 1899. Jego rekord "Najstarszej Osoby w Historii" został później pobity przez Margaret Ann Neve 30 września 1902. Natomiast jego rekord najstarszego mężczyzny w historii został pobity przez Johna Mosleya Turnera 28 października 1966.

</doc>
<doc id="4730809" url="https://pl.wikipedia.org/wiki?curid=4730809" title="Senit">
Senit



</doc>
<doc id="4730813" url="https://pl.wikipedia.org/wiki?curid=4730813" title="Bogdan Skwarka">
Bogdan Skwarka

Bogdan Roman Skwarka (ur. 28 maja 1958 w Puławach) – polski urzędnik państwowy, prawnik i kontroler Najwyższej Izby Kontroli, w latach 1997–2001 szef Kancelarii Senatu.
Życiorys.
W 1983 ukończył studia na kierunkach prawo i administracja na Wydziale Prawa i Administracji Uniwersytetu Warszawskiego. W latach 1983–1989 pracował w Instytucie Rozwoju Wsi i Rolnictwa Polskiej Akademii Nauk. Przez rok studiował prawo rolne na Uniwersytecie w Paryżu w ramach stypendium rządu Francji. Po powrocie obronił doktorat w Instytucie Państwa i Prawa PAN. Współautor m.in. komentarza do ustawy o Najwyższej Izbie Kontroli i publikacji dotyczących tej instytucji. Odbył staże zagraniczne m.in. w Brukseli, Strasburgu, Waszyngtonie i Ottawie.
Od 1989 zatrudniony doradca Krajowej Rady NSZZ Rolników Indywidualnych „Solidarność”, następnie jako doradca ministra. Od 1990 kierował biurem ds. wsi w Kancelarii Prezydenta RP. Od 1991 zatrudniony w ramach Kancelarii Senatu jako dyrektor Biura Prawnego i Biura Legislacyjnego. W latach 1997–2001 sprawował funkcję jej dyrektora. Następnie rozpoczął pracę w Najwyższej Izbie Kontroli, został też kierownikiem aplikacji kontrolerskiej. Szefował Departamentowi Prawnemu i Orzecznictwa Kontrolnego, od grudnia 2006 do grudnia 2007 był dyrektorem generalnym tej instytucji. Od grudnia 2013 jest Dyrektorem Departamentu Administracji Publicznej NIK.
Odznaczony Krzyżem Kawalerskim (2004) i Oficerskim (2014) Orderu Odrodzenia Polski.

</doc>
<doc id="4730826" url="https://pl.wikipedia.org/wiki?curid=4730826" title="Browar Łąkomin">
Browar Łąkomin

Browar Łąkomin – polski browar rzemieślniczy z siedzibą w Łąkominie (powiat gorzowski).
Historia.
Początki warzenia piwa w prywatnym pałacu w Łąkominie sięgają roku 2010, ale zalegalizowanie produkcji piwa rzemieślniczego nastąpiło w 2015. Na dzień rejestracji był to najmniejszy browar w Polsce. Warzelnia w pałacu miała wówczas 90 litrów. Została zaprojektowana i skonstruowana przez piwowara Adama Śmiglaka. Piwo warzono w tym okresie wyłącznie na potrzeby pałacowej restauracji. 
W 2017 browar rozbudowano. W 2019 zakład wytwarzał cyklicznie około dwadzieścia gatunków piw, zarówno lanych, jak i butelkowanych, które poprzez system hurtowni są dostępne na terenie całej Polski. Zakład specjalizuje się w piwach ciemnych, w tym leżakowanych w beczkach po whisky lub rumie. Jako pierwszy w Polsce browar wyleżakował piwo w beczce po miodzie pitnym. Woda pochodzi ze źródła w Łąkominie, chmiel częściowo z własnej uprawy, a słody i jęczmień od polskich dostawców. Piwa są niepasteryzowane i naturalnie refermentowane.
Nagrody.
Produkty browaru zdobyły 51 medali (stan na 2019) w krajowych i zagranicznych konkursach piw rzemieślniczych, w tym m.in.:
Marki i style piw.
W browarze wytwarzane są m.in. następujące odmiany piw:

</doc>
<doc id="4730828" url="https://pl.wikipedia.org/wiki?curid=4730828" title="Dolores Soler-Espiauba">
Dolores Soler-Espiauba

Dolores Soler-Espiauba Conesa (ur. 7 września 1935 w Kartagenie) – hiszpańska pisarka.
Życiorys.
Jest absolwentką filologii germańskiej i hiszpańskiej na Uniwersytecie Complutense w Madrycie. Podczas swojej kariery zawodowej pracowała jako nauczycielka w Polsce, Francji oraz Portugalii. W roku 1974 osiedliła się na stałe w stolicy Belgii, gdzie pracowała jako tłumaczka i nauczycielka w siedzibie Unii Europejskiej. 
Zdobyła kilka nagród za opowiadania, jednak jej działalność literacka rozwinęła się po otrzymaniu pierwszej nagrody w kategorii krótka powieść w 1987 roku. Zawdzięcza to pierwszej powieści zatytułowanej "Los Cobardes", dzięki której zdobyła Premio Felipe Trigo. Rok później powtórzyła ten sukces zdobywając kolejny raz Premio Felipe Trigo za powieść "Mujer con paisaje de lluvia". 
W kolejnych latach nadal otrzymywała liczne nagrody, wśród nich Premio Andalucía de Novela za utwór "Hermana Ana, ¿Qué ves?" opublikowany w roku 1990, Premio Azorín w 1991 dzięki powieści "Elisa o el pasado imperfecto", Premio Café Gijón w 1992 r. za "El oro y el moro" oraz w 2007 r. Premio Gabriel Miró de Cuentos za opowiadanie "La tumba del rey Baltasar". 
Poza publikacjami powieści i opowiadań, współpracuje z magazynami literackimi i językowymi, gdzie wydaje artykuły dydaktyczne przeznaczone dla studentów hiszpańskiego jako języka obcego.

</doc>
<doc id="4730834" url="https://pl.wikipedia.org/wiki?curid=4730834" title="Adam Witalec">
Adam Witalec

Adam Stanisław Witalec (ur. 22 lutego 1939 w Zgłobieniu) – polski urzędnik państwowy, politolog i działacz partyjny, doktor nauk humanistycznych, w latach 2001–2006 szef Kancelarii Senatu.
Życiorys.
Syn Jana i Franciszki. Absolwent Wieczorowego Uniwersytetu Marksizmu-Leninizmu i Wyższej Szkoły Nauk Społecznych przy Komitecie Centralnym PZPR w Warszawie. W 1971 ukończył także studia politologiczne na Wydziale Nauk Społecznych Uniwersytetu Warszawskiego, gdzie obronił później doktorat.
Był szefem zarządu powiatowego Związku Młodzieży Socjalistycznej w Ropczycach oraz sekretarzem powiatowym Towarzystwa Przyjaźni Polsko-Radzieckiej. W 1962 wstąpił do Polskiej Zjednoczonej Partii Robotniczej. Był członkiem jej ropczyckiego komitetu powiatowego, pełnił w nim funkcje sekretarza ds. propagandy (1969–1972) i I sekretarza (1971–1972). Pracował także jako nauczyciel akademicki i w organizacjach początkowych, a od 1985 do 1989 w służbie dyplomatycznej. Od 1990 pracował w organach parlamentu, początkowo jako główny specjalista w Kancelarii Sejmu. Od 1995 do 1996 zatrudniony w klubie parlamentarnym Sojuszu Lewicy Demokratycznej. W latach 1996–1998 był zastępcą szefa Kancelarii Senatu i zarazem dyrektorem Biura Prac Senackich. Od listopada 2001 do kwietnia 2006 kierował tą instytucją. Później przeszedł na emeryturę. W 2009 wybrano go członkiem rady nadzorczej Polskiego Radia Rzeszów.

</doc>
<doc id="4730837" url="https://pl.wikipedia.org/wiki?curid=4730837" title="Latarnia morska Jaffa">
Latarnia morska Jaffa



</doc>
<doc id="4730845" url="https://pl.wikipedia.org/wiki?curid=4730845" title="Pervin Buldan">
Pervin Buldan

Pervin Buldan (ur. 6 listopada 1967) – turecka polityk, z pochodzenia Kurdyjka, deputowana do tureckiego parlamentu z ramienia Ludowej Partii Demokratycznej (HDP), od 2018 współprzewodnicząca tegoż ugrupowania.
Życiorys.
Pochodzi z prowincji Hakkari, gdzie ukończyła szkołę średnią. Następnie wyszła za mąż za swojego kuzyna Savaşa Buldana – biznesmena. W 1994 jej mąż zaczął otrzymywać pogróżki, a następnie został porwany i zamordowany. Miało to miejsce po tym, gdy premier Turcji, Tansu Çiller, oznajmiła, iż posiada listę przedsiębiorców, którzy wspierają nielegalną Partię Pracujących Kurdystanu. Po tym wydarzeniu Pervin Buldan rozpoczęła działalność społeczną i polityczną jako przewodnicząca organizacji YAKAY-DER, wspierającej rodziny osób porwanych i zaginionych, w prokurdyjskiej Partii Demokratycznego Społeczeństwa oraz w Ludowej Partii Demokratycznej.
W 2007 wystartowała w wyborach parlamentarnych w Turcji z ramienia lewicowego sojuszu Tysiąc Nadziei. Zdobyła mandat w okręgu Igdir. W 2011 została wybrana do parlamentu powtórnie. Dwa lata później brała udział w turecko-kurdyjskich negocjacjach pokojowych.
W lutym 2018 została wybrana na współprzewodniczącą Ludowej Partii Demokratycznej wspólnie z Sezaiem Temellim (statut partii przewiduje, iż organizacją każdorazowo wspólnie kierują mężczyzna i kobieta). W tym samym miesiącu turecka prokuratura wszczęła przeciwko niej postępowanie, zarzucając jej szerzenie "propagandy terrorystycznej", po tym, gdy skrytykowała turecką ofensywę przeciwko Kurdom syryjskim w Afrinie. Drugie postępowanie z tego samego zarzutu prokuratura turecka wszczęła przeciwko niej w listopadzie 2018. Władze tureckie stale zarzucają Ludowej Partii Demokratycznej związki z nielegalną Partią Pracujących Kurdystanu, czemu HDP zaprzecza. W 2018 po raz trzeci zdobyła w wyborach parlamentarnych mandat, startując w Stambule z list HDP.
23 lutego 2020 została powtórnie wybrana na współprzewodniczącą Partii Ludowo-Demokratycznej, tym razem wspólnie z Mithatem Sancarem.

</doc>
<doc id="4730855" url="https://pl.wikipedia.org/wiki?curid=4730855" title="Drewniak (wije)">
Drewniak (wije)

Drewniak ("Lithobius") – rodzaj pareczników z rzędu drewniakokształtnych i rodziny drewniakowatych.
Taksonomia.
Rodzaj ten wprowadzony został w 1814 roku przez Williama Elforda Leacha. Jego gatunkiem typowym jest opisany przez Karola Linneusza drewniak widełkowiec.
Do rodzaju tego należy ponad 520 opisanych gatunków:

</doc>
<doc id="4730856" url="https://pl.wikipedia.org/wiki?curid=4730856" title="Lithobius">
Lithobius



</doc>
<doc id="4730857" url="https://pl.wikipedia.org/wiki?curid=4730857" title="Journal of Visual Impairment &amp; Blindness">
Journal of Visual Impairment &amp; Blindness

Journal of Visual Impairment &amp; Blindness (skrót: J Vis Impair Blind lub JVIB) – amerykańskie czasopismo naukowe wydawane od 1977. Oficjalny organ American Foundation for the Blind (AFB). Miesięcznik.
Początki JVIB sięgają roku 1907, kiedy to ukazało się pierwsze wydanie czasopisma „Outlook for the Blind". W 1952 periodyk przemianowano na „The New Outlook for the Blind", a w 1976 – na „Journal of Visual Impairment &amp; Blindness".
Tematyka pisma koncentruje się wokół funkcjonowania osób słabowidzących i niewidomych. Periodyk jest recenzowany i ma profil naukowo–praktyczny (adresowany jest zarówno do badaczy, jak i praktyków zajmujących się osobami z zaburzeniami widzenia). Ukazują się tu prace m.in. z zakresu: rehabilitacji wzroku, orientacji przestrzennej, a także edukacji oraz metod i narzędzi wsparcia osób słabowidzących i niewidomych. Redaktorem naczelnym JVIB jest Sandra Lewis (Florida State University, USA).
Pismo ma współczynnik wpływu impact factor (IF) wynoszący 0,627 (2018/2019). W międzynarodowym rankingu SCImago Journal Rank (SJR) mierzącym znaczenie poszczególnych czasopism naukowych „Journal of Visual Impairment &amp; Blindness" zostało w 2018 sklasyfikowane na:
W polskich wykazach czasopism punktowanych przez Ministerstwo Nauki i Szkolnictwa Wyższego czasopismo otrzymało kolejno: 15-20 punktów (lata 2013-2016) oraz 70 pkt (2019).
Czasopismo jest indeksowane w Journal Citation Reports, Google Scholar oraz w Scopusie.

</doc>
<doc id="4730862" url="https://pl.wikipedia.org/wiki?curid=4730862" title="Branisłau (przystanek kolejowy)">
Branisłau (przystanek kolejowy)

Branisłau (, ) – przystanek kolejowy w pobliżu miejscowości Branisłau, w rejonie żytkowickim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4730864" url="https://pl.wikipedia.org/wiki?curid=4730864" title="Łukasz Konieczny">
Łukasz Konieczny

Łukasz Konieczny (ur. 13 marca 1985 w Łodzi) – polski śpiewak operowy, bas. W latach 2011–2019 solista Deutsche Oper am Rhein w Düsseldorfie. W sezonie 2019/2020 występuje m.in. w Teatrze Wielkim – Operze Narodowej.
Brat Tomasza Koniecznego, także śpiewaka.
Życiorys.
Edukacja.
Ukończył Akademię Muzyczną we Wrocławiu. Umiejętności wokalne doskonalił podczas kursów mistrzowskich prowadzonych przez takich pedagogów i śpiewaków jak Christian Elsner, Deborah Polaski, David Syrus, Jane Henschel, Linda Watson, Franz Grundheber. Przygotowanie sceniczne uzupełniał w ifs internationale filmschule köln.
Kariera.
Karierę w Niemczech rozpoczął jako członek Studia Operowego przy Deutsche Oper am Rhein w Düsseldorfie. W sezonie 2011/2012 stał się etatowym solistą Opery Reńskiej. Zasłynął wykonaniem repertuaru wagnerowskiego, m.in. interpretacją partii Fafnera w "Złocie Renu" i "Zygfrydzie," jako Hunding w "Walkirii."
W 2013 roku odniósł znaczący sukces wykonując rolę Polyphemusa w scenicznym prawykonaniu opery "Acis and Galatea" Handla podczas Händel-Festspiele w Halle. W tym samym roku zabłysnął również interpretacją partii basowej w "Les Noces" Strawińskiego na Klavier-Festival Ruhr, a rok później wziął udział w wykonaniu "Polskiego Requiem" Pendereckiego podczas Festiwalu Muzyki Polskiej w Krakowie. W 2015 roku Konieczny zadebiutował jako Rocco w operze "Fidelio" Beethovena w Mainfranken Theater w Würzburgu.
Wystąpił w roli doktora Behrensa w prawykonaniu opery "Czarodziejska góra" Pawła Mykietyna w reżyserii Andrzeja Chyry podczas Malta Festival w Poznaniu w 2015 roku oraz w ramach festiwalu Warszawska Jesień w 2016 roku. W 2017 roku śpiewak zadebiutował na deskach Bayerische Staatsoper w Monachium jako Baron Douphol w "Traviacie" Verdiego u boku Plácido Domingo i Diany Damrau oraz wystąpił w Théâtre du Capitole w Tuluzie, śpiewając w "Requiem" Mozarta.
W sezonie 2017/2018 występował w drezdeńskiej Semperoper w roli Crespela w "Opowieściach Hoffmanna" Offenbacha i jako Lodovico w "Otello" Verdiego. W 2018 roku wziął udział w prawykonaniu opery Aleksandra Nowaka "ahat-ilī – siostra bogów" do libretta Olgi Tokarczuk na festiwalu Sacrum Profanum 2018. W 2019 roku w ramach Roku Moniuszkowskiego prezentował pieśni Stanisława Moniuszki w Teatrze Wielkim – Operze Narodowej.
W sezonie 2019/2020 występował jako Sparafucile w "Rigoletto" Verdiego, Skołuba w "Strasznym dworze" Moniuszki, Inkwizytor i Faust w "Ognistym aniele" Prokofiewa. Wystąpił także gościnnie w Operze Reńskiej w Düsseldorfie jako Fafner w "Złocie Renu" i "Zygfrydzie" oraz jako Hunding w "Walkirii" Wagnera. Na festiwalu Dramma per musica wcielił się w postać Polifema w "Aci, Galatea e Polifemo" Handla.
Posiada w swoim repertuarze ponad 50 ról operowych, m.in. Bartolo w "Weselu Figara", Masetto i Komandor w "Don Giovannim" Mozarta, Zuniga w "Carmen" Bizeta, Bonzo w "Madame Butterfly", Banko w "Makbecie", Tom w "Balu maskowym", Il Re w "Aidzie" Verdiego, Minotaurus w "Ariane" Martinů.
Występuje również systematycznie z repertuarem koncertowym.
Nagrody.
Laureat nagrody specjalnej w Międzynarodowym Konkursie Pieśni w Stambule w 2010 roku.

</doc>
<doc id="4730869" url="https://pl.wikipedia.org/wiki?curid=4730869" title="Dziedauka (przystanek kolejowy)">
Dziedauka (przystanek kolejowy)

Dziedauka (, ) – przystanek kolejowy w miejscowości Dziedauka, w rejonie żytkowickim, w obwodzie homelskim, na Białorusi. Leży na linii Homel - Łuniniec - Żabinka.
Przed II wojną światową w okolicy Dziedauki istniała mijanka.

</doc>
<doc id="4730870" url="https://pl.wikipedia.org/wiki?curid=4730870" title="Leokadia Witkowska-Żuk">
Leokadia Witkowska-Żuk

Leokadia Witkowska-Żuk (ur. 3 lipca 1934, zm. 20 listopada 2019) – polska botanik, dr hab., profesor Katedry Botaniki Leśnej Wydziału Leśnego Szkoły Głównej Gospodarstwa Wiejskiego w Warszawie.
Życiorys.
Obroniła pracę doktorską, następnie uzyskała stopień doktora habilitowanego. Otrzymała nominację profesorską. Objęła funkcję profesora w Katedrze Botaniki Leśnej na Wydziale Leśnym Szkoły Głównej Gospodarstwa Wiejskiego w Warszawie oraz od 1961 do 2000 była opiekunem Sekcji Botaniki Leśnej Koła Naukowego Leśników.
Zmarła 20 listopada 2019. Pochowana na cmentarzu Bródnowskim w Warszawie (kwatera 14C-4-10).

</doc>
<doc id="4730874" url="https://pl.wikipedia.org/wiki?curid=4730874" title="Powiatowe Zespoły do spraw Orzekania o Niepełnosprawności">
Powiatowe Zespoły do spraw Orzekania o Niepełnosprawności



</doc>
<doc id="4730875" url="https://pl.wikipedia.org/wiki?curid=4730875" title="Zahorbaszsza (przystanek kolejowy)">
Zahorbaszsza (przystanek kolejowy)

Zahorbaszsza (, ) – przystanek kolejowy w miejscowości Zahorbaszsza, w rejonie żytkowickim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4730876" url="https://pl.wikipedia.org/wiki?curid=4730876" title="Basztowy Przechód">
Basztowy Przechód

Basztowy Przechód (ok. 2035 m) – przełączka na południowo-wschodnich stokach masywu Młynarza w słowackich Tatrach Wysokich. Znajduje się w południowo-wschodniej grzędzie Basztowego Zwornika. Grzęda ta oddziela Widłowy Żleb od Żlebu Ascety. Basztowy Przechód znajduje się około 100 m poniżej szczytu Basztowego Zwornika, bezpośrednio natomiast pod uskokiem wybitnej Młynarzowej Baszty (ok. 2040 m).
Basztowy Przechód to szerokie i trawiaste siodło będące częścią Młynarzowej Ławki. Autorem obydwu nazw jest Władysław Cywiński.

</doc>
<doc id="4730877" url="https://pl.wikipedia.org/wiki?curid=4730877" title="Ludzieniewicze (przystanek kolejowy)">
Ludzieniewicze (przystanek kolejowy)

Ludzieniewicze (, ) – przystanek kolejowy w miejscowości Bierazina, w rejonie żytkowickim, w obwodzie homelskim, na Białorusi. Leży na linii Homel - Łuniniec - Żabinka. Nazwa pochodzi od pobliskiej miejscowości Ludzieniewicze.

</doc>
<doc id="4730880" url="https://pl.wikipedia.org/wiki?curid=4730880" title="Wojewódzki zespół ds. orzekania o niepełnosprawności">
Wojewódzki zespół ds. orzekania o niepełnosprawności

Wojewódzki zespół ds. orzekania o niepełnosprawności – organ administracji publicznej wyższego stopnia w stosunku do powiatowego zespołu ds. orzekania o niepełnosprawności, orzekający w drugiej instancji w sprawach o stwierdzenie niepełnosprawności.
Instytucja wojewódzkich zespołów ds. orzekania o niepełnosprawności została wprowadzona do polskiego porządku prawnego w 1997 roku na mocy ustawy z dnia 27 sierpnia 1997 r. o rehabilitacji zawodowej i społecznej oraz zatrudnianiu osób niepełnosprawnych (). Są one organami drugiej instancji – odwoławczymi – rozpatrującymi odwołania od orzeczeń powiatowych zespołów. Od orzeczenia/decyzji wojewódzkiego zespołu przysługuje odwołanie do sądu pracy i ubezpieczeń społecznych.

</doc>
<doc id="4730882" url="https://pl.wikipedia.org/wiki?curid=4730882" title="Induktive Zugsicherung">
Induktive Zugsicherung



</doc>
<doc id="4730883" url="https://pl.wikipedia.org/wiki?curid=4730883" title="Ángel Cuartas Cristobal">
Ángel Cuartas Cristobal

Ángel Cuartas Cristóbal (ur. 1 czerwca 1910 roku w Lastres, zm. 7 października 1934 w Oviedo) – hiszpański męczennik i błogosławiony Kościoła katolickiego.
Życiorys.
Ángel urodził się 1 czerwca 1910 roku w Lastres, w Asturii jako syn rybaka. Jego rodzina była liczna, sam był ósmym z dziewięciorga dzieci. W dzieciństwie uczęszczał do szkoły w swej rodzinnej miejscowości. Z powodu braku pieniędzy w rodzinie, Ángel po ukończeniu szkoły zaczął pracować w przetwórni ryb. W 1923 gdy miał 13 lat wstąpił do Niższego Seminarium Duchownego w Valdediós, skąd po sześciu latach przeniósł się do Wyższego w Oviedo. Gdy w 1931 roku władzę w Hiszpanii przejęły władze nastawione antyklerykalnie, Ángel nie opuścił seminarium. W 1934 roku rozpoczął 5 rok studiów. 7 października 1934 roku razem z innymi klerykami zginął śmiercią męczeńską. Razem z nimi został beatyfikowany 9 marca 2019 roku przez Franciszka (ceremonii w imieniu przewodniczył ks. kardynał Giovanni Angelo Becciu, prefekt Kongregacji Spraw Kanonizacyjnych).

</doc>
<doc id="4730887" url="https://pl.wikipedia.org/wiki?curid=4730887" title="Józef Mikosa">
Józef Mikosa

Józef Marian Mikosa (ur. 1950) – polski urzędnik państwowy i prawnik, w latach 2004–2005 szef Kancelarii Sejmu.
Życiorys.
Ukończył studia prawnicze na Uniwersytecie Warszawskim, studiując na jednym roku m.in. z Włodzimierzem Cimoszewiczem. Od 1983 do 1991 pracował w Urzędzie Rady Ministrów. Następnie do 2001 był zatrudniony w Najwyższej Izbie Kontroli m.in. jako dyrektor generalny (został zwolniony z powodu kontrowersji dotyczących kontroli budżetu państwa). Pod koniec 2001 objął tożsame stanowisko w Ministerstwie Skarbu Państwa, zasiadł też w radzie nadzorczej Impexmetalu. W maju 2004 został szefem Kancelarii Sejmu po odejściu związanego z Markiem Borowskim Krzysztofa Czeszejko-Sochackiego. Pełnił funkcję do końca Sejmu IV kadencji, następnie został dyrektorem biura zarządu i prokurentem w Polskim Towarzystwie Ubezpieczeniowym, a także dyrektorem w Polskim Holdingu Farmaceutycznym. W 2007 objął fotel doradcy dyrektora generalnego Orlenu Piotra Kownackiego.
W 1999 otrzymał Krzyż Kawalerski Orderu Odrodzenia Polski.

</doc>
<doc id="4730889" url="https://pl.wikipedia.org/wiki?curid=4730889" title="Joanna Tomala">
Joanna Tomala

Joanna Tomala (ur. 1 lutego 1994) – polska strzelczyni specjalizująca się w strzelaniu z pistoletu, srebrna i brązowa medalistka mistrzostw Europy, mistrzyni świata juniorek, wielokrotna mistrzyni Europy juniorek.
Życiorys.
Uczyła się w Wydziale Dowodzenia i Operacji Morskich Akademii Marynarki Wojennej.
W 2015 roku zdobyła brązowy medal mistrzostw Europy w rywalizacji drużynowych pistoletu pneumatycznego razem z Klaudią Breś i Beatą Bartków-Kwiatkowską. Indywidualnie Joanna zdobyła 378 punktów, przez co zajęła szesnaste miejsce w zawodach indywidualnych.
Na mistrzostwach Europy we Wrocławiu w 2020 roku zdobyła srebrny medal w drużynowym pistolecie pneumatycznym. Skład drużyny uzupełniły Klaudia Breś i Beata Bartków-Kwiatkowska, z którymi przegrała w finale z reprezentantkami Serbii 12–16.

</doc>
<doc id="4730891" url="https://pl.wikipedia.org/wiki?curid=4730891" title="Rewirpowerstadion">
Rewirpowerstadion



</doc>
<doc id="4730893" url="https://pl.wikipedia.org/wiki?curid=4730893" title="Jon McLaughlin (piłkarz)">
Jon McLaughlin (piłkarz)

Jonathan Peter „Jon” McLaughlin (ur. 9 września 1987 w Edynburgu) – szkocki piłkarz, występujący na pozycji bramkarza w brytyjskim klubie Sunderland A.F.C. oraz reprezentacji Szkocji.

</doc>
<doc id="4730894" url="https://pl.wikipedia.org/wiki?curid=4730894" title="Bogna Pogorzelska-Stronczak">
Bogna Pogorzelska-Stronczak

Bogna Irena Pogorzelska-Stronczak (ur. 5 kwietnia 1929 w Rudzie, zm. 20 listopada 2019 w Gliwicach) – polska specjalistka chirurgii szczękowej, prof. dr. hab. n. med.
Życiorys.
Córka Kazimierza i Łucji. Obroniła pracę doktorską, następnie uzyskała stopień doktora habilitowanego. 18 października 1995 nadano jej tytuł profesora w zakresie nauk medycznych. Objęła funkcję profesora zwyczajnego w Śląskim Uniwersytecie Medycznym w Katowicach, oraz prodziekana na Wydziale Lekarskim w Zabrzu. Od 2000 do 2001 piastowała stanowisko kuratora Katedry i Zakładu Chirurgii Stomatologicznej na Wydziale Lekarskim w Zabrzu.
Była kierownikiem w I Katedrze i Klinice Chirurgii Szczękowo-Twarzowej na Wydziale Lekarskim w Zabrzu Śląskiej Akademii Medycznej w Katowicach.
Zmarła 20 listopada 2019.

</doc>
<doc id="4730896" url="https://pl.wikipedia.org/wiki?curid=4730896" title="Rhodotus asperior">
Rhodotus asperior

Rhodotus asperior L.P. Tang, Zhu L. Yang &amp; T. Bau – gatunek grzybów z rodziny obrzękowcowatych ("Physalacriaceae").
Systematyka i nazewnictwo.
Pozycja w klasyfikacji według Index Fungorum: "Rhodotus, Physalacriaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson ten zdiagnozowali w roku 2013 Li-Ping Tang, Zhu L. Yang i Bau Tolgor nadając nazwę "Rhodotus asperior". Etymologia epitetu gatunkowego "asperior" odnosi się do bazydosporów, które są bardziej chropowate niż u "Rhodotus palmatus".
Naukowcy podczas badań morfologicznych i filogenetycznych przeprowadzonych na kolekcjach rodzaju żyłkowiec ("Rhodotus") z umiarkowanych, subtropikalnych i tropikalnych Chin, poprzez analizę filogenetyczną sekwencji DNA, wykazali, że na półkuli północnej występują dwa gatunki filogenetyczne, które są zgodne cechami morfologicznymi. Wydzielono z rodzaju żyłkowiec ("Rhodotus") drugi odrębny gatunek "Rhodotus asperior".
Morfologia.
Kapelusz wypukły lub płasko-wypukły, nieco lepki, barwa czerwono-pomarańczowa, pomarańczowa do różu, średnica 3–6 cm. Blaszki przylegające do wykrojonych, gęste do luźnych, czerwonawe do jasnobrązowych; brzegi równe. Trzon mniej lub bardziej mimośrodkowy, 3–5 × 0,3–0,8 cm, lekko cylindryczny lub zwężający się ku górze, szarawy; powierzchnia lekko lepka; podstawa powiększona. Miąższ czerwonawy, różowy do białawego, nieodbarwiający się po zranieniu, smak nieznany, zapach niewyraźny.
Basidium maczugowate, przeźroczyste, cienkościenne, przeważnie 4–zarodnikowe, mierzy 35–50 × 8–11 μm. Sterygma długości 4 μm. Bazydiospory kuliste do jajowatych, prawie przeźroczyste, cienkościenne, o rozmiarach 5–6,5 × 4,5–5,5 µm, gęsto pokryte rozwartymi brodawkami o wysokości 0,5–1,5 μm i szerokości 0,5–1 μm, bez porów zarodkowych i są nieamyloidalne, apiculus o długości do 1,5 μm i szerokości około 1 μm. Brak pleurocystyd. Cheilocystydy liczne, gęste, wrzecionowate do butelkowatych, o rozmiarach 40–68 × 5–10 μm, szkliste, cienkościenne do lekko pogrubionych (ścianka ≤1 μm).
Występowanie i siedlisko.
Występuje w środowisku tropikalnym i subtropikalnym. Gatunek znany wyłącznie z Chin z dwóch miejsc: z powiatu Yingjiang, region tropikalny i z Chuxiong, region podzwrotnikowy. Owocniki wyrastają pojedynczo lub gromadnie na martwych pniach drzew liściastych (bukowatych "Fagaceae" sp.). Saprotrof, rośnie w tropikalnych lasach liściastych, wiecznie zielonych, zdominowanych przez "Lithocarpus" sp. i "Castanopsis" sp., owocniki pojawiają się od lipca do sierpnia. 

</doc>
<doc id="4730904" url="https://pl.wikipedia.org/wiki?curid=4730904" title="Szymon Wojtyna">
Szymon Wojtyna

Szymon Wojtyna (ur. 11 czerwca 1995 r.) – polski strzelec specjalizujący się w strzelaniu z pistoletu, srebrny medalista mistrzostw Europy juniorów.
Życiorys.
Studiował filologię angielską w Państwowej Wyższej Szkole Zawodowej w Nysie.
W 2015 roku zdobył srebrny medal mistrzostw Europy w Mariborze w rywalizacji drużynowej pistoletu dowolnego razem z Jerzym Pietrzakiem i Patrykiem Sakowskim. Indywidualnie zajął czwarte miejsce.

</doc>
<doc id="4730907" url="https://pl.wikipedia.org/wiki?curid=4730907" title="KVB">
KVB



</doc>
<doc id="4730917" url="https://pl.wikipedia.org/wiki?curid=4730917" title="Buchin (gmina)">
Buchin (gmina)

Buchin − gmina w Rumunii, w okręgu Caraș-Severin. Obejmuje miejscowości Buchin, Lindenfeld, Poiana, Prisian i Valea Timișului. W 2011 roku liczyła 2039 mieszkańców.

</doc>
<doc id="4730925" url="https://pl.wikipedia.org/wiki?curid=4730925" title="Sacu (gmina)">
Sacu (gmina)

Sacu − gmina w Rumunii, w okręgu Caraș-Severin. Obejmuje miejscowości Sacu, Sălbăgelu No i Tincova. W 2011 roku liczyła 1485 mieszkańców.

</doc>
<doc id="4730928" url="https://pl.wikipedia.org/wiki?curid=4730928" title="Turystyka ekstremalna">
Turystyka ekstremalna

Turystyka ekstremalna (ang. "extreme tourism") – odmiana plenerowej turystyki aktywnej (według niektórych autorów turystyki przygodowej), w uprawianiu której najistotniejszym elementem jest motyw ryzyka i przeżywania silnych wrażeń, w tym skrajnych stanów emocjonalnych.
Charakterystyka.
Polega najczęściej na uprawianiu różnego rodzaju ekstremalnych form rekreacji, a także sportów ekstremalnych. Wiąże się z wyczerpaniem fizycznym. Może jej towarzyszyć ryzyko utraty zdrowia i życia, co ma kluczowe pojęcie w jej definicji. W dużej części przypadków uprawiana jest z motywów ambicjonalnych, a więc chęci wyróżnienia się, okazania indywidualizmu, wykreowania wizerunku, podniesienia statusu społecznego, czy zrealizowania ambitnych planów. Osoby uprawiające turystykę ekstremalną doświadczają niejednokrotnie granic odporności fizycznej lub psychicznej. Jednocześnie w miarę bezpieczne jej uprawianie wymaga znajomości określonych procedur, reguł, posiadania stosownych umiejętności i odwagi. Celem może być odreagowanie stresu życia codziennego i chęć "wyżycia się" w naturze.
Turystyka ekstremalna możliwa jest w dużym stopniu dzięki rozwojowi nowoczesnych technologii, a co za tym idzie podażą odpowiednich strojów, urządzeń i wyposażenia umożliwiającego ekstremalne działania w naturze. Celem turysty ekstremalnego nie jest zatem np. zdobycie wysokiego i trudnego szczytu, ponieważ zostało to już wielokrotnie osiągnięte przez innych, ale zdobycie go w rekordowym czasie, nietypowym sposobem lub przebycie drogi w dół na nietypowym sprzęcie (np. zjazd, zlot).
Turystyka ekstremalna i sporty ekstremalne bywają utożsamiane, jednak turystyka ekstremalna wykorzystując te same formy aktywności sportowej, które określane są mianem sportów ekstremalnych, nie kładzie nacisku na rywalizację czysto sportową, tj. osiągnięcie konkretnych, najlepszych wyników regulowanych punktacjami, czy rankingami. Sport ekstremalny jest również droższy, często zawodowy, a także wymaga systematycznych, stałych treningów. Różnica leży również w motywacjach sportowców i turystów do podjęcia określonej działalności.
Przykłady.
Do przykładowych odmian turystyki ekstremalnej należą: rafting, canyoning, sztuka przetrwania, rajdy po bezdrożach (samochodowe, motocyklowe, rowerowy downhill), bungee jumping (również z użyciem helikoptera), przeloty myśliwcami wojskowymi, tzw. turystyka śmierci (ang. "dark tourism" - zwiedzanie obozów koncentracyjnych, krypt, katakumb albo kambodżańskich Pól śmierci) czy niektóre formy zjazdów narciarskich. Niektóre z kierunków tej formy turystyki to np. Syberia (jazda samochodem terenowym, rafting Oką), tereny strefy zamkniętej wokół Czarnobylskiej Elektrowni Jądrowej, Chile (bungee jumping do czynnych wulkanów), Filipiny (obserwacja czynnych wulkanów), Floryda (nurkowanie w wodach obfitych w rekiny), a także Irak i Syria (turystyka wojenna).

</doc>
<doc id="4730931" url="https://pl.wikipedia.org/wiki?curid=4730931" title="Googolduplex">
Googolduplex

Googolduplex (gugoldupleks) – liczba, której zapis dziesiętny składa się z jedynki i googolplexa zer, czyli:
formula_1
Można go zapisać również jako: 101010 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000 000
Zapisanie tak dużej liczby w systemie dziesiętnym w Googolu wszechświatów identycznych do naszego byłoby niemożliwe ze względu na brak wystarczającej liczby atomów.

</doc>
<doc id="4730940" url="https://pl.wikipedia.org/wiki?curid=4730940" title="Kalendarz cywilny">
Kalendarz cywilny

Kalendarz cywilny (ang. "civil calendar") – kalendarz używany w danym państwie do celów cywilnych, urzędowych lub administracyjnych. Najbardziej rozpowszechnionym kalendarzem cywilnym będący równocześnie międzynarodowym standardowym kalendarzem jest kalendarz gregoriański. Chociaż kalendarz ten został wprowadzony w 1582 roku jako kalendarz liturgiczny w kościele rzymskokatolickim, to obecnie jest on przyjęty przez większość państw, zarówno chrześcijańskich, jak i niechrześcijańskich. Na przykład według tego kalendarza ustalane są rozkłady jazdy pociągów, rozkłady lotów linii lotniczych, operacje handlowe i bankowe z uwzględnieniem stref czasowych. Doba trwa, według tego kalendarza, od północy do północy czasu lokalnego i wszystkie zdarzenia cywilne, które zachodzą między godziną 0:00 a 23:59 mają tę samą datę. Dlatego dwa zdarzenia występujące równocześnie w dwóch różnych miejscach ziemi mogą mieć różną datę.
Zasięg obowiązywania.
Większość państw na świecie używa kalendarza gregoriańskiego jako jedynego kalendarza cywilnego. Kalendarz ten obowiązuje we wszystkich państwach oprócz niżej wymienionych.

</doc>
<doc id="4730955" url="https://pl.wikipedia.org/wiki?curid=4730955" title="Biblioteka Narodowa Szkocji">
Biblioteka Narodowa Szkocji

Biblioteka Narodowa Szkocji (ang. "National Library of Scotland", gael. "Leabharlann Nàiseanta na h-Alba", scots "Naitional Leebrar o Scotland") – biblioteka narodowa Szkocji i jedna z sześciu bibliotek, w Wielkiej Brytanii i Irlandii, mających prawo do egzemplarza obowiązkowego. Główny, zabytkowy budynek mieści się w centrum Edynburga, przy George IV Bridge. W latach 80. XX wieku otwarto nowy bardziej nowoczesny budynek w południowej stronie centrum miasta, na Causewayside. Znalazły się w nim niektóre z kolekcji, w tym mapy, zbiory naukowe i magazyny. W 2016 roku w Kelvin Hall w Glasgow otwarto nowe centrum, które zapewnia dostęp do materiałów cyfrowych i filmów ze zbiorów Biblioteki. Zbiory Biblioteki Narodowej Szkocji liczą 24 miliony woluminów w tym 14 milionów książek i ponad 2 miliony map.
Historia.
Pierwotnie w Szkocji prawo do egzemplarza obowiązkowego miała biblioteka należąca do Faculty of Advocates. Powstała w 1689 roku i dzięki Statutowi Królowej Anny z 1710 roku, miała prawo egzemplarza obowiązkowego druków publikowanych w Królestwie Wielkiej Brytanii. W następnych stuleciach biblioteka powiększała kolekcję. Gdy uchwałą parlamentu Szkocji w 1925 roku powstała Biblioteka Narodowa Szkocji ze zbiorów wydzielono 750 000 woluminów książek, broszur, rękopisów, map i nut, które stały się zbiorami biblioteki narodowej. W bibliotece pozostały tylko zbiory prawnicze.
W 1928 roku przekazał sir Alexandrem Grantem z Forres 100 000 funtów na budowę nowego budynku biblioteki przy George IV Bridge. Dodatkowo biblioteka otrzymała dotację rządową odpowiadającą darowiźnie Sir Alexandra. Projekt nowego budynku przygotował w latach 1934–1936 Reginald Fairlie. Budowę rozpoczęto w rozpoczęto w 1937 roku, ale prace zostały przerwane podczas II wojny światowej. Budowę wznowiono w 1951 i ukończono w 1956 roku. Płaskorzeźby i rzeźby zdobiące budynek wykonał Hew Lorimer, okrągłe płaskorzeźby nad nimi Elizabeth Dempster, herb nad wejściem wyrzeźbił Scott Sutherland.
Od 1999 koszty utrzymania biblioteki ponosi szkocki parlament. Biblioteka jest jedną z sześciu bibliotek mających prawo do egzemplarza obowiązkowego w Wielkiej Brytanii i Irlandii. Od 2009 roku biblioteka sprawuje nadzór nad Agency for the Legal Deposit Libraries, która zajmuje się pozyskiwaniem druków od wydawców. Zarząd na nią sprawuje rada powiernicza.
16 maja 2012 roku szkocki parlament uchwalił Ustawę o Bibliotece Narodowej Szkocji z 2012 (National Library of Scotland Act 2012) otrzymał sankcję królewską w 21 czerwca 2012 roku.
We wrześniu 2016 roku biblioteka we współpracy z Glasgow Life i University of Glasgow otworzyła nowe centrum w odnowionej Kelvin Hall w Glasgow. W centrum można skorzystać ze zdigitalizowanych zbiorów oraz kolekcji filmów ze zbiorów Biblioteki. Część zbiorów jest dostępna wyłącznie w Kelvin Hall.
Zbiory.
Zbiory Biblioteki Narodowej Szkocji liczą 24 miliony woluminów w tym 14 milionów książek i ponad 2 miliony map. W kolekcji znalazły się egzemplarze Biblii Gutenberga, list przesłany przez Charlesa Darwina z rękopisem "O powstawaniu gatunków", Pierwsze Folio Szekspira, rękopisy Glenriddella oraz duża kolekcja czasopism i innych publikacji. Do cennych zbiorów zalicza się ostatni list napisany przez Marię Stuart. Jest on rzadko prezentowany publiczne, pokazano go we wrześniu 2009 roku, aby uczcić otwarcie nowego budynku, a kolejny raz w tylko przez kilka godzin w 2017 roku z okazji rocznicy śmierci królowej.
W 2013 roku w bibliotece znajdowało się:
Projekty.
Wikipedysta-rezydent.
W 2012 roku biblioteka przystąpiła do projektu w 2012 roku. Podczas jego realizacji w 2013 roku przeprowadzono warsztaty dla pracowników pokazujące jak współpracować z Wikipedią, udzielono pomocy przy udostępnianiu zasobów w Wikimedia Commons, rezydent pomagał pracownikom przy tworzeniu nowych haseł w Wikipedii.
Our town stories.
Biblioteka uczestniczy w projekcie Our town stories (Nasze miejskie historie). Ma on pomagać odkrywać ciekawe miejsca w Edynburgu dzięki umieszczonym na stronie mapom i zdjęciom z zasobów bibliotecznych.
Zmniejszenie śladu węglowego.
W 2010 roku biblioteka dołączyła do projektu 10:10 w 2010 roku, starając się zmniejszyć swój ślad węglowy. Rok później ogłoszono, że udało się zmniejszyć emisję dwutlenku węgla zgodnie z kryteriami 10:10 o 18%. Biblioteka kontynuowała działania zmniejszając emisję o 30% do końca roku budżetowego 2014/2015 w stosunku do poziomu z roku 2008/09. W 2018 roku za zmniejszenie emisji dwutlenku węgla o 52% i zużycia energii o 62% otrzymała złotą nagrodą od Zero Waste Scotland.

</doc>
<doc id="4730960" url="https://pl.wikipedia.org/wiki?curid=4730960" title="Język bima">
Język bima

Język bima ("Nggahi Mbojo") – język austronezyjski używany w Indonezji, przez grupę ludności na wyspach Sumbawa, Sangeang i Banta (Małe Wyspy Sundajskie Zachodnie) oraz w rejonie wyspy Komodo (Małe Wyspy Sundajskie Wschodnie). Według danych z 1989 roku mówi nim ok. 500 tys. osób.
Posługują się nim Bimowie. Dzieli się na pięć dialektów – kolo, sangar (sanggar), toloweri, bima, mbojo. W powszechnym użyciu jest także język indonezyjski.
Występuje w nim system poziomów mowy ().

</doc>
<doc id="4730963" url="https://pl.wikipedia.org/wiki?curid=4730963" title="Diko Dikow">
Diko Dikow

Diko Dimitrow Dikow (bułg. "Дико Димитров Диков", ur. 15 listopada 1910 w Berkowicy, zm. 14 kwietnia 1985 w Sofii) – bułgarski generał i polityk, minister spraw wewnętrznych Ludowej Republiki Bułgarii (1962–1968), deputowany do Zgromadzenia Narodowego w latach 1949–1976).
Życiorys.
Ukończył gimnazjum w Starej Zagorze i szkołę dla oficerów rezerwy. W 1930 został członkiem BPK. Służył w 8 pułku artylerii w Starej Zagorze. W 1933 aresztowany za prowadzenie działalności wywrotowej w armii i na podstawie ustawy o ochronie ojczyzny skazany na karę śmierci. Wyrok zamieniono na karę dożywotniego pozbawienia wolności. Dikow opuścił więzienie w 1941 na mocy amnestii i przyłączył się do komunistycznego ruchu oporu. 23 lipca 1942 został ponownie skazany na karę śmierci (zaocznie) w procesie członków kierownictwa partii komunistycznej. W 1943 objął dowództwo wraczańskiej strefy operacyjnej komunistycznego ruchu oporu.
Po przejęciu władzy przez komunistów we wrześniu 1944, służył w armii. W 1945 objął stanowisko zastępcy dowódcy d.s. politycznych 1 gwardyjskiej dywizji piechoty. W latach 1947–1949 kształcił się w Akademii Wojskowej im. Michaiła Frunzego w Moskwie. Po powrocie do Bułgarii, awansowany do stopnia generała-majora, objął dowództwo 1 Armii. W 1954 został członkiem Komitetu Centralnego Bułgarskiej Partii Komunistycznej. W latach 1955–1957 kształcił się w Akademii Sztabu Generalnego im. Klimenta Woroszyłowa w Moskwie. Po powrocie do kraju objął stanowisko wiceministra obrony, które sprawował do 1959, by następnie kierować wydziałem wojskowym KC BPK. W 1962 awansowany na stopień generała-pułkownika.
W 1962 z inicjatywy Todora Żiwkowa, Dikow objął stanowisko ministra spraw wewnętrznych, które pełnił przez sześć lat. W 1968 został pozbawiony stanowiska i wysłany jako poseł bułgarski na Kubę, gdzie pracował do emerytury. W 1981 został odznaczony orderem Bohatera Pracy Socjalistycznej.

</doc>
<doc id="4730964" url="https://pl.wikipedia.org/wiki?curid=4730964" title="Erwin Bumke">
Erwin Bumke

Erwin Konrad Eduard Bumke (ur. 7 lipca 1874 w Słupsku, zm. 20 kwietnia 1945 w Lipsku) – niemiecki prawnik, ostatni przewodniczący Sądu Najwyższego Rzeszy Niemieckiej.
Po śmierci von Hindenburga, zgodnie z konstytucją Republiki Weimarskiej Bumke powinien objąć urząd Prezydenta Rzeszy, czemu zapobiegła wprowadzona 1 sierpnia 1934 przez zdominowany przez nazistów Reichstag Ustawa o Naczelniku Rzeszy Niemieckiej (niem. "Gesetz über das Staatsoberhaupt des Deutschen Reiches") łącząca urzędy prezydenta i kanclerza.
23 grudnia 1933 Bumke uniewinnił bułgarskich komunistów oskarżonych o podpalenie Reichstagu.
W okresie rządów NSDAP często wydawał wyroki uznawane dziś za niesprawiedliwe i z tego powodu jego portret nie widnieje wśród podobizn byłych przewodniczących Sądu Najwyższego Rzeszy Niemieckiej w Bundesgerichtshof w Karlsruhe.
20 kwietnia 1945, w dniu urodzin Hitlera i dwa dni po wkroczeniu sił armii amerykańskiej do Lipska, Bumke popełnił samobójstwo.

</doc>
<doc id="4730971" url="https://pl.wikipedia.org/wiki?curid=4730971" title="Hellebæk">
Hellebæk

Hellebæk – miasto w Danii, w regionie Stołecznym, w gminie Helsingør.

</doc>
<doc id="4730975" url="https://pl.wikipedia.org/wiki?curid=4730975" title="Helsinge">
Helsinge

Helsinge – miasto w Danii, w regionie Stołecznym, w gminie Gribskov.

</doc>
<doc id="4730978" url="https://pl.wikipedia.org/wiki?curid=4730978" title="Hinnerup">
Hinnerup

Hinnerup – miasto w Danii, w regionie Jutlandia Środkowa, w gminie Favrskov.

</doc>
<doc id="4730980" url="https://pl.wikipedia.org/wiki?curid=4730980" title="Train Protection &amp; Warning System">
Train Protection &amp; Warning System

Train Protection &amp; Warning System (TPWS) – system, mający na celu poprawę bezpieczeństwa ruchu kolejowego, zwłaszcza na rozjazdach.
System ten realizuje następujące funkcje podstawowe:
System ten zbudowany jest w oparciu o magnesy stałe i cewki generujące pola w torze. System nie jest uważany za bezpieczny w razie awarii, ale wyposażony jest w środki i procedury zmniejszające praktycznie do minimum prawdopodobieństwo złego prowadzenia maszynisty.
System TPWS podaje następujące wskazania wizualne dla maszynisty:
System TPWS połączony jest systemem hamowania pociągu i realizuje pełne uruchomienie hamowania nagłego w przypadku:

</doc>
<doc id="4730984" url="https://pl.wikipedia.org/wiki?curid=4730984" title="Strzępiak perełkowy">
Strzępiak perełkowy

Strzępiak perełkowy ("Inocybe margaritispora" (Berk.) Sacc.) – gatunek grzybów należący do rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Inocybe, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1883 r. Miles Joseph Berkeley nadając mu nazwę "Agaricus margaritispora". Obecną, uznaną przez Index Fungorum nazwę nadał mu Pier Andrea Saccardo w 1887 r.
Synonimy:
Nazwę polską podał Andrzej Nespiak w 1990 r.
Morfologia.
Średnica 3–6 cm, początkowo stożkowaty lub półkulisty, potem płasko rozpostarty z szerokim i wyraźnym garbem. Brzeg początkowo nieco podwinięty, potem wyprostowujący się i odginający w górę. Powierzchnia wełnisto-włókienkowata, przy brzegu włókienkowata i już u młodych owocników przechodząca w gęsto kosmkową. Kolor od żółtawego do jasnobeżowego, z powodu licznych brązowych włókienek wydaje się pstrokaty.
Częściowo przyrośnięte, z blaszeczkami. Początkowo beżowe lub lekko szarawe, potem ciemniejsze, o barwie od szarożółtawej do jasnobrązowej. Ostrza orzęsione.
Wysokość 3–8 cm, grubość 0,5–1 cm, walcowaty, czasami nieco wygięty, z obrzeżoną bulwką u podstawy. Powierzchnia u młodych owocników biaława, potem o barwie od żółtawej do delikatnie beżowej. Jest oszroniona prawie do podstawy.
W kapeluszu i w bulwce białawy, w trzonie o barwie od białawej do kremowej i włóknisty. Zapach nieco kwaskowaty.
Zarodniki o wyraźnych guzkach i wymiarach 8–11 × 6–8 µm. Podstawki 30–35 × 9–11 µm. Cheilocystydy, pleurocystydy 50–80 × 15–20(30) µm i ścianie grubości do 2 µm. Kaulocystydy podobne, ale mniejsze.
Występowanie i siedlisko.
Znane jest występowanie strzępiaka perełkowego w niektórych krajach Europy. W piśmiennictwie naukowym na terenie Polski do 2003 r. podano jedno tylko stanowisko (Pogórze Wiśnickie, 2000 r.). Więcej stanowisk i bardziej aktualnych podaje internetowy atlas grzybów. Zaliczony w nim jest do gatunków chronionych i zagrożonych.
Grzyb mikoryzowy. Rośnie na ziemi w lasach liściastych.

</doc>
<doc id="4730985" url="https://pl.wikipedia.org/wiki?curid=4730985" title="Inocybe margaritispora">
Inocybe margaritispora



</doc>
<doc id="4730986" url="https://pl.wikipedia.org/wiki?curid=4730986" title="Hornslet">
Hornslet

Hornslet – miasto w Danii, w regionie Jutlandia Środkowa, w gminie Syddjurs.

</doc>
<doc id="4730987" url="https://pl.wikipedia.org/wiki?curid=4730987" title="Instytut Rozwoju Wsi i Rolnictwa PAN">
Instytut Rozwoju Wsi i Rolnictwa PAN



</doc>
<doc id="4730988" url="https://pl.wikipedia.org/wiki?curid=4730988" title="Emma Gatewood">
Emma Gatewood

Emma Rowena Gatewood, znana jako Grandma Gatewood, (ur. 25 października 1887 w Mercerville, zm. 4 czerwca 1973 w Gallipolis) – ekstremalna wędrowniczka i pionierka turystyki pieszej kategorii ultralekkiej. Jako pierwsza kobieta przebyła solo i w jednym sezonie 2168-milowy (3489 km) Szlak Appalachów z Góry Springer w Georgii na Katahdin w Maine. Po tym wyczynie kontynuowała tworzenie nowych frontów w świecie pieszych wędrówek i stała się pierwszą osobą, która trzykrotnie przebyła Szlak Appalachów (późniejsze przejścia w odcinkach).
Biografia.
Gatewood urodziła się w rodzinie 15 dzieci w Guyan Township w hrabstwie Gallia, Ohio. Jej ojciec, rolnik, po amputacji nogi w czasie wojny secesyjnej skierował swe zainteresowania ku piciu i hazardowi. Wychowanie dzieci, które spały po cztery w łóżku, pozostawiono matce, Evelyn (Trowbridge) Caldwell.
W wieku 19 lat Emma wyszła za mąż za 27-letniego P. C. Gatewooda, wykształconego nauczyciela szkoły podstawowej, a później rolnika uprawiającego tytoń, z którym miała 11 dzieci. Ten wysłał ją do pracy przy paleniu łóżek tytoniowych, budowaniu ogrodzeń i mieszaniu cementu, oprócz oczekiwanych obowiązków domowych. Po kilku miesiącach od zawarcia małżeństwa zaczął ją bić. Kilkakrotnie wspominała, że była bita prawie na śmierć. W czasie maltretowanego małżeństwa przeżyła złamane żebra, złamane zęby i inne urazy. Kiedy jej mąż stał się agresywny, od czasu do czasu uciekała z domu do lasu, gdzie znajdowała spokój i samotność. W końcu rozwiodła się z P. C. Gatewoodem w 1940 r.; w czasach, gdy rozwód był trudniejszy i po tym, jak mąż, chcąc utrzymać nad nią kontrolę, wielokrotnie groził jej odesłaniem do zakładu dla obłąkanych. Miała 24 wnuki, 30 prawnuków i jednego praprawnuka, który żył w chwili jej śmierci w wieku 85 lat.
Wędrówki.
W 1955 roku, w wieku 67 lat, Gatewood powiedziała swoim dorosłym dzieciom, że idzie na spacer. Nie pytały, gdzie i na jak długo, bo wiedziały, że jest odporna i będzie dbać o siebie. Mniej więcej 5 lat wcześniej Gatewood przeczytała artykuł w National Geographic o Szlaku Appalachów. Pismo dawało jej wrażenie łatwych spacerów i czystych chat pod koniec dnia każdej wyprawy. W ten sposób wzięła niewiele sprzętu zewnętrznego. Miała buty "Keds", koc wojskowy, płaszcz przeciwdeszczowy i plastikową zasłonę prysznicową w domowym dżinsowym worku zawieszonym nad jednym ramieniem. Później mówiła: "Z jakiegoś głupiego powodu, zawsze prowadzą cię przez największą skałę na szczyt największej góry, jaką mogą znaleźć".
Lokalne gazety w południowych stanach zajęły się jej historią, następnie Associated Press zrobił jej "profil narodowy" podczas jej pobytu w Maryland, co doprowadziło do artykułu w "Sports Illustrated", kiedy dotarła do Connecticut. Po wędrówce została zaproszona do Today Show. Te występy uczyniły ją sławną jeszcze przed zakończeniem jej wędrówki, często była rozpoznawana i otrzymywała pomoc od obcych w postaci jedzenia i miejsc do spania.
W 1960 r. ponownie wybrała się na wędrówkę po Appalachach, a w 1963 r., mając 75 lat, była pierwszą osobą, która wybrała się na tę wędrówkę trzykrotnie (choć ostatnią wędrówkę zakończyła na odcinkach). Konferencja Szlaku Appalachowego przypisała jej również bycie najstarszą kobietą wędrującą przez Appalachy. Ponadto przebyła 2000 mil (3200 km) Szlaku oregońskiego z Independence w Missouri do Portland w Oregonie, średnio 22 mile (35 km) dziennie. Podróżowała do wszystkich stanów kontynentalnych Stanów Zjednoczonych.
Gatewood była dożywotnią członkinią National Campers i Hikers Association i the Roanoke Appalachian Trail Club. Była Director Emeritus i dożywotnią członkinią Buckeye Trail Association.

</doc>
<doc id="4730994" url="https://pl.wikipedia.org/wiki?curid=4730994" title="Instytut Slawistyki PAN">
Instytut Slawistyki PAN



</doc>
<doc id="4730995" url="https://pl.wikipedia.org/wiki?curid=4730995" title="Instytut Języka Polskiego PAN">
Instytut Języka Polskiego PAN



</doc>
<doc id="4730999" url="https://pl.wikipedia.org/wiki?curid=4730999" title="Humlebæk">
Humlebæk

Humlebæk – miasto w Danii, w regionie Stołeczny, w gminie Fredensborg.

</doc>
<doc id="4731001" url="https://pl.wikipedia.org/wiki?curid=4731001" title="Lawrie Reilly">
Lawrie Reilly

Lawrance „Lawrie” Reilly (ur. 28 października 1928 w Edynburgu, zm. 22 lipca 2013) – szkocki piłkarz, występujący na pozycji napastnika. Reprezentant kadry narodowej Szkocji. Przez całą zawodową karierę był związany ze szkockim klubem Hibernian. Wraz z zawodnikami: Gordon Smith, Eddie Turnbull, Willie Ormond oraz Bobby Johnstone zaliczany jest do tzw. "Słynnej Piątki" (ang. "Famous Five") – piłkarzy Hibernian F.C., którzy mieli znaczący wspływ na zdobycie 3 tytułów mistrza Szkocji w latach: 1948, 1951 i 1952.

</doc>
<doc id="4731002" url="https://pl.wikipedia.org/wiki?curid=4731002" title="Instytut Dendrologii PAN">
Instytut Dendrologii PAN



</doc>
<doc id="4731004" url="https://pl.wikipedia.org/wiki?curid=4731004" title="Jacob Steinhardt">
Jacob Steinhardt

Jacob Steinhardt (ur. 23 maja 1887 w Żerkowie, zm. 11 lutego 1968 w Naharijji) – niemiecko-izraelski grafik i malarz.
Życiorys.
Jakob Steinhardt urodził się 23 maja 1887 r. w Żerkowie. Był najstarszym z czwórki dzieci małżeństwa Josefa (Josepha) i Therese z domu Posener. Rodzice Jakoba zajmowali się kupiectwem i mieszkali w domu na rogu ulicy Jarocińskiej i Kościelnej. W 1906 przyznano mu stypendium Muzeum Wielkopolskiego w Poznaniu i rozpoczął studia na Akademii Sztuk Pięknych w Berlinie. Studiował m.in. u Lovisa Corintha i Hermanna Strucka. Naukę kontynuował w Paryżu (1908-1910) u Jean-Paula Laurensa. W 1914 wystawiał z Ludwigiem Meidnerem na pierwszej Wystawie Ekspresjonistów w Berlinie. Podczas I wojny światowej walczył w armii niemieckiej na froncie wschodnim. Poznał wtedy tereny wschodniej Polski, Litwę, a także zbliżył się do kultury żydowskiej. Po zakończeniu działań wojennych zamieszkał w Berlinie i ożenił się z Minni Gumpert.
W 1933, w związku z dojściem do władzy nazistów, wyemigrował do Palestyny, gdzie otworzył szkołę plastyczną, a po jej zamknięciu objął posadę dyrektora Wydziału Grafiki w Akademii Sztuki i Projektowania Besaleel w Jerozolimie.
Najbardziej znany jest z drzeworytów przedstawiających sceny biblijne i inne żydowskie tematy. Zdobył kilka międzynarodowych nagród za te drzeworyty i miał wystawy w różnych krajach świata.

</doc>
<doc id="4731008" url="https://pl.wikipedia.org/wiki?curid=4731008" title="Instytut Podstaw Informatyki PAN">
Instytut Podstaw Informatyki PAN



</doc>
<doc id="4731012" url="https://pl.wikipedia.org/wiki?curid=4731012" title="Instytut Nauk Prawnych PAN">
Instytut Nauk Prawnych PAN



</doc>
<doc id="4731013" url="https://pl.wikipedia.org/wiki?curid=4731013" title="Neleus ze Skepsis">
Neleus ze Skepsis

Neleus ze Skepsis () – perypatetyk, uczeń Arystotelesa i Teofrasta.
Pochodził ze Skepsis w Troadzie, żył na przełomie IV i III wieku p.n.e. Teofrast, według relacji Diogenesa Leartiosa, w swoim testamencie przekazał Neleusowi zbiór biblioteczny i ustanowił go jednym z wykonawców swej ostatniej woli. W późniejszym czasie księgozbiór z rękopisami Arystotelesa i Teofrasta przypadł potomkom Neleusa, którzy, w obawie przed ich zawłaszczeniem przez Attalidów na rzecz powstającej Bibliotekai Pergamońskiej, ukrywali go w piwnicy. Zbiór został odkryty przez Apellikona z Teos około 100 p.n.e., który go wykupił i sprowadził do Aten. Według innego przekazu, głoszonego przez Atenajosa z Naukratis, Neleus miał sprzedać księgozbiór Ptolemeuszowi II Filadelfosowi do Biblioteki Aleksandryjskiej.

</doc>
<doc id="4731016" url="https://pl.wikipedia.org/wiki?curid=4731016" title="Instytut Budownictwa Wodnego PAN">
Instytut Budownictwa Wodnego PAN



</doc>
<doc id="4731017" url="https://pl.wikipedia.org/wiki?curid=4731017" title="Bartholomaeus Fichtenberger">
Bartholomaeus Fichtenberger

Bartholomaeus Fichtenberger (ur. ok. 1530, zm. 1592) – niemiecki malarz, mistrz i członek starszyzny cechu malarskiego we Wrocławiu, czynny w tym mieście w II połowie XVI w.
Współautor ołtarza głównego katedry we Wrocławiu, dla którego wykonał w 1591 r. malowidła na skrzydłach ołtarzowych. Przedstawiają one historię życia św. Jana Chrzciciela i portrety Ojców Kościoła: (św. Ambrożego, św. Augustyna, św. Grzegorza Wielkiego i św. Hieronima). Zlecenie to otrzymał od katolickiego biskupa wrocławskiego Andreasa von Jerina, pomimo tego, że był wyznania protestanckiego. Choć był członkiem cechu wrocławskiego ponad 30 lat (w latach 1561–1592), a mistrzem cechowym od 1585 r., to bezsprzeczne autorstwo tego twórcy stwierdzono wyłącznie dla jednego dzieła – wyżej wspomnianego ołtarza. Być może wykonał też portret Andreasa von Jerina znajdujący się współcześnie w kolekcji Muzeum Archidiecezjalnego. 

</doc>
<doc id="4731019" url="https://pl.wikipedia.org/wiki?curid=4731019" title="Luśnia">
Luśnia

Luśnia – element wozu drabiniastego. Jest to drążek z twardego drewna, mocowany u dołu do zewnętrznej części osi metalowym pierścieniem, a u góry do bolca podpierającego drabinę. Luśnia służy jako wzmocnienie kłonicy, która, ze względu na duże siły rozpierające drabiny, sama nie wytrzymałaby ciężaru ładunku.

</doc>
<doc id="4731023" url="https://pl.wikipedia.org/wiki?curid=4731023" title="Head and Shoulders">
Head and Shoulders



</doc>
<doc id="4731024" url="https://pl.wikipedia.org/wiki?curid=4731024" title="Stanisław Cygnarowski">
Stanisław Cygnarowski

Stanisław Kazimierz Cygnarowski (ur. 1949 w Gliwicach) – polski urzędnik służby cywilnej, Konsul RP w Wilnie i Malmö.
Życiorys.
Stanisław Cygnarowski ukończył studia na Wydziale Prawa i Administracji Uniwersytetu Warszawskiego.
W 1971 rozpoczął pracę w Wojewódzkiej Radzie Narodowej w Warszawie, następnie w Przedsiębiorstwie Handlu Zagranicznego „Uniwersal”, Kinie Dobrych Filmów „Wiedza” i Towarzystwie Łączności z Polonią Zagraniczną „Polonia”, początkowo jako zastępca kierownika działu kultury, a następnie jako rzecznik prasowy. Od 1981 przebywał na stypendium Fundacji Kościuszkowskiej w Nowym Jorku i Chicago. W latach 80. ukończył roczne kursy: służby zagranicznej w Polskim Instytucie Spraw Międzynarodowych oraz w Centrum Kształcenia Służby Zagranicznej.
W końcu 1988 został urzędnikiem konsularnym ds. polonijnych w Konsulacie Generalnym w Londynie. Uczestniczył m.in. w przekazaniu insygniów prezydenckich na Zamku Królewskim w Warszawie czy udział w posiedzeniu Komisji Likwidacyjnej Rządu RP na uchodźstwie oraz ostatnim posiedzeniu Rady Narodowej RP. Powrócił do Polski w 1992. Przez rok pracował w Wydziale Polonii Departamentu Konsularnego i Wychodźstwa Ministerstwa Spraw Zagranicznych, od 1995 jako naczelnik wydziału. W 1996 wyjechał na stanowisko do spraw polonijnych w Konsulacie Generalnym w Sydney. Następnie ponownie trafił do Departamentu Konsularnego i Polonii, później Departamentu Polonii. W 2001 został mianowany urzędnikiem służby cywilnej. W latach 2002–2008 pełnił funkcję Konsula Generalnego RP w Wilnie. Od 2009 był naczelnikiem wydziału, a od 2010 zastępcą dyrektora Departamentu Współpracy z Polonią MSZ. Od 2011 do 2013 był Konsulem Generalnym w Malmö. Bezpośrednio ze Szwecji wyjechał w marcu 2013 do Wilna, gdzie do 2017 kierował Wydziałem Konsularnym.
Obok działalności zawodowej, działał jako publicysta i karykaturzysta. W latach 80. publikował na tematy polonijne prasie krajowej, w latach 1992–1996 w londyńskim „Dzienniku Polskim i Dzienniku Żołnierza”. Swoje rysunki pokazywał m.in. w Londynie na wystawie twórczości plastycznej dyplomatów i grupy polskich plastyków w 1989 i 1991. Publikował w prasie także karykatury. W 1991 wydał tomik „Cudzymi słowami” w Londyńskiej Oficynie Poetów i Malarzy (jako Stanisław Z. Cygnarowski).

</doc>
<doc id="4731025" url="https://pl.wikipedia.org/wiki?curid=4731025" title="Hundested">
Hundested

Hundested – miasto w Danii, w regionie Stołecznym, w gminie Halsnæs.

</doc>
<doc id="4731028" url="https://pl.wikipedia.org/wiki?curid=4731028" title="Rokka no Yūsha">
Rokka no Yūsha



</doc>
<doc id="4731029" url="https://pl.wikipedia.org/wiki?curid=4731029" title="Kjellerup">
Kjellerup

Kjellerup – miasto w Danii, w regionie Jutlandia Środkowa, w gminie Silkeborg.

</doc>
<doc id="4731034" url="https://pl.wikipedia.org/wiki?curid=4731034" title="Munkebo">
Munkebo

Munkebo – miasto w Danii, w regionie Dania Południowa, w gminie Kerteminde.

</doc>
<doc id="4731037" url="https://pl.wikipedia.org/wiki?curid=4731037" title="Otterup">
Otterup

Otterup – miasto w Danii, w regionie Dania Południowa, w gminie Nordfyn.

</doc>
<doc id="4731038" url="https://pl.wikipedia.org/wiki?curid=4731038" title="Karabin Spencera">
Karabin Spencera



</doc>
<doc id="4731041" url="https://pl.wikipedia.org/wiki?curid=4731041" title="Karabin Henry’ego">
Karabin Henry’ego



</doc>
<doc id="4731043" url="https://pl.wikipedia.org/wiki?curid=4731043" title="Ry (Dania)">
Ry (Dania)

Ry – miasto w Danii, w regionie Jutlandia Środkowa, w gminie Skanderborg.

</doc>
<doc id="4731045" url="https://pl.wikipedia.org/wiki?curid=4731045" title="Sæby">
Sæby

Sæby – miasto w Danii, w regionie Jutlandia Północna, w gminie Frederikshavn.

</doc>
<doc id="4731047" url="https://pl.wikipedia.org/wiki?curid=4731047" title="Slangerup">
Slangerup

Slangerup – miasto w Danii, w regionie Stołecznym, w gminie Frederikssund.

</doc>
<doc id="4731049" url="https://pl.wikipedia.org/wiki?curid=4731049" title="Tadeusz Farny">
Tadeusz Farny

Tadeusz Farny (ur. 27 lutego 1895 na Śląsku Cieszyńskim, zm. 16 czerwca 1915 pod Rarańczą) – żołnierz Legionów Polskich, kawaler Orderu Virtuti Militari.
Życiorys.
Tadeusz (Józef) Farny urodził się w rodzinie Józefa i Marii z Golaczów. 
Absolwent gimnazjum w Cieszynie, członek skautingu i Towarzystwa Gimnastycznego „Sokół”. 
W 1914 wstąpił do Legionów Polskich i został przydzielony do 2 kompanii 3 pułku piechoty.
W czasie walk pod Rarańczą, "jako d-ca patrolu zaatakował placówkę npla i rozbił ją, wziął jeńców i wrócił do oddziału bez większych strat przynosząc dane z rozpoznania". Poległ podczas dalszych walk. Za bohaterstwo w walce odznaczony został pośmiertnie Krzyżem Srebrnym Orderu Virtuti Militari.
Pochowany w rodzinnym grobowcu w Narosiu.

</doc>
<doc id="4731051" url="https://pl.wikipedia.org/wiki?curid=4731051" title="Støvring">
Støvring

Støvring – miasto w Danii, w regionie Jutlandia Północna, w gminie Rebild.

</doc>
<doc id="4731054" url="https://pl.wikipedia.org/wiki?curid=4731054" title="Svenstrup (gmina Aalborg)">
Svenstrup (gmina Aalborg)

Svenstrup – miasto w Danii, w regionie Jutlandia Północna, w gminie Aalborg.

</doc>
<doc id="4731055" url="https://pl.wikipedia.org/wiki?curid=4731055" title="Hausen (Turyngia)">
Hausen (Turyngia)



</doc>
<doc id="4731058" url="https://pl.wikipedia.org/wiki?curid=4731058" title="Gądów-Popowice Płd.">
Gądów-Popowice Płd.



</doc>
<doc id="4731059" url="https://pl.wikipedia.org/wiki?curid=4731059" title="Stadion Miejski w Uściu nad Łabą">
Stadion Miejski w Uściu nad Łabą

Stadion Miejski – wielofunkcyjny stadion w Uściu nad Łabą, w Czechach. Obiekt może pomieścić 4000 widzów. Swoje spotkania rozgrywają na nim piłkarze klubu FK Ústí nad Labem.
W wyniku prac modernizacyjnych w latach 2004–2007 na stadionie powstała m.in. tartanowa bieżnia lekkoatletyczna oraz mała trybuna od strony północno-wschodniej. W latach 2013–2014 powstała nowa trybuna główna (likwidacji uległa tym samym stara trybuna z 1927 roku), podgrzewana murawa i sztuczne oświetlenie.
22 marca 2017 roku piłkarska reprezentacja Czech pokonała na tym stadionie w meczu towarzyskim Litwę 3:0.

</doc>
<doc id="4731060" url="https://pl.wikipedia.org/wiki?curid=4731060" title="Douglas H. Bosco">
Douglas H. Bosco

Douglas Harry Bosco (ur. 28 lipca 1946 w Brooklynie) – amerykański polityk, członek Partii Demokratycznej.
Działalność polityczna.
Od 1979 zasiadał w California State Assembly. W okresie od 3 stycznia 1983 do 3 stycznia 1991 przez cztery kadencje był przedstawicielem 1. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4731062" url="https://pl.wikipedia.org/wiki?curid=4731062" title="Kościół św. Juliana Flamandów w Rzymie">
Kościół św. Juliana Flamandów w Rzymie

Kościół św. Juliana Flamandów () – rzymskokatolicki kościół tytularny w Rzymie. 
Świątynia ta jest kościołem rektoralnym parafii "Santi Biagio e Carlo ai Catinari", kościołem tytularnym oraz rzymskim kościołem narodowym Belgii.
Lokalizacja.
Kościół znajduje się w VIII. Rione Rzymu – Sant’Eustachio przy "Via del Sudario" 40.
Patron.
Patronem świątyni jest św. Julian Szpitalnik (nazywany również Gościnnym) – według legendy będący flamandzkim kupcem, który w ramach pokuty poświęcił życie modlitwie oraz pomocy biednym i chorym. Jest on patronem poszukujących noclegu, podróżujących, jak również pielgrzymów.
Historia.
Początki kościoła wiążą się z hospicjum dla pielgrzymów z terenów Flandrii. Według legendy kościół miał zostać ufundowany w czasie, gdy doszło do chrystianizacji Flandrii za pontyfikatu Grzegorza II (715-731). Jednak pierwsza historyczna wzmianka odnosząca się do hospicjum pochodzi dopiero z 1427 roku, kiedy osoba nim zarządzająca skierowała prośbę do papieża Marcina V o ustanowienie dwóch ołtarzy w kaplicy hospicjum. W 1444 roku spisano statut dla hospicjum oraz związanego z nim bractwa ("Confraternita dei Fiamminghi"). Natomiast sam kościół po raz pierwszy został wzmiankowany w katalogu z 1492 roku. W 1675 roku świątynię przebudowano. Kolejna przebudowa miała miejsce na początku XVIII wieku. Architektami tej renowacji byli Antonio Maria Boroni i jego brat Asdrubale.
Architektura i sztuka.
Kościół nie ma własnego dachu, lecz jest wstawiony w większy budynek. Sama fasada świątyni jest mała, flankują ją z obu stron okna (prostokątne niżej i okrągłe wyżej), które jednak nie są jej częścią. Właściwa fasada kościoła ma dwie kondygnacje ograniczone przez parę pilastrów. Dolne pilastry podtrzymują wystający gzyms, natomiast górne wspierają trójkątny fronton z pustym tympanonem. Drzwi flankują pilastry ozdobione u góry festonami i głowami lwów. Na nadprożu znajduje się płaskorzeźba lwa z herbu hrabstwa Flandrii. Powyżej jest nisza z rzeźbioną kamienną ramą, w której umieszczono kopię XVII-wiecznej figury św. Juliana Szpitalnika. Oryginał wyrzeźbił w drewnie wiązu Jodocus Haerts w 1634 roku i znajduje się on w pomieszczeniach fundacji będącej spadkobiercą dawnego bractwa.
Wnętrze kościoła jest owalne. Prezbiterium znajduje się w małej prostokątnej apsydzie. Dwie boczne kaplice znajdują się w płytszych apsydach. Dekoracja wnętrza pochodzi głównie z XVIII wieku.
Centralny fresk płytkiego sklepienia kopuły jest dziełem Williama Kenta z 1717 roku i przedstawia "Apoteozę św. Juliana". Cztery trójkątne freski, stykające się wierzchołkami z freskiem centralnym, są również autorstwa Kenta i przedstawiają alegorie geograficzne: Flandrię nad prezbiterium, Ieper nad wejściem, Brugię po prawej i Gandawę po lewej.
Ołtarz główny ma dwie kolumny korynckie podtrzymujące belkowanie. Powyżej znajduje się okno lunety z witrażem przedstawiającym św. Józefa z Dzieciątkiem Jezus. W ołtarzu znajduje się "Św. Julian" autorstwa Dircka Helmbrekera z 1695 roku. Sklepienie prezbiterium zdobi anonimowy fresk przedstawiający putta, namalowany podczas restauracji w 1860 roku.
Dwie kaplice boczne zostały wykonane według jednakowego projektu. Prawa kaplica jest poświęcona świętym Piotrowi i Pawłowi. Obraz przedstawiający tych świętych jest anonimowym dziełem z około 1700 roku. Kaplica po lewej stronie została poświęcona Matce Bożej. W ołtarzu umieszczono anonimową kopię obrazu "Madonna ze śpiącym Dzieciątkiem" Sassoferrato. 
Kardynałowie diakoni.
Kościół św. Juliana Flamandów jest jednym z kościołów tytularnych nadawanych kardynałom-diakonom ("Titulus Sancti Iuliani Flandrensium"). Tytuł ten został ustanowiony 26 listopada 1994 roku przez papieża Jana Pawła II.
Przypisy.
 

</doc>
<doc id="4731063" url="https://pl.wikipedia.org/wiki?curid=4731063" title="San Giuliano dei Fiamminghi">
San Giuliano dei Fiamminghi



</doc>
<doc id="4731064" url="https://pl.wikipedia.org/wiki?curid=4731064" title="Kościół San Giuliano dei Fiamminghi">
Kościół San Giuliano dei Fiamminghi



</doc>
<doc id="4731065" url="https://pl.wikipedia.org/wiki?curid=4731065" title="Joseph Troplong Ward">
Joseph Troplong Ward



</doc>
<doc id="4731070" url="https://pl.wikipedia.org/wiki?curid=4731070" title="Pilczyce-Kozanów-Popowice Płn.">
Pilczyce-Kozanów-Popowice Płn.



</doc>
<doc id="4731072" url="https://pl.wikipedia.org/wiki?curid=4731072" title="Daniel Hamburg">
Daniel Hamburg

Daniel Hamburg (ur. 6 października 1948 w Saint Louis) – amerykański polityk, członek Partii Demokratycznej.
Działalność polityczna.
W okresie od 3 stycznia 1993 do 3 stycznia 1995 przez jedną kadencję był przedstawicielem 1. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4731073" url="https://pl.wikipedia.org/wiki?curid=4731073" title="H&amp;S">
H&amp;S



</doc>
<doc id="4731076" url="https://pl.wikipedia.org/wiki?curid=4731076" title="Marian Kaufer">
Marian Kaufer

Marian Karol Kaufer (ur. 25 stycznia 1897 w Kamionce Strumiłowej, zm. 5 stycznia 1978 w Warszawie) – podpułkownik saperów Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Syn Romana (urzędnika) i Jadwigi z domu Klob. Ukończył szkołę realną w Stanisławowie, po czym wstąpił do XXIV Drużyny Strzeleckiej (lata 1913–1914). 
Od sierpnia 1914 roku służył w Legionach Polskich. Z początkiem stycznia 1915 roku przydzielony został do kompanii saperów wchodzącej w skład I Brygady Legionów Polskich, w której służył do września 1917. Wyróżnił się podczas walk nad Nidą (w 1915 roku), kiedy to jako ochotnik wielokrotnie uczestniczył w patrolach i wykonywał prace saperskie pod silnym ogniem nieprzyjaciela (budował przeprawy i zakładał miny przed polskimi pozycjami). Za te czyny odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego z dnia 17 maja 1922 roku. Po kryzysie przysięgowym został wcielony do c. i k. armii. 
W roku 1918 złożył egzamin dojrzałości w Stanisławowie. W tym czasie wstąpił do Polskiej Organizacji Wojskowej. Podczas wojny polsko-ukraińskiej w stopniu podchorążego uczestniczył, na stanowisku dowódcy plutonu, w zajmowaniu Stanisławowa i okolic. Następnie dowodził kompanią w batalionie etapowym POW. W połowie lipca 1919 roku rozpoczął naukę w warszawskiej Szkole Podoficerów Saperów - Instruktorów. Po jej ukończeniu został mianowany podporucznikiem saperów z dniem 1 stycznia 1920 roku. W szeregach 1 batalionu saperów uczestniczył w wojnie polsko-bolszewickiej. Został awansowany do rangi kapitana. Dekretem Naczelnika Państwa i Wodza Naczelnego z dnia 3 maja 1922 r. (dekret L. 19400/O.V.) został zweryfikowany w stopniu kapitana, ze starszeństwem z dniem 1 czerwca 1919 r. i 60. lokatą w korpusie oficerów inżynierii i saperów. W tym okresie służył w 7 pułku saperów. W roku 1923 piastował stanowisko pełniącego obowiązki dowódcy XV batalionu saperów, wchodzącego w skład 8 pułku saperów (pułk ten stacjonował w Toruniu) i zajmował 59. lokatę w swoim starszeństwie wśród kapitanów inżynierii i saperów. Do rangi majora został awansowany ze starszeństwem z dniem 15 sierpnia 1924 roku i 13. lokatą. W tym samym roku dowodził już XV batalionem saperów. Następnie przeniesiony został do 4 pułku saperów z Sandomierza (przeformowanego w roku 1929 na 4 batalion saperów), w którym od roku 1928 do września 1930 r. pełnił funkcję zastępcy dowódcy. W roku 1928 zajmował 12. lokatę wśród majorów korpusu inżynierii i saperów w swoim starszeństwie. We wrześniu 1930 roku został przeniesiony z 4 batalionu saperów do 1 batalionu saperów Legionów, stacjonującego w Modlinie, na stanowisko zastępcy dowódcy. W marcu 1932 roku został przesunięty, w korpusie oficerów inżynierii i saperów, na stanowisko dowódcy tegoż batalionu. W roku 1932 zajmował już 5. lokatę w swoim starszeństwie. Do stopnia podpułkownika awansowany został z dniem 1 stycznia 1936 roku i 4. lokatą w korpusie oficerów inżynierii i saperów. Od roku 1936 pełnił służbę w Generalnym Inspektoracie Sił Zbrojnych. Na dzień 23 marca 1939 roku jako oficer rezerwy personalnej przy Inspektorze Saperów przydzielony był do Inspektoratu Armii gen. dyw. Stanisława Burhardt-Bukackiego (było to stanowisko oficera saperów w inspektoracie armii „na odcinku Wołyń”). W tym czasie nadal zajmował 4. lokatę w swoim starszeństwie. 
Po kampanii wrześniowej przedostał się do Rumunii, gdzie go internowano. Po wkroczeniu do Rumunii wojsk niemieckich został w dniu 8 lutego 1941 przekazany do Oflagu VI E Dorsten. Następnie przetrzymywany był w oflagu VI B Dössel. W 1946 roku powrócił do Polski i podjął pracę jako kierownik budowy w warszawskim Państwowym Przedsiębiorstwie Geodezyjnym. 
Zmarł w Warszawie i pochowany został w rodzinnym grobowcu na cmentarzu Powązkowskim. 
Żoną Mariana Kaufera była Alina z Tyczkowskich, z którą miał córkę Halszkę (ur. 1928), stomatologa.

</doc>
<doc id="4731078" url="https://pl.wikipedia.org/wiki?curid=4731078" title="Józef Fiedorowicz (oficer)">
Józef Fiedorowicz (oficer)

Józef Fiedorowicz (ur. 25 sierpnia 1897 w Kamienskoje, zm. 15 września 1983 w Warszawie) – oficer Wojska Polskiego w II Rzeczypospolitej, Armii Krajowej, kawaler Orderu Virtuti Militari.
Życiorys.
Urodził się w rodzinie Ignacego i Łucji ze Skrzywanów. Absolwent gimnazjum wileńskiego i student Instytutu Technologicznego w Piotrogrodzie. W 1916 wcielony do armii rosyjskiej. Od grudnia 1917 żołnierz 2 dywizjonu artylerii I Korpusu Polskiego.
W grudniu 1918 wstąpił do Samoobrony Litewsko-Białoruskiej do oddziału kawalerii majora Władysława Dąbrowskiego. W szeregach 13 pułku ułanów walczył na froncie polsko-bolszewickim. Wziął udział w „buncie” gen. Lucjana Żeligowskiego. Za bohaterstwo w walce odznaczony został Krzyżem Srebrnym Orderu Virtuti Militari.
W lutym 1922 został przeniesiony do rezerwy. 8 stycznia 1924 został zatwierdzony w stopniu porucznika ze starszeństwem z 1 czerwca 1919 i 355. lokatą w korpusie oficerów jazdy (od 1924 – kawalerii). Posiadał wówczas przydział w rezerwie do 26 pułku ułanów. W 1934, jako porucznik rezerwy kawalerii pozostawał w ewidencji Powiatowej Komendy Uzupełnień Wilno Miasto. Posiadał przydział w rezerwie do 13 pułku ułanów. Później awansował na rotmistrza. W międzyczasie ukończył inżynierię wodną na Politechnice Warszawskiej i pracował na terenie Wileńszczyzny.
W okresie okupacji walczył w oddziałach Armii Krajowej.
Po wojnie był dyrektorem przedsiębiorstw budowlanych, w 1966 przeszedł na emeryturę. Zmarł w Warszawie, pochowany na Starych Powązkach.
Był żonaty z Eugenią z Szuksztów oraz z Zofią ze Skrzypkowskich; dzieci: Teresa i Anna.

</doc>
<doc id="4731079" url="https://pl.wikipedia.org/wiki?curid=4731079" title="Clifton Paden">
Clifton Paden



</doc>
<doc id="4731093" url="https://pl.wikipedia.org/wiki?curid=4731093" title="Ben Zion Zukerman">
Ben Zion Zukerman

Ben Zion Zukerman (również "Ben Zion Zuckerman, Bencion Cukierman") (ur. 1890 w Wilnie, zm. 1944 w Samarkandzie) – polski malarz pochodzenia żydowskiego.
Życiorys.
Od 1906 do 1910 studiował w Wileńskiej Szkole Rysunku, a następnie kontynuował naukę w Berlinie. Około 1913–1914 przebywał w Paryżu i uczył się w École nationale supérieure des beaux-arts oraz pobierał lekcje u Fernanda Cormona, sponsorem pobytu był baron Rothschild, który kupił jego dzieła. W latach 1917–1919 Zukerman mieszkał w Petersburgu, w Moskwie, później powrócił do Wilna. Ben Zion był członkiem różnych towarzystw artystycznych w Wilnie, Petersburgu i Krakowie. W 1919 i 1923–1927 odwiedził Jerozolimę, a stamtąd podróżował do Egiptu i południowej Europy. W jego twórczości dominują cechy impresjonizmu i postimpresjonizmu. Malował pejzaże, portrety, martwe natury, wnętrza i tworzył rysunki tuszem indyjskim. W Paryżu stworzył ilustracje dla żydowskiego magazynu o sztuce "Machmadim", w latach 1917–1919 zaprojektował album żydowskiej sztuki ludowej skompilowany przez S. An-skiego (niepublikowany) w Moskwie i zilustrował czasopismo dla dzieci wydawane w języku jidysz "Green Trees" opublikowane w Wilnie. Indywidualne wystawy jego prac odbyły się w Paryżu, Wilnie, Moskwie i Kownie, wystawiał też w Warszawie, Krakowie i Lwowie.

</doc>
<doc id="4731095" url="https://pl.wikipedia.org/wiki?curid=4731095" title="Mike Thompson">
Mike Thompson

Mike Thompson właściwie Charles Michael Thompson (ur. 24 stycznia 1951 w St. Helena) – amerykański polityk, członek Partii Demokratycznej.
Działalność polityczna.
Od 1990 zasiadał w stanowym Senacie Kalifornii. W okresie od 3 stycznia 1999 do 3 stycznia 2013 przez siedem kadencji był przedstawicielem 1. okręgu, a od 3 stycznia 2013 jest przedstawicielem 5. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4731102" url="https://pl.wikipedia.org/wiki?curid=4731102" title="Kołowinek (jezioro)">
Kołowinek (jezioro)

Kołowinek (niem. "Klein Kalgiener See") – jezioro w Polsce, w województwie warmińsko-mazurskim, w powiecie mrągowskim, w gminie Piecki.
Położenie i charakterystyka.
Jezioro leży na Pojezierzu Mrągowskim, natomiast w regionalizacji przyrodniczo-leśnej – w mezoregionie Puszcz Mazurskich, w dorzeczu Krutynia–Pisa–Narew–Wisła. Znajduje się na południowy zachód od osady leśnej Kołowinek i na północny wschód od jeziora Kołowin. Z jeziora wypływa na wschodzie struga o nazwie Pierwos łącząca zbiornik wodny z jeziorem Pierwos.
Brzegi w większości płaskie, wschodnie – gdzieniegdzie wyższe. W otoczeniu znajdują się lasy Puszczy Piskej i podmokłe łąki.
Według typologii rybackiej zalicza się do jezior linowo-szczupakowych.
Jezioro leży na terenie obwodu rybackiego jeziora Mokre w zlewni rzeki Pisa – nr 30.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 19,6 ha. Średnia głębokość zbiornika wodnego to 3,6 m, a maksymalna – 6,4 m. Lustro wody znajduje się na wysokości 124,2 m n.p.m. Objętość jeziora wynosi 647,2 tys. m³. Maksymalna długość jeziora to 615 m, a szerokość 400 m.
Inne dane uzyskano natomiast poprzez planimetrię jeziora na mapach w skali 1:50 000 opracowanych w Państwowym Układzie Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 17,5 ha, a wysokość bezwzględna lustra wody to 123,8 m n.p.m.
Przyroda.
W skład pogłowia występujących ryb wchodzą m.in. szczupak, płoć, lin i leszcz. Wśród roślinności przybrzeżnej dominuje trzcina, tatarak i pałka.
Jezioro leży na terenie Mazurskiego Parku Krajobrazowego, a także dwóch obszarów Natura 2000: PLB280008 Puszcza Piska i PLH280048 Ostoja Piska. W przyszłości planuje się objąć teren jeziora wraz z sąsiednim Kołowinem ochroną rezerwatową.

</doc>
<doc id="4731113" url="https://pl.wikipedia.org/wiki?curid=4731113" title="Instytut Wysokich Ciśnień PAN">
Instytut Wysokich Ciśnień PAN



</doc>
<doc id="4731128" url="https://pl.wikipedia.org/wiki?curid=4731128" title="Przemysław Trawa">
Przemysław Trawa

Przemysław Trawa (ur. 1951) – polski ekonomista. W latach 2007–2009 oraz 2015–2020 prezes zarządu Międzynarodowych Targów Poznańskich.
Życiorys.
Absolwent kierunku Ekonomika i Organizacja Handlu Zagranicznego Akademii Ekonomicznej w Poznaniu. 
Od 1983 roku związany z Międzynarodowymi Targami Poznańskimi. W latach 2007–2009 pełnił funkcję prezesa zarządu. Dwukrotnie obejmował stanowisko wiceprezesa Zarządu MTP (w latach 1996–2007 oraz 2009–2014). Jest również wykładowcą Wyższej Szkoły Bankowej w Poznaniu na studiach podyplomowych z zakresu prawa dewizowego.

</doc>
<doc id="4731130" url="https://pl.wikipedia.org/wiki?curid=4731130" title="Katarzyna Adamczewska-Sowińska">
Katarzyna Adamczewska-Sowińska

Katarzyna Maria Adamczewska-Sowińska (ur. 1962) – polska profesor nauk rolniczych, agronom. Specjalizuje się w zagadnieniach z zakresu ogrodnictwa, w tym warzywnictwa. Kierownik, profesor nadzwyczajny i wykładowca w Katedrze Ogrodnictwa na Wydziale Przyrodniczo-Technologicznym Uniwersytetu Przyrodniczego we Wrocławiu.
Życiorys.
Doktoryzowała się w 1995 roku na Wydziale Rolniczym Akademii Rolniczej we Wrocławiu na podstawie pracy zatytułowanej "Badania nad opracowaniem technologii produkcji pora na zbiór wczesny", habilitację uzyskała dziesięć lat później na Wydziale Ogrodnictwa i Architektury Krajobrazu Uniwersytetu Przyrodniczego w Lublinie na podstawie rozprawy "Zastosowanie żywych ściółek w uprawie pomidora i papryki oraz ich wpływ następczy na plonowanie selera korzeniowego i marchwi jadalnej".
Tytuł profesora nauk rolniczych nadano jej w 2012 roku.
Współautorka książki pt. "Produkcja ogrodnicza w województwie dolnośląskim: stan obecny i perspektywy rozwoju".
Wybrane prace naukowe.
Katarzyna Adamczewska-Sowińska jest autorką lub współautorką następujących publikacji naukowych:

</doc>
<doc id="4731142" url="https://pl.wikipedia.org/wiki?curid=4731142" title="Ocean na końcu drogi">
Ocean na końcu drogi

Ocean na końcu drogi () – powieść fantastyczna z pogranicza dark fantasy i horroru, autorstwa Neila Gaimana, wydana w 2013. Edycja polska w tłumaczeniu Pauliny Braiter ukazało się w tym samym roku, nakładem Wydawnictwa Mag (). 
W 2013 roku powieść została uhonorowana nagrodą British Book Award dla najlepszej książki, zaś w 2014 nagrodą Locusa za najlepszą powieść fantasy. Była także nominowana do nagród: World Fantasy Award, Nebuli i Mythopoeic.
Fabuła.
Anonimowy bohater powieści odwiedza angielską wieś, w której spędził dzieciństwo i wspomina niesamowitą przygodę, jaką przeżył, będąc kilkulatkiem. Kluczową rolę odegrały tu trzy niezwykłe sąsiadki: jego przyjaciółka Lettie Hempstock, jej matka i babka. Gdy stwór z innego świata, demoniczna Ursula Monckton upatrzyła go na swoją ofiarę, jedyną pomoc na jaką mógł liczyć zaoferowały mu tylko nieco niesamowite sąsiadki.

</doc>
<doc id="4731144" url="https://pl.wikipedia.org/wiki?curid=4731144" title="Halina Frydrychiewicz">
Halina Frydrychiewicz



</doc>
<doc id="4731146" url="https://pl.wikipedia.org/wiki?curid=4731146" title="Komisja Małych i Średnich Przedsiębiorstw">
Komisja Małych i Średnich Przedsiębiorstw

Komisja Małych i Średnich Przedsiębiorstw (MSP) – stała komisja Sejmu III kadencji. Do zakresu działania Komisji należą sprawy związane z tworzeniem właściwych podstaw prawnych dla powstawania, działania i rozwoju małych i średnich przedsiębiorstw prowadzonych przez różne podmioty gospodarcze, dostosowywania norm prawnych, również w procesie legislacyjnym, do potrzeb i możliwości działania takich przedsiębiorstw, a także rozwoju rzemiosła, spółdzielczości oraz działalności gospodarczej w zakresie drobnej wytwórczości oraz usług.

</doc>
<doc id="4731148" url="https://pl.wikipedia.org/wiki?curid=4731148" title="Granowita Pałata">
Granowita Pałata

Granowita Pałata () – zabytek architektury na Kremlu moskiewskim, jeden z najstarszych cywilnych budynków w Moskwie. Została zbudowana w latach 1487–1491 na zamówienie Iwana III przez włoskich architektów Marco Ruffo i Pietro Antonio Solari. Budynek służył do uroczystych przyjęć, posiłków oraz koronacji.
Historia.
Budowę Granowitej Pałaty rozpoczął w 1487 roku architekt Marco Ruffo na zamówienie Iwana III. Prace budowlane zostały zakończone w 1491 roku pod nadzorem Pietro Antonio Solari. Pałata powstała w miejscu, gdzie poprzednio znajdowała się stara sala audiencyjna ("gridnica"). Początkowo nazywana była „Wielką Pałatą, co na placu”. Nazwę „Granowita Pałata” budowla otrzymała od oblicowania fasetą wschodniej fasady, charakterystycznego dla włoskiej architektury renesansu.
Obok Granowitej Pałaty wzniesiono Środkową Złotą Komnatę (Средняя золотая палата), a przed nią – Taras Górny (Верхнее крыльцо lub Передние переходы), na który z Placu Soborowego (Соборная площадь) prowadziło troje schodów:
Pomiędzy schodami Granowitej Pałaty i Środkowej Złotej Komnaty znajdowała się Czerwona Brama (Красные ворота), która oddzielała plac od dziedzińca. Za Środkową Złotą Komnatą znajdowała się Jadalna Chata z belek (Столовая брусяная изба), zniszczona w 1681 roku. Na południe od niej wznosiła się Pałata Nadbrzeżna (Набережная палата), która istniała – podobnie jak Złota Komnata – do 1753 roku.
Od XVI wieku w Granowitej Pałacie odbywały się posiedzenia Dumy Bojarskiej, Soboru Ziemskiego (ostatnie posiedzenie w 1653 roku), uroczystości, m.in. świętowanie podboju Kazania w 1552 roku, zwycięstwa pod Połtawą w 1709 roku, zawarcia pokoju w Nystad w 1721 roku.
W 1684 roku architekt Osip Starcew przeprowadził remont Granowitej Pałaty. Poszerzono okna łukowe, okienne listwy ozdobiono ornamentem kwiatowym, nad Świętą Sienią (Святые сени) dobudowano Górną Sień (Верхние сени), które doświetlono dzięki wycięciu dodatkowych okien: trzech na południowej fasadzie i czterech na zachodniej. Nad gzymsem dobudowano drewnianą balustradę. Portal w południowej części fasady przerobiono na okno. Naprzeciwko wejścia z sieni do pałaty wycięto nowy portal i obramowano go rzeźbionymi kolumnami i frontonem, na którym umieszczono wizerunek dwugłowego orła.
Do końca XIX wieku w Granowitej Pałacie organizowano biesiady, towarzyszące kolejnym koronacjom, które odbywały się w pobliskim Soborze Uspieńskim, pomimo przeniesienia stolicy do Petersburga na początku XVIII wieku. Podczas uroczystości salę tronową dodatkowo dekorowano, na przykład w kwietniu 1730 roku, z okazji koronacji Anny Romanowej, do Granowitej Pałaty Prikaz Skarbowy przekazał ponad pięćset cennych przedmiotów, a przed koronacją Katarzyny II ściany pałaty zostały ozdobione gobelinami, przestrzeń nad oknami pokryto malowidłami oraz pobielono łuki.
Granowita Pałata ucierpiała podczas pożaru 1737 roku. Ogień strawił dach, podłogę w sieni, okienne ramy, zostały uszkodzone rzeźby z białego kamienia. W 1753 roku – podczas budowy nowego pałacu na Kremlu według projektu architekta Bartolomeo Rastrelli – przebudowano Czerwony Ganek, przy zachowaniu poprzedniego wzoru i kamiennych rzeźb.
W latach 1838–1849, gdy wznoszono Wielki Pałac Kremlowski (Большой Кремлёвский дворец), Granowita Pałata weszła w skład nowego kompleksu budynków pałacowych i została połączona z Salą Włodzimierza (Владимирский зал) od strony Świętej Sieni. W 1840 roku Mikołaj I rozkazał przebić w Świętej Sieni drugi portal, którego zdobienie dokładnie powtórzyło wygląd pierwszego. W tymże roku odnowiono dach pałaty, kładąc go na metalowych konstrukcjach krokwiowych. W 1846 roku dzięki staraniom kupca Fiodora Czełnokowa prawie w całości przebudowano zwieńczenie budynku.
W 1882 roku, przed koronacją Aleksandra III, Granowitą Pałatę odrestaurowano. Prace nadzorował archeolog i historyk sztuki Gieorgij Filimonow, prace architektoniczne prowadził Nikołaj Szochin. W wyniku remontu usunięto prawie wszystkie elementy wystroju z XVIII–XIX wieku: gobeliny, barokowe dekoracje okienne, "panneau". Aby oświetlić pomieszczenia, zamontowano brązowe żyrandole i kinkiety w kształcie wieloramiennych świeczników w stylu lichtarzy nowogrodzkich z XV wieku. Artel malarzy z Palecha odrestaurował malowidła na ścianach i sklepieniach.
Po rewolucji 1917 roku pałata, będąca częścią kompleksu Wielkiego Pałacu, została przekazana biuru komendanta wojskowego Kremla. Przeprowadzano w niej oficjalne przyjęcia. W 1934 roku rozebrano Czerwony Ganek. W jego miejscu wzniesiono dwukondygnacyjną jadalnię, przylegającą do południowej fasady pałaty, przeznaczoną dla członków zjazdów Komunistycznej Partii Związku Radzieckiego i posiedzeń Rady Najwyższej ZSRR. W latach 1992–1994 jadalnię rozebrano, a Czerwony Ganek odbudowano według wzorca z połowy XVIII wieku.
W latach 1967–1968, wskutek prac konserwatorskich, w zachodniej ścianie pałaty przywrócono rzeźbiony portal z białego kamienia, na środkowym filarze – dekoracyjne płaskorzeźby, odnowiono malowidła, w murach usunięto pęknięcia i szczeliny oraz na ścianach, portalach i filarze na nowo wypełniono złocenia. W latach 2011–2012 wzmocniono fundament, jastrychy, ściany nośne, w całości zmieniono pokrycie dachowe, odnowiono żyrandole, odtworzono parkiet i dywany oraz odrestaurowano freski z 1881 roku. Jednocześnie na terenie pałaty przeprowadzono wykopaliska archeologiczne, w wyniku których odkryto około trzech tysięcy artefaktów.
Od 2018 roku Granowita Pałata należy do kompleksu Wielkiego Pałacu Kremlowskiego, który jest rządową rezydencją prezydenta. Są w niej organizowane spotkania głów państw, ceremonie wręczenia nagród i inne przyjęcia państwowe. W dolnej kondygnacji pałaty znajduje się biuro patriarchy.
Architektura.
Budynek Granowitej Pałaty jest dwukondygnacyjny. Górne piętro to kwadratowa sala tronowa o powierzchni 495 m², przykryta czterema sklepieniami krzyżowymi, spoczywającymi na środkowym filarze. Od zachodu do sali przylega Święta Sień. Dolna kondygnacja to częściowo podziemna piwnica.
Wejście do pałaty od strony Placu Soborowego nazywa się Czerwony Ganek. Nad jego bocznymi frontonami zostały zainstalowane dwa dwugłowe orły, a na spocznikach – kamienne lwy. Do północnej fasady pałaty przylega niewielka przybudówka, w której znajdują się schody.
Malowidła.
W XVI wieku ściany i łuki wewnątrz Granowitej Pałaty zostały ozdobione freskami. W latach 1668–1672 Simon Uszakow na rozkaz Aleksego I odnowił malowidła, odczytał napisy i sporządził inwentaryzację. Za panowania Piotra I freski zostały zniszczone, łuki wybielone, natomiast ściany pokryte malinowym aksamitem z wyhaftowanymi złotem dwugłowymi orłami. W tym stanie pałata istniała do 1881 roku, gdy bracia Biełousowowie – malarze ikon z Palecha – odtworzyli pierwotne malowidła na podstawie inwentarza Simona Uszakowa.
Portal przejścia głównego jest obramowany płaskimi pilastrami z płaskorzeźbami o motywach roślinnych i uzupełniony wizerunkami zwierząt heraldycznych. Centralną postacią kompozycji jest wizerunek dwugłowego orła, który przez historyka Olega Uljanowa uznany jest za najstarszy wizerunek herbu rosyjskiego. Na sklepieniu znajdują się malowidła o motywach kosmologicznych, do których za źródło posłużyły Biblia i Ruski Chronograf. Filar i portale zdobią pozłacane płaskorzeźby, na środku filara są umieszczone delfiny, we fryzie – herb z orłem i wizerunki zwierząt.
W lunetach ściany południowej znajdują się malowidła o motywach zaczerpniętych ze Starego Testamentu oraz trzy kompozycje: Salomon, scena koronacji Włodzimierza Monomacha oraz Fiodor I. Po bokach otworów okiennych znajdują się wizerunki dwudziestu czterech przedstawicieli rodziny książęcej Rurykowiczów.
Święta Sień.
Przed wejściem do Granowitej Pałaty znajduje się Święta Sień – duża sala ceremonialna. W obecnej postaci wzniesiono ją w latach 1830–1840 podczas budowy Wielkiego Pałacu Kremlowskiego. Zachowały się dwa portale ozdobione heraldycznymi wizerunkami lwa i smoka. Pozostałe dwa zostały utracone w latach czterdziestych XIX wieku. Ściany sieni w latach 1846–1847 udekorowano malowniczymi "panneau" autorstwa malarza Fiodora Zawjałowa. W 1882 roku bracia Biełousowowie ozdobili ściany malowidłami o tematyce biblijnej i historycznej.
Tajny pokój.
Tajny pokój był zlokalizowany naprzeciwko tronu. To pomieszczenie o podłużnym kształcie, służące do obserwowania przez carycę ceremonii. Pokój ma zakratowane okno z powieszoną zasłoną. Według opisu z lat trzydziestych XVIII wieku pokój był bogato udekorowany: ściany i sufit obite żółtym adamaszkiem, drzwi – czerwoną tkaniną, znajdował się tu obraz Zofii Mądrości w srebrnej ryzie i koronie, przy tajnym oknie wisiała zasłona, na podłodze położono złoty ze srebrem brokat chiński i jedwab, obszyty podwójnym złotym warkoczem, oraz dwa jedwabne sznury, dwie poduszki obramowane żółtym adamaszkiem, pod nimi – podłoga obita czerwoną tkaniną. Pokój spłonął w pożarze 1737 roku. Został odbudowany przed koronacją Elżbiety Romanowej w 1742 roku. W 1882 roku przeniesiono doń dekoracje sali tronowej z lat czterdziestych XIX wieku: tapiserię, żyrandole i kinkiety. W latach 2010–2011 odrestaurowano ściany, sklepienie, malowidła i marmurowe parapety.
Czerwony Ganek.
Czerwony Ganek jest paradnym wejściem do Granowitej Pałaty od strony Placu Soborowego. Znajduje się na południowej stronie budynku. Prowadzą do niej schody z trzema spocznikami. Schody zakończone są podestem i wejściem do sieni.
W XVII wieku na Czerwonym Ganku stała warta. Pod łukami schodów znajdowały się pomieszczenia dla służby. Schody liczyły 32 stopnie z białego kamienia, pokrytego żelaznymi płytami. Na spocznikach stały kamienne pozłacane lwy. Z lewej strony była kamienna balustrada. Schody nakrywał miedziany dach w kształcie namiotów zwieńczonych rzeźbami orłów. Podczas pożaru w 1696 roku zadaszenie spłonęło i nie zostało odbudowane. Za panowania Fiodora I schody nazywano Złotymi, w XVII wieku – Wielkimi i Czerwonymi. W 1753 roku, gdy wznoszono nowy pałac, nad górnym podestem rozebrano arkadę, a schody i łuki ułożono na nowo, zachowując poprzednią formę. Po raz kolejny ganek zdemontowano w 1841 roku i ponownie ułożono – prace kamieniarzy nadzorował Michiej Iwanow, nowe rzeźby lwów wykonał Santino Campioni.
W latach trzydziestych XX wieku ganek został rozebrany. Odbudowano go w latach 1992–1994 pod kierunkiem architekta Nikity Muchina. Do prac rekonstrukcyjnych wykorzystano rysunki wykonane podczas rozbiórki oraz model pałaty z Muzeum Architektury im. A.W. Szczusiewa.
Dolna kondygnacja.
Dolna kondygnacja Granowitej Pałaty składa się z kilku pomieszczeń ze stropem łukowym, które są wykorzystane jako biura, nie mają reprezentacyjnych dekoracji. Znajdują się tu m.in. pomieszczenia gospodarcze i kotłownia.

</doc>
<doc id="4731150" url="https://pl.wikipedia.org/wiki?curid=4731150" title="Komisja Ochrony Konkurencji i Konsumentów">
Komisja Ochrony Konkurencji i Konsumentów

Komisja Ochrony Konkurencji i Konsumentów (OKK) – Stała komisja Sejmu III kadencji. Do zakresu działania Komisji należą sprawy ochrony przed działaniem monopoli, w szczególności monopoli naturalnych, zapewniania wolności konkurencji na rynku, zasadności koncesjonowania zawodów i działalności gospodarczej, przeciwdziałania monopolizacji oraz ochrony praw konsumenta.

</doc>
<doc id="4731153" url="https://pl.wikipedia.org/wiki?curid=4731153" title="Sebahat Tuncel">
Sebahat Tuncel

Sebahat Tuncel (ur. 5 lipca 1975 w Malatyi) – turecka i kurdyjska polityk, deputowana do tureckiego parlamentu, w latach 2013–2014 współprzewodnicząca Ludowej Partii Demokratycznej.
Życiorys.
Ukończyła szkołę średnią w rodzinnej Malatyi. Następnie pracowała jako technik kartograf. Współtworzyła Partię Demokratycznego Społeczeństwa. Współpracowała m.in. z Amnesty International.
W 2006 została oskarżona o udział w nielegalnej grupie zbrojnej – Partii Pracujących Kurdystanu i aresztowana. Rok później wystartowała w wyborach parlamentarnych z lewicowej listy Tysiąc Nadziei, zdobywając mandat w trzecim okręgu stambulskim, chociaż przez cały okres kampanii wyborczej przebywała w areszcie. W związku ze zdobyciem mandatu została objęta immunitetem i zwolniona z aresztu.
W 2013 została wybrana na współprzewodniczącą Ludowej Partii Demokratycznej (zgodnie z partyjnym statutem partią każdorazowo zarządzają mężczyzna i kobieta), wspólnie z Ertuğrulem Kürkçü. W 2016 została współprzewodniczącą Demokratycznej Partii Regionów. 4 listopada tego samego roku Sebahat Tuncel została aresztowana bezpośrednio na proteście przeciwko zatrzymaniu polityków Ludowej Partii Demokratycznej.
Sebahat Tuncel wydała szereg oświadczeń, aby Turcja uznała ludobójstwo Ormian. W listopadzie 2014 przedstawiła w tureckim parlamencie "ustawę o uznaniu ludobójstwa Ormian", wzywając prezydenta Turcji Recepa Tayyipa Erdoğana do publicznego przeproszenia za ludobójstwo Ormian.
5 stycznia 2018 została skazana na dwa lata i trzy miesiące więzienia. W lutym 2019 została uznana za winną przynależności do organizacji terrorystycznej oraz szerzenia propagandy terrorystycznej i skazana na 15 lat więzienia.

</doc>
<doc id="4731157" url="https://pl.wikipedia.org/wiki?curid=4731157" title="Komisja Polityki Przestrzennej, Budowlanej i Mieszkaniowej">
Komisja Polityki Przestrzennej, Budowlanej i Mieszkaniowej

Komisja Polityki Przestrzennej, Budowlanej i Mieszkaniowej (PBM) – stała komisja Sejmu do końca III kadencji. Do zakresu działania Komisji należą sprawy budownictwa oraz gospodarki przestrzennej i mieszkaniowej.

</doc>
<doc id="4731158" url="https://pl.wikipedia.org/wiki?curid=4731158" title="Antoni Poznański">
Antoni Poznański

Antoni Poznański (ur. 10 maja 1892 w Berszadzie, zm. 3 czerwca 1921 we Lwowie) – piłkarz, kapitan pilot Wojska Polskiego, kawaler Orderu Virtuti Militari. Uznany za najlepszego polskiego piłkarza do czasów odzyskania niepodległości, inicjator założenia legionowej drużyny piłkarskiej.
Życiorys.
Syn Władysława i Marii z Jabłońskich. Uczył się w V Państwowym Gimnazjum im. Jana Kochanowskiego w Krakowie, od 1906 roku grał w piłkę nożną w Towarzystwie Sportowym Wisła Kraków. W 1908 roku grał w pierwszym składzie Wisły Kraków, a w 1910 roku przeszedł do KS Cracovia. Szybko wyróżnił się jako doskonały piłkarz, w 1911 roku Austriacki Związek Piłkarski zakwalifikował go jako gracza reprezentacyjnego. Rozpoczął studia w Mittweida oraz grał w tamtejszym klubie Mittweidaer BC. Przerwał naukę i powrócił do Krakowa. Do 1914 roku rozegrał w Cracovii 136 meczów i strzelił 96 bramek.
Po wybuchu I wojny światowej 5 sierpnia 1914 roku wstąpił do Legionów Polskich, służył w oddziale automobilowym komendy Legionów. W 1915 roku zainicjował założenie drużyny piłkarskiej przy Komendzie Legionów, którą kilka miesięcy później nazwano oficjalnie „Legią”. W 1916 roku został przeniesiony do 3. pułku piechoty. Następnie został skierowany na kurs pilotażu do szkoły lotniczej w Wiener Neustadt, po jej ukończeniu przez trzy miesiące służył w jednostce frontowej.
Po trzymiesięcznym pobycie na froncie powrócił do Legionów, gdzie służył do momentu ich likwidacji. W listopadzie 1918 roku zgłosił się do służby w odrodzonym Wojsku Polskim i został przydzielony do lotnictwa. Trafił do Szkoły Pilotów w Krakowie, gdzie służył jako instruktor. 18 marca 1919, jako podoficer byłych Legionów Polskich został mianowany z dniem 1 marca 1919 na stopień podporucznika piechoty. 25 września tego roku został mianowany z dniem 1 maja 1919 pilotem z prawem noszenia odznaki pilota na czas służby w wojskach lotniczych. Następnie przeszedł do świeżo sformowanej 9. eskadry wywiadowczej i od kwietnia 1919 roku walczył w jej składzie podczas wojny polsko-bolszewickiej. Podczas lotów bojowych wyróżnił się odwagą, za co otrzymał pochwały w rozkazach. Od 1 czerwca do 1 września 1920 roku służył w Krakowskiej Szkole Pilotów jako instruktor. Następnie, na własną prośbę, został przydzielony do 7. eskadry myśliwskiej i w jej składzie walczył do zakończenia działań wojennych.
31 maja 1921 roku lądował w gęstej mgle na lotnisku we Lwowie. Rozbił samolot i odniósł ciężkie obrażenia, na skutek których zmarł 3 czerwca 1921 roku w lwowskim szpitalu. Został pochowany na Cmentarzu Obrońców Lwowa.
W Krakowie został uczczony w 1921 roku poprzez zorganizowanie miniturnieju piłkarskiego. Dochód z meczów został przeznaczony na wsparcie jego rodziny.

</doc>
<doc id="4731167" url="https://pl.wikipedia.org/wiki?curid=4731167" title="Instytut Leków">
Instytut Leków



</doc>
<doc id="4731168" url="https://pl.wikipedia.org/wiki?curid=4731168" title="Gaston Geens">
Gaston Geens

Gaston Geens (ur. 10 czerwca 1931 w Kersbeek-Miskom, zm. 5 czerwca 2002 w Winksele) – belgijski i flamandzki polityk, ekonomista oraz samorządowiec, parlamentarzysta, senator, minister w rządzie federalnym, w latach 1981–1992 minister-prezydent Regionu Flamandzkiego.
Życiorys.
W połowie lat 50. ukończył prawo i ekonomię na Katholieke Universiteit Leuven. Kształcił się też na studiach podyplomowych na Uniwersytecie Johanna Wolfganga Goethego we Frankfurcie nad Menem. Pracował w instytucie studiów ekonomicznych i jako wykładowca w akademii wojskowej Koninklijke Militaire School.
Zaangażował się w działalność Chrześcijańskiej Partii Ludowej (CVP), od 2001 funkcjonującej pod nazwą Chrześcijańscy Demokraci i Flamandowie (CD&amp;V). W latach 1961–1973 był wicedyrektorem CEPESS, think tanku swojego ugrupowania. Następnie do 1974 stała na czele tej instytucji. Od 1971 do 1976 zasiadał w radzie miejscowości Winksele, w latach 1977–1983 był radnym miejscowości Herent. W latach 1974–1995 był członkiem Senatu. Od kwietnia 1974 do grudnia 1976 pełnił funkcję sekretarza stanu do spraw budżetu i polityki naukowej. Następnie do marca 1977 odpowiadał za te kwestie w randze ministra w belgijskim rządzie. Później do maja 1980 sprawował urząd ministra finansów. Od tegoż miesiąca do października 1980 był ministrem do spraw budżetu, pełniąc też funkcję wiceministra edukacji. Potem do grudnia 1981 w rządzie federalnym jako minister odpowiadał za sprawy wspólnoty flamandzkiej, pozostając na stanowisku wiceministra edukacji.
Między 1974 a 1995 członek ciał ustawodawczych Regionu Flamandzkiego. Od grudnia 1981 do stycznia 1992 był pierwszym premierem Flandrii.

</doc>
<doc id="4731169" url="https://pl.wikipedia.org/wiki?curid=4731169" title="Instytut Psychologii PAN">
Instytut Psychologii PAN



</doc>
<doc id="4731170" url="https://pl.wikipedia.org/wiki?curid=4731170" title="Antoni Narkiewicz-Jodko">
Antoni Narkiewicz-Jodko

Antoni Narkiewicz-Jodko (ur. 1843 w Bębnówce Wielkiej, zm. 19 lipca 1892 w Wolicy) – polski krytyk i historyk sztuki.
Życiorys.
Początkowo uczył się w pensji prof. Karola Jurkiewicza, a następnie wyjechał do Brukseli, gdzie studiował na uniwersytecie. Po powrocie pomagał ojcu w prowadzeniu rodowego majątku. Następnie odbył podróż po Europie, przebywał w Niemczech, Belgii, Holandii, Francji, Hiszpanii i Włoszech, gdzie studiował sztukę oraz kupował obrazy i ryciny tworząc bogatą kolekcję sztuki europejskiej, którą sprowadził na ziemie polskie. Od 1882 pracował nad wielotomową pracą "Zarys dziejów malarstwa od najdawniejszych czasów do końca XVIII stulecia poprzedzony pobieżnym rzutem oka na historyą i cywilizacyą narodów starożytnych i mniej znanych ludów współczesnych z uwzględnieniem przeważnie ich rozwoju, w rozmaitych gałęziach sztuki". Pierwsze trzy tomy wydał na własny koszt, pracy tej nigdy nie ukończył. W 1890 odbył podróż do Szwajcarii, w drodze powrotnej zatrzymał się w Krakowie, gdzie został członkiem Towarzystwa Numizmatyczno-Archeologicznego. Zmarł w swoim majątku w Wolicy, w guberni wołyńskiej.

</doc>
<doc id="4731175" url="https://pl.wikipedia.org/wiki?curid=4731175" title="Instytut Podstawowych Problemów Techniki PAN">
Instytut Podstawowych Problemów Techniki PAN



</doc>
<doc id="4731184" url="https://pl.wikipedia.org/wiki?curid=4731184" title="Antoine-Elisée Cherbuliez">
Antoine-Elisée Cherbuliez

Antoine-Elisée Adolph Cherbuliez (ur. 29 lipca 1797 r. w Genewie, zm. 7 marca 1869 r. w Zurychu) – szwajcarski ekonomista i liberalny filozof polityczny.
Życiorys.
„Moja misją jest wywieranie wpływu na świat” napisał w 1844 roku. O ile jego prace ekonomiczne znalazły pewien oddźwięk, o tyle jego myśl polityczna nie zyskała popularności i uległa zapomnieniu. W przeciwieństwie do swoich rodaków Constanta i Sismondiego, Cherbuliez nie cieszył się zainteresowaniem współczesnych historyków. Jego pisarstwo polityczne rozłożyło się pomiędzy różne pomniejsze publikacje. Dodatkowo gdy publikował swoje dzieła polityczne był już odchodzącym na emeryturę naukowcem, nieco odizolowanym od głównego nurtu.
Uznanie przyniosły mu jednak członkostwo w Académie des sciences morales et politiques w Institut de France. Ponadto Karol Marks napisał rozdział o jego miejscu w historii doktryn ekonomicznych w dziele pt. „Teorie wartości dodatkowej”.
Urodzony w rodzinie mieszczańskiej (ojciec pochodził z Vaud, matka z Francji), studiował w Collège de Genève, następnie w École Polytechnique w Paryżu i na wydziale teologicznym Uniwersytetu w Genewie. W 1819 roku wyjechał do Niemiec, próbując bezskutecznie żyć z pisania poezji i powieści. Następnie podjął pracę korepetytorską w Sankt Petersburgu, po czym wrócił w 1823 r. do Genewy i złożył pracę doktorską na wydziale prawa pt. „Dissertation sur les causes du droit positif” („Dysertacja o przyczynach prawa pozytywnego”). 
Rozpoczęła się jego kariera zawodowa. Założył pismo l'Utilitaire promujące filozofię utylitaryzmu (1829). W 1831 został sędzią sądu cywilnego, a w 1835 r. został nominowany na profesora prawa publicznego i ekonomii politycznej (zastąpił Pellegrino Rossi). Dwie książki, które zyskały sławę w tym czasie to "Théorie des garanties constitutionnelles" (1838) oraz "Riche ou pauvre" (1840).
Reagując na rewolucję genewską, która wybuchła 1841 r., zwrócił się do konserwatywnych poglądów. Wybrany do Zgromadzenia Konstytucyjnego w 1842 r., był wrogo nastawiony do reform demokratycznych, a jego poglądy zostały wyrażone w książce "De la démocratie en Suisse".
W 1848 r. opuścił politykę i uniwersytet oraz udał się na emigrację do Paryża, licząc na wsparcie François Guizot. Jego plany pokrzyżowała Rewolucja lutowa 1848, której brutalność wywołała u niego szok. Pracował w tym czasie jako publicysta, pisząc m.in. "Le socialisme c'est la barbarie" oraz a "Lettre à Proudhon" dla Journal des Économistes (grudzień 1848). 
Dzięki wstawiennictwu Horacego Saya oraz Leona Saya, Cherbuliez otrzymał francuskie obywatelstwo 18 grudnia 1850 r., ale bez perspektyw na poprawę swojej sytuacji materialnej, postanowił po pięciu latach wrócić do Szwajcarii. Od 1851 r. wykładał ekonomię polityczną w Lozannie, a od 1855 r. na prośbę rządu federalnego podjął pracę profesora ekonomii na Politechnice Federalnej w Zurychu. Poświęcił się pracy na tej uczelni do śmierci w 1869 r.
Po powrocie do ojczyzny napisał serię książek i artykułów o tematyce ekonomicznej i społecznej, wśród nich "Étude sur les causes de la misère, tant morale que physique et sur les moyens d'y porter remède" (1853). Zawierały one jego teorię wartości, która cieszyła się wówczas popularnością.

</doc>
<doc id="4731185" url="https://pl.wikipedia.org/wiki?curid=4731185" title="Mikołaj Jędruszczak">
Mikołaj Jędruszczak

Mikołaj Jędruszczak (ur. 27 sierpnia 1993 w Toruniu) – polski tenisista i trener, wielokrotny mistrz i medalista mistrzostw Polski, celebryta, fotomodel.
Życiorys.
Dzieciństwo i młodość spędził w Toruniu. Jest synem Edwarda i Aliny Jędruszczaków, prawnika i nauczycielki języka niemieckiego. Ma młodszego o cztery lata brata Marcela, także tenisistę.
Kariera tenisowa.
Treningi tenisa rozpoczął na początku lat 2000. Jako junior reprezentował Polskę w rozgrywkach międzynarodowych. Był uczestnikiem programu Davis Cup Future. Występował w drużynowych mistrzostwach Europy i świata.
Wielokrotnie zdobywał medale mistrzostw Polski różnych kategorii wiekowych. W 2013 roku został finalistą narodowych mistrzostw Polski w grze podwójnej. Rok później w parze z Wojciechem Lutkowskim i dwa lata później w parze z Janem Zielińskim triumfował w tej konkurencji. W 2015 roku został również finalistą zawodów gry mieszanej.
W 2013 rozpoczął działalność trenerską. Uzyskał licencję trenera PZT i ITF. Szkolił m.in. Weronikę Falkowską i Stefanię Rogozińską-Dzik. W sztabie szkoleniowym reprezentacji Polski w rozgrywkach Pucharu Federacji pełnił funkcję sparingpartnera.
W rankingu ATP Tour w grze pojedynczej najwyżej sklasyfikowany był na 924. miejscu (27 czerwca 2016), natomiast w rozgrywkach gry podwójnej zajmował 821. pozycję (6 maja 2013).
Kariera w mediach.
W 2019 w parze z Sylwią Madeńską wygrali w pierwszej polskiej edycji reality show "Love Island. Wyspa miłości". W 2020 wspólnie z Madeńską zajęli siódme miejsce w 11. edycji programu "Dancing with the Stars. Taniec z gwiazdami", ponadto byli bohaterami jednego z odcinków programu "Demakijaż". W 2021 był gościem w jednym z odcinków 16. sezonu programu "". W tym samym roku uczestniczył w programie "One Night Squad", a w ramach promocji reality show gościł w jednym z odcinków programu "Kuba Wojewódzki".
Kariera freak show fight.
9 lipca 2022 zadebiutował dla federacji typu freak show fight – Prime Show MMA podczas gali „Prime 2: Kosmos”, na której przegrał starcie z fotomodelem Mateuszem Milem.

</doc>
<doc id="4731186" url="https://pl.wikipedia.org/wiki?curid=4731186" title="Komisja Rodziny">
Komisja Rodziny

Komisja Rodziny – Stała komisja Sejmu III kadencji. Do zakresu działania Komisji należą sprawy ustaw dotyczących bezpośrednio funkcjonowania rodziny, wypełniania jej ról i zadań, występowania z propozycjami regulacji prawnych dotyczących tych zagadnień oraz współpraca z rządowym pełnomocnikiem do spraw rodziny i kobiet.

</doc>
<doc id="4731194" url="https://pl.wikipedia.org/wiki?curid=4731194" title="Zbigniew Jankowski">
Zbigniew Jankowski



</doc>
<doc id="4731197" url="https://pl.wikipedia.org/wiki?curid=4731197" title="Onze d’Or">
Onze d’Or

Onze d’Or – nagroda przyznawana przez magazyn francuski Onze Mondial. Od 1976 roku przyznawana jest dla najlepszego zawodnika grającego w Europie, a od 1991 roku również dla najlepszego trenera roku.
Na piłkarza roku wybierana jest trójka najlepszych zawodników, Onze d’Or (1. miejsce), Onze d’Argent (2. miejsce), Onze de Bronze (3. miejsce). Na początku nagrody były rozdawane za rok kalendarzowy, ale zmieniono format i od 2010 jest przyznawana jako za sezon. Za sezon 2014/2015 wybierani byli tylko francuscy gracze i trenerzy.
Lionel Messi jest jedynym zawodnikiem, któremu przyznano nagrodę cztery razy, dwóm zawodnikom (Michel Platini i Zinédine Zidane) przyznano po trzy razy.

</doc>
<doc id="4731201" url="https://pl.wikipedia.org/wiki?curid=4731201" title="Neleus (ujednoznacznienie)">
Neleus (ujednoznacznienie)



</doc>
<doc id="4731203" url="https://pl.wikipedia.org/wiki?curid=4731203" title="Józef Mitler">
Józef Mitler

Józef Mitler (ur. ok. 1895 w Łodzi, zm. po 1939) – polski malarz pochodzenia żydowskiego.
Życiorys.
Urodził się jako Izrael Mittler. Debiutował w 1921 na Wystawie Sztuki Żydowskiej, w latach 1925 i 1928 wystawiał swoje prace razem z Henrykiem Chajmowiczem, Natanem Szpiglem i Izaakiem Lejzerowiczem. Prowadził w Łodzi szkołę rysunkową, jednym z jego uczniów był Thomas Gleb. W 1929 wyjechał do Paryża, ale wielokrotnie wracał do Łodzi, gdzie wystawiał swoje prace. W 1931 miał wspólną wystawę z Henrykiem Chajmowiczem, a rok później wystawę indywidualną w salonach Geyera.
Tworzył kompozycje symboliczne o tematyce żydowskiej, akty, portrety, sceny rodzajowe i martwe natury. W Paryżu tworzył również impresjonistyczne pejzaże.

</doc>
<doc id="4731207" url="https://pl.wikipedia.org/wiki?curid=4731207" title="Tosty francuskie">
Tosty francuskie

Tosty francuskie (, „chleb stracony”, „tosty świętej Teresy”) – potrawa z chleba, mleka i jajek.
Kromki pieczywa macza się w jajku roztrzepanym z mlekiem i smaży z obu stron. Używane pieczywo nie musi być świeże, można wykorzystać kromki chleba czerstwego.
Warianty i sposoby podania.
Gdy tost jest serwowany na słodko, do masy jajecznej dodaje się np. wanilię lub cynamon. Po smażeniu można położyć na tost np. jogurt, owoce i polać syropem klonowym lub posypać cukrem pudrem. Można je też podać np. z duszonym jabłkiem (lub gruszką) z cynamonem.
Kiedy potrawę podaje się na wytrawnie, masę jajeczną przyprawia się solą i pieprzem. Po usmażeniu można polać je pikantnym sosem lub keczupem. Podaje się je np. z jajkiem sadzonym na bekonie lub jajkiem w koszulce. Z tostów francuskich można zrobić sandwicze – przykładowo z serem żółtym, wędliną, pomidorem i szczypiorkiem.

</doc>
<doc id="4731213" url="https://pl.wikipedia.org/wiki?curid=4731213" title="Klasztor Rupertsberg">
Klasztor Rupertsberg

Klasztor Rupertsberg – klasztor benedyktynek w Bingen am Rhein. Założony w 1150 przez Hildegardę z Bingen znajdował się na górze Roberta (niem. "Rupertsberg") po lewej stronie rzeki Nahe. Przy jej ujściu do Renu.
Historia.
W 1150 Hildegarda z Bingen opuściła klasztor Disibodenberg (niem. "Kloster Disibodenberg"), żeby założyć swój własny na grobie świętego Roberta. Na początku stara kaplica służyła mniszkom jako kościół. Z czasem teren został krok po kroku rozbudowany. W 1152 trzynawowy kościół klasztorny został konsekrowany przez arcybiskupa Henryka I. z Moguncji. W 1165 powstał drugi klasztor założony także przez Hildegardę z Bingen – Klasztor Córek (niem. "Tochterkloster") w Eibingen. 
W 1632 klasztor Rupertsberg został zniszczony przez Szwedów podczas wojny trzydziestoletniej i nigdy go nie odbudowano. Zostały tylko fundamenty, a obszar był wykorzystywany jako gospodarstwo rolne. Mniszki przeprowadziły się do klasztoru po drugiej stronie Renu przy Rüdesheim am Rhein. Kości św. Hildegardy przybyły wraz z nimi do Eibingen i zostały pochowane w ołtarzu. Zakonnice zabrały również pisma Hildegardy i inne relikwie. Po jej śmierci w 1179 klasztor Rupertsberg stracił swoją wartość.
Późniejsze losy klasztoru.
Po zniszczeniu klasztoru pozostałości budowli posłużyły jako kamieniołom do budowy zabudowań gospodarczych w majątku klasztornym. Oszczędzono jedynie ruiny klasztoru. W 1857 zniszczono ruiny podczas budowy linii kolejowej. Wysadzając skałę, na której znajdował się klasztor, zniszczono także kryptę grobową pod chórem.
Pięć łuków dawnego kościoła klasztornego zachowało się w kompleksie sklepionych piwnic, które zostały zbudowane między XVII, a XIX wiekiem. Sklepienie klasztoru Rupertsberg jest teraz wykorzystywane jako miejsce spotkań i można go zwiedzać.

</doc>
<doc id="4731227" url="https://pl.wikipedia.org/wiki?curid=4731227" title="Sydney Sweeney">
Sydney Sweeney

Sydney Sweeney (ur. 12 września 1997 w Spokane) – amerykańska aktorka, która wystąpiła m.in. w filmie "Pewnego razu... w Hollywood" (2019) oraz serialach "Opowieść podręcznej" (2018), "Ostre przedmioty" (2018) i "Euforia" (2019).

</doc>
<doc id="4731247" url="https://pl.wikipedia.org/wiki?curid=4731247" title="Marek Czecharowski">
Marek Czecharowski

Marek Mścisław Czecharowski (ur. 12 sierpnia 1947 w Warszawie) – polski prawnik, sędzia, w latach 1996–1997 podsekretarz stanu w Ministerstwie Sprawiedliwości.
Życiorys.
Ukończył studia na Wydziale Prawa i Administracji Uniwersytetu Warszawskiego. Odbył aplikację sądową, od 1974 orzekał jako asesor w Sądzie Powiatowym, a później sędzia Sądu Rejonowego, Wojewódzkiego i Apelacyjnego w Warszawie. Wyrokował w wielu medialnych sprawach (m.in. nieprawidłowości przy pracach nad ustawą medialną, związanych z tzw. aferą Rywina, zabójstwa Andrzeja Struja czy lustracji Bronisława Komorowskiego). Został też wykładowcą w Kolegium Prawa Akademii Leona Koźmińskiego w Warszawie.
Dwukrotnie delegowano go do Ministerstwa Sprawiedliwości, gdzie był wicedyrektorem i dyrektorem gabinetu ministra oraz kierował departamentem organizacji wymiaru sprawiedliwości. Od 1 lutego 1996 do 5 listopada 1997 pełnił funkcję podsekretarza stanu w tym resorcie. W 2017 przeszedł w stan spoczynku jako sędzia. Od 1973 należy do Zrzeszenia Prawników Polskich, sprawował funkcję jego sekretarza generalnego, wiceprezesa i dyrektora rady naukowo-programowej. Przez szereg lat pełnił funkcję szefa zarządu Fundacji Pomocy Ofiarom Przestępstw, zasiadał w Radzie ds. Pokrzywdzonych Przestępstwem przy ministrze sprawiedliwości.
Odznaczony Krzyżem Kawalerskim (1999) i Oficerskim (2005) Orderu Odrodzenia Polski.

</doc>
<doc id="4731248" url="https://pl.wikipedia.org/wiki?curid=4731248" title="Madera (województwo pomorskie)">
Madera (województwo pomorskie)



</doc>
<doc id="4731250" url="https://pl.wikipedia.org/wiki?curid=4731250" title="Nowiny (powiat kościerski)">
Nowiny (powiat kościerski)



</doc>
<doc id="4731252" url="https://pl.wikipedia.org/wiki?curid=4731252" title="Ruda (województwo pomorskie)">
Ruda (województwo pomorskie)



</doc>
<doc id="4731256" url="https://pl.wikipedia.org/wiki?curid=4731256" title="Seminarium Nauczycielskie w Rogoźnie">
Seminarium Nauczycielskie w Rogoźnie

Seminarium Nauczycielskie w Rogoźnie – seminarium nauczycielskie działające w Rogoźnie w latach 1903–1937.
Historia seminarium.
14 marca 1903 Prowincjonalne Kolegium Szkolne w Poznaniu zawarło umowę z władzami Rogoźna o budowie seminarium. Naukę rozpoczęto 16 października 1903. Początkowo odbywała się w budynku wynajętym przez miasto. Nowy gmach Königlisches Lehrerseminar (bo tak pierwotnie nazywała się szkoła) został otworzony i poświęcony 6 kwietnia 1908.
W czasie wojny 17 sierpnia 1914 gmach udostępniono wojsku w celu urządzenia szpitala.
W styczniu 1919 władze w Rogoźnie przejął polski sześcioosobowy komitet. 15 maja 1919 uroczyście ponownie otwarto gmach szkoły, a 16 maja rozpoczęto naukę pod polską jurysdykcją. Pierwszym polskim dyrektorem został Franciszek Pawłowski, brat Stanisława Pawłowskiego, mąż Stanisławy Pawłowskiej.
W reakcji na powstanie śląskie 31 sierpnia 1919 zorganizowano koncert pod hasłem „Ratujmy Górny Śląsk”. Dochód (885 mk.) został przekazany Komitetowi finansowemu obrony Śląska w Poznaniu.
Pod koniec lipca 1920 seminarium było miejscem pobytu stu uchodźców z ziem wschodnich, w większości kobiet. Byli to nauczyciele z powiatów wileńskiego, wilejskiego, grodzieńskiego, bracławskiego i lidzkiego.
Na wojnę polsko-bolszewicką zostało zaciągniętych 86 uczniów seminarium, w tym 13 w charakterze ochotników. W 1937 seminarium przekształcono w liceum pedagogiczne.
Neogotycki gmach seminarium jest obecnie siedzibą Zespołu Szkół im. Hipolita Cegielskiego.

</doc>
<doc id="4731274" url="https://pl.wikipedia.org/wiki?curid=4731274" title="Monika Dąbrowska (farmaceuta)">
Monika Dąbrowska (farmaceuta)

Monika Maria Dąbrowska – dr hab. nauk farmaceutycznych, adiunkt Katedry Chemii Nieorganicznej i Analitycznej Wydziału Farmaceutycznego Collegium Medicum Uniwersytetu Jagiellońskiego.
Życiorys.
23 czerwca 2008 obroniła pracę doktorską "Analiza wybranych cefalosporyn z udziałem β-cyklodekstryny w aspekcie rozdziału izomerów i oceny trwałości", 26 lutego 2018 habilitowała się na podstawie pracy zatytułowanej "Analiza ilościowa oraz badanie właściwości fizykochemicznych wybranych cefalosporyn wraz z oceną ich trwałości w warunkach stresowych". Objęła funkcję adiunkta w Katedrze Chemii Nieorganicznej i Analitycznej na Wydziale Farmaceutycznym Collegium Medicum Uniwersytetu Jagiellońskiego.

</doc>
<doc id="4731275" url="https://pl.wikipedia.org/wiki?curid=4731275" title="Bociany (Lipnica)">
Bociany (Lipnica)

Bociany – część wsi Lipnica w Polsce, położona w województwie wielkopolskim, w powiecie szamotulskim, w gminie Szamotuły. Wchodzi w skład sołectwa Lipnica.
W latach 1975–1998 Bociany administracyjnie należał do województwa poznańskiego.

</doc>
<doc id="4731277" url="https://pl.wikipedia.org/wiki?curid=4731277" title="Stanisław Kistryn">
Stanisław Kistryn

Stanisław Kazimierz Kistryn – polski fizyk, dr hab. nauk fizycznych, profesor nadzwyczajny Instytutu Fizyki im. Mariana Smoluchowskiego Wydziału Fizyki, Astronomii i Informatyki Stosowanej Uniwersytetu Jagiellońskiego.
Życiorys.
W 1984 ukończył studia fizyczne na Uniwersytecie Jagiellońskim, 28 czerwca 1990 obronił pracę doktorską "Analyzyng Powers in the Neutron-Deuteron Inclusive Breakup Reaction at 68 MeV in Selected Kinematical Configurations", 14 czerwca 2007 habilitował się na podstawie pracy zatytułowanej "Three-Nucleon Force Effects in the Deuteron-Proton Breakup Reaction". 11 kwietnia 2012 nadano mu tytuł profesora w zakresie nauk fizycznych. Objął funkcję profesora nadzwyczajnego w Instytucie Fizyki im. Mariana Smoluchowskiego na Wydziale Fizyki, Astronomii i Informatyki Stosowanej Uniwersytetu Jagiellońskiego.
Piastuje stanowisko członka rady wydziału na Wydziale Fizyki, Astronomii i Informatyki Stosowanej Uniwersytetu Jagiellońskiego, prorektora na Uniwersytecie Jagiellońskim, oraz członka zespołu specjalistycznego do oceny czasopism naukowych dla potrzeb przyszłej oceny parametrycznej i sporządzenia wykazu wybranych czasopism naukowych.

</doc>
<doc id="4731287" url="https://pl.wikipedia.org/wiki?curid=4731287" title="Taras Senkiw">
Taras Senkiw



</doc>
<doc id="4731293" url="https://pl.wikipedia.org/wiki?curid=4731293" title="Doclin (gmina)">
Doclin (gmina)

Doclin − gmina w Rumunii, w okręgu Caraș-Severin. Obejmuje miejscowości Biniș, Doclin i Tirol. W 2011 roku liczyła 1741 mieszkańców.

</doc>
<doc id="4731294" url="https://pl.wikipedia.org/wiki?curid=4731294" title="Józefa Daszkiewicz-Hubicka">
Józefa Daszkiewicz-Hubicka

Józefa Daszkiewicz-Hubicka (ur. 23 września 1915 w Chersoniu, zm. 28 lipca 1988 w Lublinie) – polska entomolog, dipterolog.
Uczęszczała do Liceum Krzemienieckiego, które ukończyła w 1935, uzyskując dyplom nauczyciela szkoły powszechnej. Podjęła pracę jako nauczycielka w szkole powszechnej w Dubnie, a później w Krasce. Rozwijała swoje zainteresowania przyrodnicze i w latach 1937–1939 odbyła (korespondencyjnie) Wyższy Kurs Nauczycielski z przedmiotów przyrodniczych. W 1944 przeniosła się do Puław, gdzie pracowała w Instytucie Gospodarstwa Wiejskiego jako asystent. W latach 1945–1950 studiowała na Wydziale Matematyczno-Przyrodniczym Uniwersytetu Marii Curie-Skłodowskiej w Lublinie, jednocześnie pracując jako nauczycielka w lubelskich liceach. Po ukończeniu studiów zaczęła pracę w Zakładzie Zoologii Instytutu Biologii UMCS, gdzie pracowała do 1986. Zmarła w 1988, została pochowana na cmentarzu przy ul. Lipowej w Lublinie.
Na UMCS uzyskała doktorat (w 1959), habilitowała się (w 1970) i w 1971 została docentem.
Działalność naukowa.
Jej zainteresowania naukowe dotyczyły systematyki, faunistyki, biomorfologii i anatomii porównawczej niezmiarkowatych i bzygowatych. Badała też metabolizm oddechowy owadów.
W dorobku ma 50 publikacji, w tym 17 oryginalnych prac naukowych, z których najważniejsze są: „Krajowe gatunki rodzaju MeromyzaMG. (Diptera, Chloropidae)”, „A new species of the genus DicraeusLW. (Diptera, Chloropidae) from Poland” i „New species of the genus MeromyzaMG. (Diptera, Chloropidae) from Poland”. Jako pierwsza opisała 6 gatunków.
Działalność pozanaukowa.
Zorganizowała 6-letnie zaoczne studia biologiczne na UMCS. Opracowała program metodyki nauczania biologii, współpracowała z lubelskim kuratorium przy szkoleniu nauczycieli biologii. Była promotorem 78 prac magisterskich.
Była przewodniczącą lubelskiego oddziału Polskiego Towarzystwa Zoologicznego, działała też w innych organizacjach naukowych.
Odznaczenia i nagrody.
Józefa Daszkiewicz-Hubicka otrzymała następujące odznaczenia i nagrody:

</doc>
<doc id="4731296" url="https://pl.wikipedia.org/wiki?curid=4731296" title="Judo na światowych wojskowych igrzyskach sportowych">
Judo na światowych wojskowych igrzyskach sportowych

Judo na światowych wojskowych igrzyskach sportowych – międzynarodowe, zawody w judo dla sportowców-żołnierzy, które odbywają się w ramach światowych igrzysk wojskowych organizowanych przez Międzynarodową Radę Sportu Wojskowego (CISM) w interwale czteroletnim.
Turniej judo zadebiutował w 1995 roku na 1. Światowych Wojskowych Igrzyskach Sportowych we włoskim Rzymie. Dyscyplina judo jest obecna na dotychczasowych wszystkich światowych igrzyskach wojskowych. Zawody są rozgrywane indywidualnie oraz drużynowo.

</doc>
<doc id="4731297" url="https://pl.wikipedia.org/wiki?curid=4731297" title="Medaliści światowych wojskowych igrzyskach sportowych w koszykówce">
Medaliści światowych wojskowych igrzyskach sportowych w koszykówce



</doc>
<doc id="4731298" url="https://pl.wikipedia.org/wiki?curid=4731298" title="Lithobius proximus">
Lithobius proximus

Lithobius proximus – gatunek parecznika z rzędu drewniakokształtnych i rodziny drewniakowatych. Palearktyczny, rozprzestrzeniony od północno-wschodniej Polski (Wigierski Park Narodowy) i środkowej Ukrainy przez Ural i Syberię po Sachalin i Wyspy Kurylskie. Eurybiont, rozsiedlony od tundry górskiej i tajgi przez lasy strefy umiarkowanej i lasostepy po stepy, jednak preferuje siedliska leśne, zwłaszcza wilgotne.
Taksonomia.
Gatunek ten opisany został po raz pierwszy w 1878 roku przez A. Sseliwanowa. Miejscem typowym jest Irkuck w azjatyckiej części Rosji. Zalicza się go do podrodzaju "Ezembius", obejmującego formy o czułkach złożonych z około 20 członów i wyraźnie członowanych stopach pierwszych 13 par odnóży krocznych.
Morfologia.
Parecznik o ciele brązowym z ciemniejszą głową, w przypadku samców osiągającym od 12,8 do 15,2 mm, a w przypadku samic od 13 do 15,6 mm.
Stosunek długości głowy do jej szerokości wynosi od 0,9:1 do 1:1. Czułki składają się z 20, rzadziej 19 silnie wydłużonych członów i sięgają do wysokości ósmego tergitu, czyli połowy długości ciała. Wierzchołkowe człony czułków są od 3,4 do 3,7 raza dłuższe niż szerokie. Po obu stronach głowy występuje 9 lub 10 oczu prostych (w tym jedno większe od pozostałych), ustawionych w trzech lub czterech rzędach. Zaokrąglony narząd Tömösváry'ego ma taką samą średnicę jak sąsiadujące z nim oko proste.
Każde szczękonóże zaopatrzone jest w długie porodonty i 2 pary ostrych zębów. "Coxosternum" ma płytkie wcięcie środkowe i zaokrąglone krawędzie boczne. Tułów ma tergity pozbawione wyrostków tylno-bocznych. Tergity dziewiąty, jedenasty i trzynasty mają stosunkowo zaokrąglone listewki krawędziowe. Stosunek długości do szerokości tergitu szesnastego wynosi 1–1,1 : 1. Wszystkie odnóża kroczne mają stopy wyraźnie podzielone na dwa człony i zakończone pazurkami dodatkowymi. Pazurki dodatkowe występują również na ostatniej parze odnóży u obu płci.
Pary odnóży od dwunastej do piętnastej mają przy biodrach pory koksalne. U samca odnóża dwunastej pary mają 3 pory, a pozostałych par 3 lub 4. U samicy odnóża par dwunastej i trzynastej mają po 3 lub 4 pory, a pozostałych par po 4 pory. Odnóża piętnastej pary samca są zgrubiałe, a na wierzchu ich uda, goleni i pierwszego członu stopy biegnie rowek grzbietowy; ich pierwszy człon stopy w przypadku populacji uralskich jest zawsze od spodu spłaszczony. Gonopody samca są jednoczłonowe, zaopatrzone w 2 lub 3 szczecinki i skośnie ścięte na wierzchołku. Gonopody samicy są trójczłonowe, zwieńczone niezmodyfikowanym pazurkiem; pierwszy ich człon jest pozbawiony kolców, drugi ma od 6 do 8 kolców po stronie grzbietowej, a trzeci od 1 do 4 kolców, ustawionych w skośny rządek. Każdy z gonopodów samicy ma zwykle dwie ostrogi, znacznie rzadziej trafiają się okazy z jednym lub oboma gonopodami wyposażonymi w 3 ostrogi – wówczas trzecia ostroga jest mniejsza od pozostałych.
Najbardziej zbliżonym morfologią gatunkiem jest "Lithobius sibiricus", który różni się brakiem cech płciowych na piętnastej parze odnóży samców i obecnością trzech dobrze wykształconych ostróg na gonopodach samic.
Ekologia i występowanie.
Gatunek palearktyczny, o europejsko-transsyberyjskim zasięgu, rozprzestrzeniony od północno-wschodniej Polski i środkowej Ukrainy przez Ural i Syberię po Sachalin i Wyspy Kurylskie. 
W Polsce jego występowanie stwierdzono dopiero w 2019 na podstawie materiałów zbieranych w latach 2015–17. Jedynym znanym stanowiskiem w tym kraju jest Wigierski Park Narodowy na Pojezierzu Wschodniosuwalskim. W kraju tym jest on jedynym przedstawicielem swojego podrodzaju. Na Ukrainie odkryto go również dopiero w XXI wieku. Znany jest tam z dwóch stanowisk: Kaniowskiego rezerwatu przyrody na Nizinie Naddnieprzańskiej oraz Czernyj Lesu koło Kropywnycek na Wyżynie Naddnieprzańskiej. W Rosji gatunek ten jest liczniejszy. Znany z wielu stanowisk, położonych w Baszkortostanie, Republice Mari El, Tatarstanie, obwodzie kirowskim, obwodzie samarskim, obwodzie swierdłowskim, obwodzie permskim, obwodzie orenburskim, obwodzie czelabińskim, Ałtaju, okolicach Bajkału, Kraju Nadmorskim oraz wspominanych Sachalinu i Kurylów.
Na terenie Rosji jest gatunkiem eurytopowym, rozsiedlonym od tundry górskiej (notowany na rzędnych 2200 m n.p.m. w Kraju Ałtajskim) i tajgi przez lasy strefy umiarkowanej i lasostepy po stepy. Preferuje stanowiska leśne i pochodne, zwłaszcza wilgotne, ale podawany jest też z tak odmiennego siedliska jak gipsownia. Występuje w drzewostanach z dużym udziałem takich rodzajów jak świerk, sosna, brzoza, dąb i lipa. W dolinie rzeki Irtysz jest drugim najliczniejszym gatunkiem z całego rzędu drewniakokształtnych. W Wigierskim Parku Narodowym ograniczony jest niemal wyłącznie do typowego i trzcinnikowego grądu subkontynentalnego, gdzie należy do trzech współdominujących gatunków ściółkowych drewniakokształtnych wraz z "Lithobius curtipes" i drewniakiem widełkowcem.

</doc>
<doc id="4731299" url="https://pl.wikipedia.org/wiki?curid=4731299" title="Bonnybridge">
Bonnybridge

Bonnybridge (scots "Bonniebrig", szk. gael. "Drochaid a'Bhuinne") – miejscowość w Wielkiej Brytanii, w Szkocji, w zachodniej części "council area" Falkirk. Wieś jest oddalona o około 6 km od miasta Falkirk, 12 km od miasta Stirling, 24 km od Glasgow, 25 km od Livingston i 40 km od Edynburga. Przez Bonnybridge przebiega Forth and Clyde Canal.
Ludność.
Informacje pochodzą ze strony: ()

</doc>
<doc id="4731303" url="https://pl.wikipedia.org/wiki?curid=4731303" title="Helmsdorf (Turyngia)">
Helmsdorf (Turyngia)



</doc>
<doc id="4731307" url="https://pl.wikipedia.org/wiki?curid=4731307" title="Rajdowy Puchar Pokoju i Przyjaźni 1988">
Rajdowy Puchar Pokoju i Przyjaźni 1988

Rajdowy Puchar Pokoju i Przyjaźni 1988 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1988. Sezon ten składał się z pięciu rajdów i rozpoczął się 22 kwietnia, a zakończył 22 października, indywidualnie najlepszym zawodnikiem był Czechosłowak Pavel Sibera, a drużynowo wygrała ekipa ZSRR.
Klasyfikacja kierowców.
Tabela przedstawia tylko pierwszą dziesiątkę zawodników. 

</doc>
<doc id="4731314" url="https://pl.wikipedia.org/wiki?curid=4731314" title="Puchar Węgier w piłce siatkowej mężczyzn (2019/2020)">
Puchar Węgier w piłce siatkowej mężczyzn (2019/2020)

Puchar Węgier w piłce siatkowej mężczyzn 2019/2020 (oficjalnie: K&amp;H Röplabda Magyar Kupa férfi 2019/2020) – 66. sezon rozgrywek o siatkarski Puchar Węgier organizowany przez Węgierki Związek Piłki Siatkowej ("Magyar Röplabda Szövetség"). Zainaugurowany został 2 października 2019 roku.
W rozgrywkach o Puchar Węgier wzięło udział 17 drużyn z Nemzeti Bajnokság I, Nemzeti Bajnokság II oraz ligi Budapesztu. Rozgrywki składały się z I rundy, 1/8 finału, ćwierćfinałów, półfinałów, meczu o 3. miejsce oraz finału. We wszystkich fazach rywalizacja toczyła się systemem pucharowym.
Finał oraz mecz o 3. miejsce odbyły się 28 lutego 2020 roku w Messzi István Sportcsarnok w Kecskemécie.
Puchar Węgier zdobył klub , który w finale pokonał . Trzecie miejsce zajął zespół .
System rozgrywek.
Rozgrywki o Puchar Węgier składały się z I rundy, 1/8 finału, ćwierćfinałów, półfinałów, meczu o 3. miejsce oraz finału. We wszystkich fazach rywalizacja toczyła się systemem pucharowym. Półfinaliści Pucharu Węgier 2018/2019 zostali rozstawieni zgodnie z zajętym miejscem w tych rozgrywkach. Pozostałe drużyny zostały rozlosowane. W I rundzie, 1/8 finału, ćwierćfinałach oraz półfinałach w ramach pary rozgrywano jeden mecz, jeżeli spotykały się drużyny z różnych klas rozgrywkowych (wówczas gospodarzem była drużyna z niższej klasy rozgrywkowej), bądź dwumecz, jeżeli grały ze sobą zespoły z tej samej klasy rozgrywkowej. Za każdy mecz drużyny otrzymywały punkty według następującego klucza:
Jeżeli po rozegraniu dwóch meczów obie drużyny zdobyły taką samą liczbę punktów, rozgrywany był złoty set grany do 15 punktów z dwoma punktami przewagi jednej z drużyn.
Zwycięzcy półfinałów rozgrywali ze sobą jeden mecz finałowy o Puchar Węgier, natomiast przegrani - mecz o 3. miejsce.

</doc>
<doc id="4731315" url="https://pl.wikipedia.org/wiki?curid=4731315" title="Angelika Węgierska">
Angelika Węgierska

Angelika Elżbieta Węgierska (ur. 12 kwietnia 1994 we Wrocławiu) – lekkoatletka specjalizująca się w biegach płotkarskich, początkowo reprezentująca Włochy, a od 2020 Polskę (posiada obywatelstwa obu tych państw). Medalistka mistrzostw Włoch.
Życiorys.
Urodziła się we Wrocławiu, a wychowywała się w Szczepanowie. W 2004 wraz z rodziną przeprowadziła się w okolice włoskiego Udine, gdzie jej matka pracowała wówczas jako pielęgniarka. Ma zarówno polskie, jak i włoskie obywatelstwo. Początkowo trenowała biegi sprinterskie – w specjalizacji tej była medalistką młodzieżowych mistrzostw Włoch: w 2016 zdobyła srebro w hali w biegu na 60 metrów i taki sam krążek na stadionie na dystansie 100 metrów. Od 2017 skupiła się na biegach płotkarskich. W 2019 zdobyła brązowy medal mistrzostw Włoch seniorów w biegu na 100 metrów przez płotki. We wrześniu 2019 rozpoczęła starania o uzyskanie polskiej licencji, a od 5 lutego 2020 reprezentuje Polskę.
Sportowcem był również jej brat, Paweł Węgierski, który w kolarstwie szosowym jako reprezentant Polski startował między innymi w wyścigu ze startu wspólnego na mistrzostwach Europy juniorów w 2014.

</doc>
<doc id="4731318" url="https://pl.wikipedia.org/wiki?curid=4731318" title="Kościół Imienia Najświętszej Marii Panny w Sosnowicach">
Kościół Imienia Najświętszej Marii Panny w Sosnowicach

Kościół Imienia Najświętszej Marii Panny w Sosnowicach – zabytkowy, drewniany kościół w Sosnowicach, w gminie Brzeźnica, w powiecie wadowickim, w województwie małopolskim.
Wzniesiony w drugiej połowie XVI w. z fundacji rodziny Strzałów, właścicieli Sosnowic, jako kościółek filialny parafii w Paszkówce.
We wnętrzu kościoła znajdują się trzy późnobarokowe ołtarze. W ołtarzu głównym znajduje się obraz Matki Boskiej z Dzieciątkiem (Sosnowickiej), a zasłaniający go obraz z drugiej połowy XVII przedstawia Ukrzyżowanie Jezusa Chrystusa. W lewym ołtarzu bocznym znajduje się obraz św. Antoniego z Dzieciątkiem Jezus. W prawym ołtarzu umieszczony jest obraz św. Małgorzaty. W kościele znajdują się kamienne płyty nagrobne rodu Strzałów pochodzące z XVI w., obecnie zakryte posadzką. Podczas remontu świątyni pod koniec XIX w. wykonano m.in. nowe szalunki oraz malarski wystrój wnętrza. Ściany i stropy ozdabia polichromia o motywach figuralnych i geometrycznych. Na stropie nawy znajduje się m.in. plafon przedstawiający Wniebowzięcie Najświętszej Marii Panny i dwa kartusze z herbami Jakubowiczów, ówczesnych właścicieli Sosnowic.
Kościół znajduje się na Szlaku Architektury Drewnianej województwa małopolskiego

</doc>
<doc id="4731320" url="https://pl.wikipedia.org/wiki?curid=4731320" title="FC Kupiškis">
FC Kupiškis

FC Kupiškis – litewski klub piłkarski, mający siedzibę w mieście Kupiszki, w północno-wschodniej części kraju. Obecnie występuje w II lydze.
Historia.
Chronologia nazw:
Klub piłkarski FC Kupiškis został założony w miejscowości Kupiszki w 2018 roku. Od razu po założeniu przystąpił do rozgrywek I lygi, gdzie w debiucie zajął 13.miejsce. W następnym sezonie był dziesiąty, jednak brał udział w ustawianiu meczów i został zdegradowany do II lygi.
Barwy klubowe, strój.
Klub ma barwy czarno-niebieskie. Zawodnicy swoje domowe spotkania zazwyczaj grają w zielonych koszulkach, czarnych spodenkach i zielono-czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Struktura klubu.
Stadion.
Klub rozgrywa swoje mecze domowe na Stadionie Miejskim w Kupiszkach, który może pomieścić 1000 widzów.
Inne sekcje.
Klub prowadzi drużyny dla dzieci i młodzieży w każdym wieku. 

</doc>
<doc id="4731321" url="https://pl.wikipedia.org/wiki?curid=4731321" title="Goldbach (Turyngia)">
Goldbach (Turyngia)



</doc>
<doc id="4731322" url="https://pl.wikipedia.org/wiki?curid=4731322" title="Haina (powiat Gotha)">
Haina (powiat Gotha)



</doc>
<doc id="4731323" url="https://pl.wikipedia.org/wiki?curid=4731323" title="Hochheim (Turyngia)">
Hochheim (Turyngia)



</doc>
<doc id="4731326" url="https://pl.wikipedia.org/wiki?curid=4731326" title="Westhausen (powiat Gotha)">
Westhausen (powiat Gotha)



</doc>
<doc id="4731327" url="https://pl.wikipedia.org/wiki?curid=4731327" title="Kamionka (powiat szamotulski)">
Kamionka (powiat szamotulski)



</doc>
<doc id="4731328" url="https://pl.wikipedia.org/wiki?curid=4731328" title="Mielno (powiat szamotulski)">
Mielno (powiat szamotulski)



</doc>
<doc id="4731329" url="https://pl.wikipedia.org/wiki?curid=4731329" title="Poświętne (powiat szamotulski)">
Poświętne (powiat szamotulski)



</doc>
<doc id="4731330" url="https://pl.wikipedia.org/wiki?curid=4731330" title="Lamyctes emarginatus">
Lamyctes emarginatus

Lamyctes emarginatus – gatunek parecznika z rzędu drewniakokształtnych i rodziny Henicopidae.
Taksonomia.
Gatunek ten opisany został po raz pierwszy w 1844 roku przez George’a Newporta jako "Lithobius emarginatus". Miejsce typowe znajduje się na Nowej Zelandii.
Morfologia.
Parecznik o ciele osiągającym od 8 do 10,2 mm długości ciała. Ubarwiony jest brązowo, niekiedy z przyciemnionymi: przodem i tyłem ciała oraz okolicami oczu. Głowę ma tak szeroką jak pierwszy tergit tułowia. Paciorkowate czułki zbudowane są z 25 członów, z których dwa najbardziej nasadowe są wyraźnie większe od pozostałych. Wierzchołkowe człony czułków są od 2,3 do 2,7 raza dłuższe niż szerokie. Występuje tylko jedna para dużych, jasnych oczu prostych, umieszczonych po bokach głowy. Narząd Tömösváry'ego ma średnicę znacznie mniejszą niż oko proste i jest wskutek tego słabo dostrzegalny. "Coxosternum" ma szerokie nacięcie środkowe, dwie pary ostrych zębów po jego bokach i tępe lub ostre porodontów umieszczone w rozszerzonych kątach. Tergity pozbawione są wyrostków tylno-bocznych. Odnóża par od pierwszej do dwunastej mają jednoczłonowe, a pary czternastej i piętnastej dwuczłonowe stopy. Wszystkie pary odnóży zaopatrzone są w pazurki dodatkowe. Pary odnóży od dwunastej do piętnastej mają przy biodrach 2 lub 3 pory koksalne. Gonopody samicy mają po dwie lancetowate ostrogi i pojedyncze pazurki.
Ekologia i występowanie.
Gatunek rozprzestrzeniony w wielu regionach świata. W Europie znany jest z Islandii, Irlandii, Wielkiej Brytanii, Francji, Holandii, Austrii, Szwecji, Polski, Węgier, Włoch, Rumunii i europejskiej części Rosji. W Azji znany jest z Turcji i wschodnich okolic Uralu. Na terenie Afryki podawany jest z Maroka, Wysp Kanaryjskich i Azorów. Ponadto wykazany został z Grenlandii, Australii (Tasmanii), Nowej Zelandii, Nowej Kaledonii, Hawajów i Galapagos.
Populacje europejskie rozmnażają się partenogenetycznie.

</doc>
<doc id="4731331" url="https://pl.wikipedia.org/wiki?curid=4731331" title="Lamyctes fulvicornis">
Lamyctes fulvicornis



</doc>
<doc id="4731332" url="https://pl.wikipedia.org/wiki?curid=4731332" title="Wincentowo (powiat szamotulski)">
Wincentowo (powiat szamotulski)



</doc>
<doc id="4731335" url="https://pl.wikipedia.org/wiki?curid=4731335" title="Lara Logar">
Lara Logar

Lara Logar (ur. 12 marca 2003) – słoweńska skoczkini narciarska. Medalistka mistrzostw świata juniorów. Uczestniczka zimowych igrzyska olimpijskich młodzieży (2020). Medalistka mistrzostw Słowenii.
Przebieg kariery.
W sierpniu 2016 w Bischofsgrün zadebiutowała w Alpen Cupie, zajmując dwukrotnie 33. lokatę. We wrześniu 2016 w Einsiedeln zdobyła pierwsze punkty tego cyklu, dwukrotnie plasując się pod koniec drugiej dziesiątki. W lipcu 2018 w Villach zadebiutowała w FIS Cupie, dwukrotnie zajmując 44. miejsce. W lutym 2019 w tym samym miejscu po raz pierwszy uplasowała się w czołowej „dziesiątce” zawodów tego cyklu, zajmując 7. i 5. pozycję.
W sierpniu 2019, w ramach letniej edycji cyklu, zdobyła pierwsze punkty Pucharu Kontynentalnego – w konkursach rozegranych w Szczyrku była 20. i 30. We wrześniu 2019 w Velenje po raz pierwszy stanęła na podium Alpen Cupu, zajmując 3. lokatę. W styczniu 2020 wzięła udział w zimowych igrzyskach olimpijskich młodzieży – indywidualnie była 7., a zarówno w rywalizacji drużyn mieszanych, jak i sztafecie mieszanej ze słoweńską drużyną plasowała się na 5. miejscach. W tym samym miesiącu w Rastbüchl dwukrotnie stanęła na podium zawodów FIS Cupu, zajmując 3. i 2. lokatę. W lutym 2020 w Brotterode pierwszy raz zajęła lokaty w czołowej „dziesiątce” Pucharu Kontynentalnego (była 10. i 9.). W marcu 2020 w Oberwiesenthal wzięła udział w mistrzostwach świata juniorów – w konkursie indywidualnym była 32., a w rywalizacji drużynowej zdobyła srebrny medal.
Logar jest medalistką mistrzostw Słowenii – w letnim czempionacie zdobywała brązowe medale konkursów drużyn mieszanych zarówno w 2016, jak i 2017.

</doc>
<doc id="4731340" url="https://pl.wikipedia.org/wiki?curid=4731340" title="Medaliści światowych wojskowych igrzyskach sportowych w jeździectwie">
Medaliści światowych wojskowych igrzyskach sportowych w jeździectwie



</doc>
<doc id="4731343" url="https://pl.wikipedia.org/wiki?curid=4731343" title="Kaplica św. Jana Nepomucena w Orłowej">
Kaplica św. Jana Nepomucena w Orłowej

Kaplica św. Jana Nepomucena – kaplica modlitewna na osiedlu mieszkaniowym w mieście Orłowa, w kraju morawsko-śląskim.
Historia.
Została wybudowana w 1854 roku. Jest najstarszym budynkiem na całym osiedlu oraz jednym z najstarszych zachowanych budynków w Orłowie. Kaplica św. Jana Nepomucena w przeszłości należała do Polskiej Lutyni, dziś znajduje się w Lutyni – części miasta Orłowa. W 2010 została przyłączona do parafii Orłowskiej. W kaplicy nadal odbywają się w niej Msze i nabożeństwa dla wierzących.

</doc>
<doc id="4731346" url="https://pl.wikipedia.org/wiki?curid=4731346" title="Jaroslav Vedral">
Jaroslav Vedral

Jaroslav Vedral (w latach 1940 – 1944 używał pseudonimu Sázavský) (17 listopada 1895 w Mělníku (gm. Úžice), zm. 6 października 1944 na przełęczy Dukielskiej) – czechosłowacki wojskowy, generał brygady – awansowany pośmiertnie do stopnia generała dywizji, jedyny czechosłowacki generał, który poległ na polu walki.
Życiorys.
Urodził się jako najstarszy syn w rodzinie chłopskiej Karela Vedrala i jego żony Kateřiny zd. Krutské. W latach 1907-1911 był uczniem niższego realnego gimnazjum w Kolíně, a od 1911 roku średniej szkoły rolniczej w Chrudimiu, którą ukończył 20 lipca 1914 roku zdając maturę.
W dniu 11 lutego 1915 roku został powołany do wojska w Rejonowym Dowództwie Uzupełnień w Mlade Boleslav, a 15 marca 1915 roku został skierowany do 36 pułku piechoty, gdzie przeszedł przeszkolenie podstawowe i w okresie od 1 maja do 30 czerwca 1915 roku odbył przeszkolenie dla oficerów rezerwy, 1 lipca 1915 roku wraz z pułkiem udał się na front rosyjski, będąc dowódcą drużyny. 26 lipca 1915 roku został przeniesiony do 66 pułku piechoty. W dniu 3 września 1915 roku w czasie walk nad Dniestrem dostał się do niewoli rosyjskiej.
Przebywał w kilku obozach jenieckich do 23 czerwca 1916 roku, lecz w ostatnim z nich, Złota Orda w Taszkiencie, w dniu 16 marca 1916 roku zapisał się do Legionu Czechosłowackiego w Rosji. W dniu 24 czerwca 1916 roku został żołnierzem kompanii rezerwowej 1 czechosłowackiego pułku strzelców w Kijowie. W dniu 30 sierpnia 1916 roku został przeniesiony do 2 pułku strzelców, którego był członkiem do czasu powrotu do Czechosłowacji. W tym czasie od 1 października 1916 do 10 kwietnia 1917 roku był oficerem wywiadu w rosyjskiej 83 Dywizji Piechoty, która brała udział w walkach rejonie Pińska. Po powrocie do pułku skierowany został na kurs oficerski przy sztabie 1 Czechosłowackiej Brygady Strzeleckiej, a po jego ukończeniu 2 lipca 1917 roku został zastępcą dowódcy plutonu i wziął udział w bitwie pod Zborowem. Potem ukończył kurs dowódców karabinów maszynowych i po powrocie do pułku był początkowo dowódcą plutonu, a następnie kompanii karabinów maszynowych. Brał udział w walkach z wojskami niemieckimi na Ukrainie, a następnie w walkach z oddziałami Armii Czerwonej w czasie odwrotu Korpusu Czechosłowackiego na Syberię. 12 marca 1920 roku wraz z pułkiem odpłynął z Władywostoku i powrócił do Czechosłowacji 22 kwietnia 1920 roku.
Po powrocie do Czechosłowacji pełnił funkcję dowódcy kompanii w 2 pułku piechoty w Litoměřicach. 24 lipca 1920 roku został oficerem zawodowym w armii czechosłowackiej. Od 1 listopada 1922 roku do sierpnia 1924 roku był słuchaczem Wyższej Szkoły Wojennej w Pradze i po jej ukończeniu 6 września 1924 roku otrzymał tytuł oficera dyplomowanego. Od 1 października 1924 roku był oficerem w dowództwie 3 Dywizji Piechoty, gdzie był kolejno szefem 2 i 3 Wydziału jej sztabu. Funkcję tę pełnił do lutego 1928 roku. W tym czasie ukończył kurs telefoniczny w Kutnej Horze (1925), gazowy w Ołomuńcu (1927) i kurs narciarski w Karkonoszach (1928). W dniu 29 lutego 1928 roku został szefem sztabu 2 Brygady Górskiej w Spišskiej Novej Vesi. Następnie w okresie od 4 października 1932 do 15 września 1933 był dowódcą 10 batalionu górskiego w Sabinovie.
1 października 1933 roku został wykładowcą taktyki ogólnej w Wyższej Szkole Wojennej w Pradze. Następnie od 20 sierpnia 1934 roku do rozwiązania armii czechosłowackiej latem 1939 roku był szefem wydziału szkolenia w 5 Departamencie Ministerstwa Obrony Narodowej. W tym okresie od 1 lipca do 31 września 1935 roku ukończył kurs obserwatorów lotniczych i 1 sierpnia 1937 r. otrzymał uprawnienia wojskowego obserwatora lotniczego. W okresie mobilizacji armii czechosłowackiej pełnił od 24 września do 18 listopada 1938 roku funkcję szefa sztabu VIII Korpusu w Uherskim Hradiste.
Po zajęciu Czechosłowacji przez Niemców aktywnie zaangażował się w działania ruchu oporu, działając w Obronie Narodu. Jego zadaniem było organizowanie przerzutów czechosłowackich lotników do Francji, później także był organizatorem łączności radiowej z władzami emigracyjnymi. Następnie był szefem wydziału wywiadu i szefem sztabu centralnego kierownictwa Obrony Narodu. Zagrożony aresztowaniem 1 stycznia 1940 roku opuścił Czechosłowację i udał się do Francji.
Po przybyciu do Paryża wstąpił do armii czechosłowackiej we Francji, a 9 lutego 1940 roku został mianowany szefem II Wydziału sztabu armii czechosłowackiej na emigracji. We Francji używał pseudonimu Sázavský.
Po klęsce Francji wyjechał do Wielkiej Brytanii, gdzie w okresie od 1 października 1941 do 30 stycznia 1943 roku był attaché wojskowym przy emigracyjnym rządzie Norwegii. 1 lutego 1943 roku został szefem 3 Departamentu sztabu czechosłowackich sił zbrojnych za granicą. Funkcję tę sprawował do sierpnia 1944 roku, kiedy na własną prośbę udał się do Związku Radzieckiego. W Wielkiej Brytanii odbył szkolenie spadochronowe, lecz nie został wysłany do kraju z uwagi na wiek.
Po przybyciu do I Czechosłowackiego Korpusu Armijnego w ZSRR, został mianowany 21 września 1944 roku dowódcą 1 Czechosłowackiej Samodzielnej Brygady i dowodził tą brygadą w czasie operacji dukielskiej. W dniu 6 października 1944 roku, gdy przełamano pozycje niemieckie na przełęczy Dukielskiej, samochód którym jechał, już na terytorium Czechosłowacji wjechał na minę. W wyniku tego poniósł śmierć. Był to jedyny czechosłowacki generał, który zginął na polu walki w czasie II wojny światowej.
Pochowany został na cmentarzu wojskowym na przełęczy Dukielskiej, wśród czechosłowackich żołnierzy poległych w czasie operacji dukielskiej. W dniu 25 października 1946 roku pośmiertnie został mianowany generałem dywizji.

</doc>
<doc id="4731347" url="https://pl.wikipedia.org/wiki?curid=4731347" title="Medaliści światowych wojskowych igrzyskach sportowych w pięcioboju nowoczesnym">
Medaliści światowych wojskowych igrzyskach sportowych w pięcioboju nowoczesnym



</doc>
<doc id="4731348" url="https://pl.wikipedia.org/wiki?curid=4731348" title="Muriel Bowser">
Muriel Bowser

Muriel Elizabeth Bowser (ur. 2 sierpnia 1972 w Waszyngtonie) – amerykańska polityk, burmistrz Dystryktu Kolumbii od 2015 roku. 
Wczesne życie i edukacja.
Urodziła się 2 sierpnia 1972 jako Muriel Elizabeth Bowser. Wychowała się w Dystrykcie Kolumbii, w katolickiej rodzinie z klasy średniej. Była najmłodszym spośród sześciorga dzieci Johna i Joan Bowser. Jej najmłodszy brat Mark był od niej o 10 lat starszy.
Ukończyła uczelnię Chatham College, otrzymując Bachelor’s degree z historii, a następnie zdobyła stopień Master of Public Policy z polityki publicznej na uniwersytecie American University School of Public Affairs. Otrzymała honorowy tytuł doktora od uniwersytetów Chatham i Trinity.
Kariera Polityczna.
Samorząd Dystryktu Kolumbii.
W latach 2004-2007 należała do samorządu terytorialnego Advisory Neighborhood Commission sąsiedztwa Riggs Park.
W latach 2007-2015 była radną 4. okręgu Dystryktu Kolumbii. W tym czasie należała do Komisji Rozwoju Gospodarczego.
Burmistrz Dystryktu Kolumbii.
W 2014 wzięła udział w wyborach na burmistrza Dystryktu Kolumbii. W czasie prawyborów Partii Demokratycznej zdobyła 43,38% głosów powszechnych i pokonała urzędującego burmistrza, Vincenta C. Graya, który zdobył 32.62% głosów. Następnie wygrała wybory uzyskując 55,15% głosów. 2 stycznia 2015 objęła urząd burmistrza Dystryktu Kolumbii. Była drugą kobietą wybraną na ten urząd. 6 listopada 2018 została pierwszą kobietą, która uzyskała reelekcję jako burmistrz Dystryktu Kolumbii i pierwszym od 16 lat burmistrzem Dystryktu Kolumbii, który uzyskał reelekcję.
W czasie jej urzędowania powstało ponad 57 tysięcy miejsc pracy, a bezrobocie spadło o 28%. Wydatki rządu Dystryktu Kolumbii na wspieranie lokalnej przedsiębiorczości wzrosły o 200 milionów dolarów ameryańskich. Przeprowadziła reformę systemu usług dla bezdomnych, w wyniku czego powstało wiele schronisk w całym mieście, a bezdomność chroniczna spadła. Płace minimalne wzrosły do 15 dolarów amerykańskich za godzinę. Powstał nowy stadion D.C. United (Major League Soccer) i nowa arena dla Washington Mystics (WNBA), która zawiera także zaplecze treningowe dla Wizards (NBA). Z jej inicjatywy w 2016 odbyło się referendum, w którym 86% mieszkańców opowiedziało się za tym, by Dystrykt Kolumbii stał się stanem. Wynik ten nie spotkał się jednak z jakąkolwiek reakcją organów władzy federalnej Stanów Zjednoczonych.
W 2020 poparła publicznie Michaela Bloomberga w prawyborach prezydenckich Partii Demokratycznej.
W czasie sprawowania urzędu kierowała również misjami dyplomatycznymi na rzecz rozwoju gospodarczego w Chińskiej Republice Ludowej, na Kubie, w Izraelu, w Kanadzie, w El Salvador i w Etiopii.
Życie prywatne.
Nigdy nie wyszła za mąż, ani nie urodziła dziecka. 21 maja 2018 ogłosiła, że adoptowała noworodka. Stała się tym samym pierwszą samotną matką na stanowisku burmistrza Dystryktu Kolumbii.

</doc>
<doc id="4731349" url="https://pl.wikipedia.org/wiki?curid=4731349" title="LX Puchar Gordona Bennetta (balonowy)">
LX Puchar Gordona Bennetta (balonowy)

60. Puchar Gordona Bennetta – zawody balonów wolnych o Puchar Gordona Bennetta, które rozpoczęły się 18 września 2016 roku w Gladbeck.
Uczestnicy.
Wyniki zawodów.

</doc>
<doc id="4731361" url="https://pl.wikipedia.org/wiki?curid=4731361" title="Medaliści światowych wojskowych igrzyskach sportowych w piłce siatkowej">
Medaliści światowych wojskowych igrzyskach sportowych w piłce siatkowej



</doc>
<doc id="4731362" url="https://pl.wikipedia.org/wiki?curid=4731362" title="Kayane">
Kayane

Kayane, właśc. Marie-Laure Norindr (ur. 17 czerwca 1991 w Paryżu) – francuska zawodniczka e-sportowa laoskiego i wietnamskiego pochodzenia, specjalizująca się w komputerowych bijatykach. Jest wśród kobiet światową rekordzistką pod względem liczby zajętych miejsc od 1. do 3. w turniejach bijatyk. Jest także prezenterką telewizyjną.
Życiorys.
Młodość i edukacja.
Urodziła się 17 czerwca 1991 w Paryżu jako Marie-Laure Norindr. Jej rodzice pochodzą z Wietnamu i Laosu. Mieszkała w Argenteuil. Studiowała ekonomię.
Kariera zawodowej graczki.
Gdy miała 8 lat, pod wpływem braci starszych od niej o 7 i 11 lat"", zaczęła grać w "Tekkena", "Soulcalibura" i "Dead or Alive". Z czasem zaczęła pokonywać osoby starsze od siebie. W wieku 9 lat Norindr wzięła udział w swoim pierwszym turnieju gier komputerowych. Był to ogólnokrajowy francuski turniej "Dead or Alive 2", w którym brały też udział osoby dorosłe"". Norindr zajęła drugie miejsce"".
Z czasem została zawodową graczką i częstą uczestniczką turniejów gier komputerowych. Przyjęła pseudonim Kayane, który jest połączeniem imion Kasumi i Ayane z serii gier "Dead or Alive". Specjalizuje się w grach z gatunku bijatyki. Jej ulubione gry to "Soulcalibur" i "Street Fighter". Jak sama przyznaje, ćwiczy od jednej do dwóch godzin dziennie i przed każdym turniejem analizuje taktyki potencjalnych przeciwników. Wielokrotnie pełniła rolę ambasadora różnych wydarzeń związanych z grami komputerowymi i kulturą geeków.
W 2012 została wpisana do Księgi rekordów Guinnessa jako kobieta z największą liczbą zajętych miejsc od 1. do 3. w turniejach bijatyk na całym świecie. W 2014, gdy nadal utrzymywała rekord, liczba ta wynosiła 48. Jest też pierwszą kobietą, która wygrała turniej "Street Fightera".
Należała do drużyny e-sportowej LowLandLions Od 2011 była sponsorowana przez Mad Catz. W 2014 została członkiem drużyny Red Bulla. Jest pierwszą osobą z Francji w tej drużynie
Prowadzi program na kanale Game One poświęcony sportowi elektronicznemu.
Życie prywatne.
Prywatnie poza bijatykami lubi też grać w gry fabularne"" oraz trenować boks.

</doc>
<doc id="4731364" url="https://pl.wikipedia.org/wiki?curid=4731364" title="Lietuvos futbolo čempionatas (1990)">
Lietuvos futbolo čempionatas (1990)



</doc>
<doc id="4731365" url="https://pl.wikipedia.org/wiki?curid=4731365" title="Kapliczka przydrożna św. Antoniego w Prudniku">
Kapliczka przydrożna św. Antoniego w Prudniku

Kapliczka przydrożna pod wezwaniem św. Antoniego w Prudniku – zabytkowa barokowa kapliczka przydrożna, znajdująca się w Prudniku, na Lipnie, przy ul. Poniatowskiego 17.
Historia.
Kapliczka została ufundowana przez rodzinę Fipper, ówczesnych właścicieli folwarku Lipno. We wnęce jej szczytu znajdował się obraz św. Antoniego, który został skradziony po II wojnie światowej. W środku umieszczony był obraz Matki Bożej. Później we wnęce umieszczono ludowego koguta, a wewnątrz obraz św. Antoniego. Obecnie we wnęce znajduje się figura Matki Bożej. Posługę duszpasterską nad nią pełnią zakonnicy z klasztoru Zakonu Braci Mniejszych.
Architektura.
Kapliczka położona jest przy drodze prowadzącej do kościoła św. Józefa. Jest zwrócona frontem w stronę północną, schody prowadzące do jej wejście wyłożone są kostką granitową. Została wzniesiona na planie zbliżonym do kwadratu, z wypukło-wklęsłymi ścianami bocznymi i półkolistym zamknięciem.
W jej wnętrzu znajduje się stół ofiarny, na którym umieszczono polichromowany krucyfiks. Ponad nim zawieszono obraz o tradycjach ludowych, przedstawiający św. Antoniego ubranego w habit Zakonu Braci Mniejszych. Na lewym ramieniu trzyma Dzieciątko Jezus, a prawą dłonią wskazuje na miniaturę Prudnika.

</doc>
<doc id="4731367" url="https://pl.wikipedia.org/wiki?curid=4731367" title="Lietuvos lyga (1990)">
Lietuvos lyga (1990)



</doc>
<doc id="4731370" url="https://pl.wikipedia.org/wiki?curid=4731370" title="Brian McCardie">
Brian McCardie

Brian McCardie (ur. 22 stycznia 1965 w Glasgow) – szkocki aktor i scenarzysta.
Życiorys.
Urodził się w Glasgow. Uczęszczał do Our Lady’s Roman Catholic High School w Motherwell w hrabstwa North Lanarkshire. Wkrótce wraz z rodzicami przeniósł się do Carluke. Zainteresował się teatrem w szkole średniej, występując w musicalu "Godspell" z lokalną grupą składającą się z młodzieży z lokalnych szkół. Studiował w londyńskiej szkole dramatycznej Rose Bruford School of Speech and Drama.

</doc>
<doc id="4731374" url="https://pl.wikipedia.org/wiki?curid=4731374" title="Marianna Tolo">
Marianna Tolo

Marianna Tolo (ur. 2 lipca 1989 w Mackay) – australijska koszykarka, występująca na pozycji środkowej, reprezentantka kraju, olimpijka, aktualnie zawodniczka zespołu Canberra Capitals.

</doc>
<doc id="4731382" url="https://pl.wikipedia.org/wiki?curid=4731382" title="Gruoch">
Gruoch

Gruoch (ur. ok. 1015 lub 1020, zm. 1054 lub 1057) – szkocka królowa, córka Boite mac Cináeda, syna Cináeda III, żona króla Szkocji Makbeta, wnuczka Kenetha III. Stała się pierwowzorem Lady Makbet z dramatu Wiliama Szekspira "Makbet".
Życiorys.
Dokładna data urodzenia Gruoch nie jest znana, datuje się ją na lata 1015–1020. Do 1032 była żoną Gille Coemgáina, (zarządcy) Moray. W tym samym roku został on spalony wraz z pięćdzięcięcioma swoimi rycerzami, najprawdopodobniej przez swojego kuzyna Makbeta, za zabójstwo swojego wuja Findlaecha, który był ojcem Makbeta. Po śmierci pierwszego męża Gruoch poślubiła Makbeta, nowego mormaera Moray. Dzięki temu małżeństwu Makbet zdobył kilka roszczeń do królestwa Szkotów: jego własnego, jako syna Findlaecha, i z małżeństwa z Gruoch, ponieważ była wnuczką króla Kennetha III. W tym samym czasie Makbet adoptował syna Gruoch, Lulacha.
Zarówno Gruoch, jak i jej mąż Makbet, byli zamieszani w zamordowanie króla Szkocji Duncana I, co pozwoliło Makbetowi zostać królem, a Gruoch królową. W 1050 udali się na pielgrzymkę do Rzymu. Cztery lata później, w 1054, Makbet został wypędzony i zdetronizowany przez Malcolma III. Makbet i Gruoch uciekli do Moray, lecz w 1057 Malcolm zabił Makbeta, a rok później syna Gruoch, Lulacha, który formalnie był królem w latach 1057–1058. Dokładne okoliczności i data śmierci Gruoch nie są znane, wiadome jest jedynie, że została pochowana wraz z drugim mężem na wyspie Iona u wybrzeży Szkocji.

</doc>
<doc id="4731385" url="https://pl.wikipedia.org/wiki?curid=4731385" title="Nessetal">
Nessetal

Nessetal – gmina () w Niemczech, w kraju związkowym Turyngia, w powiecie Gotha. Powstała 1 stycznia 2019 z połączenia jedenastu z dwunastu gmin, tworzących dawną wspólnotę administracyjną Mittleres Nessetal: Ballstädt, Brüheim, Bufleben, Friedrichswerth, Goldbach, Haina, Hochheim, Remstädt, Wangenheim, Warza oraz Westhausen. Gminy te stały się automatycznie jej częściami ("Ortsteil"). Gmina ta pełni również funkcję „gminy realizującej” (niem. „erfüllende Gemeinde”) dla gminy wiejskiej Sonneborn.
Położenie.
Gmina leży ok. 9 km na północny zachód od miasta Gotha. Przez gminę przebiega droga krajowa B247.

</doc>
<doc id="4731390" url="https://pl.wikipedia.org/wiki?curid=4731390" title="Wołycia (rejon chmielnicki)">
Wołycia (rejon chmielnicki)

Wołycia () – wieś na Ukrainie, w obwodzie chmielnickim, w rejonie chmielnickim, nad rzeką Płoską. W 2001 roku liczyła 464 mieszkańców.
W latach 60. XX wieku wieś przemianowano na Płoskowe (), od nazwy pobliskiej rzeki. Nazwę Wołycia przywrócono w 1996 roku.
We wsi istniały dawniej dwie świątynie – murowana cerkiew Świętego Michała z 1833 roku oraz drewniana cerkiew Opieki Matki Bożej z 1848 roku, jednak nie przetrwały one do czasów współczesnych.

</doc>
<doc id="4731392" url="https://pl.wikipedia.org/wiki?curid=4731392" title="Batinci">
Batinci

Batinci (mac. "Батинци") – wieś w Macedonii Północnej, w gminie Studeniczani.

</doc>
<doc id="4731393" url="https://pl.wikipedia.org/wiki?curid=4731393" title="Mistrzostwa NAIA w Zapasach w 2020">
Mistrzostwa NAIA w Zapasach w 2020

Mistrzostwa NAIA w zapasach rozegrane zostały w Park City w dniach 6 – 7 marca 2020 roku. Zawody odbyły się na terenie Hartman Arena.

</doc>
<doc id="4731401" url="https://pl.wikipedia.org/wiki?curid=4731401" title="Dobri Doł">
Dobri Doł

Dobri Doł () – wieś w Macedonii Północnej, w gminie Wrapcziszte.

</doc>
<doc id="4731402" url="https://pl.wikipedia.org/wiki?curid=4731402" title="Helene Zaleski">
Helene Zaleski

Helene Zaleski (ur. 8 listopada 1965) – ekonomistka, obywatelka Rzeczypospolitej Polskiej zamieszkała w Królestwie Belgii.
Życiorys.
Jest córką Romaina Zaleskiego, francuskiego finansisty inwestora polskiego pochodzenia, który mieszka we Włoszech. Ma wykształcenie finansowe. Studiowała w Instytucie Statystyki Uniwersytetu Paryskiego im. Pierre’a i Marii Curie, gdzie w 1989 uzyskała dyplom statystyka (specjalizacja rachunkowość i statystyka ubezpieczeniowa). Została aktuariuszem. Helene Zaleski jest szefową rady nadzorczej Alior Banku, który firma Carlo Tassara postanowiła otworzyć w Polsce w 2008 roku, mimo rozpędzającego się już wtedy kryzysu finansowego.
Helene Zaleski jest prezesem Carlo Tassara International z siedzibą w Luksemburgu. W latach 1994–2000 pełniła funkcję doradcy zarządu Carlo Tassara S.p.A.. W latach 1990–1994 pracowała w AGF Ubezpieczenia Życie, filii AGF w Polsce. Przez wiele lat przewodnicząca rady nadzorczej Alior Banku. Obecnie przewodnicząca rady nadzorczej Onwelo SA, skarbnik Fundacji Zygmunta Zaleskiego.

</doc>
<doc id="4731406" url="https://pl.wikipedia.org/wiki?curid=4731406" title="Łabuniszta">
Łabuniszta

Łabuniszta (mac. "Лабуништа") – wieś w Macedonii Północnej, w gminie Struga.

</doc>
<doc id="4731407" url="https://pl.wikipedia.org/wiki?curid=4731407" title="Szampon przeciwłupieżowy">
Szampon przeciwłupieżowy



</doc>
<doc id="4731410" url="https://pl.wikipedia.org/wiki?curid=4731410" title="Mała Reczica">
Mała Reczica

Mała Reczica () – wieś w Macedonii Północnej, w gminie Tetowo.

</doc>
<doc id="4731412" url="https://pl.wikipedia.org/wiki?curid=4731412" title="Pirok">
Pirok

Pirok (mac. "Пирок") – wieś w Macedonii Północnej, w gminie Bogowińe.

</doc>
<doc id="4731413" url="https://pl.wikipedia.org/wiki?curid=4731413" title="Burtubat">
Burtubat

Burtubat – miejscowość w Egipcie, w muhafazie Al-Minja, w dystrykcie Maghagha. W 2006 roku liczyła 17 587 mieszkańców.

</doc>
<doc id="4731414" url="https://pl.wikipedia.org/wiki?curid=4731414" title="Piotr Zaleski">
Piotr Zaleski

Piotr Zaleski (ur. 1961 w Gdańsku) – polski kierowca wyścigowy i rajdowy oraz przedsiębiorca.
Biografia.
Prawo jazdy otrzymał w wieku 16 lat, wkrótce później uzyskał licencję wyścigową. W 1980 roku zadebiutował Polskim Fiatem 126p w WSMP, a dwa lata później rozpoczął starty w Formule Polonia. W sezonie 1983 wygrał dwa wyścigi i zdobył tytuł mistrzowski z przewagą jednego punktu nad Witoldem Nalewajem. W sezonie 1984 zadebiutował w Formule Easter, ścigając się Promotem. W debiutanckim sezonie zajął dziewiąte miejsce. W 1985 roku był osiemnasty.
Po 1985 roku zrezygnował z kariery sportowej, koncentrując się na prowadzeniu interesów. Po transformacji systemowej prowadził sieć kantorów Conti. W 1995 roku został skazany na sześć miesięcy pozbawienia wolności za pranie brudnych pieniędzy, jedenaście lat później został oczyszczony z tego zarzutu przez Sąd Najwyższy. W 2000 roku wrócił do WSMP, rywalizując BMW M3 w barwach Kostrzak Motorsport. Zaleski zajął wówczas ósme miejsce w klasie samochodów turystycznych i piąte w klasie H+2000. W sezonie 2009 zajął Porsche 911 GT3 czwarte miejsce w klasie Grand Prix Polski.
W 2004 roku podjął rajdową rywalizację historycznym Polonezem 2000, a od 2012 roku startował Porsche 911 SC. W sezonie 2018 zdobył mistrzostwo HRSMP.
Jego syn Christian startował w wyścigach górskich.

</doc>
<doc id="4731417" url="https://pl.wikipedia.org/wiki?curid=4731417" title="Az-Zawara">
Az-Zawara

Az-Zawara – miejscowość w Egipcie, w muhafazie Al-Minja, w dystrykcie Maghagha. W 2006 roku liczyła 4379 mieszkańców.

</doc>
<doc id="4731419" url="https://pl.wikipedia.org/wiki?curid=4731419" title="Minszat Nijazi">
Minszat Nijazi

Minszat Nijazi – miejscowość w Egipcie, w muhafazie Al-Minja, w dystrykcie Maghagha. W 2006 roku liczyła 1251 mieszkańców.

</doc>
<doc id="4731420" url="https://pl.wikipedia.org/wiki?curid=4731420" title="Wrapcziszte">
Wrapcziszte

Wrapcziszte () – wieś w Macedonii Północnej, w gminie Wrapcziszte.

</doc>
<doc id="4731422" url="https://pl.wikipedia.org/wiki?curid=4731422" title="Profelis">
Profelis



</doc>
<doc id="4731430" url="https://pl.wikipedia.org/wiki?curid=4731430" title="Helene Zalewski">
Helene Zalewski



</doc>
<doc id="4731431" url="https://pl.wikipedia.org/wiki?curid=4731431" title="Pedro Schwartz">
Pedro Schwartz

Pedro Schwartz Girón (ur. 30 stycznia 1935) – hiszpański ekonomista, politolog, prawnik i były liberalny polityk, kawaler Orderu Brytyjskiego.
Życiorys.
Pedro Schwartz studiował na Uniwersytecie Complutense w Madrycie, gdzie otrzymał doktorat z prawa, następnie zdobył magistra z ekonomii i doktorat z nauk politycznych na London School of Economics (gdzie jego profesorami byli m.in. Karl Popper i Lionel Robbins). Ożenił się ze swoją pierwszą żoną, hiszpańską aktorką, Mercedes Juste Werner w 1966, z którą ma syna Guillermo. Nieco po narodzinach syna poznał swoją obecną żonę Ana Maria Bravo Ormeche (ur. 1945). Z drugą żoną ma trójkę dzieci: Marco (ur. 1971), Gregory (ur. 1974) oraz Silvia (ur. 1981).
Kariera polityczna.
Był członkiem drugiego Kongresu Deputowanych (niższej izby parlamentu Hiszpanii) w latach 1982-1986.
Schwartz otrzymał tytuł kawalera Orderu Imperium Brytyjskiego w 1990 r.
Kariera naukowa.
Schwartz jest profesorem badawczym ekonomii w Fundación Rafael del Pino na prywatnym, katolickim uniwersytecie CEU San Pablo. Jest także profesorem wizytującym na University of Buckingham. Współpracuje także z Cato Institute.
Specjalizuje się w emeryturach, polityce monetarnej oraz integracji gospodarczej Unii Europejskiej. W przeszłości pracował m.in. w wydziale badawczym Banku Hiszpanii, w centrum badawczym FUNDESCO oraz w fundacji DMR. Wykładał ekonomię na trzech hiszpańskich uniwersytetach.
Został członkiem Stowarzyszenia Mont Pelerin w 1977. Był prezesem tej organizacji od 2014 do 2016 r.
Jest także członkiem zarządu Centre for European Policy Studies w Brukseli, doradcą think tanku Liberales Institut w Zurychu oraz sekretarzem hiszpańskiego think tanku Civismo.
Został członkiem Real Academia de Ciencias Morales y Políticas 22 lutego 2015 r.
Schwartz jest aktywny jako liberalny publicysta. Pisze regularne feletiony m.in. dla The Library of Liberty and Economics oraz El Pais.

</doc>
<doc id="4731437" url="https://pl.wikipedia.org/wiki?curid=4731437" title="Andrzej Mikołajczyk (działacz)">
Andrzej Mikołajczyk (działacz)

Andrzej Mikołajczyk (ur. 20 listopada 1947 w Łodzi, zm. 8 września 2015) – wydawca i dziennikarz miesięcznika telewizyjno-satelitarnego TV Sat Magazyn, przewodniczący Rady Programowej TVP Polonia.
Życiorys.
Absolwent Technikum Budowlanego nr 1 w Łodzi i Wydziału Budownictwa Lądowego Politechniki Łódzkiej (1972).
Był żonaty z Bożeną Mikołajczyk – profesor ekonomii, syn Mariusz, córka Kamila.
Działalność społeczno-polityczna.
Był działaczem ruchu studenckiego; pełnił między innymi funkcje sekretarza Rady Uczelnianej Zrzeszenia Studentów Polskich w Politechnice Łódzkiej, a następnie sekretarza i przewodniczącego Rady Okręgowej ZSP w Łodzi. Od 1973 był przewodniczącym Zarządu Łódzkiego Socjalistycznego Związku Studentów Polskich. W okresie jego przewodniczenia ruchowi studenckiemu Łodzi miała miejsce znacząca rozbudowa studenckiej bazy turystycznej i socjalno-bytowej. Nastąpiła intensyfikacja działalności studenckich kół naukowych, między innymi przez zwiększenie się liczby letnich obozów naukowych. Ta działalność w istotnej mierze wpłynęła na rozwój Łodzi akademickiej poprzez stworzenie warunków dla zapoczątkowania karier naukowych licznego grona przyszłych profesorów.
Osiągnięcia zawodowe.
Po zakończeniu działalności społeczno-politycznej pełnił funkcję i Dyrektora Naczelnego Łódzkiego Wydawnictwa Prasowego, a następnie dyrektora i przewodniczącego Rady Nadzorczej TV – Sat Press. Był założycielem, wydawcą i redaktorem czasopisma telewizyjno-satelitarnego TV Sat Magazyn. Był także członkiem Honorowym Ogólnopolskiego Stowarzyszenia Telewizji Kablowej. Przez wiele lat był korespondentem i stałym konsultantem w Polsce kanału satelitarnego NBC oraz amerykańskiej sieci telewizyjnej CNBC. Współpracował z telewizyjnymi kanałami krajowymi, był między innymi przewodniczącym Rady Programowej TVP Polonia. W latach 1993–1996 wystawca oraz prezenter międzynarodowego Salonu Satelitarnego w Paryżu oraz wykładowca Europejskiego Uniwersytetu Otwartego w Pradze.
Po transformacji politycznej 1989 roku był współzałożycielem i wieloletnim prezesem Stowarzyszenia Tradycji Akademickich „Siódemki”. Dbał o utrzymanie więzi międzypokoleniowych byłych działaczy organizacji studenckich.
Odznaczenia.
Źródło: Stowarzyszenie Tradycji Akademickich „Siódemki”.

</doc>
<doc id="4731442" url="https://pl.wikipedia.org/wiki?curid=4731442" title="Lighthouse">
Lighthouse

Lighthouse (ang. "The Lighthouse") – horror psychologiczny z 2019 roku w reżyserii Roberta Eggersa. W głównej roli wystąpili Willem Dafoe i Robert Pattinson.
Film opowiada o dwóch latarnikach, których zaczynają ogarniać szaleństwo i koszmarne wizje.
Odbiór.
Krytyka w mediach.
Film spotkał się z dobrą reakcją krytyków. W serwisie Rotten Tomatoes 90% z 373 recenzji jest pozytywnych, a średnia ocen wynosi 8,05/10. Na portalu Metacritic średnia ocen z 51 recenzji wyniosła 83 punkty na 100.
Nagrody i nominacje.
Film otrzymał nominację do Oscara i nagrody BAFTA za najlepsze zdjęcia (Jarin Blaschke). Otrzymał także dwie statuetki Independent Spirit za najlepszą drugoplanową rolę męską (Willem Defoe) i najlepsze zdjęcia oraz trzy nominacje w innych kategoriach. Satelitę dla najlepszego aktora drugoplanowego zdobył Willem Defoe, a sam film był nominowany do tej nagrody w kategorii: najlepszy dramat.

</doc>
<doc id="4731444" url="https://pl.wikipedia.org/wiki?curid=4731444" title="Erffa">
Erffa

Niemcy.
Dawna nazwa miejscowości:

</doc>
<doc id="4731448" url="https://pl.wikipedia.org/wiki?curid=4731448" title="The Chromatica Ball">
The Chromatica Ball

The Chromatica Ball – szósta trasa koncertowa amerykańskiej piosenkarki i autorki tekstów Lady Gagi w ramach promocji jej szóstego albumu studyjnego, "Chromatica" (2020), która rozpoczęła się dnia 17 lipca 2022 roku w Düsseldorfie w Niemczech, natomiast jej zakończenie odbyło się 17 września 2022 roku w Miami. 
Organizacja.
5 marca 2020 roku Gaga ogłosiła „specjalną trasę w sześciu miastach z ekskluzywnymi koncertami”, która miała odbyć się w Saint-Denis, Londynie, Bostonie, Toronto, Chicago oraz East Rutherfordzie. To będzie pierwsza trasa piosenkarki, w której będzie występować tylko na stadionach. 26 czerwca 2020 piosenkarka oznajmiła, że trasa odbędzie się rok później, w lecie 2021 roku. Artystka zdecydowała tak, przez pandemię koronawirusa. Po ponownych falach epidemii choroby COVID-19, artystka zdecydowała się przełożyć trasę na rok 2022 i dodać kilka dat. 
7 marca 2022 Lady Gaga przedstawiła daty i lokalizacje piętnastu koncertów jej trasy. 14 kwietnia 2022 roku ogłoszono dwie daty w Tokorozawie, a 16 maja trzy koncerty w: Hershey, Houston i Miami. Pierwsze trzy koncerty Gagi zostały wyprzedane całkowicie. 
Gaga używa strojów zaprojektowanych przez Garetha Pugha, Alexandra McQueena, Christiana Lacroix, Topo Studio NY i Vex Latex.

</doc>
<doc id="4731452" url="https://pl.wikipedia.org/wiki?curid=4731452" title="Leslie Fuenffiger">
Leslie Fuenffiger

Leslie Michael "Mike" Fuenffiger (ur. 17 lipca 1992) – amerykański zapaśnik walczący w stylu klasycznym. Wicemistrz panamerykański z 2020 roku.
Zawodnik Hibbing High School i Augsburg College. Trzy razy All-American (2013–2015) w NCAA Division III, pierwszy w 2014 i 2015; siódmy w 2013 roku. Outstanding Wrestler w 2015 roku. Następnie w United States Army.

</doc>
<doc id="4731454" url="https://pl.wikipedia.org/wiki?curid=4731454" title="Mike Fuenffinger">
Mike Fuenffinger



</doc>
<doc id="4731462" url="https://pl.wikipedia.org/wiki?curid=4731462" title="Gibraltar Open 2020">
Gibraltar Open 2020

Gibraltar Open 2020 – piętnasty rankingowy turniej sezonu snookerowego 2019/2020. Turniej ten rozegrany został w dniach 11-15 marca 2020 w Europa Sports Complex w Gibraltarze.
Nagrody.
Pieniężne.
Zwycięzca: £ 50 000 
II miejsce: £ 20 000 
Półfinalista: £ 6 000 
Ćwierćfinalista: £ 5 000 
Ostatnia 16: £ 4 000 
Ostatnia 32: £ 3 000 
Ostatnia 64: £ 2 000 
Pula nagród: £ 251 000 
Rundy Kwalifikacyjne.
Runda 1.
Do 3 frame’ów
Runda 2.
Do 3 frame’ów
Runda 3.
Do 3 frame’ów
Runda 4.
Do 3 frame’ów

</doc>
<doc id="4731467" url="https://pl.wikipedia.org/wiki?curid=4731467" title="Lubarty">
Lubarty

Lubarty (; ) – wieś na Białorusi, w obwodzie grodzieńskim, w rejonie werenowskim, w sielsowiecie Bieniakonie.
Dawniej wieś i folwark. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Bieniakonie.

</doc>
<doc id="4731468" url="https://pl.wikipedia.org/wiki?curid=4731468" title="Blovstrød">
Blovstrød

Blovstrød – miasto w Danii, w regionie Stołecznym, w gminie Allerød.

</doc>
<doc id="4731470" url="https://pl.wikipedia.org/wiki?curid=4731470" title="Glororum">
Glororum

Glororum – osada w Anglii, w hrabstwie Northumberland, w dystrykcie (unitary authority) Northumberland, w civil parish Bamburgh. Leży 48 km od miasta Morpeth. W 1951 roku civil parish liczyła 13 mieszkańców.

</doc>
<doc id="4731474" url="https://pl.wikipedia.org/wiki?curid=4731474" title="Dalby (Dania)">
Dalby (Dania)

Dalby – miasto w Danii, w regionie Zelandia, w gminie Faxe.

</doc>
<doc id="4731476" url="https://pl.wikipedia.org/wiki?curid=4731476" title="Rajdowy Puchar Pokoju i Przyjaźni 1989">
Rajdowy Puchar Pokoju i Przyjaźni 1989

Rajdowy Puchar Pokoju i Przyjaźni 1989 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1989. Sezon ten składał się z siedmiu rajdów i rozpoczął się 21 kwietnia, a zakończył 4 listopada, indywidualnie najlepszym zawodnikiem był Czechosłowak Václav Arazim, a drużynowo wygrała ekipa ZSRR.

</doc>
<doc id="4731477" url="https://pl.wikipedia.org/wiki?curid=4731477" title="Raymond Bunker">
Raymond Bunker

Raymond Anthony Bunker (ur. 26 kwietnia 1994) – amerykański zapaśnik walczący w stylu klasycznym. Zajął dwunaste miejsce na mistrzostwach świata w 2019. Mistrz panamerykański z 2020 roku.
Zawodnik Fenton High School i Harper College z Palatine. Zawodnik i żołnierz United States Marine Corps.

</doc>
<doc id="4731480" url="https://pl.wikipedia.org/wiki?curid=4731480" title="Esbønderup">
Esbønderup

Esbønderup – miasto w Danii, w regionie Stołecznym, w gminie Gribskov.

</doc>
<doc id="4731482" url="https://pl.wikipedia.org/wiki?curid=4731482" title="Hansa Waggonbau GT3">
Hansa Waggonbau GT3

Hansa Waggonbau GT3 – typ wysokopodłogowego, przegubowego, jednokierunkowego wagonu tramwajowego, wytwarzanego w latach 1955–1958 w zakładach Hansa Waggonbau w Bremie.
Wyprodukowano w sumie 28 wagonów o numerach 901–928 i tyle samo odpowiadających im doczep z numerami 1901–1928.
Opis.
Ten nietypowy tramwaj charakteryzuje się niestandardowym układem osi. Pierwszy człon opiera się na dwuosiowym wózku, natomiast drugi na jednoosiowym. Taka konstrukcja była jednak przyczyną powstawania hałasu w czasie przejazdu tramwaju; stąd też potoczna nazwa GT3 „Ackerwagen” (pol. "przyczepa do traktora"). Zdecydowano się na wybór takiej konstrukcji wagonu z dwóch powodów: po pierwsze, aby wykorzystać wózki przeznaczone dla niezmontowanych jeszcze tramwajów dwuosiowych, po drugie, aby zmniejszyć liczbę pracowników koniecznych do obsługi tramwajów. Skład złożony z wagonu silnikowego i doczepnego tego typu mógł przewieźć tylu pasażerów, ilu mieściło się w składzie zestawionym z trzech dwuosiowych wagonów: jednego silnikowego i dwóch doczep. Podstawową różnicą między składami w odniesieniu do obsługi konduktorskiej była konieczność zatrudnienia w składzie tramwajów GT3 nie trzech, ale już tylko dwóch konduktorów. Tramwaje GT3 wyposażono w dwupłatowe drzwi przesuwne: tylne drzwi służyły do wsiadania do wagonu (przy nich znajdowało się stanowisko konduktora), przednie do wysiadania. Ławki dla pasażerów oraz podłogę wykonano z drewna.
Eksploatacja.
Wagony kursowały do 1967 r. głównie na linii nr 4 (Arsterdamm – Horn). Ponadto obsługiwały linię nr 2 do czasu dostawy nowych tramwajów GT4, w późniejszym czasie jeździły też na linii nr 3. Linię nr 4 w 1967 r. skrócono do Domshofu; od tamtej pory obsługiwano ją pojedynczymi wagonami GT3. Składy z doczepami eksploatowano w późniejszym czasie na liniach nr 3 i 5 lub też na liniach kursujących w godzinach szczytu. 29 kwietnia 1972 r. ostatnim tramwajem GT3 w regularnym ruchu liniowym był ten o numerze 850 (ex 922), obsługujący linię nr 4 do Horn. Wraz z zawieszeniem wspomnianej linii zakończyła się planowa eksploatacja tramwajów GT3. Tramwaje GT3 kursowały jeszcze niekiedy jako wspomagające w godzinach szczytu. Szybko jednak zostały wycofane, gdyż do każdego składu trzeba było przydzielać po dwóch konduktorów. Ostatnie tramwaje GT3 zakończyły kursowanie na początku 1977 r.
Wagony historyczne.
Tramwaj silnikowy o numerze 917 jest ostatnim zachowanym tramwajem GT3. Około roku 1970 zdemontowano miejsce dla konduktora i zainstalowano przy ostatnich drzwiach przyciski otwierania drzwi dla pasażerów. Od 1977 r. do 1980 r. funkcjonował jako wagon imprezowy. Następnie został odstawiony w Sebaldsbrück jako niesprawny i niszczał na wolnym powietrzu. W 2001 r. przeszedł prace renowacyjne, w trakcie których przywrócono mu pierwotny wygląd z lat 50. XX wieku. Gruntownie odnowiono nadwozie, wnętrze, podwozie z wózkami, silniki oraz obwody elektryczne. Ponieważ brakowało dokumentacji technicznej, niektóre elementy, jak np. stanowisko konduktora, zrekonstruowano na podstawie zdjęć. Od 2002 r. GT3 nr 917 jest sprawnym wagonem muzealnym.

</doc>
<doc id="4731483" url="https://pl.wikipedia.org/wiki?curid=4731483" title="Feliks Strzelecki">
Feliks Strzelecki

Feliks Józef Strzelecki herbu Oksza (ur. 1 czerwca 1823 w Goleszowie, zm. 9 września 1883 we Lwowie) – fizyk, profesor i rektor Szkoły Politechnicznej we Lwowie, działacz społeczny
Działalność naukowa.
Ukończył gimnazjum w Tarnowie (1842). Studiował prawo (1842–1843) a następnie w latach 1843–1848 fizykę i matematykę na uniwersytecie w Wiedniu. Doktorat filozofii w zakresie fizyki uzyskał na uniw. we Lwowie (1849). Początkowo pracował jako nauczyciel fizyki w II Gimnazjum im. Franciszka Józefa I we Lwowie (1849–1856). Następnie od 1856 był profesorem Akademii Technicznej we Lwowie, od marca tego roku kierował Katedrą Fizyki Ogólnej i Technicznej, gdzie wykładał fizykę doświadczalną. W pracy naukowej zajmował się zagadnieniami optyki oraz podstawami termodynamiki, m.in. podał dowód matematyczny powstawania w zwierciadłach obrazów pod danym kątem. Prowadził także badania fizyczne powietrza we Lwowie.
Dyrektor (1871) a następnie pierwszy rektor (1872–1874) a w latach 1874–1875 prorektor Akademii Technicznej we Lwowie. Przyczynił się do rozwoju i unowocześnienia uczelni, w której wprowadził polski język wykładowy. Za jego rządów powołano osiem nowych katedr, wprowadzono trzy kierunki kształcenia (inżynierię, architekturę i chemię techniczną). Doprowadził także do zrównania płac naukowców na uczelni z uniwersyteckimi. Po przekształceniu w 1877 uczelni w Szkołę Politechniczną, w latach 1878–1880 był dziekanem Wydziału Budownictwa. Od 16 listopada 1867 członek Towarzystwa Naukowego Krakowskiego. Od 1873 członek czynny Wydziału Matematyczno-Przyrodniczego Akademii Umiejętności w Krakowie. Był członkiem korespondentem Academie des Sciences w Paryżu. W 1882 z powodu choroby przeszedł na emeryturę. Jego uczniem był Łukasz Bodaszewski.
Działalność społeczna.
Czynnie uczestniczył w życiu społecznym i politycznym Lwowa i Galicji. Radny miasta Lwowa, prezes jej Sekcji V, zajmującej się oświatą i wychowaniem. Był kuratorem studenckiego Towarzystwa Bratniej Pomocy (1867–1882). Propagator nauk ścisłych – przyczynił się do szerszego nauczania przedmiotów ścisłych w gimnazjach galicyjskich oraz do utworzenia kursów pedagogicznych dla kobiet we Lwowie. Członek i działacz Towarzystwa Pedagogicznego we Lwowie w którym był członkiem zarządu (1868), wiceprezesem (1869–1870) i prezesem (1870–1872). W latach 1870–1873 prezes Towarzystwa dla Pielęgnowania i Rozpowszechniania Wiadomości Technicznych, Przemysłowych i Przyrodniczych. Członek i działacz Galicyjskiego Towarzystwa Gospodarskiego. Członek Komitetu GTG (30 stycznia 1866 – 16 lutego 1868, 28 czerwca 1870 – 25 czerwca 1872).
Pochowany na Cmentarzu Łyczakowskim we Lwowie.
Wyróżnienia.
Od 1872 członek honorowy Towarzystwa Pedagogicznego we Lwowie. Od 1875 członek honorowy Towarzystwa Bratniej Pomocy we Lwowie. Po przejściu na emeryturę w 1882 przyznano mu dożywotnią pensję profesorską i honorowy tytuł radcy dworu.
Rodzina.
Urodził się w rodzinie ziemiańskiej, syn powstańca listopadowego Kazimierza i Marianny z Czerskich. Ożenił się z Salomeą z Hupków. Mieli córkę Stanisławę Stefanię (1858–1909) żonę architekta Ludwika Ramułta (1857–1929).

</doc>
<doc id="4731485" url="https://pl.wikipedia.org/wiki?curid=4731485" title="Ganløse">
Ganløse

Ganløse – miasto w Danii, w regionie Stołecznym, w gminie Egedal.

</doc>
<doc id="4731487" url="https://pl.wikipedia.org/wiki?curid=4731487" title="Miluńce (obwód grodzieński)">
Miluńce (obwód grodzieński)

Miluńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Bieniakonie.
Dawniej wieś i folwark. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów.

</doc>
<doc id="4731488" url="https://pl.wikipedia.org/wiki?curid=4731488" title="Græse Bakkeby">
Græse Bakkeby

Græse Bakkeby – miasto w Danii, w regionie Stołecznym, w gminie Frederikssund.

</doc>
<doc id="4731491" url="https://pl.wikipedia.org/wiki?curid=4731491" title="Jenikale">
Jenikale



</doc>
<doc id="4731492" url="https://pl.wikipedia.org/wiki?curid=4731492" title="Gurre">
Gurre

Gurre – miasto w Danii, w regionie Stołecznym, w gminie Helsingør.

</doc>
<doc id="4731495" url="https://pl.wikipedia.org/wiki?curid=4731495" title="Zoltán Stiller">
Zoltán Stiller

Zoltán Stiller – węgierski kierowca wyścigowy i pilot rajdowy.
Biografia.
Karierę sportową rozpoczął w latach 60. Był pilotem Tamása Karácsonyia, startującego Trabantem. Załoga pięciokrotnie zdobyła mistrzostwo Węgier w swojej klasie. W latach 80. zaangażował się w wyścigi Formuły Easter. W latach 1983 i 1986 zajmował trzecie miejsce w mistrzostwach kraju. Ponadto w latach 1984–1988 uczestniczył w Pucharze Pokoju i Przyjaźni.

</doc>
<doc id="4731496" url="https://pl.wikipedia.org/wiki?curid=4731496" title="Græsted">
Græsted

Græsted – miasto w Danii, w regionie Stołecznym, w gminie Gribskov.

</doc>
<doc id="4731497" url="https://pl.wikipedia.org/wiki?curid=4731497" title="Puchar Belgii w koszykówce mężczyzn">
Puchar Belgii w koszykówce mężczyzn

Puchar Belgii w koszykówce mężczyzn – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Belgijską Federację Koszykówki dla belgijskich męskich klubów koszykarskich. Drugie – po mistrzostwach Belgii – rozgrywki w hierarchii ważności, w belgijskiej koszykówce. Po raz pierwszy zmagania o puchar odbyły się w 1954. 
W 2013 puchar otrzymał nową nazwę – Base Cup, ze względu na nowego sponsora głównego, firmę Base. Sieć telefonii komórkowej podpisała trzyletni kontrakt sponsorski. W sezonie 2013–14 rozegrano format final four, zamiast półfinałów, do którego powrócono po raz pierwszy od 2003.
W rozgrywkach biorą udział zespoły z najwyższej klasy rozgrywkowej w Belgii oraz I i II ligi (II i III klasa rozgrywkowa). W pierwszej rundzie rywalizują drużyny z I i II ligi, podzielone na dwanaście grup. Od drugiej rundy do rozgrywek przystępują zespoły z BLB Division I. W drugiej rundzie ćwierć i półfinały są rozgrywane w formacie dwóch spotkań. Kiedy zespoły z najwyższej klasy rozgrywkowej stają do konfrontacji z drużynami, z niższych lig (I i II) nie rozgrywa się dwóch spotkań. Zwycięzca jest wyłaniany w pojedynczym spotkaniu finałowym.
Nazwy sponsorskie.
Nazwy pucharu są uzależnione od sponsora rozgrywek w danym sezonie.

</doc>
<doc id="4731498" url="https://pl.wikipedia.org/wiki?curid=4731498" title="FK Minija (2017)">
FK Minija (2017)

FK Minija (lit. Futbolo Klubas Minija) – litewski klub piłkarski, mający siedzibę w mieście Kretynga, w północno-zachodniej części kraju. Obecnie występuje w I lydze.
Historia.
Chronologia nazw:
Klub piłkarski FK Minija został założony w miejscowości Kretynga w 2017 roku i jest kontynuatorem historii klubu FK Minija Kretynga, rozwiązanego w 2016 roku z powodu problemów finansowych. Od razu przystąpił do rozgrywek II lygi, gdzie zajął 3.miejsce w grupie Wschód. W następnym sezonie 2018 wygrał tę grupę i awansował do I lygi. W swoim pierwszym sezonie na drugim poziomie zajął ósmą lokatę.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w białych koszulkach z pasiastymi liniami turkusowymi, w białych spodenkach i turkusowych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Struktura klubu.
Stadion.
Klub piłkarski rozgrywa swoje mecze domowe na stadionie Kretynga w Kretyndze, który może pomieścić 900 widzów.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z miasta oraz okolic.

</doc>
<doc id="4731499" url="https://pl.wikipedia.org/wiki?curid=4731499" title="Wagony Herbrand w Łodzi">
Wagony Herbrand w Łodzi



</doc>
<doc id="4731501" url="https://pl.wikipedia.org/wiki?curid=4731501" title="Grzanki w jajku">
Grzanki w jajku



</doc>
<doc id="4731502" url="https://pl.wikipedia.org/wiki?curid=4731502" title="Wagony Herbrand w Szczecinie">
Wagony Herbrand w Szczecinie



</doc>
<doc id="4731505" url="https://pl.wikipedia.org/wiki?curid=4731505" title="Torfowisko Wieliszewo 6">
Torfowisko Wieliszewo 6

Torfowisko Wieliszewo 6 – użytek ekologiczny w województwie pomorskim, w powiecie słupskim, w gminie Dębnica Kaszubska, w obrębie ewidencyjnym Łabiszewo, około 2,8 km na wschód od północnych zabudowań tejże wsi, a także około 2 km na północ od miejscowości Podole Małe, na obszarze Wysoczyzny Damnickiej, utworzony 13 maja 2008 na mocy Uchwały Nr XV/80/2008 Rady Gminy Dębnica Kaszubska z dnia 14 lutego 2008 r. w sprawie utworzenia użytków ekologicznych. Całkowita powierzchnia użytku wynosi 0,37 ha.
Przedmiotem ochrony jest bardzo dobrze zachowane torfowisko wysokie porośnięte młodym borem bagiennym oraz brzeziną bagienną (siedlisko przyrodnicze 7110 – torfowiska wysokie z roślinnością torfotwórczą (żywe)) o strukturze kępkowo-dolinkowej, będące częścią kompleksu torfowisk wysokich typu bałtyckiego „Torfowisko Wieliszewo”, które z kolei jest częścią torfowiska „Wieliszewskie Bagna” o łącznej powierzchni 133,70 ha.
Na dzień powołania użytku występowało tam sześć gatunków roślin objętych ochroną ścisłą, m.in. rosiczka okrągłolistna ("Drosera rotundifolia"), oraz trzy gatunki objęte ochroną częściową, m.in. bagno zwyczajne ("Rhododendron tomentosum"). Oprócz nich stwierdzono występowanie wełnianki pochwowatej ("Eriophorum vaginatum"). Wśród drzew rosnących na torfowisku dominują sosny zwyczajne ("Pinus sylvestris") i brzozy brodawkowate ("Betula pendula").
Właścicielem gruntu jest Skarb Państwa, zarządcą „Lasy Państwowe” Nadleśnictwo Łupawa – w obszarze leśnictwa Podole Małe. W bezpośrednim sąsiedztwie „Torfowiska Wieliszewo 6” położone są „Torfowisko Wieliszewo 5”. Około 450 m na północ leży „Torfowisko Wieliszewo 4”, a około 350 m na południe „Torfowisko Wieliszewo 7”.

</doc>
<doc id="4731509" url="https://pl.wikipedia.org/wiki?curid=4731509" title="Adelheid Popp">
Adelheid Popp

Adelheid Popp (ur. 11 lutego 1869 w Inzersdorf, zm. 7 marca 1939 w Wiedniu) – austriacka polityk, działaczka na rzecz praw kobiet, założycielka proletariackiego ruchu kobiet w Austrii, deputowana do Rady Narodowej z ramienia Socjaldemokratycznej Partii Robotniczej Austrii (1919–1933/34) i pierwsza kobieta w historii Austrii, która wygłosiła przemówienie w austriackim parlamencie.
Życiorys.
Adelheid Popp urodziła się 11 lutego 1869 roku jako piętnaste dziecko rodziny tkaczy w Inzersdorfie. Była najmłodszym dzieckiem z pięciu, które przeżyły. Po śmierci ojca, od szóstego roku życia pracowała, by pomóc w utrzymaniu rodziny. W latach 1876–1879 uczęszczała do szkoły podstawowej. W wieku 10 lat przeprowadziła się z matką do Wiednia. 
Od 1883 roku pracowała w fabryce wyrobów z brązu, a następnie w fabryce korka. Wówczas zaczęła interesować się polityką i zaangażowała się w szerzenie idei socjaldemokrytycznych. W 1889 roku wstąpiła do wiedeńskiego towarzystwa na rzecz edukacji pracownic. Wkrótce wzbudziła zainteresowanie Fryderyka Engelsa (1820–1895), Augusta Bebela (1840–1913), Jakoba Reumanna (1853–1925) i Victora Adlera (1852–1918). Żona Adlera – dziennikarka Emma Adler (1858–1935), która udzielała Popp lekcji języka niemieckiego i ortografii, miała duży wpływ na młodą działaczkę. Popp wygłaszała mowy podczas zebrań robotników na terenie całej monarchii i stała się popularną agitatorką. 
W latach 1893–1934 zajmowała się pisaniem, m.in. w 1892 roku objęła redakcję pisma „Arbeiterinnen-Zeitung”. W 1893 roku była jedną z założycielek klubu dyskusyjnego „Libertas”, któremu przewodniczyła. W tym samym roku znalazła się w zarządzie stowarzyszenia edukacyjnego wiedeńskiej dzielnicy Meidling, a następnie w zarządzie pracowniczego stowarzyszenia edukacyjnego dzielnicy Rudolfsheim. W 1894 roku poślubiła austriackiego socjaldemokratę Juliusa Poppa, z którym miała dwóch synów. Współorganizowała pierwsze zebrania socjaldemokratek. W 1898 roku została przewodniczącą socjaldemokratycznego Komitetu Kobiet Rzeszy, a 1904 roku weszła do zarządu Socjaldemokratycznej Partii Robotniczej Austrii.
Angażowała się w walkę o prawa kobiet, m.in. o prawo kobiet do organizowania się w partie polityczne oraz o prawo wyborcze. Prawa te przyznano kobietom po utworzeniu Republiki Niemieckiej Austrii w 1918 roku. W latach 1918–1923 zasiadała w radzie miejskiej Wiednia. Angażowała się na rzecz odnowienia po I wojnie światowej Międzynarodówki Kobiet. W latach 1923–1934 była reprezentantką ruchu kobiet w Międzynarodówce Socjalistycznej.
W 1919 roku została wybrana do Rady Narodowej. Mandat sprawowała do roku 1933/34. 3 kwietnia 1919 roku jako pierwsza kobieta w historii Austrii wygłosiła przemówienie w austriackim parlamencie. Jako członek Rady Narodowej pracowała nad prawem rodzinnym i prawem karnym. Udało jej się poprawić warunki pracy służących. Podjęła również próbę złagodzenia ustawy aborcyjnej. 
W latach 30. XX w. musiała poddać się operacji guza, co nie pozwoliło jej na emigrację.
Zmarła 7 marca 1939 roku w Wiedniu.
Publikacje.
Lista podana za Österreichisches Biographisches Lexikon:
Upamiętnienie.
W 1949 roku jej imieniem nazwano jeden z wiedeńskich bloków mieszkalnych – Adelheid-Popp-Hof

</doc>
<doc id="4731533" url="https://pl.wikipedia.org/wiki?curid=4731533" title="Ann Coleman">
Ann Coleman

Ann Catrina Coleman (ur. 1956 w Glasgow) – szkocka inżynier elektronik, fizyk oraz pedagog, specjalistka w zakresie laserów półprzewodnikowych.
Życiorys.
Działalność.
. W 1992 roku została pracownikiem naukowym, a w 2005 roku profesorem naukowym. Podczas pracy na uniwersytecie była chwalona przede wszystkim za pionierską pracę nad wytwarzaniem fotonicznych układów scalonych oraz półprzewodnikach i badaniem studni kwantowych. .
. W 2013 roku przeniosła się na University of Texas jako profesor inżynierii elektrycznej i inżynierii materiałowej.
Wyróżnienia.
Coleman została wybrana na członka Instytutu Inżynierów Elektryków i Elektroników w 2008 roku za wkład w zintegrowane półprzewodnikowe urządzenia optoelektroniczne i na członka Optical Society of America w 2009 roku.
W 2006 roku, wraz z Johnem Marshem, została nagrodzona przez Amerykański Instytut Inżynierów Elektryków nagrodą za osiągnięcia inżynieryjne „za rozległy rozwój i komercjalizację studni kwantowych do urządzeń fotonicznych”. .

</doc>
<doc id="4731537" url="https://pl.wikipedia.org/wiki?curid=4731537" title="A. Catrina Bryce">
A. Catrina Bryce



</doc>
<doc id="4731540" url="https://pl.wikipedia.org/wiki?curid=4731540" title="Wolica (rejon chmielnicki)">
Wolica (rejon chmielnicki)



</doc>
<doc id="4731542" url="https://pl.wikipedia.org/wiki?curid=4731542" title="Dodge Colt">
Dodge Colt

Dodge Colt – samochód osobowy klasy kompaktowej i klasy aut miejskich produkowany pod amerykańską marką Dodge w latach 1971 – 1994.
Pierwsza generacja.
 Dodge Colt I został zaprezentowany po raz pierwszy w 1971 roku.
Na początku lat 70. koncern Chrysler podjął decyzję o poszerzeniu lokalnej, północnoamerykańskiej oferty marki Dodge o kompaktowy model zapożyczony z portfolio Mitsubishi. W ramach szeroko zakrojonej współpracy z tym japońskim producentem, w 1971 roku do sprzedaży w Stanach Zjednoczonych trafił Dodge Colt I. Samochód był bliźniaczą odmianą japońskiego Mitsubishi Galanta pierwszej generacji. W Kanadzie model oferowano pod marką Plymouth jako Plymouth Cricket.
Druga generacja.
 Dodge Colt II został zaprezentowany po raz pierwszy w 1974 roku.
Po 3 latach produkcji pierwszego wcielenia, Dodge zaprezentował nowego Colta ponownie będącego północnoamerykańską odmianą Mitsubishi Galant. Samochód powstał na zmodyfikowanej platformie poprzednika, dzieląc z nim nie tylko wiele rozwiązań technicznych, ale i cechy wizualne. W Australii model oferowano pod marką Chrysler, a w Kanadzie ponownie jako Plymouth.
Trzecia generacja.
 Dodge Colt III został zaprezentowany po raz pierwszy w 1977 roku.
W przypadku trzeciej generacji Colta, Dodge podjął decyzję o zmianie modelu, który będzie importowany do Stanów Zjednoczonych z japońskiej fabryki Mitsubishi. Tym razem był to model Lancer pierwszej generacji, przez co Colt III zyskał bardziej zwarte proporcje. W Kanadzie samochód ponownie był oferowany pod marką Plymouth.
Czwarta generacja.
 Dodge Colt IV został zaprezentowany po raz pierwszy w 1979 roku.
Prezentując pod koniec lat 70. XX wieku czwartą generację Dodge'a Colta, producent ponownie podjął decyzję o zmianie modelu Mitsubishi, który będzie importowany do Ameryki Północnej pod tą nazwą. Tym razem był to miejski model Mirage, który uzupełnił ofertę marki jako pojazd mniejszy od kompaktowego Omni. W Kanadzie Colt IV był początkowo oferowany jako Plymouth Champ, a od 1982 roku jako Plymouth Colt.
Piąta generacja.
 Dodge Colt V został zaprezentowany po raz pierwszy w 1984 roku.
Wraz ze zmianami w ofercie modelowej Mitsubishi, tak i Dodge zaktualizował model Colt w 1984 roku. Piąta generacja zyskała bardziej kanciaste proporcje i wyraźnie większe nadwozie. Samochód był północnoamerykańską odmianą znanych w Europie Mitsubishi Colt i Lancer, będąc dostępnym zarówno jako hatchback, jak i sedan. W Kanadzie samochód oferowano jako Plymouth Colt, a ponadto ofertę uzupełnił jeszcze dodatkowy, bliźniaczy model pod nowo powstałą marką jako Eagle Vista.
Szósta generacja.
 Dodge Colt VI został zaprezentowany po raz pierwszy w 1989 roku.
Szósta generacja Dodge'a Colta zyskała bardziej awangardową stylistykę, z charakterystycznymi strzelistymi reflektorami na czele. Po raz pierwszy samochód nie był już północnoamerykańską, lokalną odmianą modelu Mitsubishi, leczy oferowany był z nim równolegle jako bliźniaczy model. Ponadto, w ramach polityki poszerzania oferty modelowej marek podległych Chryslerowi, równocześnie w Stanach Zjednoczonych i Kanadzie sprzedawano też modele Eagle Summit i Plymouth Colt.
Siódma generacja.
 Dodge Colt VII został zaprezentowany po raz pierwszy w 1992 roku.
W 1992 roku zadebiutowała siódma i zarazem ostatnia generacja Dodge'a Colta. Podobnie jak w przypadku poprzednika, samochód oferowany był jako bliźniacza odmiana równolegle sprzedawanych w Ameryce Północnej Eagle Summit, Mitsubishi Mirage i Plymouth Colt. Po raz pierwszy samochód nosił logotypy i wyraźne oznaczenia Dodge'a, poza tym nie wyróżniając się wizualnie na tle bliźniaczych modeli.
W 1994 roku import Dodge'a Colta został zakończony, a jego miejsce zajął tym razem opracowany samodzielnie przez koncern Chrysler model Neon, kończąc ponad 20-letnią historię linii modelowej Colt.

</doc>
<doc id="4731548" url="https://pl.wikipedia.org/wiki?curid=4731548" title="Konfederacja Korony Polskiej">
Konfederacja Korony Polskiej



</doc>
<doc id="4731553" url="https://pl.wikipedia.org/wiki?curid=4731553" title="Gräfenhain (Turyngia)">
Gräfenhain (Turyngia)



</doc>
<doc id="4731556" url="https://pl.wikipedia.org/wiki?curid=4731556" title="Saga winlandzka">
Saga winlandzka

Saga winlandzka (jap. ヴィンランド・サガ, transkr. "Vinrando Saga", w międzynarodowych wydaniach także pod ang. tytułem "Vinland Saga") – manga napisana i ilustrowana przez Makoto Yukimurę, ukazująca się w odcinkach od 2005 – początkowo w czasopiśmie „Shūkan Shōnen Magazine”, a obecnie w magazynie „Afternoon”. Publikowana jest też w tomach nakładem wydawnictwa Kōdansha. W Polsce wydawana jest przez wydawnictwo Hanami w podwójnych tomach zbiorczych.
Fabuła.
Manga toczy się w pierwszej połowie XI w. i opowiada historię młodego wikinga Thorfinna (inspirowanego postacią islandzkiego podróżnika Thorfinna Karlsefniego, który dotarł do Winlandii). Pierwszy cykl (odcinki 1–54) koncentruje się na dzieciństwie i wczesnej młodości Thorfinna, który poprzysiągłszy zemstę na mordercy swojego ojca, zostaje wplątany w walkę księcia Knuta o schedę po królu Swenie. Drugi cykl (odcinki 55–100) opowiada o życiu Thorfinna w Danii, dokąd trafia jako niewolnik i gdzie wyrzeka się przemocy. Trzeci cykl (odcinki 101–166) prezentuje losy Thorfinna po jego powrocie na Islandię. Czwarty cykl (od odcinka 167) przybliża historię zamorskiej wyprawy Thorfinna do Winlandii, tajemniczej krainy znanej mu z opowieści jego wuja Leifa Erikssona.
Anime.
Manga została zekranizowana pod postacią serialu anime, emitowanego od 7 lipca 2019 na antenie telewizji NHK General. Po emisji pierwszej serii zapowiedziano produkcję drugiej, która będzie miała premierę w styczniu 2023. 

</doc>
<doc id="4731571" url="https://pl.wikipedia.org/wiki?curid=4731571" title="Wołycia (rejon sławucki)">
Wołycia (rejon sławucki)

Wołycia () – wieś na Ukrainie, w obwodzie chmielnickim, w rejonie sławuckim. W 2001 roku liczyła 411 mieszkańców.
Pierwsza wzmianka o miejscowości pochodzi z 1593 roku. W 1945 roku zmieniono nazwę wsi Wulka () na Wołycia. W czasach radzieckich w miejscowości znajdowała się siedziba kołchozu „Czerwona zirka”.

</doc>
<doc id="4731574" url="https://pl.wikipedia.org/wiki?curid=4731574" title="Flaga Drugiej Rzeszy">
Flaga Drugiej Rzeszy



</doc>
<doc id="4731577" url="https://pl.wikipedia.org/wiki?curid=4731577" title="Aura Kiiskinen">
Aura Kiiskinen

Aura Kiiskinen (ur. 9 marca 1878 w Kuopio, zm. w 1968 w Pietrozawodsku) – fińska działaczka rewolucyjna, deputowana na Sejm Wielkiego Księstwa Finlandii (1908–1917), uczestniczka fińskiej wojny domowej po stronie czerwonych i członkini fińskiej Głównej Rady Robotniczej.
Życiorys.
Pochodziła z rodziny robotniczej. Ukończyła szkołę podstawową, jeszcze w dzieciństwie zaczęła pracować jako służąca. W 1899 wstąpiła do Socjaldemokratycznej Partii Finlandii, w której objęła następnie stanowisko sekretarza ds. kobiet. Kształciła się na wieczorowych kursach zawodowych w Wyborgu i w Petersburgu.
W latach 1908–1917 była deputowaną na Sejm Wielkiego Księstwa Finlandii z ramienia Socjaldemokratycznej Partii Finlandii. Od 1912 działała równocześnie w żeńskich związkach zawodowych na terenie Księstwa. W 1910 wzięła udział w II międzynarodowym kongresie kobiet-socjalistek w Kopenhadze.
Brała udział w wojnie domowej w Finlandii po stronie czerwonych. Ułatwiała rosyjskim rewolucjonistom przekraczanie granicy z Finlandią i kolportowała wśród fińskich żołnierzy literaturę socjalistyczną. Była członkinią Głównej Rady Robotniczej, utworzonego przez rewolucjonistów najwyższego organu władzy na terenach opanowanych przez czerwonych. Razem z Radą i sztabem fińskiej Czerwonej Gwardii w marcu 1918 r. udała się do Wyborga, ostatniego większego miasta kontrolowanego przez rewolucjonistów. Po zdobyciu Wyborga przez białych ukrywała się w miejscowym szpitalu, dzięki czemu uniknęła śmierci w masowych egzekucjach. Następnie zdołała przedostać się do Rosji Radzieckiej, do Piotrogrodu. Była jedną z założycieli Komunistycznej Partii Finlandii, a także sekretarzem odpowiedzialnym za jej wydział agitacji. W 1918 wstąpiła do WKP(b).
W Piotrogrodzie pracowała jako wykładowczyni Komunistycznego Uniwersytetu Mniejszości Narodowych Zachodu, zajmowała się również pracą partyjną wśród społeczności fińskiej w guberni piotrogrodzkiej. W 1925 ukończyła nauczycielski kurs kwalifikacyjny. W 1931 została skierowana do pracy w szkole partyjnej w Pietrozawodsku, gdzie nauczała historii partii i historii ludów ZSRR, a także kierowała biblioteką. Krótko pracowała w państwowym wydawnictwie Karelskiej ASRR, jednak zrezygnowała z powodu niedostatecznej znajomości języka rosyjskiego. 
Krótko po napaści Niemiec na ZSRR przebywała w Leningradzie i spędziła w oblężonym mieście sześć miesięcy, zanim została ewakuowana do rejonu kusznarieńskiego Baszkirii, gdzie pracowała jako wychowawczyni dzieci ewakuowanych pracowników partyjnych. W 1944 wróciła do Pietrozawodska, gdzie żyła do śmierci w 1968.
Wielokrotnie była deputowaną Rady Najwyższej Karelskiej ASRR. Dwukrotnie odznaczona Orderem Lenina (w 1956 i 1960), Orderem Czerwonego Sztandaru Pracy (1948), Orderem Za Dzielną Pracę w Wielkiej Wojnie Ojczyźnianej (1948). 
Pochowana na Cmentarzu Sułażgorskim w Pietrozawodsku w kwaterze honorowej.

</doc>
<doc id="4731584" url="https://pl.wikipedia.org/wiki?curid=4731584" title="Erwin Schüle">
Erwin Schüle

Erwin Schüle (ur. 2 lipca 1913 w Bad Cannstatt, zm. 5 września 1993 w Stuttgarcie) – niemiecki prokurator, pierwszy szef Centrali Badania Zbrodni Narodowosocjalistycznych w Ludwigsburgu.
Okres przedwojenny.
Po ukończeniu kariery szkolnej Schüle studiował prawo na Uniwersytecie w Tybindze. W 1933 dołączył do SA, a w 1937 do NSDAP.
II wojna światowa i okres powojenny.
W czasie II wojny światowej walczył w mundurze Wehrmachtu. W marcu 1945 r. Schüle został wzięty do niewoli radzieckiej.
W 1949 został skazany na śmierć przez radziecki sąd za domniemane zbrodnie wojenne w okolicach miast Wołchow, Czudowo i Krasnoje Sieło. Jako członek 215. Dywizji Piechoty Wermachtu Schüle miał uczestniczyć w egzekucji rosyjskiego chłopca, zastrzeleniu dwóch radzieckich cywilów orz złym traktowaniu innych. Wyrok zamieniono na 25 lat więzienia, a już w kwietniu 1950 Schüle został przekazany do Niemiec.
Natychmiast po zwolnieniu z niewoli radzieckiej został zatrudniony w niemieckim sądownictwie w Badenii-Wirtembergii w kwietniu 1950, gdzie 1 grudnia 1950 został awansowany na prokuratora w Stuttgarcie, a 1 marca 1958 na starszego prokuratora.
Działalność w Centrali Badania Zbrodni Narodowosocjalistycznych.
Jego nazistowska przeszłość nie była jeszcze znana w tym okresie, więc nie stanowiła przeszkody aby 1 grudnia 1958 r. został pierwszym szefem nowo utworzonej Centrali Badania Zbrodni Narodowosocjalistycznych w Ludwigsburgu. Fakt ten ujrzał światło dzienne w lutym 1965, po ujawnieniu tych informacji przez wschodnioniemiecką agencję informacyjną "Allgemeiner Deutscher Nachrichtendienst". We wrześniu 1965 r. Związek Radziecki wysłał notatkę do rządu federalnego, w którym Schüle został przedstawiony jako zbrodniarz wojenny. W grudniu 1965 r. prokurator generalny w Stuttgarcie rozpoczął dochodzenie przeciwko Schüle, które zostało umorzone z braku dowodów na początku kwietnia 1966. Postępowanie zostało ponownie wznowione po tym, jak władze radzieckie zaoferowały zeznania świadków, lecz uznano je jako nieweryfikowalne i śledztwo zostało powtórnie umorzone. Schüle został jednak zdymisjonowany i wrócił na stanowisko starszego prokuratora w Stuttgarcie.

</doc>
<doc id="4731585" url="https://pl.wikipedia.org/wiki?curid=4731585" title="Wołycia (rejon teofipolski)">
Wołycia (rejon teofipolski)

Wołycia () – wieś na Ukrainie, w obwodzie chmielnickim, w rejonie teofipolskim. W 2001 roku liczyła 831 mieszkańców.
Do 1945 roku miejscowość nosiła nazwę Wołycia Lachowećka ().

</doc>
<doc id="4731586" url="https://pl.wikipedia.org/wiki?curid=4731586" title="Tom Gale">
Tom Gale

Tom Gale (ur. 18 grudnia 1998 w Bath) – brytyjski lekkoatleta specjalizujący się w skoku wzwyż.
Brązowy medalista mistrzostw Europy do lat 20 w Grosseto (2017). Dwa lata później wywalczył wicemistrzostwo Europy wśród młodzieżowców (zawodników do lat 23) w szwedzkim Gävle.
Złoty medalista mistrzostw Wielkiej Brytanii.
Rekordy życiowe: stadion – 2,30 (29 lipca 2017, Bedford); hala – 2,33 (8 lutego 2020, Hustopeče).

</doc>
<doc id="4731588" url="https://pl.wikipedia.org/wiki?curid=4731588" title="Godło Drugiej Rzeszy">
Godło Drugiej Rzeszy



</doc>
<doc id="4731591" url="https://pl.wikipedia.org/wiki?curid=4731591" title="Maria Byrski">
Maria Byrski



</doc>
<doc id="4731592" url="https://pl.wikipedia.org/wiki?curid=4731592" title="Zespół martwego chwytu">
Zespół martwego chwytu



</doc>
<doc id="4731594" url="https://pl.wikipedia.org/wiki?curid=4731594" title="Typ LHB (tramwaje w Szczecinie)">
Typ LHB (tramwaje w Szczecinie)

LHB – typ silnikowego, dwukierunkowego wagonu tramwajowego, wytwarzanego w 1930 r. w zakładach Linke-Hofmann-Busch dla sieci tramwajowej w Szczecinie. Ogółem wyprodukowano 15 egzemplarzy.
Konstrukcja.
LHB to dwukierunkowy, silnikowy, dwustronny, wysokopodłogowy wagon tramwajowy z metalowym nadwoziem. Nadwozie zamontowane jest na jednym dwuosiowym wózku. Do środkowej części wagonu, charakteryzującej się obniżoną podłogą, prowadzą z obu stron dwuskrzydłowe drzwi przesuwne. Z lewej i z prawej strony tramwaju umieszczono po sześć większych okien i osiem mniejszych ponad nimi.
Tramwaje LHB wyposażono fabrycznie w nożycowy odbierak prądu. Aparatura elektryczna była przystosowana do pracy pod napięciem stałym równym 550 V. Na przednim oraz na tylnym czole tramwaju umieszczono po jednym okrągłym reflektorze oraz gniazda sterowania wielokrotnego. Ponad szybami przednimi znajdowały się trójdzielne kasety: dwie mniejsze na numer linii po bokach oraz środkowa, większa na nazwę przystanku końcowego.
Eksploatacja.
Wszystkie 15 tramwajów dostarczono do Szczecina w 1930 r. i przydzielono do kursowania na linii tramwajowej nr . Tramwaje LHB łączono w składy z doczepami typu Wismar i Niesky. W 1945 r. 7 wagonów sprzedano do Poznania (nr 165, 166, 168, 170, 173, 175 i 177, w Poznaniu nadano im nowe oznaczenie S2), natomiast 8 pozostałych przebudowano na przełomie lat 50. i 60. XX wieku na doczepy. Ostatnie szczecińskie tramwaje typu LHB wycofano z ruchu liniowego dnia 2 października 1972 r.

</doc>
<doc id="4731595" url="https://pl.wikipedia.org/wiki?curid=4731595" title="Wołycia-Polowa">
Wołycia-Polowa

Wołycia-Polowa () – wieś na Ukrainie, w obwodzie chmielnickim, w rejonie teofipolskim, nad rzeką Rudią. W 2001 roku liczyła 830 mieszkańców.

</doc>
<doc id="4731596" url="https://pl.wikipedia.org/wiki?curid=4731596" title="Flaga Związku Północnoniemieckiego">
Flaga Związku Północnoniemieckiego



</doc>
<doc id="4731603" url="https://pl.wikipedia.org/wiki?curid=4731603" title="Marieluise Fleißer">
Marieluise Fleißer

Marieluise Fleißer (ur. 23 listopada 1901 w Ingolstadt, zm. 2 lutego 1974 tamże) – niemiecka pisarka. 
Życiorys.
Marieluise Fleißer urodziła się 23 listopada 1901 roku w Ingolstadt.
W latach 1914–1920 uczyła się w gimnazjum dla dziewcząt (niem. "Mädchenrealgymnasium der Englischen Fräulein") w Ratyzbonie, gdzie zdała maturę. Następnie rozpoczęła studia germanistyki i teatrologii na uniwersytecie w Monachium, które zakończyła w 1924 roku, nie uzyskując dyplomu. 
Podczas studiów zajęła się pisarstwem. Jej pierwszy utwór "Meine Zwillingsschwester Olga" ukazał się w 1923 roku w czasopiśmie "". Na jej rozwój literacki decydujący wpływ mieli poznani w Monachium pisarze Lion Feuchtwanger (1884–1958) i Bertolt Brecht (1898–1956). 
Premiera jej pierwszej sztuki "Fegefeuer" miała miejsce w 1926 roku. Fleißer pozostawała w związku z Brechtem, i za jego namową napisała sztukę "Pioniere in Ingolstadt", której późniejsza realizacja w Berlinie w 1929 roku wywołała skandal. Brecht wtrącał się do reżyserii i zamienił przedstawienie w prowokację polityczną. Sztuka wywołała wiele protestów, m.in. burmistrz Ingolstadt zrzucił autorce oszczerstwo i oczernienie miasta. Z powodu skandalu Fleißer została odtrącona w rodzinnym Ingolstadt. Rozstała się z Brechtem i związała z dziennikarzem Hellmutem Drawsem-Tychsenem, który przyczynił się do dalszej izolacji pisarki.
W 1929 roku Fleißer wydała zbiór nowelek "Ein Pfund Orangen". Na przełomie 1929 i 1930 roku powstała jej trzecia sztuka teatralna "Der Tiefseefisch" poświęcona jej życiu z Brechtem i Drawsem-Tychsenem. Sztuka ta została wystawiona jedynie trzy razy. Pisarka utrzymywała się z publikacji krótkich felietonów w lokalnej prasie. W 1931 roku ukazała się jej jedyna powieść "Mehlreisende Frieda Geier", opisująca historię miłosną kobiety wyemancypowanej. 
W okresie narodowego socjalizmu jej działalność pisarska została ograniczona przez władze – Fleißer mogła publikować 6 artykułów rocznie. W 1935 roku wyszła za mąż za przyjaciela z dzieciństwa, Beppa Haindla, handlarza tytoniem. Mąż zmusił ją do pracy w sklepie i niewiele pisała. Fleißer zarejestrowała się jako przedsiębiorca, dzięki czemu nie musiała wykazywać obowiązkowego wówczas dla pisarzy członkostwa w Izbie Pisarzy Rzeszy. W 1938 roku zaczęła cierpieć z powodu halucynacji, przeszła załamanie nerwowe i została hospitalizowana. Po terapii wróciła do pisania. 
W 1944 roku napisała sztukę historyczną "Karl Stuart", która nigdy nie została wystawiona. Rok później napisała "Der starke Stamm". Spotkany w 1950 roku w Monachium Brecht pomógł jej w realizacji ostatniej sztuki w teatrze, w radiu i telewizji. Kariera pisarska Fleißer nabrała tempa po śmierci męża w 1958 roku. W 1963 roku ukazał się zbiór opowiadań "Avantgarde", przy czym opowiadanie tytułowe było portretem młodego Brechta. Pod koniec lat 60. XX w. utwory Fleißer odkryli ponownie dla sceny teatralnej młodzi reżyserzy Rainer Werner Fassbinder (1945–1982), Franz Xaver Kroetz i Martin Sperr (1944–2002). Na początku lat 70. "Fegefeuer" jest wielokrotnie wystawiany w Ingolstadt, a w 1972 roku wydawnictwo Suhrkamp Verlag wydało w trzech tomach dzieła zebrane pisarki. W 1989 roku powstał tom czwarty, a w 2001 roku tom piąty z korespondencją artystki. 
Fleißer zmarła 2 lutego 1974 roku w Ingolstadt. 
Dzieła.
Lista wybranych utworów za stroną Stadtmuseum Ingolstadt:

</doc>
<doc id="4731615" url="https://pl.wikipedia.org/wiki?curid=4731615" title="Dodge Colt Vista">
Dodge Colt Vista

Dodge Colt Vista – samochód osobowy typu minivan klasy kompaktowej produkowany pod amerykańską marką Dodge w latach 1983 – 1991 i 1991 – 1996 jako Dodge Colt Wagon.
Pierwsza generacja.
Dodge Colt Vista został zaprezentowany po raz pierwszy w 1983 roku.
W ramach szeroko zakrojonej współpracy między Mitsubishi a koncernem Chryslera, zdecydowano się poszerzyć ofertę modelową Dodge pierwszego w historii minivana. Samochód o nazwie Colt Wagon uplasował się w portfolio marki poniżej modelu Caravan i de facto był lokalną, północnoamerykańską odmianą modelu Mitsubishi Space Wagon. Różnice wizualne były minimalne - poza emblematami modelu, samochód nie nosił nawet logotypów Dodge. Równolegle z Coltem Wagon w Stanach Zjednoczonych oferowano również model Plymouth Colt Vista, a w Kanadzie - także Eagle Vista Wagon.
Druga generacja.
Dodge Colt Wagon został zaprezentowany po raz pierwszy w 1991 roku.
Prezentując w 1991 roku następcę modelu Colt Vista, Dodge podjął decyzję o dokonaniu niewielkiej korekty w nazwie kompaktowego minivana. Samochód odtąd oferowany był jako "Colt Wagon", tym razem nie będąc już lokalną, północnoamerykańską odmianą modelu Mitsubishi, lecz jego bliźniaczą wersją oferowaną równolegle z japońskim odpowiednikiem. Poza modelem Expo LRV (w Europie znanym jako Mitsubishi Space Runner), równolegle w Stanach Zjednoczonych oferowano model Plymouth Colt Vista, a w Kanadzie - Eagle Summit Wagon. W 1996 roku zakończyła się produkcja modelu.

</doc>
<doc id="4731616" url="https://pl.wikipedia.org/wiki?curid=4731616" title="Dodge Colt Wagon">
Dodge Colt Wagon



</doc>
<doc id="4731618" url="https://pl.wikipedia.org/wiki?curid=4731618" title="Rümligen">
Rümligen

Rümligen – gmina w Szwajcarii, w kantonie Berno, w okręgu Bern-Mittelland.
Gmina została po raz pierwszy wspomniana w dokumentach w 1075 roku jako "Rumelingen""."
Zabytki.
Na terenie gminy znajduje się . Zamek, wraz z otaczającymi go budynkami i ziemią, jest wpisany do .
Demografia.
W Rümligen mieszka 438 osób. W 2012 roku 5,3% populacji gminy stanowiły osoby urodzone poza Szwajcarią.
W 2000 roku 96,7% populacji mówiło w języku niemieckim, 0,9% populacji w języku francuskim, a 0,4% w języku włoskim
Zmiany w liczbie ludności na przestrzeni lat przedstawia poniższy wykres:

</doc>
<doc id="4731620" url="https://pl.wikipedia.org/wiki?curid=4731620" title="Babići (Kaštelir-Labinci)">
Babići (Kaštelir-Labinci)



</doc>
<doc id="4731627" url="https://pl.wikipedia.org/wiki?curid=4731627" title="Barat (Kanfanar)">
Barat (Kanfanar)



</doc>
<doc id="4731628" url="https://pl.wikipedia.org/wiki?curid=4731628" title="Belavići (Marčana)">
Belavići (Marčana)



</doc>
<doc id="4731631" url="https://pl.wikipedia.org/wiki?curid=4731631" title="Bast (żupania splicko-dalmatyńska)">
Bast (żupania splicko-dalmatyńska)



</doc>
<doc id="4731636" url="https://pl.wikipedia.org/wiki?curid=4731636" title="Boljevići (Kršan)">
Boljevići (Kršan)



</doc>
<doc id="4731638" url="https://pl.wikipedia.org/wiki?curid=4731638" title="Borut (Cerovlje)">
Borut (Cerovlje)



</doc>
<doc id="4731639" url="https://pl.wikipedia.org/wiki?curid=4731639" title="Brajkovići (Kanfanar)">
Brajkovići (Kanfanar)



</doc>
<doc id="4731642" url="https://pl.wikipedia.org/wiki?curid=4731642" title="Bratulići (Marčana)">
Bratulići (Marčana)



</doc>
<doc id="4731644" url="https://pl.wikipedia.org/wiki?curid=4731644" title="Brest (Lanišće)">
Brest (Lanišće)



</doc>
<doc id="4731646" url="https://pl.wikipedia.org/wiki?curid=4731646" title="Wacław Jastrzębowski">
Wacław Jastrzębowski

Wacław Marian Jastrzębowski ps. „Aspira” (ur. 26 września 1900 w Radomiu, zm. 22 grudnia 1964 w Warszawie) – polski ekonomista, docent doktor nauk ekonomicznych, podporucznik czasu wojny, żołnierz Armii Krajowej, powstaniec warszawski, odznaczony Orderem Virtuti Militari V klasy i Krzyżem Walecznych, autor wielu publikacji ekonomicznych.
Życiorys.
Urodził się 26 września 1900 w Radomiu. Jego rodzicami byli Szczęsny i Maria. Ukończył studia w Wyższej Szkole Handlowej w Warszawie (obecnie Szkoła Główna Handlowa). W okresie międzywojennym był pracownikiem Zarządu m.st. Warszawy. Wykładał w Wolnej Wszechnicy Polskiej.
Walczył w kampanii wrześniowej 1939 i kampanii francuskiej 1940 (odznaczony Croix de Guerre). W czasie okupacji przedostał się do kraju, został pracownikiem Biura Planu Regionalnego m.st. Warszawy. Był oficerem Armii Krajowej.
Sporządzona przez niego podczas okupacji pod pseudonimem Franciszek Kozłowski i przeznaczona dla odbiorcy zagranicznego ekspertyza pt. "Niemiecki eksperyment gospodarczy w Polsce 1939–1943" została jesienią 1943 przekazana do Londynu (po wojnie ukazała się w 1946 drukiem jako książka pt. "Gospodarka niemiecka w Polsce 1939–1944").
Walczył w powstaniu warszawskim jako dowódca 1105 plutonu "Wydra" broni specjalnej kolumny motorowej, przemianowanego na kompanię. Przeszedł szlak bojowy: Powiśle – Śródmieście Północ. Po powstaniu wyszedł ze stolicy z ludnością cywilną.
Po wojnie pracował w Narodowym Banku Polskim. Do 1949 pełnił funkcję dyrektora departamentu w Ministerstwie Żeglugi i Handlu Zagranicznego. Był ekspertem Najwyższego Trybunału Narodowego.
Uzyskał stopień naukowy doktora nauk ekonomicznych. Został docentem.
Był działaczem Polskiego Towarzystwa Ekonomicznego. Redaktor naczelny pisma „Handel Wewnętrzny”.
Pośmiertnie wydano zbiór jego pism w dwutomowej publikacji: Wacław Jastrzębowski, "Wybór prac", red. Teresa Pałaszewska-Reindl, Andrzej Hodoły, Warszawa 1966.
Zmarł 22 grudnia 1964 w Warszawie. Został pochowany na Cmentarzu Wojskowym na Powązkach (kwatera B12-10-27).

</doc>
<doc id="4731650" url="https://pl.wikipedia.org/wiki?curid=4731650" title="Banovci (Nijemci)">
Banovci (Nijemci)



</doc>
<doc id="4731656" url="https://pl.wikipedia.org/wiki?curid=4731656" title="Brezovica (wieś w Chorwacji)">
Brezovica (wieś w Chorwacji)



</doc>
<doc id="4731658" url="https://pl.wikipedia.org/wiki?curid=4731658" title="Brnobići (Kaštelir-Labinci)">
Brnobići (Kaštelir-Labinci)



</doc>
<doc id="4731660" url="https://pl.wikipedia.org/wiki?curid=4731660" title="Burići (Kanfanar)">
Burići (Kanfanar)



</doc>
<doc id="4731661" url="https://pl.wikipedia.org/wiki?curid=4731661" title="Crni (Raša)">
Crni (Raša)



</doc>
<doc id="4731662" url="https://pl.wikipedia.org/wiki?curid=4731662" title="Dane (Lanišće)">
Dane (Lanišće)



</doc>
<doc id="4731663" url="https://pl.wikipedia.org/wiki?curid=4731663" title="Darda (Chorwacja)">
Darda (Chorwacja)



</doc>
<doc id="4731665" url="https://pl.wikipedia.org/wiki?curid=4731665" title="Dolenja Vas (Lupoglav)">
Dolenja Vas (Lupoglav)



</doc>
<doc id="4731666" url="https://pl.wikipedia.org/wiki?curid=4731666" title="Doljani (Donji Lapac)">
Doljani (Donji Lapac)



</doc>
<doc id="4731667" url="https://pl.wikipedia.org/wiki?curid=4731667" title="Donje Novo Selo (Nijemci)">
Donje Novo Selo (Nijemci)



</doc>
<doc id="4731669" url="https://pl.wikipedia.org/wiki?curid=4731669" title="Drenje (Raša)">
Drenje (Raša)



</doc>
<doc id="4731670" url="https://pl.wikipedia.org/wiki?curid=4731670" title="Dubravci (Kanfanar)">
Dubravci (Kanfanar)



</doc>
<doc id="4731672" url="https://pl.wikipedia.org/wiki?curid=4731672" title="Gradina (wieś w Chorwacji)">
Gradina (wieś w Chorwacji)



</doc>
<doc id="4731673" url="https://pl.wikipedia.org/wiki?curid=4731673" title="Gradinje (Cerovlje)">
Gradinje (Cerovlje)



</doc>
<doc id="4731674" url="https://pl.wikipedia.org/wiki?curid=4731674" title="Grobnik (Pićan)">
Grobnik (Pićan)



</doc>
<doc id="4731675" url="https://pl.wikipedia.org/wiki?curid=4731675" title="Kik (Lovinac)">
Kik (Lovinac)



</doc>
<doc id="4731678" url="https://pl.wikipedia.org/wiki?curid=4731678" title="Kovači (Kaštelir-Labinci)">
Kovači (Kaštelir-Labinci)



</doc>
<doc id="4731679" url="https://pl.wikipedia.org/wiki?curid=4731679" title="Krnica (gmina Marčana)">
Krnica (gmina Marčana)



</doc>
<doc id="4731680" url="https://pl.wikipedia.org/wiki?curid=4731680" title="Kurili (Kanfanar)">
Kurili (Kanfanar)



</doc>
<doc id="4731682" url="https://pl.wikipedia.org/wiki?curid=4731682" title="Lanišće (Kršan)">
Lanišće (Kršan)



</doc>
<doc id="4731683" url="https://pl.wikipedia.org/wiki?curid=4731683" title="Lipovac (Nijemci)">
Lipovac (Nijemci)



</doc>
<doc id="4731687" url="https://pl.wikipedia.org/wiki?curid=4731687" title="Marići (Kanfanar)">
Marići (Kanfanar)



</doc>
<doc id="4731688" url="https://pl.wikipedia.org/wiki?curid=4731688" title="Dodge D-50">
Dodge D-50



</doc>
<doc id="4731689" url="https://pl.wikipedia.org/wiki?curid=4731689" title="Medak (Gospić)">
Medak (Gospić)



</doc>
<doc id="4731691" url="https://pl.wikipedia.org/wiki?curid=4731691" title="Nova Vas (Brtonigla)">
Nova Vas (Brtonigla)



</doc>
<doc id="4731693" url="https://pl.wikipedia.org/wiki?curid=4731693" title="Katalin Novák">
Katalin Novák

Katalin Éva Veresné Novák (ur. 6 września 1977 w Segedynie) – węgierska urzędniczka państwowa i działaczka polityczna, posłanka do Zgromadzenia Narodowego, wiceprzewodnicząca Fideszu (2017–2021), sekretarz stanu w ministerstwie zasobów ludzkich (2014–2020), minister bez teki do spraw rodziny (2020–2021). Prezydent Węgier od 2022.
Życiorys.
Od 1996 do 2001 studiowała ekonomię na Uniwersytecie Korwina w Budapeszcie, a od 1999 do 2002 prawo na Uniwersytecie Segedyńskim oraz na Université Paris-Nanterre. Kształciła się również m.in. w Instytucie Nauk Politycznych w Paryżu (2000–2001).
W 2001 rozpoczęła pracę w ministerstwie spraw zagranicznych, specjalizując się w kwestiach europejskich. Była zatrudniona w tym resorcie do 2003. W latach 2004–2010 nie pracowała zawodowo, zajmując się domem i wychowaniem dzieci. W 2010 powróciła do pracy w administracji rządowej. Została wówczas doradczynią ministra spraw zagranicznych. Od 2013 do 2014 była komisarzem do spraw frankofońskich w MSZ. W latach 2012–2014 kierowała także gabinetem ministra zasobów ludzkich. W 2014 powołana na stanowisko sekretarza stanu w Ministerstwie Zasobów Ludzkich, w którym do 2020 odpowiadała za sprawy młodzieży i rodziny. W 2017 wybrana na wiceprzewodniczącą Fideszu. W 2018 uzyskała mandat deputowanej do Zgromadzenia Narodowego.
1 października 2020 objęła urząd ministra bez teki do spraw rodziny w czwartym rządzie Viktora Orbána. W grudniu 2021 została ogłoszona przez premiera Viktora Orbána kandydatką Fideszu na prezydenta Węgier. W tym samym miesiącu ustąpiła z funkcji ministerialnej. W tym samym roku nie kandydowała do kierownictwa Fideszu.
10 marca 2022 parlament wybrał ją na urząd prezydenta Węgier. Stała się pierwszą w historii Węgier kobietą wybraną na ten urząd. Urząd ten objęła 10 maja 2022.
Życie prywatne.
Jest zamężna z Istvánem Attilą Veresem, który został dyrektorem w węgierskim banku centralnym. Ma troje dzieci: Ádáma (ur. 2004), Tamása (ur. 2006) i Katę (ur. 2008). Poza językiem węgierskim posługuje się biegle językiem francuskim, angielskim i niemieckim oraz komunikatywnie językiem hiszpańskim.
Jest protestantką, należy do Węgierskiego Kościoła Reformowanego.

</doc>
<doc id="4731694" url="https://pl.wikipedia.org/wiki?curid=4731694" title="Nova Vas (Kršan)">
Nova Vas (Kršan)



</doc>
<doc id="4731696" url="https://pl.wikipedia.org/wiki?curid=4731696" title="Oton (Ervenik)">
Oton (Ervenik)



</doc>
<doc id="4731698" url="https://pl.wikipedia.org/wiki?curid=4731698" title="Pinezići (Marčana)">
Pinezići (Marčana)



</doc>
<doc id="4731699" url="https://pl.wikipedia.org/wiki?curid=4731699" title="Podgrađe (Nijemci)">
Podgrađe (Nijemci)



</doc>
<doc id="4731701" url="https://pl.wikipedia.org/wiki?curid=4731701" title="Polje (Raša)">
Polje (Raša)



</doc>
<doc id="4731702" url="https://pl.wikipedia.org/wiki?curid=4731702" title="Popovac (gmina Voćin)">
Popovac (gmina Voćin)



</doc>
<doc id="4731703" url="https://pl.wikipedia.org/wiki?curid=4731703" title="Prhati (Barban)">
Prhati (Barban)



</doc>
<doc id="4731704" url="https://pl.wikipedia.org/wiki?curid=4731704" title="Radići (Sveti Lovreč)">
Radići (Sveti Lovreč)



</doc>
<doc id="4731705" url="https://pl.wikipedia.org/wiki?curid=4731705" title="Rajki (Barban)">
Rajki (Barban)



</doc>
<doc id="4731706" url="https://pl.wikipedia.org/wiki?curid=4731706" title="Rajki (Sveti Lovreč)">
Rajki (Sveti Lovreč)



</doc>
<doc id="4731707" url="https://pl.wikipedia.org/wiki?curid=4731707" title="Rastovac (Zagvozd)">
Rastovac (Zagvozd)



</doc>
<doc id="4731708" url="https://pl.wikipedia.org/wiki?curid=4731708" title="Concilium civitas">
Concilium civitas



</doc>
<doc id="4731709" url="https://pl.wikipedia.org/wiki?curid=4731709" title="Ravni (Raša)">
Ravni (Raša)



</doc>
<doc id="4731710" url="https://pl.wikipedia.org/wiki?curid=4731710" title="Ričice (Lovinac)">
Ričice (Lovinac)



</doc>
<doc id="4731711" url="https://pl.wikipedia.org/wiki?curid=4731711" title="Parafia św. Idziego w Domasłowie">
Parafia św. Idziego w Domasłowie

Parafia Świętego Idziego w Domasłowie – parafia rzymskokatolicka, znajdująca się w diecezji kaliskiej, w dekanacie Bralin.

</doc>
<doc id="4731714" url="https://pl.wikipedia.org/wiki?curid=4731714" title="Młynarzowa Baszta">
Młynarzowa Baszta

Młynarzowa Baszta (, ok. 2040 m) – turnia w masywie Młynarza w słowackich Tatrach Wysokich. Znajduje się w południowo-południowo-wschodniej grzędzie Basztowego Zwornika. Grzęda ta opada do Doliny Ciężkiej i oddziela dwa wielkie żleby: Widłowy Żleb i Żleb Ascety.
Na północną stronę, do Basztowego Przechodu (ok. 2035 m) Basztowy Zwornik opada tylko 5–metrowym przewyższeniem i jest łatwo osiągalny. Na południe opada natomiast opada ścianą o wysokości około 360 m. Najwyższa część ściany to pionowe urwisko o trapezowym kształcie i wysokości około 40 m, możliwe do ominięcia z obydwu stron. Poza tym ściana składa się z systemu stromych i gładkich płyt, zachodów i półek. Wszystkie jej mniej strome części obficie porasta kosodrzewina.
Od najniżej opadającej na piargi ostrogi przez Młynarzową Basztę prowadzi droga wspinaczkowa (I, kilka miejsc II, krótki odcinek IV w skali tatrzańskiej, czas przejścia 2 godz. Pierwsze przejście: Władysław Cywiński, Jan Gąsienica-Rój (junior) 28 sierpnia 1997 r.
Nazwę turni utworzył Władysław Cywiński.

</doc>
<doc id="4731717" url="https://pl.wikipedia.org/wiki?curid=4731717" title="Trstenik (Lanišće)">
Trstenik (Lanišće)



</doc>
<doc id="4731719" url="https://pl.wikipedia.org/wiki?curid=4731719" title="Charles Dunoyer">
Charles Dunoyer

Barthélemy-Charles-Pierre-Joseph Dunoyer de Segonzac (ur. 20 maja 1786 – zm. 4 grudnia 1862) znany jako Charles Dunoyer – był francuskim ekonomistą, przedstawicielem francuskiej szkoły liberalnej.
Dunoyer przedstawił jedną z pierwszych teorii cyklu koniunkturalnego, opierając się na teorii cyklicznych kryzysów Jeana de Sismondiego, w której przedstawił koncept gospodarki okresowo przechodzącej z jednej fazy do drugiej na przemian.
Życiorys.
Dunoyer urodził się w Carennac, Quercy (obecnie Lot). W 1814 wspólnie z Charles Comte założył dziennik "Le Censeur", jako platformę do promowania idei liberalnych. Dunoyer opublikował także wiele książek dotyczących ekonomii politycznej, wśród nich m.in. "De la Liberté du travail" ("O wolności pracy", 1845).
Dunoyer był jednym z pierwszych członków Société d'économie politique, stowarzyszenia ekonomistów politycznych założonego w 1842 przez Pellegrino Rossi. Był członkiem Académie des Sciences morales et politiques w Institut de France. Był także członkiem Conseil d'État II Republiki. 
Przez ponad 25 lat łączyła go przyjaźń z Charlesem Comte. O przyjaźni tej pisze Leonard Liggio w "Charles Dunoyer and French Classical Liberalism".
Dunoyer zmarł 4 grudnia 1862 w Paryżu.

</doc>
<doc id="4731720" url="https://pl.wikipedia.org/wiki?curid=4731720" title="Višnjevac (Chorwacja)">
Višnjevac (Chorwacja)



</doc>
<doc id="4731722" url="https://pl.wikipedia.org/wiki?curid=4731722" title="Parafia Świętej Trójcy w Nowej Wsi Książęcej">
Parafia Świętej Trójcy w Nowej Wsi Książęcej

Parafia Świętej Trójcy w Nowej Wsi Książęcej – parafia rzymskokatolicka, znajdująca się w diecezji kaliskiej, w dekanacie Bralin.

</doc>
<doc id="4731724" url="https://pl.wikipedia.org/wiki?curid=4731724" title="Vodice (Lanišće)">
Vodice (Lanišće)



</doc>
<doc id="4731725" url="https://pl.wikipedia.org/wiki?curid=4731725" title="Zagorje (Kršan)">
Zagorje (Kršan)



</doc>
<doc id="4731726" url="https://pl.wikipedia.org/wiki?curid=4731726" title="Šarići (Marčana)">
Šarići (Marčana)



</doc>
<doc id="4731728" url="https://pl.wikipedia.org/wiki?curid=4731728" title="Grandcamp">
Grandcamp



</doc>
<doc id="4731729" url="https://pl.wikipedia.org/wiki?curid=4731729" title="Aleksandra Kazimiera Karpińska">
Aleksandra Kazimiera Karpińska

Aleksandra Kazimiera Karpińska (ur. 24 sierpnia 1882 w Lesznie, zm. 18 września 1953 w Lubece) – polska archeolog, kustosz i nauczycielka, asystentka profesora Józefa Kostrzewskiego.
Życiorys.
Była córką Juliana (sekretarza lokalnego sądu ziemskiego) oraz Konstancji Franciszki z Piwońskich. Gimnazjum ukończyła w Poznaniu i kontynuowała naukę na Uniwersytecie Poznańskim. Doktoryzowała się w 1926 na podstawie pracy zatytułowanej "Kurhany z okresu rzymskiego w Polsce ze szczególnym uwzględnieniem typu siedlemińskiego". Jeszcze w czasach studenckich podjęła pracę bibliotekarki w Instytucie Prehistorycznym Uniwersytetu Poznańskiego. Od 1924 do 1939 była pracownikiem Działu Prehistorycznego Muzeum Wielkopolskiego. Awansowała tam ze stopnia asystenta do kustosza. Kierowała Instytutem Prehistorycznym na Uniwersytecie Poznańskim. 
Prowadziła intensywną pracę wykopaliskową na terenie Wielkopolski, Pomorza i Wołynia. Badała m.in. cmentarzyska kultury łużyckiej w Czarnkowie i na Głównej w Poznaniu oraz osadę wczesnośredniowieczną na poznańskim Sołaczu. Na Głównej ślady pochówków odkryto po raz pierwszy w 1929 podczas sadzenia drzew na ogrodzie Franciszka Małeckiego przy ul. Smolnej 19. Karpińska odsłoniła wówczas trzy groby okryte kamieniami oraz jeden na sąsiadującej posesji. Publikowała sprawozdania z prac wykopaliskowych i artykuły naukowe dotyczące zagadnień prehistorycznych.
Na początku 1940 została aresztowana przez okupacyjne władze niemieckie. 25 kwietnia 1940 osadzono ją w niemieckim obozie koncentracyjnym w Ravensbrück. Pozostała w nim do końca II wojny światowej, a po jej zakończeniu zamieszkała w Lubece. Podjęła tam pracę nauczycielki w polskim gimnazjum. W latach 1947–1948 przeprowadziła wnikliwe badania wykopaliskowe grodziska Liubice w Starej Lubece, będącego poprzednikiem dzisiejszego miasta Lubeki.
Lech Leciejewicz podziwiał ją za poziom metodyki badań i nazwał siłaczką na wygnaniu oraz osobą bezprzykładnego bohaterstwa.

</doc>
<doc id="4731730" url="https://pl.wikipedia.org/wiki?curid=4731730" title="Parafia św. Andrzeja Apostoła w Słupi pod Bralinem">
Parafia św. Andrzeja Apostoła w Słupi pod Bralinem

Parafia Świętego Andrzeja Apostoła w Słupi pod Bralinem – parafia rzymskokatolicka, znajdująca się w diecezji kaliskiej, w dekanacie Bralin.

</doc>
<doc id="4731731" url="https://pl.wikipedia.org/wiki?curid=4731731" title="Drvenik">
Drvenik



</doc>
<doc id="4731732" url="https://pl.wikipedia.org/wiki?curid=4731732" title="Hum">
Hum



</doc>
<doc id="4731733" url="https://pl.wikipedia.org/wiki?curid=4731733" title="Kućište">
Kućište



</doc>
<doc id="4731734" url="https://pl.wikipedia.org/wiki?curid=4731734" title="Parafia Najświętszej Maryi Panny Wniebowziętej w Trębaczowie">
Parafia Najświętszej Maryi Panny Wniebowziętej w Trębaczowie

Parafia Najświętszej Maryi Panny Wniebowziętej w Trębaczowie – parafia rzymskokatolicka, znajdująca się w diecezji kaliskiej, w dekanacie Bralin.

</doc>
<doc id="4731739" url="https://pl.wikipedia.org/wiki?curid=4731739" title="Żleb Ascety">
Żleb Ascety

Żleb Ascety () – wybitny żleb w masywie Młynarza w słowackich Tatrach Wysokich. Znajduje się w orograficznie lewych zboczach Doliny Ciężkiej. Jego różnica wzniesień wynosi około 470 m. Opada z południowo-wschodniego, trawiastego zbocza głównej grani Młynarza między Basztowym Zwornikiem a szczytem Wielkiego Młynarza. Orograficznie prawe ograniczenie żlebu tworzy południowo-wschodnia grzęda Basztowego Zwornika z Młynarzową Basztą, lewe grzęda południowo-wschodniego wierzchołka Młynarza. W najwyższym odcinku tego stoku jest tylko trawiasta depresja. Na wysokości około 1900 m stromieje i przekształca się w skalisty Żleb Ascety. Najniższa część żlebu to głęboki i przeważnie mokry komin o wysokości około 100 m. Zimą powstają w nim lodospady o nachyleniu 75°.
Nazwę żlebu utworzył Władysław Cywiński.

</doc>
<doc id="4731742" url="https://pl.wikipedia.org/wiki?curid=4731742" title="Starigrad">
Starigrad



</doc>
<doc id="4731744" url="https://pl.wikipedia.org/wiki?curid=4731744" title="Monika Dobska">
Monika Dobska

Monika Maria Dobska – polska ekonomistka, dr hab. nauk ekonomicznych, profesor uczelni Instytutu Marketingu Uniwersytetu Ekonomicznego w Poznaniu.
Życiorys.
W 1995 ukończyła studia magisterskie w zakresie zarządzania i marketingu na Wydziale Zarządzania Akademii Ekonomicznej w Poznaniu, 4 kwietnia 2003 obroniła pracę doktorską "Zarządzanie przez jakość - TQM w polskim szpitalu", 4 lipca 2014 habilitowała się na podstawie pracy zatytułowanej "Reorientacja w zarządzaniu przekształconym podmiotem leczniczym". W 2016 nadano jej tytuł profesora nadzwyczajnego. Została zatrudniona na stanowisku adiunkta w Katedrze Usług na Wydziale Zarządzania Uniwersytetu Ekonomicznego w Poznaniu.
Objęła funkcję profesora nadzwyczajnego w Katedrze Badań Rynku i Usług na Wydziale Zarządzania Uniwersytetu Ekonomicznego w Poznaniu, oraz w Wyższej Szkole Bezpieczeństwa w Poznaniu na Wydziale Studiów Społecznych w Poznaniu.
Jest profesorem uczelni Instytutu Marketingu Uniwersytetu Ekonomicznego w Poznaniu.

</doc>
<doc id="4731745" url="https://pl.wikipedia.org/wiki?curid=4731745" title="Trsteno">
Trsteno



</doc>
<doc id="4731748" url="https://pl.wikipedia.org/wiki?curid=4731748" title="Młynarzowa Czubka">
Młynarzowa Czubka

Młynarzowa Czubka (, ok. 2125 m) – mało wybitne wzniesienie w masywie Młynarza w słowackich Tatrach Wysokich. Znajduje się w jego grani głównej, między Wyżnią Młynarzową Przehybą (2125 m) a Wyżnią Młynarzową Przełęczą (2130 m). Jest to pierwsze na południowy zachód wzniesienie od jego najwyższego wierzchołka Wielkiego Młynarza (2170 m). Na południowy zachód, do Doliny Żabich Stawów Białczańskich opada z Młynarzowej Czubki skaliste żebro o deniwelacji około 200 m. Na południowy wschód, do Żlebu Ascety opada niezbyt stromy trawnik.
Nazwę Młynarzowa Czubka utworzył Władysław Cywiński. Przejście granią z Młynarzowej Przełęczy przez Młynarzową Czubkę na szczyt Wielkiego Młynarza jest łatwe (0 w skali trudności, 45 min).

</doc>
<doc id="4731751" url="https://pl.wikipedia.org/wiki?curid=4731751" title="Jude Bellingham">
Jude Bellingham

Jude Victor William Bellingham (ur. 29 czerwca 2003 w Stourbridge) – angielski piłkarz, występujący na pozycji pomocnika w niemieckim klubie Borussia Dortmund oraz w reprezentacji Anglii. Uczestnik Mistrzostw Europy 2020 oraz Mistrzostw Świata 2022.
Kariera.
Bellingham urodził się w Stourbridge, w hrabstwie West Midlands w 2003 roku. Jego ojciec, Mark Bellingham, jest sierżantem w policji w West Midlands oraz również gra w piłkę nożną na poziomie amatorskim. Ma młodszego brata, Jobe.
Bellingham dołączył do Birmingham City jeszcze jako mały chłopiec. 6 sierpnia 2019 zadebiutował w barwach klubu, będąc tym samym najmłodszym zawodnikiem w Birmingham City.
20 lipca 2020 podpisał kontrakt z Borussią Dortmund.

</doc>
<doc id="4731759" url="https://pl.wikipedia.org/wiki?curid=4731759" title="Kościół Najświętszej Maryi Panny Królowej Polski w Ostrowie">
Kościół Najświętszej Maryi Panny Królowej Polski w Ostrowie

Kościół Najświętszej Maryi Panny Królowej Polski − rzymskokatolicki kościół parafialny należący do parafii pod tym samym wezwaniem (dekanat Pustków-Osiedle diecezji tarnowskiej).
Budowa świątyni została rozpoczęta w 1917 roku i zakończona została w 1923 roku. Budowla była kilkakrotnie remontowana: w 1944 roku po zniszczeniach wojennych oraz w latach 1954-55 i 1966.
Świątynia została zbudowana z drewna, posiada konstrukcję zrębową i jest oszalowana. Składa się z trzech naw oraz węższego od korpusu prezbiterium, zamkniętego trójbocznie przy którym od strony południowej mieści się zakrystia. Przy korpusie od strony zachodniej znajduje się przedsionek, natomiast od strony południowej nad wejściem bocznym mieści się nadwieszony balkon. Budowla nakryta jest dachami siodłowymi nad korpusem i prezbiterium oraz nad kruchtą i zakrystią. Nad korpusem znajduje się wieżyczka na sygnaturkę z latarnią, zwieńczona iglicą. Wewnątrz nawę główną i prezbiterium nakrywają pozorne sklepienia kolebkowe, natomiast nawy boczne płaski odcinki stropowe wydzielone półkoliście zamkniętymi arkadami.
Ołtarz główny, w stylu neogotyckim, powstał w 1930 roku i jest dziełem Jana Wolaka, ozdobiony jest obrazem Najświętszej Maryi Panny Królowej Polski, namalowanym w 1938 roku przez Józefa Pochwalskiego, oraz rzeźbą neogotycką Marii kupioną w Szwajcarii w 1866 roku. Dwa ołtarze boczne w stylu neogotyckim, jeden z nich, prawy, został kupiony w Bielczy w 1948 roku, natomiast lewy powstał w 1966 roku jako jego wzór. Chrzcielnica w stylu neogotyckim została wykonana około 1930 roku. Ambona w stylu późnobarokowym z około połowy XVIII wieku pochodzi z Lubziny. Prospekt organowy razem z 14-głosowymi organami wykonanymi w XIX wieku przywieziony został w 1946 roku ze świątyni kapucynów w Sędziszowie Małopolskim. Krucyfiks w stylu ludowym powstał na przełomie XVIII i XIX wieku.

</doc>
<doc id="4731765" url="https://pl.wikipedia.org/wiki?curid=4731765" title="Gmina Gundinci">
Gmina Gundinci



</doc>
<doc id="4731767" url="https://pl.wikipedia.org/wiki?curid=4731767" title="Aromaty">
Aromaty

Aromaty, także aromaty spożywcze – substancje chemiczne nadające żywności pożądany smak lub zapach. Można wyróżnić wśród nich aromaty naturalne, syntetyczne, identyczne z naturalnymi i in. W Unii Europejskiej obowiązuje "Rozporządzenie Parlamentu Europejskiego i Rady (WE) nr 1334/2008 z dnia 16 grudnia 2008 r. w sprawie środków aromatyzujących i niektórych składników żywności o właściwościach aromatyzujących do użycia w oraz na środkach spożywczych". Zgodnie z nim w produkcji środków spożywczych można stosować wyłącznie takie aromaty lub składniki żywności o właściwościach aromatyzujących, które spełniają dwa ważne warunki. Po pierwsze: nie zagrażają zdrowiu konsumentów i po drugie: ich stosowanie nie skutkuje wprowadzeniem konsumenta w błąd.
Podział.
Aromaty naturalne.
Aromaty naturalne są substancjami pozyskiwanymi najczęściej z roślin, np. cytral bądź limonen. Mogą być także pozyskiwane ze zwierząt albo mogą być pochodzenia mikrobiologicznego. 
Aromaty syntetyczne.
Aromaty syntetyczne to substancje otrzymywane w wyniku reakcji chemicznej. Są one najczęściej wykorzystywane w przemyśle spożywczym, ponieważ są najtańsze w produkcji. Są one także mniej zdrowe dla człowieka, chociaż występują w większości produktów spożywczych.
Aromaty syntetyczne identyczne z naturalnymi.
Mogą być to związki niewystępujące w przyrodzie (syntetyczne) lub występujące, jednak niepozyskiwane drogą naturalną (syntetyczne identyczne z naturalnymi).

</doc>
<doc id="4731769" url="https://pl.wikipedia.org/wiki?curid=4731769" title="Gmina Smokvica">
Gmina Smokvica



</doc>
<doc id="4731773" url="https://pl.wikipedia.org/wiki?curid=4731773" title="Gmina Funtana">
Gmina Funtana



</doc>
<doc id="4731775" url="https://pl.wikipedia.org/wiki?curid=4731775" title="Gmina Sveti Petar u Šumi">
Gmina Sveti Petar u Šumi



</doc>
<doc id="4731776" url="https://pl.wikipedia.org/wiki?curid=4731776" title="Gmina Draganić">
Gmina Draganić



</doc>
<doc id="4731777" url="https://pl.wikipedia.org/wiki?curid=4731777" title="Gmina Novo Virje">
Gmina Novo Virje



</doc>
<doc id="4731778" url="https://pl.wikipedia.org/wiki?curid=4731778" title="Gmina Podravske Sesvete">
Gmina Podravske Sesvete



</doc>
<doc id="4731779" url="https://pl.wikipedia.org/wiki?curid=4731779" title="Adrienne Thomas">
Adrienne Thomas

Adrienne Thomas, właśc. Hertha Lesser (ur. 24 czerwca 1897 w Saint-Avold, zm. 5 listopada 1980 w Wiedniu) – niemiecka pisarka.
Życiorys.
Adrienne Thomas urodziła się jako Hertha Strauch 24 czerwca 1897 roku w żydowskiej rodzinie w Saint-Avold w wówczas niemieckiej Lotaryngii (na terenie obecnej Francji). Rodzina Strauchów była właścicielem domu handlowego w Metz.
Dorastała w niemiecko-francuskiej strefie w Alzacji i Lotaryngii. Od 1904 roku mieszkała w Metz, gdzie uczyła się w liceum a później w szkole przemysłowej. Zrezygnowała z nauki, by pobierać prywatne lekcje śpiewu.
Po wybuchu I wojny światowej zgłosiła się na ochotnika do Czerwonego Krzyża i prowadziła dziennik z pracy na stacji kolejowej w Metz. Jej zapiski zostały wydane w 2004 roku pod tytułem "Aufzeichnungen aus dem Ersten Weltkrieg, Ein Tagebuch".
W 1917 roku z powodu częstych nalotów bombowych wraz z rodziną przeprowadziła się do Berlina. Thomas zaczęła ponownie pobierać lekcje śpiewu. Początkowo pracowała jako guwernantka, a później jako siostra Czerwonego Krzyża w szpitalu wojskowym. W 1918 roku zły stan zdrowia uniemożliwił jej dalszą pracę w szpitalu. Przeniosła się do ciotki we Frankfurcie, która ufundowała jej studia śpiewacze w prywatnym konserwatorium. W 1921 roku poślubiła Artura Lessera, lekarza z Magdeburga, i wraz z mężem przeprowadziła się do jego rodzinnego miasta.
W Magdeburgu zarzuciła karierę śpiewaczą na rzecz pisarstwa. Jej pierwsze utwory były publikowane w „Vossische Zeitung”. Następnie pisała dla takich czasopism jak „Die Frau”, „Neue Wiener Tagblatt”, „Basler Nachrichten” czy „Neue Jüdische Gazeta”. W 1927 roku małżeństwo przeprowadziło się do Berlina. W 1930 roku Lesser zmarł. W tym samym roku Thomas wydała na podstawie swoich notatek z okresu I wojny światowej swoją pierwszą powieść, antywojenny utwór "Die Katrin wird Soldat". W pierwszym roku sprzedano 100 tys. egzemplarzy powieści. Książka została przetłumaczona na 15 języków, a jej całkowity nakład wyniósł kilka milionów egzemplarzy. W 1987 roku na podstawie utworu powstał film. W 1933 roku, po dojściu nazistów do władzy, powieść została zakazana. Thomas była jednym z pierwszych autorów, których naziści uznali za „niepożądanych” – jej nazwisko znalazło się na liście autorów zakazanych w III Rzeszy, a utwory zakazane. Pisarka wkrótce uciekła przez Szwajcarię do Francji, a później do Austrii. W Austrii wydała kolejne powieści "Andrea" i "Viktoria".
Po aneksji Austrii przez Rzeszę Niemiecką w marcu 1938 roku Thomas uciekła przez Czechosłowację, Węgry, Jugosławię i Włochy do Francji. Dwa lata później została internowana w obozie dla kobiet w Paryżu, a wkrótce potem w obozie Gurs, z którego udało jej się uciec i we wrześniu 1940 roku wyjechać do Stanów Zjednoczonych. Wyjazd do USA umożliwił jej pisarz Hermann Kesten (1900–1996), który wystarał się o wizę dla pisarki. W USA Thomas utrzymywała się z tantiem za jej utwory wydane zagranicą. W 1942 roku została sekretarką europejskiego oddziału "Free World Association" i pracowała dla magazynu „Free World”. W USA wydała kolejne powieści, bazujące na doświadczeniach na wygnaniu, "Reisen Sie ab, Mademoiselle!" (1944) i "Ein Fenster zum East River" (1945).
W 1947 roku pojechała za austriackim socjaldemokratą Juliusem Deutschem (1884–1968) do Austrii i osiadła w Wiedniu. Pisała wówczas m.in. dla dziennika „Neues Österreich”. W 1951 roku poślubiła Deutscha.
Thomas zmarła 5 listopada 1980 roku w Wiedniu.
Prace.
Lista wybranych utworów podana za Neue Deutsche Biographie:

</doc>
<doc id="4731790" url="https://pl.wikipedia.org/wiki?curid=4731790" title="Zabójcze maszyny">
Zabójcze maszyny



</doc>
<doc id="4731793" url="https://pl.wikipedia.org/wiki?curid=4731793" title="Jihae">
Jihae

Jihae (Jihae Kim; ur. 1980/1981 w Seulu) – południowokoreańska piosenkarka i aktorka mieszkająca w Stanach Zjednoczonych. Zadebiutowała jako piosenkarka w 2007 roku i do r. 2020 wydała cztery pełne albumy. Jako aktorka wystąpiła w miniserialu "Mars" (2016) i filmie "Mortal Engine"s (2018), w serialu Netflix "Altered Carbon" (2020) i w trzecim sezonie HBO "Sukcesja".
Dzieciństwo i młodość.
Jihae urodziła się w Seulu. Jej imię oznacza „mądrość”. Będąc córką dyplomaty dorastała w Nigerii, Szwecji i Nowym Jorku. Uczęszczała na Uniwersytet Emory`ego, gdzie ukończyła politologię.
Kariera.
Jihae rozpoczęła karierę jako modelka, pojawiając się w reklamach marki odzieży damskiej Eileen Fisher.
W 2007 roku wydała swój pierwszy album pt. "My Heart Is an Elephant". W teledysku do albumu reżyser Michel Gondry gra na perkusji przy użyciu naczyń kuchennych, a muzyk Lenny Kravitz – na gitarze i basie. W 2008 roku wydała swój drugi album pt. "Elvis is Still Alive".
W 2009 r. Jihae otworzyła własną wytwórnię muzyczną i firmę multimedialną „Septem”.
W 2010 roku, z dramaturgiem i reżyserem Johnem Patrickiem Shanleyem współtworzyła rockową operę "Fire Burning Rain" na podstawie jej albumu koncepcyjnego o tym samym tytule.
W 2015 roku wydała swój czwarty album pt. "Illusion of You". Nad albumem pracowała z Dave'em Stewartem z Eurythmics, a także ze Stuartem Matthewmanem i Jean-Lucem Sinclairem. Album zawiera piosenkę autorstwa Jihae i Leonarda Cohena pt. „It Just Feels”.
Zadebiutowała w filmie w r. 2015 r., grając bliźniaczki Joon i Hana Seung w miniserialu National Geographic "Mars". W 2018 roku zagrała Annę Fang w filmie "Mortal Engines".
Aktywizm społeczny.
W 2012 r. Jihae i Dave Stewart nagrali piosenkę „Man to Man, Woman to Woman”, która została wybrana przez ówczesną sekretarz stanu, Hillary Clinton, na piosenkę przewodnią kampanii „Hours Against Hate 2012”. Jihae i Stewart wykonali piosenkę na koncercie w Londynie 24 lipca 2012 r.
Filmografia.
Kino
Telewizja

</doc>
<doc id="4731799" url="https://pl.wikipedia.org/wiki?curid=4731799" title="Agency for the Legal Deposit Libraries">
Agency for the Legal Deposit Libraries

Agency for the Legal Deposit Libraries – agencja działająca w Wielkiej Brytanii i zajmująca się pozyskiwaniem egzemplarzy obowiązkowych w imieniu pięciu bibliotek, które zgodnie z prawem mogą otrzymać je, jeśli wyślą w ciągu roku wniosek do wydawcy o jego dostarczenie. Powstała w 2009 roku i mieści się w Edynburgu. 
Historia.
Agencja powstała 2 marca 2009 roku w Edynburgu. Zastąpiła agencję o tej samej nazwie, która miała siedzibę w Londynie, podlegała ona University of Cambridge, ale problemy lokalowe zmusiły agencję do przeprowadzki. Nie tylko zmieniła lokalizację w 2009 roku, ale również przeszła pod zarząd Biblioteki Narodowej Szkocji. Działa w imieniu Biblioteki Bodlejańskiej, Biblioteki Uniwersytetu w Cambridge, Biblioteka Trinity College w Dublinie, Narodowej Biblioteki Walijskiej i Biblioteki Narodowej Szkocji. Te pięć bibliotek na mocy "Ustawy o egzemplarzu obowiązkowym z 2003 roku" (Legal Deposit Libraries Act 2003) oraz "Ustawy o prawach autorskich i pokrewnych z 2000 roku" (Copyright and Related Rights Act 2000) mają prawo do bezpłatnej kopii dowolnego materiału opublikowanego w Wielkiej Brytanii lub Irlandii w ciągu 12 miesięcy od jego opublikowania. Aby go otrzymać biblioteka musi wysłać wniosek w formie pisemnej lub elektronicznej do wydawcy. Ten w ciągu miesiąca od dnia publikacji, jeśli wniosek wpłynął przed opublikowaniem lub miesiąca od dnia wpłynięcia wniosku, musi go przesłać albo do biblioteki, albo do Agencji. 
Agencja zajmuje się wysyłaniem próśb w imieniu bibliotek do wydawców, którzy mają obowiązek przesłać kopie bezpośrednio do bibliotek lub do Agencji. Wielu wydawców przesyła kopie prac do Agencji jeszcze przed otrzymaniem wniosku. Uprawnione biblioteki mogą również samodzielnie przesyłać prośby bezpośrednio do wydawców. 
Agencja nie działa w imieniu Biblioteki Brytyjskiej, która zgodnie z ustawą ma specjalny status. Oznacza to, że ma prawo do otrzymywania kopii każdego opublikowanego dokumentu na terenie Wielkiej Brytanii, bez konieczności wysyłania zapotrzebowania na nie. Ma ona własne Biuro Depozytów Prawnych które zajmuje się odbiorem dostarczonych materiałów. Z podobnych powodów Agencja nie działa na rzecz Biblioteki Narodowej Irlandii, biblioteki Uniwersytetu w Limerick, biblioteki Dublin City University, ani biblioteki National University of Ireland, które mają prawo do otrzymywania dokumentów opublikowanych w Irlandii. 
Lokalizacja.
Agencja po przeprowadzce do Edynburga w 2009 roku mieściła się w budynku Biblioteki Narodowej Szkocji na 161 Causewayside, a w 2019 roku przeniosła się do 21 Marnin Way. 

</doc>
<doc id="4731801" url="https://pl.wikipedia.org/wiki?curid=4731801" title="Marion Gilchrist">
Marion Gilchrist

Marion Gilchrist (ur. 5 lutego 1864 w Bothwell, zm. 7 września 1952 w Glasgow) – szkocka lekarka, sufrażystka i działaczka społeczna, pierwsza kobieta, która ukończyła medycynę na Uniwersytecie w Glasgow. 
Życiorys.
Edukacja.
Urodziła się 5 lutego 1864 roku w gospodarstwie w Bothwell jako córka Margaret i Williama Gilchrista, zamożnego rolnika. Była młodszą siostrą szkockiego rolnika Douglasa Alstona Gilchrista. Jej edukacja rozpoczęła się w wieku około 6 lub 7 lat, kiedy uczęszczała do lokalnego kościoła parafialnego. Od 13 roku życia pracowała na rodzinnym gospodarstwie rolnym. Uczęszczała do Bothwell Primary School, kontynuując naukę w Hamilton Academy, prestiżowej płatnej szkole w pobliskim Hamilton w South Lanarkshire. W 1887 roku Gilchrist ukończyła studia w Queen Margaret College na Uniwersytecie Glasgow jako studentka sztuki i rozpoczęła egzaminy w Queen Margaret College w 1890 roku. W tym samym roku zapisała się na studia medyczne na Queen Margaret College. W lipcu 1894 roku Gilchrist stała się pierwszą kobietą, która ukończyła University of Glasgow, i pierwszą kobietą, która uzyskała kwalifikacje medyczne na szkockim uniwersytecie. 
Kariera medyczna.
Po ukończeniu studiów Gilchrist rozpoczęła praktykę, a po śmierci ojca w 1903 roku założyła własną praktykę w Glasgow w budynku przy Buckingham Terrace 5. 
Specjalizując się w okulistyce, Gilchrist została mianowana asystentką chirurga ds. chorób oka w szpitalu w Glasgow, gdzie pracowała od 1914 do 1930 roku. W 1927 roku została również mianowana chirurgiem okulistycznym w Szpitalu Redland w Glasgow. W latach 1903-1911 pracowała charytatywnie w szkole dla dzieci inwalidów przy Queen Margaret College. 
Aktywność polityczna.
Gilchrist była jedną z założycielek ruchu sufrażystek w Glasgow (1902). W 1922 roku została wybrana Prezydentem Glasgow and West Scotland Association of Medical Women Federation. Stała się także czołowym członkiem British Medical Association (i pierwszą kobietą przewodniczącą jej oddziału w Glasgow).
Gilchrist nigdy nie wyszła za mąż. Zmarła w domu w Glasgow 7 września 1952 roku.
W 1952 roku Uniwersytet w Glasgow ustanowił nagrodę im. Marion Gilchrist przyznawanej corocznie dla „najbardziej wyróżniającej się absolwentki medycyny na roku”.

</doc>
<doc id="4731810" url="https://pl.wikipedia.org/wiki?curid=4731810" title="Krolloper">
Krolloper

Krolloper (pol. „Opera Krolla”) – budynek, niegdyś znajdujący się w Berlinie, w dzielnicy Tiergarten, na obszarze noszącym później nazwę "Platz der Republik" (pol. „Plac Republiki”). Powstał w stylu renesansu biedermeierowskiego w latach 1843–1844 z inicjatywy pruskiego króla Fryderyka Wilhelma IV i przedsiębiorcy Josepha Krolla jako lokal gastronomiczno-rozrywkowy. Joseph Kroll prowadził ten lokal do swojej śmierci w 1848 roku, zaś po nim interes przejęła jego córka Auguste, która przekształciła lokal w prywatną instytucję teatralną. W 1894 roku budynek nabył właściciel browaru Julius Bötzow, który rok później wydzierżawił obiekt państwowej instytucji teatralnej. W 1896 roku gmach przeszedł na własność skarbu państwa, po czym do 1931 roku służył jako miejsce wystawiania różnych utworów scenicznych, m.in. oper. W okresie od marca 1933 roku do kwietnia 1942 roku w budynku odbywały się posiedzenia niemieckiego parlamentu (Reichstagu), co było następstwem pożaru, jaki strawił siedzibę tego organu w lutym 1933 roku. W 1943 i 1945 roku obiekt uległ zniszczeniu w wyniku działań związanych z II wojną światową, a następnie w 1951 i 1957 roku został rozebrany.
Lokalizacja i nazwy.
Budynek znajdował się w południowej części berlińskiej dzielnicy Tiergarten, na położonym za Bramą Brandenburską placu do prowadzenia musztry, który w późniejszych czasach nazwano "Königsplatz" (pol. „Plac Królewski”) i który od 1948 roku nosi nazwę "Platz der Republik" (pol. „Plac Republiki”).
Wobec gmachu i prowadzonej w nim działalności stosowano na przestrzeni lat następujące nazwy: "Krolls Wintergarten" (pol. „Ogród zimowy Krolla”), "Krolls Etablissement" (pol. „Lokal Krolla”), "Neues Königliches Operntheater" (pol. „Nowy Królewski Teatr Operowy”), "Neue Oper am Königsplatz" (pol. „Nowa Opera przy Königsplatz”), "Staatsoper am Platz der Republik" (pol. „Opera Państwowa przy Platz der Republik”), "Republikoper" (pol. „Opera Republiki”), "Krolloper" lub "Kroll-Oper" (pol. „Opera Krolla”) oraz "Krolls Garten" lub "Kroll-Garten" (pol. „Ogród Krolla”). Jednak berlińczycy przeważnie używali wobec obiektu prostego określenia "Kroll".
Historia.
Powstanie i działalność Krollów.
Historia budynku ma swój początek we wrześniu 1841 roku. Wówczas pruski król Fryderyk Wilhelm IV przebywał we Wrocławiu i jadł obiad w tamtejszej restauracji Wintergarten. Wizyta w restauracji tak bardzo mu się podobała, że zaoferował jej zarządcy Josephowi Krollowi przybycie do Berlina i zbudowanie tam jeszcze większego lokalu gastronomicznego. Mając zapewnioną specjalną ochronę ze strony Hohenzollernów (powierzenie darmowej działki budowlanej) Kroll wniósł wymagany kapitał początkowy w wysokości 30 tysięcy talarów i wyjechał do Berlina. Na miejscu z mieszanymi uczuciami obejrzał teren planowanej inwestycji, którym był od dawna nieużywany, pokryty piaskiem i porośnięty chwastami plac do prowadzenia musztry, położony na skraju dzielnicy Tiergarten za Bramą Brandenburską i zwyczajowo nazywany przez berlińczyków „Saharą”.
Do stworzenia projektu lokalu gastronomicznego Fryderyk Wilhelm IV zaangażował trzech architektów: Ludwiga Persiusa, Carla Ferdinanda Langhansa i Eduarda Knoblaucha. Podczas krótkiego, dziesięciomiesięcznego okresu budowy wzniesiono monumentalny, przypominający zamek budynek w stylu brandenburskiego renesansu biedermeierowskiego, składający się z podwyższonej, dwukondygnacyjnej części środkowej i dwóch podłużnych skrzydeł uzupełnionych różnymi obiektami zewnętrznymi. Mogący pomieścić 5000 osób gmach był wyposażony w oświetlenie gazowe i posiadał dwa ogrody zimowe, 14 sal balowych, trzy duże sale oraz szczególnie okazałą Salę Królewską (niem. "Königssaal") z lożami oraz balkonami. Budynek został otwarty 15 lutego 1844 roku – z tej okazji zorganizowano wystawny bal, na którym bawiła się największa możliwa liczba gości, jaką obiekt mógł pomieścić. W latach 1845–1846 dokonano pod kierownictwem architekta krajobrazu i ogrodów Petera Josepha Lennégo przekształcenia placu do prowadzenia musztry w plac do organizowania parad. Później placowi nadano nazwę "Königsplatz", zaś w latach 1864–1873 zbudowano na nim Siegessäule celem upamiętnienia zwycięstwa Królestwa Prus w wojnie z Danią w 1864 roku.
W nowo powstałym lokalu Joseph Kroll organizował reklamowane rozwieszanymi na berlińskich ulicach plakatami różne wydarzenia rozrywkowe, takie jak włoskie noce, chińskie noce, loterie, fantastycznie zaaranżowane bale maskowe czy wystawy bożonarodzeniowe. Sprowadził także z Wiednia specjalizującego się w walcach kompozytora Johanna Straussa, jednak ten szybko zauważył, że „sztuka uwodzenia charakteryzująca jego tańce może mieć mało wspólnego z berlińską naturą”, toteż wrócił wraz ze swoim zespołem do rodzinnego miasta.
Gdy w styczniu 1848 roku Joseph Kroll zmarł z powodu choroby wątroby, zarządzanie obiektem przejęła najstarsza z jego czterech córek – Auguste. Chcąc odciąć się od „groteskowych teatraliów” swojego ojca, rozpoczęła starania o uzyskanie koncesji na organizację przedstawień teatralnych w budynku. Auguste Kroll zbudowała podium w Sali Królewskiej, a także zaangażowała pochodzącego z Erfurtu reżysera teatralnego Böttnera, który kładł nacisk na reżim muzyczny i oprócz niezbędnych komedii oraz przedstawień scenicznych o lokalnym charakterze wystawiał także wielkie opery – przykładem tego są wykonane w pierwszym sezonie w 1850 roku opery "Marta albo jarmark w Richmondzie" Friedricha von Flotowa, "Córka pułku" Gaetana Donizettiego, "Biała dama" François-Adriena Boieldieua i "Cyrulik sewilski" Gioacchina Rossiniego. Było to całkiem poważne przedsięwzięcie z uwagi na fakt, że orkiestra składała się tylko z 36 osób. Niedługo później Auguste Kroll zakontraktowała w prowadzonej przez siebie instytucji kompozytora Alberta Lortzinga, który przenosił się z teatru do teatru i żył w biedzie pomimo sukcesów, jakie odniosły jego opery. Lortzing wystawił w budynku trzy opery: "Der Waffenschmied", "Undine" (w gmachu Auguste Kroll miała swoją berlińską premierę) i "Zar und Zimmermann", do której próbę przeprowadzono pod kierownictwem Böttnera 12 października 1850 roku i którą odegrano trzy dni później podczas uroczystości z okazji urodzin króla Fryderyka Wilhelma IV. Z uwagi na trudną sytuację finansową działalności Auguste Kroll kompozytor za przedstawienia nie otrzymał żadnych tantiem ani honorarium. 21 stycznia 1851 roku zmarł w całkowitej biedzie.
1 lutego 1851 roku budynek został strawiony przez pożar, z którego ocalał tylko ogród i teatr letni. Dzięki wynoszącemu 80 tysięcy talarów odszkodowaniu z ubezpieczenia przeciwpożarowego Auguste Kroll niezwłocznie rozpoczęła odbudowę. Nadzorowane przez mistrza budowlanego Eduarda Titza prace budowlane trwały rok. Budynek dostał nowe wyposażenie, które było bardziej wystawne od tego sprzed pożaru. W 1852 roku instytucja w budynku została otwarta, po czym w krótkim odstępie czasu na wszystkich scenach obiektu wystawiono 57 komedii i 12 oper, a ponadto zorganizowano gościnne występy i koncerty zespołu Auguste Kroll. Kapelmistrzem zespołu został młody węgierski skrzypek i dyrygent Jakob Engel, który tymczasowo zatrzymał się w Berlinie podczas podróży z Wiednia do Petersburga. Niedługo później Engel i Kroll zakochali się w sobie, zaś w 1853 roku wzięli ślub. Jakob Engel, którego wkrótce zaczęto nazywać „Aniołem Kroll” ("engel" to w j. niem. „anioł”), postawił na muzykę wysokich lotów. Oprócz sprawdzonych oper autorstwa Alberta Lortzinga, Daniela Aubera i Gaetana Donizettiego próbował ugruntować serię operową w budynku Kroll za pomocą "Otella" Gioacchina Rossiniego, a także odważył się skorzystać z kompozycji Richarda Wagnera – na letnich koncertach muzycy Engela grali uwertury i marsze z "Tannhäusera" i "Lohengrina".
Pomimo znacznych wysiłków, jakie Engel wkładał w wykonywanie swoich obowiązków, działalność operowa w budynku przy Königsplatz nie funkcjonowała właściwie pod względem finansowym. Z powodu trudności ekonomicznych w 1855 roku obiekt został zamknięty, a następnie sprzedany głównemu wierzycielowi. Nowy właściciel popadł w tarapaty finansowe i musiał wystawić nieruchomość na przymusową licytację w 1862 roku. Obiekt o wartości wycenionej na około 280 tysięcy talarów trafił do tego, który zaoferował najwyższą cenę. A oferującym najwyższą cenę był, ku ogólnemu zaskoczeniu, Jakob Engel, który wystąpił z ofertą wynoszącą 109 tysięcy talarów – nikt nie wiedział dokładnie, jak udało mu się zebrać taką kwotę. Tym sposobem budynek po siedmiu latach wrócił do rodziny Kroll/Engel. Jakob Engel mając na uwadze doświadczenia sprzed 1855 roku trzymał się z daleka od kosztownych inscenizacji operowych – zamiast nich organizował w gmachu wystawy bożonarodzeniowe, koncerty promenadowe i bale. Niemniej jednak dręczyły go problemy finansowe. Od czasu wprowadzenia swobody działalności gospodarczej w 1869 roku przymus posiadania koncesji przestał istnieć, co spowodowało wysyp różnych prywatnych przedsiębiorstw. Działalność Kroll i Engela straciła swoją wyłączność. Po śmierci Jacoba Engela w 1888 roku, kierownictwo przejął jego syn, który jednak wkrótce stracił zainteresowanie tą działalnością. W 1894 roku rozpoczęto negocjacje dotyczące sprzedaży budynku z właścicielem browaru Juliusem Bötzowem, zaś niedługo później syn Jacoba Engela i Auguste Kroll przeprowadził się wraz z matką do Nowego Jorku, gdzie Auguste zmarła w 1907 roku.
Siedziba państwowej instytucji teatralnej.
Po nabyciu budynku Krollów Julius Bötzow urządził w nim restaurację okazjonalnie organizującą wydarzenia koncertowe. Jednak działalność ta nie przynosiła mu zadowalających dochodów, w związku z czym w 1895 roku podpisał umowę dzierżawy gmachu z instytucją "Königliche Schauspiele" (pol. „Królewskie Przedstawienia”), dzięki czemu od sierpnia tego roku obiekt znów był miejscem wystawiania oper. Dyrektor "Königliche Schauspiele" Bolko von Hochberg nakłonił Bötzowa do powierzenia całej nieruchomości pruskiemu skarbowi państwa za 2,5 miliona marek – doszło do tego w kwietniu 1896 roku. Hochberg zyskał budynek pomocniczy dla opery przy Unter den Linden (Lindenoper), która mając 1500 miejsc stopniowo stawała się zbyt mała. Nadał on obiektowi nazwę "Neues Königliches Opernhaus" (pol. „Nowy Królewski Dom Operowy”) i wykorzystał jako budynek tymczasowy do organizowania przedstawień operowych w czasie przebudowy Schauspielhausu i Lindenoper prowadzonej w latach 1904–1905.
W 1909 roku pruskie władze zaczęły planować budowę nowego Cesarskiego Domu Operowego (niem. "Kaiserliches Opernhaus"). Na prośbę Ministerstwa Pracy Ludwig Hoffmann, członek berlińskiej Miejskiej Rady Budownictwa (niem. "Berliner Stadtbaurat") pod koniec 1913 roku przygotował pierwsze projekty. W 1914 roku pruska Izba Deputowanych przyznała pierwszą ratę wymaganych środków finansowych na inwestycję, po czym niedługo później rozpoczęto rozbiórkę budynku Krollów, którą po kilku tygodniach wstrzymał wybuch I wojny światowej. Od 1915 roku organizacja "Zentralsammelstelle der Reichswollwochen" magazynowała na obszarze budynku wełnę i szmaty. Pomieszczenia obiektu były również wykorzystywane jako lazaret.
Niedługo po zakończeniu I wojny światowej pruski minister kultury Adolph Hoffmann nawiązał kontakt z muzykami, ludźmi teatru i architektami w celu przygotowania projektu rozbudowy ruin budynku Krollów w Narodowy Dom Operowy (niem. "Volksopernhaus") z 3000 miejsc. Jednak zanim projekt został uzgodniony, w Prusach doszło do zmiany na stanowisku ministra kultury, ponadto państwo nie miało pieniędzy na nowy budynek. W lipcu 1920 roku państwo pruskie zawarło z kulturowym stowarzyszeniem "Freie Volksbühne Berlin" (pol. „Wolna Scena Narodowa Berlin”) umowę na trwającą 25 lat dzierżawę budynku Krollów. W zamian za niewielki czynsz "Freie Volksbühne Berlin" zobowiązało się do przyspieszenia odbudowy ruiny. Realizację odbudowy powierzono architektowi Oskarowi Kaufmannowi, mającemu doświadczenie w projektach związanych z teatrami. Prace związane z odbudową rozpoczęły się w 1922 roku. Kaufmann powiększył widownię i część budynku mieszczącą scenę, a także zbudował dwa tarasy w południowej części ogrodu oraz nowy teatr letni. Zaplanował ponadto owalną salę balową mogącą pomieścić 5000 osób. Projekt miał tak duży wymiar, że wkrótce "Freie Volksbühne Berlin" zabrakło środków finansowych na jego dokończenie. Inwestycji zaszkodziła także inflacja.
Decyzją pruskiego premiera Ottona Brauna państwo przejęło koszty związane z dokończeniem budowy i ostatecznie także cały budynek, zaś "Freie Volksbühne Berlin" została zobowiązana do kupienia połowy biletów na każde wystawiane w gmachu przedstawienie przez 25 lat. 1 stycznia 1924 roku "Oper am Königsplatz" (pol. „Opera przy Königsplatz”) została otwarta – na jej scenie wystawiono wówczas operę Richarda Wagnera "Śpiewacy norymberscy", w której dyrygentem był Erich Kleiber. Instytucja ta podlegała jednak Operze Państwowej (Lindenoper), dla której była „drugą sceną”. Jako że obiekt przy Königsplatz nie posiadał własnego zespołu ani orkiestry, występować w nim musieli artyści z Lindenoper, którzy wkrótce zaczęli odczuwać przeciążenie graniem w dwóch miejscach. Dzięki staraniom pruskiego Ministerstwa Kultury jesienią 1927 roku instytucja w budynku Krollów uzyskała niezależność artystyczną przy dalszym pozostawaniu pod generalnym kierownictwem dyrektora Lindenoper. Niedługo później ministerstwo wyznaczyło na stanowisko dyrektora i kierownika muzycznego instytucji Ottona Klemperera. Pod jego wodzą instytucja pod zmienioną nazwą "Staatsoper am Platz der Republik" (pol. „Opera Państwowa przy Platz der Republik”) zainaugurowała działalność 19 listopada 1927 roku inscenizacją opery "Fidelio" Ludwiga van Beethovena.
Otto Klemperer stworzył niekonwencjonalny teatr muzyczny, który charakteryzowało postępowe i przyszłościowe zrozumienie sztuki oraz muzyki. Na scenie instytucji były wystawiane utwory takich twórców jak: Igor Strawinski (gościnnie uczestniczył w balecie "Apollon musagète" wystawionym w budynku Krollów 17 czerwca 1929 roku i utworze "Capriccio" wystawionym 23 stycznia 1930 roku), Paul Hindemith (jego opera "Neues vom Tage" została wystawiona na rozpoczęcie Festiwalu Berlińskiego 8 czerwca 1929 roku, zaś oratorium "Das Unaufhörliche" 21 listopada 1931 roku miało tu swoją premierę), Ernst Křenek, Maurice Ravel, Darius Milhaud, Jaques Ibert, Arnold Schönberg, Kurt Weill, Leoš Janáček i Jean Cocteau. Przedstawienia reżyserowali m.in. Jürgen Fehling, Gustaf Gründgens i Hans Curjel, zaś dyrygentami w nich byli Otto Klemperer, Alexander von Zemlinsky i Fritz Zweig. Z kolei scenografię do przedstawień tworzyli następujący artyści: Teo Otto, Ewald Dülberg, Caspar Neher, Oskar Schlemmer, Traugott Müller, László Moholy-Nagy i Giorgio de Chirico. 11 października 1929 roku Otto Klemperer wystawił w budynku operę Igora Strawinskiego "L'Histoire du soldat", w której pełnił również rolę dyrygenta orkiestry. Na widowni zasiadły wtedy takie osobistości jak: fizyk i noblista Albert Einstein, nuncjusz apostolski Eugenio Pacelli (od marca 1939 roku papież Pius XII), minister spraw zagranicznych Gustav Stresemann, pisarz Bertolt Brecht oraz kompozytor Kurt Weill. 14 listopada tego roku zorganizował z kolei wieczór poświęcony dziełom Johanna Sebastiana Bacha – wiele miejsc na widowni było wtedy pustych.
Zarządzana przez Klemperera instytucja od samego początku wzbudzała ambiwalentne reakcje społeczne. O ile współczesna wykształcona klasa średnia odnosiła się do instytucji Klemperera z zachwytem, o tyle konserwatyści ją odrzucali. Ponadto zarząd opery nie spełnił wymogów posiadających 50% biletów na przedstawienia członków "Freie Volksbühne Berlin" aby na scenie budynku były wystawiane konwencjonalne przedstawienia operowe zamiast takich o nowoczesnej estetyce – spowodowało to malejącą liczbę odwiedzających. W instytucję uderzył również kryzys gospodarczy, w wyniku którego trzeba było dokonać cięć w pruskim budżecie. Z tego powodu wśród pruskich polityków trwały dyskusje na temat zamknięcia niektórych placówek kulturalnych, m.in. opery Krolla czy teatrów we Wrocławiu i Królewcu. Ze względów politycznych politycy nie chcieli zamykać teatrów na wschodzie, jednak poważnie podchodzili do argumentu, że Berlin nie potrzebuje dwóch budynków operowych. Za zamknięciem opery Krolla wyraźnie opowiadała się partia Centrum, będąca koalicyjnym partnerem SPD w rządzie Prus. Postawa taka była motywowana obawami polityków tej partii o to, że ofiarami cięć budżetowych mogą paść teatry w miastach położonych na zachodzie Rzeszy Niemieckiej, gdzie partia Centrum miała duży potencjał wyborczy. Zamknięcie opery Krolla miało zdjąć niebezpieczeństwo z teatrów zachodnich. 25 marca 1931 roku pruski Landtag głosami partii prawicowych, partii Centrum i DDVP zdecydował o zamknięciu berlińskiego obiektu. Przeciwko zamknięciu głosowali tylko członkowie KPD, z kolei politycy SPD wstrzymali się od głosu. Z SPD wywodził się pełniący wówczas funkcję pruskiego ministra kultury Adolf Grimme, który nie był zwolennikiem zachowania opery Krolla – kosztem tej placówki proponował wsparcie innych słabo funkcjonujących pod względem finansowym państwowych teatrów. Z kolei ówczesny minister finansów Hermann Höpker-Aschoff należący do DDVP przyczynił się do upadku instytucji przy Platz der Republik nie przyznając jej już żadnych funduszy.
3 lipca 1931 roku na scenie budynku przy Platz der Republik wystawiono operę "Wesele Figara" Wolfganga Amadeusa Mozarta, po czym obiekt został zamknięty.
Miejsce posiedzeń niemieckiego parlamentu.
27 lutego 1933 roku doszło do pożaru budynku, w którym mieścił się niemiecki parlament (Reichstag). Sześć dni po tym zdarzeniu zostały przeprowadzone wybory parlamentarne, a zapisy wciąż jeszcze obowiązującej konstytucji weimarskiej mówiły, że nowo wybrani parlamentarzyści muszą się zebrać na posiedzeniu ustawodawczym w ciągu 30 dni od wyborów. Politycy zwycięskiej w wyborach z 5 marca partii NSDAP jako nowe miejsce posiedzeń parlamentu wybrali nieużywaną od lata 1931 roku operę Krolla, którą od zniszczonej przez pożar siedziby Reichstagu dzieliło kilkaset metrów.
Na początku drugiego tygodnia marca 1933 roku rozpoczęto nadzorowane przez Pruską Dyrekcję Budownictwa i Finansów (niem. "Preußischen Bau- und Finanzdirektion") prace budowlane w operze Krolla. W ramach nich przekształcono pierwotnie mającą 1100 miejsc Wielką Salę Teatralną (niem. "Großer Theatersaal") w salę posiedzeń. Sufit sali został pozbawiony istniejących na nim dotychczas malowideł i obniżony, a następnie pokryty tkaniną. Scenę i niszę dla orkiestry przystosowano dla prezydium, protokolanta oraz stenografów; postawiono tam także pochodzące z sali plenarnej budynku Reichstagu ławki dla członków rządu, które ocalały z pożaru. Widownię przebudowano na potrzeby 647 deputowanych parlamentu. Nie urządzono przy tym sal posiedzeń frakcji parlamentarnych, biblioteki i pomieszczeń dla administracji – korzystano z tych obecnych w budynku Reichstagu. Na ścianie za siedzeniami prezydium parlamentu umieszczono dużą flagę III Rzeszy, zaś po obu jej stronach początkowo wisiały flagi Cesarstwa Niemieckiego, co było taktycznym ustępstwem polityków NSDAP względem ich koalicyjnych partnerów z DNVP. Na dwóch balkonach sali urządzono kilkaset miejsc każdorazowo dostępnych dla dziennikarzy i gości.
Pierwsze posiedzenie Reichstagu w operze Krolla odbyło się 21 marca 1933 roku. Jedynym punktem porządku tego posiedzenia były wybory prezydium. Wbrew dotychczasowym procedurom parlamentarnym wyborów tych nie przeprowadzono w oparciu o tajne głosowanie, lecz przez aklamację. Na przewodniczącego Reichstagu wybrano Hermanna Göringa. Po zakończeniu posiedzenia umundurowani członkowie parlamentarnej frakcji NSDAP zaśpiewali z podniesionymi do góry rękami pierwszą zwrotkę "Horst-Wessel-Lied".
23 marca 1933 roku w budynku odbyło się drugie posiedzenie Reichstagu, na którym głosami NSDAP i DNVP uchwalono „Ustawę o usunięciu zagrożenia narodu i Rzeszy” (niem. "Gesetz zur Behebung der Not von Volk und Reich"), czyli tzw. Ustawę o pełnomocnictwach (niem. "Ermächtigungsgesetz"). Ustawa ta unieważniała istotne punkty konstytucji weimarskiej. Zgodnie z jej zapisami rząd mógł przez cztery lata uchwalać nowe ustawy bez udziału parlamentu – oznaczało to faktyczną utratę władzy przez ten organ. Wszyscy zasiadający w parlamencie deputowani KPD (w liczbie 81) oraz 21 deputowanych SPD nie mogło wziąć udziału w głosowaniu, gdyż albo pozostawali w „areszcie ochronnym” albo uciekli przed grożącymi im prześladowaniami. Pozostali obecni na sali posiedzeń deputowani SPD głosowali przeciw tej ustawie. Cała sceneria posiedzenia była zdominowana przez kolory i symbole narodowych socjalistów. Opera Krolla została odgrodzona barierkami przez SS, z kolei wnętrze budynku było „ochraniane” przez uzbrojonych członków SA.
Ze względu na ustanowienie i utrwalenie dyktatury narodowosocjalistycznej 17 maja 1933 roku w operze Krolla odbyło się trzecie i ostatnie posiedzenie Reichstagu jako parlamentu wielopartyjnego. Niedługo później Reichstag został rozwiązany.
Po wprowadzeniu zakazu działalności i rozwiązaniu demokratycznych partii politycznych latem 1933 roku, uchwaleniu prawa zabraniającego tworzenia nowych partii politycznych, rozwiązaniu parlamentu 14 października 1933 roku i wyborach parlamentarnych z listopada 1933 roku, w których można było głosować wyłącznie na listę NSDAP Reichstag był już tylko niesamodzielnym, pozornym parlamentem złożonym z narodowych socjalistów. Formalnie Reichstag pełnił funkcję organu konstytucyjnego i ustawodawczego do końca jednopartyjnej dyktatury narodowosocjalistycznej.
Od listopada 1933 roku do 1942 roku w operze Krolla odbyło się w sumie 18 przeprowadzonych w nieregularnych odstępach czasu posiedzeń Reichstagu, które Adolf Hitler wykorzystywał jako forum do wygłaszania oświadczeń rządowych. Jednym z przejawów takiego wykorzystywania parlamentu przez Hitlera było transmitowane przez radio jego przemówienie z 30 stycznia 1939 roku, w którym twierdził, że europejskich Żydów unicestwi wywołana przez nich wojna światowa: 
Z kolei 1 września 1939 roku, po ataku niemieckich wojsk na Polskę rozpoczynającym II wojnę światową Adolf Hitler w operze Krolla oświadczył, że III Rzesza zaczęła zbrojny odwet na Polsce za jej rzekomą napaść na niemieckie terytorium z 31 sierpnia tego roku: 
26 kwietnia 1942 roku w budynku odbyło się ostatnie posiedzenie Reichstagu.
Ostatnie lata.
Po zniszczeniu Lindenoper wskutek przeprowadzonego 10 kwietnia 1941 roku przez lotnictwo brytyjskie nalotu, budynek przy Platz der Republik ponownie stał się miejscem wystawiania przedstawień operowych.
22 listopada 1943 roku, podczas wielkiego brytyjskiego bombardowania Berlina gmach doznał poważnych zniszczeń uniemożliwiających dalsze wykorzystywanie go do wystawiania oper. Kolejne szkody wyrządziły działania związane z operacją berlińską w kwietniu 1945 roku.
Po zakończeniu II wojny światowej dzielnica Tiergarten, w której była położona opera Krolla, znalazła się w granicach Berlina Zachodniego. Władze Berlina Zachodniego ze względów finansowych podjęły decyzję o nieodbudowywaniu budynku. Od 1945 roku w ogrodzie przy gmachu działała restauracja, organizowano tam także potańcówki i koncerty. W marcu 1951 roku duże części budynku wysadzono w powietrze i usunięto. W 1956 roku ostatni dzierżawca powierzchni obiektu zrezygnował z jej użytkowania. Jesienią 1957 roku wszystkie pozostałości gmachu zostały ostatecznie usunięte. W późniejszych latach w miejscu budynku utworzono park.
Upamiętnienie.
30 sierpnia 2007 roku, z inicjatywy "Verein Berliner Unterwelten" (pol. „Stowarzyszenie Podziemi Berlińskich”) i komisji do spraw tablic pamiątkowych dzielnicy Mitte (niem. "Gedenktafelkommission Mitte") na terenie, na którym niegdyś stała opera Krolla, między ulicami Paul-Löbe-Allee i John-Foster-Dulles-Allee odsłonięto tablicę upamiętniającą budynek. Na terenie tym została ponadto ustawiona tablica informacyjna opisująca historię budynku.

</doc>
<doc id="4731817" url="https://pl.wikipedia.org/wiki?curid=4731817" title="Luis Mendes de Vasconcellos">
Luis Mendes de Vasconcellos



</doc>
<doc id="4731825" url="https://pl.wikipedia.org/wiki?curid=4731825" title="Wołycia (rejon żytomierski)">
Wołycia (rejon żytomierski)

Wołycia () – wieś na Ukrainie, w obwodzie żytomierskim, w rejonie żytomierskim. W 2001 roku liczyła 405 mieszkańców.

</doc>
<doc id="4731827" url="https://pl.wikipedia.org/wiki?curid=4731827" title="W tym mieście nie ma złodziei">
W tym mieście nie ma złodziei

W tym mieście nie ma złodziei (hiszp. "Los funerales de la Mamá Grande") – zbiór ośmiu opowiadań kolumbijskiego pisarza Gabriela Garcii Marqueza, napisanych pomiędzy 1953 a 1960 rokiem w Kolumbii, Meksyku, Anglii oraz Wenezueli. Wydany po raz pierwszy w 1962 roku przez Universidad Veracruzana.
Kontekst i struktura.
Opowiadania tworzące zbiór "W tym mieście nie ma złodziei" zostały napisane przez Gabriela Garcię Marqueza w latach 1953-1960. Za najstarsze z nich uznaje się "Dzień po sobocie", które w 1954 roku uzyskało pierwszą nagrodę w wysokości trzech tysięcy pesos w krajowym konkursie na opowiadanie zorganizowanym pod patronatem Kolumbijskiego Związku Pisarzy i Artystów. Co ważniejsze, wygrana w konkursie obejmowała także oficjalną publikację opowiadania, które ukazało się jeszcze w tym samym roku w książce "Tres cuentos colombianos" (pol. "Trzy opowiadania kolumbijskie") wydanej nakładem bogotańskiego wydawnictwa Minerva. W 1958 roku, za namową swojego przyjaciela, Plinio Apuleyo Mendozy, Gabriel García Márquez postanowił wziąć udział w kolejnym konkursie na opowiadanie organizowanym tym razem przez gazetę "El Nacional". Napisane na tę okoliczność "Wtorkowe popołudnie" nie otrzymało jednak żadnej nagrody, co spotkało się z zaskoczeniem samego autora, który uważał je za najlepsze opowiadanie, jakie kiedykolwiek napisał. Pozostałe utwory powstawały z myślą o zbiorze i nie ukazały się aż do jego oficjalnej publikacji w 1962 roku.
"W tym mieście nie ma złodziei" jest pierwszym i zarazem jedynym z czterech tomów opowiadań, w którym Gabriel García Márquez powraca do Macondo – fikcyjnego miasteczka przedstawionego po raz pierwszy w wydanej w 1955 roku "Szarańczy". Chociaż zbiór składa się z ośmiu niezależnych od siebie historii, w wielu z nich można dostrzec odwołania do innych opowiadań czy postaci: wspomniana we "Wtorkowym popołudniu" Rebeka Buendía pojawia się również w "Dniu po sobocie"; Mama Grande, bohaterka ostatniego i najdłuższego opowiadania ze zbioru, powraca jako duch we "Wdowie Montiel" nawiązującej do "Cudownego wieczoru Baltazara." Wspomniani zostają także ksiądz Antonio Isabel czy bracia José Arcadio i Aureliano Buendía – jedne z głównych postaci najsłynniejszej powieści pisarza "Sto lat samotności". Ponadto, wiele wątków, jak i postaci ze zbioru "W tym mieście nie ma złodziei" znajduje swoje rozwinięcie w późniejszych, bardziej znanych dziełach, takich jak "Nie ma kto pisać do pułkownika" czy "Zła godzina".
W zbiorze można znaleźć również charakterystyczne dla wielu powieści pisarza, elementy realizmu magicznego. Macondo oraz jego mieszkańcy powracają w niezwykłych historiach, w których rzeczywistość przeplata się z fantazją, a logika rządzi się własnymi prawami. Spadające z nieba, martwe ptaki; ksiądz widzący diabła oraz Żyda Wiecznego Tułacza; duch dawnej matrony zwiastujący śmierć, a także ekstrawagancki pogrzeb, na który przybywa sam Ojciec Święty, to tylko jedne z wielu nieprawdopodobnych epizodów, które Gabriel García Márquez przedstawia w swoich opowiadaniach.
Treść opowiadań.
Wtorkowe popołudnie (hiszp. "La siesta del martes")
Pewnego wtorkowego popołudnia na opustoszałych ulicach Macondo pojawiają się odziane w żałobną czerń, dwie postaci – matka i córka – pragnące złożyć wiązankę kwiatów na grobie Carlosa Centeno, śmiertelnie postrzelonego podczas próby włamania do posiadłości Rebeki Buendii.
Dzień jak inne ("Un día de estos")
Do Aurelio Escovara, miejscowego dentysty, zgłasza się alkad z prośbą o wyrwanie zęba. Kiedy Escovar odmawia, alkad grozi mu śmiercią. Nie mając wyboru, dentysta postanawia wyrwać ząb, jednak pod pretekstem powstałego ropnia wykonuje zabieg bez znieczulenia: "– A to za dwudziestu zabitych, poruczniku."
W tym mieście nie ma złodziei ("En este pueblo no hay ladrones")
Niezamożne małżeństwo, Damaso i Anna, oczekują narodzin swojego pierwszego dziecka. Aby zdobyć choć trochę pieniędzy, Damaso postanawia obrabować salę bilardową. Ku jego rozgoryczeniu, w szufladzie znajduje zaledwie 25 centów, wobec czego decyduje się na kradzież trzech kul bilardowych. Następnego dnia w miasteczku wybucha skandal – okazuje się, że oprócz kul bilardowych skradziono również 200 pesos. Niedługo później policja obarcza winą czarnoskórego mężczyznę. Pomimo wyrzutów sumienia, Damaso nie zamierza wyznać prawdy, jednak za namową Anny decyduje się oddać bile, jak tyle nadarzy się ku temu dobra okazja. Po dwóch miesiącach od napadu wślizguje się pod osłoną nocy do sali bilardowej gotów odłożyć skradzione kule, lecz zostaje przyłapany przez właściciela sali, don Roque. Przerażony Damaso przyznaje się do winy, jednak stanowczo wypiera się kradzieży 200 pesos...
Cudowny wieczór Baltazara ("La prodigiosa tarde de Baltazar")
Zajmujący się od najmłodszych lat konstruowaniem rozmaitych klatek, Baltazar kończy właśnie pracę nad kolejną z nich, okrzykniętą przez wielu mianem „najpiękniejszej klatki świata”. Zachwyca się nią również doktor Octavio Giraldo, który pragnie zakupić ją dla swojej żony – jak się jednak okazuje – klatka nie jest na sprzedaż. Została zamówiona dla Pepe, syna don José Montiela, jednego z najbogatszych i zarazem najbardziej wpływowych ludzi w miasteczku. Ku zaskoczeniu Baltazara, don José nie zamierza zapłacić za klatkę, którą syn zamówił bez jego zgody i nakazuje ją oddać. Poruszony rozpaczą małego Pepe, Baltazar decyduje się podarować mu klatkę, której wartość oszacowano nawet na 60 pesos. Gest mężczyzny rozwściecza Montiela i wywołuje niemałą sprzeczkę. W drodze do domu, Baltazar wstępuje do salonu bilardowego, gdzie witany jest owacjami przez mieszkańców, przekonanych, że udało mu się sprzedać klatkę skąpemu don José Montielowi. Odurzony alkoholem wydaje wszystkie pieniądze, a kiedy huczna zabawa dobiega końca, zasypia na ulicy, gdzie chwilę później zostaje okradziony.
Wdowa Montiel ("La viuda de Montiel")
Kiedy umiera don José Montiel, jego żona, Adelajda, musi zmierzyć się z nieznaną jej do tej pory rzeczywistością. Pogrążona w żalu, opuszczona przez dzieci oraz zapomniana przez rzekomych przyjaciół, wdowa postanawia zamknąć się już na zawsze w domu i tam też poczekać na śmierć. Na domiar złego, dawny, wierny pracownik rodziny, señor Carmichael, oznajmia jej, że została zrujnowana. Mając za jedyny kontakt ze światem listy od córek, Adelajda spędza miesiące na wspominaniu swojego zmarłego męża. Parę lat później, ukąszonej przez nieznanego owada wdowie ukazuje się we śnie Mama Grande, dawna matrona Macondo, która oznajmia jej, że umrze, jak tylko straci czucie w całej ręce.
Dzień po sobocie ("Un día después del sábado")
W pewien upalny, lipcowy poranek, Rebeka Buendía odkrywa, że podziurawiono jej wszystkie siatki w oknach. Przekonana, że jest to sprawka chłopaków z sąsiedztwa, udaje się ze skargą do alkada, który przekazuje jej szokujące wieści – siatki zostały podziurawione przez ptaki, które chwilę później umierają w mieszkaniach. Masowa śmierć ptaków nie tylko wstrząsa lokalną społecznością, lecz przede wszystkim nie znajduje żadnego logicznego wyjaśnienia, wobec czego będący już u kresu życia ksiądz Antonio Isabel przypisuje to niezwykłe zjawisko działaniom diabła.
Sztuczne róże ("Rosas artificiales")
Jest pierwszy piątek miesiąca. Mina ma złe swojej niewidomej babce, że uprała jej rękawy sukienki, bez których nie będzie mogła uczestniczyć we mszy świętej. Ostatecznie decyduje się przypiąć wilgotne jeszcze rękawy i pójść do komunii, jednak ku zaskoczeniu wszystkich wraca po niespełna kwadransie, tłumacząc, że nie może iść na mszę w mokrym i nieuprasowanym ubraniu. Niedługo później idzie do ustępu, gdzie wyrzuca listy przechowywane do tej pory w szkatułce. Po powrocie postanawia zająć się wykańczaniem stu pięćdziesięciu tuzinów sztucznych róż, które zobowiązała się dostarczyć do Wielkanocy. W pracy nad nimi pomaga jej przyjaciółka, Trinidad, której Mina wyznaję, co ją trapi" – Poszedł – powiedziała". Dziwne zachowanie Miny nie pozostaje „niezauważone” przez babkę, która postanawia podzielić się z wnuczką swoimi przypuszczeniami...
Śmierć i pogrzeb Mamy Grande ("Los funerales de la Mamá Grande")
Po czternastu tygodniach agonalnego delirium umiera 92-letnia matrona Macondo, María del Rosario Castañeda y Montero, znana jako Mama Grande. Na największy i zarazem najbardziej ekstrawagancki pogrzeb, jaki kiedykolwiek miał miejsce w miasteczku, zjeżdżają się tłumy – od muzykantów, przemytników, prostytutek, czarownic i plantatorów bananów, po prezydenta republiki i samego Ojca Świętego. Nikt nie pozostaje obojętny na śmierć najbogatszej i najpotężniejszej matrony na świecie. Jak się jednak okazuje, nie wszystkich przepełnia żal. Wykorzystując nadarzającą się okazję, krewni, protegowani, a nawet i służba Mamy Grande zaczynają rozmontowywać i plądrować dom, starając się wynieść wszelkie możliwe dobra. Zmianie ulega też samo miasteczko; wyzwolone spod władzy matrony, zaczyna cieszyć się długo wyczekiwaną wolnością i sprawiedliwością. Wszystko wskazuje na to, że wraz ze śmiercią potężnej Mamy Grande nastaje początek nowej epoki.
Główne motywy.
Śmierć.
W wielu opowiadaniach śmierć jest dominującym motywem, nadającym również początek historii. "We wtorkowym popołudniu" gwałtowna śmierć Carlosa Centeno jest powodem, dla którego matka i córka rozpoczynają samotną podróż do miasteczka. We "Wdowie Montiel" przedstawione zostaje samotne i pełne goryczy życie Adelajdy Montiel, będące konsekwencją nagłej śmierci męża, zaś śmierć Mamy Grande nie tylko daje początek przygotowaniom największemu pogrzebowi, ale przede wszystkim jest przyczyną następujących w miasteczku zmian. W opowiadaniach Gabriela Garcii Marqueza śmierć rodzi nieszczęście, ból, osamotnienie, a nawet chęć zemsty. Postaci wielokrotnie zmagają się z konsekwencjami czynów swoich bliskich i zmuszeni są do stawienia czoła ponurej rzeczywistości. Ponownie śmierć zostaje przedstawiona jako naturalna i nierozłączna część życia ludzkiego; niekiedy zacierają się również granice między dwoma światami – umarli objawiają się żywym, zaś sama ich obecność nie jest już niczym nadzwyczajnym.
Samotność.
Tak jak w przypadku powieści pisarza, tak i w jego opowiadaniach samotność jest jednym z najczęściej występujących motywów. "W tym mieście nie ma złodziei" dominuje przytłaczająca i ponura atmosfera; tętniące życiem w "Stu latach samotności" Macondo zmienia się w niemal opuszczone i zapomniane miasteczko. Wiele postaci zmaga się z problemami życia codziennego oraz stratami, które potęgują ich osamotnienie. Owdowiałe Rebeka Buendía oraz Adelajda Montiel tracą sens życia i coraz bardziej oddalają się od otaczającej ich rzeczywistości, aby chroniąc się w zaciszu swoich domostw, poczekać samotnie na śmierć. Matka i siostra złodzieja podróżują samotnie, aby wśród zgiełku i tłumu móc złożyć kwiaty na grobie. Nawet doznająca zawodu miłosnego, Mina odsuwa się od rodziny i poświęca się tworzeniu sztucznych kwiatów. Samotność zdaje się być pisana mieszkańcom miasteczka.
Przemoc.
Postaci doświadczają różnego rodzaju cierpienia i przemocy, co jest równie ściśle powiązane z nierównością społeczną. Aurelio Escovar wyrywa bez znieczulenia ząb alkada, mszcząc się w ten sposób za dwudziestu poległych; policja atakuje, po czym aresztuje czarnoskórego mężczyznę, przypisując mu kradzież bil oraz 200 pesos; José Montiel znieważa Baltazara za podarowanie Pepe klatki bez jego uprzedniej zgody. Niekiedy dopiero śmierć kładzie kres przemocy oraz nadmiernemu wykorzystywaniu władzy, tak jak ma to miejsce w przypadku postaci José Montiela czy Mamy Grande.
Nierówność społeczna.
We wszystkich ośmiu opowiadaniach zostaje silnie zaakcentowany podział na biednych i bogatych. Kontrast między jedną a drugą warstwą społeczną jest szczególnie zauważalny w takich opowiadaniach jak "Cudowny wieczór Baltazara", "Wdowa Montiel" czy "Śmierć i pogrzeb Mamy Grande". Z jednej strony wpływowa rodzina Montiel, potężna matrona Macondo oraz szanowany doktor, którzy przekładają pieniądze nad wszelkie wartości; z drugiej, zwyczajni mieszkańcy miasteczka, dla których niekiedy każdy dzień jest wyzwaniem. Status postaci podkreślają również nadane im tytuły "don" czy "doktor", jak również sposób ubierania się lub wysławiania. Pogarda oraz wyższość z jaką bogaci odnoszą się do biednych jest też wielokrotnie przyczyną rodzącej się nienawiści, a niekiedy czasem i upadku postaci.
Polskie wydania i tłumaczenia.
Za polski przekład zbioru odpowiada Zofia Chądzyńska, tłumaczka dzieł m.in. Julio Cortazara czy Jorge Luisa Borgesa.
W oryginalnym wydaniu książka nosi tytuł opowiadania zamykającego zbiór – "Los funerales de la Mamá Grande" (pol. "Śmierć i pogrzeb Mamy Grande"). W wydaniu polskim tytułowym opowiadaniem jest jednak "W tym mieście nie ma złodziei". Na podobną zmianę zdecydowano się również przy publikacji kolejnego zbioru pisarza. Ukazujący się bowiem w 1976 roku "Dialog lustra" zawdzięcza tytuł piątemu opowiadaniu ze spisu, podczas gdy w wydaniu oryginalnym to szóste opowiadanie "Ojos de perro azul" (pol. "Oczy niebieskiego psa") jest tym, które nadaje tytuł całości.
W 1975 roku na rynku zagranicznym ukazały się "Todos los cuentos: 1947-1972" (pol. "Opowiadania"), które obejmowały wydane dotychczas trzy tomy pisarza: "Niewiarygodna i smutna historia niewinnej Erendiry i jej niegodziwej babki", "W tym mieście nie ma złodziei", a także "Dialog lustra" poszerzony o trzy opowiadania: "Tubal-Kain wykuwa gwiazdę", "Nataniel składa wizytę" i "Mężczyzna przychodzi w deszczu". Pierwsze polskie wydanie "Opowiadań" ukazało się dopiero w 1998 roku nakładem wydawnictwa Muza SA.
Adaptacje.
Pod koniec 1964 roku, nieznany szerszej publiczności meksykański reżyser, Alberto Isaac, postanowił przenieść na wielki ekran opowiadanie "W tym mieście nie ma złodziei." Film ukazał się 1965 roku pod tym samym tytułem, a udział w nim wzięli m.in. Luis Buñuel, Leonora Carrington, Juan Rulfo oraz sam Gabriel García Márquez, odgrywający niewielką rolę kolektora biletów.
W 1979 roku adaptacji doczekało się również opowiadanie "Wdowa Montiel." Za reżyserię odpowiadał Chilijczyk, Miguel Littín, natomiast główną rolę powierzono Geraldine Chaplin. W 1980 roku film został wyświetlony na 30. Międzynarodowym Festiwalu Filmowym w Berlinie, a także otrzymał nagrodę na najlepszy film długometrażowy na 6. Festiwalu Kina Iberoamerykańskiego w Huelvie.
Ciekawostki.
21 listopada 2012 roku w londyńskim domu aukcyjnym Christie's, wystawiono na sprzedaż oryginalny maszynopis opowiadania "W tym mieście nie ma złodziei" z naniesionymi odręcznie poprawkami oraz adnotacjami Gabriela Garcii Marqueza. Był to pierwszy oryginalny tekst pisarza wystawiony na międzynarodowej aukcji wraz z innymi rękopisami, takimi jak list Simona Bolivara czy "Kwartet smyczkowy C-dur, op. 59 nr 3" Ludwiga van Beethovena. Wartość 33-stronicowego maszynopisu zawierającego również poprawioną część "Złej godziny" oszacowano pomiędzy 50 000 a 80 000 funtów, jednak opowiadanie nie znalazło nabywcy.

</doc>
<doc id="4731829" url="https://pl.wikipedia.org/wiki?curid=4731829" title="Anna Vittoria Dolara">
Anna Vittoria Dolara

Anna Vittoria Dolara (ur. w 1754 w Rzymie; zm. 11 stycznia 1827 tamże) – włoska zakonnica i malarka miniatur.
Życiorys.
Dolara po ukończeniu szkoły w klasztorze u Dominikanek "S. Caterina da Siena a Magnanapoli" na wzgórzu Kwirynał w Rzymie została tam nowicjuszką i wstąpiła do zakonu. Spędziła w tych murach prawie całe swoje życie, nauczyła się malarstwa miniaturowego i została w tym mistrzynią. Miała także znaczne umiejętności administracyjne i dlatego została wybrana przełożoną klasztoru.
Anna Vittoria Dolara namalowała wiele obrazów. Najważniejsze w jej karierze artystycznej były portrety papieży: Piusa VII i Leona XII. Znana jest również miniatura obrazu Wielkiej Księżnej Toskanii.
Pod pseudonimem "Florinda Carisi Dolara" została przyjęta do "Accademii dell’Arcadia".
Rewolucja francuska przyniosła obciążenia gospodarcze rzymskim klasztorom, w których wcześniej nie przeprowadzono reform. Dolara była w stanie zabezpieczyć źródła utrzymania klasztoru, produkując i sprzedając miniatury.
Anna Vittoria Dolara zmarła w Rzymie 11 stycznia 1827 w wieku 73 lat.
Z powodu błędu typowo graficznego w jednym z nieznanych dzieł Dolary krąży również niewłaściwa nazwa jej nazwiska – "Dolgara".

</doc>
<doc id="4731833" url="https://pl.wikipedia.org/wiki?curid=4731833" title="Wołycia (rejon fastowski)">
Wołycia (rejon fastowski)

Wołycia () – wieś na Ukrainie, w obwodzie kijowskim, w rejonie fastowskim, nad rzeką Unawą. W 2001 roku liczyła 653 mieszkańców.
Miejscowość powstała XVI wieku. W 1754 roku we wsi znajdowało się 30 domów. W czasach radzieckich we wsi znajdowała się siedziba kołchozu „Drużba”.

</doc>
<doc id="4731837" url="https://pl.wikipedia.org/wiki?curid=4731837" title="Wołycia (rejon buczański)">
Wołycia (rejon buczański)

Wołycia () – wieś na Ukrainie, w obwodzie kijowskim, w rejonie buczańskim. W 2001 roku liczyła 33 mieszkańców.

</doc>
<doc id="4731840" url="https://pl.wikipedia.org/wiki?curid=4731840" title="Jarosława Mahuczich">
Jarosława Mahuczich

Jarosława Ołeksijiwna Mahuczich (ukr. Ярослава Олексіївна Магучіх; ur. 19 września 2001 w Dniepropetrowsku) – ukraińska lekkoatletka specjalizująca się w skoku wzwyż.
W 2017 została mistrzynią świata juniorów młodszych w Nairobi, natomiast rok później podczas europejskiego odpowiednika tych zawodów również wywalczyła złoty medal. W tym samym roku była mistrzynią rozgrywanych w Buenos Aires igrzysk olimpijskich młodzieży. Wicemistrzyni świata z Dohy (2019). W 2021 zdobyła złoto halowych mistrzostw Europy w Toruniu oraz stanęła na najniższym stopniu podium igrzysk olimpijskich w Tokio. Rok później zdobyła w Eugene swój drugi srebrny medal mistrzostw świata. Zwyciężyła w mistrzostwach Europy w 2022 w Monachium i halowych mistrzostwach Europy w 2023 w Stambule. 
Rekordy życiowe: stadion – 2,05 (2 września 2022, Bruksela) rekord Ukrainy, 10. wynik w historii światowej lekkoatletyki; hala – 2,06 (2 lutego 2021, Bańska Bystrzyca) rekord Ukrainy, 3. wynik w historii światowej lekkoatletyki. 
30 września 2019 roku w Dosze rezultatem 2,04 ustanowiła obowiązujący rekord świata juniorów, natomiast 31 stycznia 2020 roku w Karlsruhe z wynikiem 2,02 m ustanowiła aktualny halowy rekord świata juniorów.

</doc>
<doc id="4731847" url="https://pl.wikipedia.org/wiki?curid=4731847" title="Przedkaukazie">
Przedkaukazie



</doc>
<doc id="4731852" url="https://pl.wikipedia.org/wiki?curid=4731852" title="Yaroslava Mahuchikh">
Yaroslava Mahuchikh



</doc>
<doc id="4731854" url="https://pl.wikipedia.org/wiki?curid=4731854" title="Wołycia (obwód rówieński)">
Wołycia (obwód rówieński)

Wołycia () – wieś na Ukrainie, w obwodzie rówieńskim, w rejonie kostopolskim. W 2001 roku liczyła 211 mieszkańców.
Do 1946 roku miejscowość nosiła nazwę Wólka (, "Wilka").

</doc>
<doc id="4731860" url="https://pl.wikipedia.org/wiki?curid=4731860" title="Władysław Kędzierski">
Władysław Kędzierski

Władysław Kędzierki (ur. 26 sierpnia 1898 w Tyblach, zm. 2 stycznia 1955 w Pruszczu Gdańskim) – podoficer saperów i chorąży piechoty Wojska Polskiego II Rzeczypospolitej, oficer Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Jana (młynarza) i Marianny z domu Chytra.
Ukończył szkołę powszechną i wyuczył się zawodu ślusarza. W maju 1914 r. wyjechał za pracą do Francji, gdzie zastał go wybuch I wojny światowej. Do Polski powrócił w listopadzie 1918 roku i wstąpił do Polskiej Organizacji Wojskowej. Od lutego 1919 r. w odrodzonym Wojsku Polskim, ukończył szkołę podoficerską w Warszawie i otrzymał przydział do 1 kompanii VIII batalionu saperów. Następnie przeniesiony do XXIX batalionu saperów, walcząc w szeregach którego wykazał się męstwem, za co odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L. 13885/V.M. z dnia 4 sierpnia 1922 roku (opublikowanym w Dzienniku Personalnym Ministerstwa Spraw Wojskowych Nr 41 z dnia 27 października 1922 roku).
Awansowany do rangi sierżanta służby stałej saperów w roku 1920, po wojnie pozostał w wojsku jako podoficer zawodowy. Ukończył w Białymstoku kurs maturalny dla wojskowych i złożył egzamin dojrzałości. Służył kolejno w wileńskim 3 batalionie saperów (do lipca 1928 r.), poznańskim 7 batalionie saperów i, od lipca 1930 roku, w 56 pułku piechoty Wielkopolskiej z Krotoszyna. Przechodząc do krotoszyńskiego pułku posiadał już stopień starszego sierżanta w korpusie administracji. W roku 1936 ukończył Dywizyjny Kurs Podchorążych przy 25 Dywizji Piechoty w Szczypiornie, a z dniem 19 marca 1939 roku awansowany został do rangi chorążego.
W sierpniu 1939 roku wraz z batalionem zapasowym 56 pułku piechoty został skierowany do Kielc (do Ośrodka Zapasowego 25 Dywizji Piechoty). W toku działań wojennych dotarł do Husiatyna gdzie wpadł w ręce Ukraińców. Następnie przebywał w niewoli sowieckiej, w obozie w Starobielsku. Na skutek wymiany jeńców trafił w dniu 27 września 1939 r. do niewoli niemieckiej, w której przetrzymywany był w obozie pod Stuttgartem. We wrześniu 1940 r., symulując niezdolność do pracy, został zwolniony jako inwalida wojenny i powrócił do Krotoszyna. Tam przystąpił do struktur Armii Krajowej, w której został mianowany podporucznikiem, a następnie awansowany do stopnia porucznika. Po aresztowaniach w lecie 1944 roku ukrywał się w Gorzupi. W styczniu 1945 r. organizował samoobronę Krotoszyna i komendę garnizonu. Powołany na stanowisko komendanta powiatowego i miejskiego Milicji Obywatelskiej, działał jednocześnie w Wielkopolskiej Samodzielnej Grupie Ochotniczej „Warta”. Aresztowany przez funkcjonariuszy Urzędu Bezpieczeństwa, uciekł i ukrywał się w Lęborku. W kwietniu 1947 r. w wyniku ogłoszonej amnestii ujawnił się. We wrześniu tegoż roku został ponownie aresztowany i skazany na pięć lat więzienia. W sierpniu 1948 roku został zwolniony w wyniku długotrwałych starań rodziny. Prześladowany w kolejnych latach przez funkcjonariuszy aparatu bezpieczeństwa, był wielokrotnie przesłuchiwany, a w jego mieszkaniu dokonywano częstych rewizji. Zmarł w Pruszczu Gdańskim i spoczął na bydgoskim cmentarzu na Bielawach.
Żoną Władysława Kędzierskiego była Zofia z domu Galusik, z którą miał córki Krystynę (lekarza internistę, żołnierza Armii Krajowej) i Dobrochnę Jolantę Marię (dziennikarkę).

</doc>
<doc id="4731865" url="https://pl.wikipedia.org/wiki?curid=4731865" title="Raffey Cassidy">
Raffey Cassidy

Raffey Camomile Cassidy (ur. 12 listopada 2001 w Manchesterze) – brytyjska aktorka, która wystąpiła m.in. w filmach "Kraina jutra", "Zabicie świętego jelenia" i "Vox Lux".

</doc>
<doc id="4731876" url="https://pl.wikipedia.org/wiki?curid=4731876" title="Avia AE2">
Avia AE2

Avia AE2 – samochód wyścigowy Formuły Easter, skonstruowany przez Avię. Václav Lim zdobył nim mistrzostwo Czechosłowacji oraz Puchar Pokoju i Przyjaźni.
Historia.
Samochód był następcą modelu AE1 i został zbudowany przez Václava Lima we współpracy z Avią. Pierwsze plany AE2 zostały opracowane jesienią 1977 roku. Przy projektowaniu modelu czerpano z zachodnich wzorców. Celem konstruktorów była poprawa aerodynamiki i właściwości jezdnych, jak również dostosowanie projektu do silnika Formuły 3. Samochód był napędzany silnikiem Łady osiągającym moc 90 KM, sprzężonym z czterostopniową przekładnią Wartburga.
Model zadebiutował w 1978 roku. W 1979 roku Lím zdobył nim Puchar Pokoju i Przyjaźni, a rok później mistrzostwo Czechosłowacji. Ogółem model wygrał 34 wyścigi Formuły Easter. Od 1982 roku Lím korzystał również z Avii AE3, a w 1984 roku sprzedał pojazd Adolfowi Fešárkowi. Fešárek używał pojazdu w wyścigach górskich do 1991 roku, zdobywając nim raz mistrzostwo Czechosłowacji, raz mistrzostwo NRD oraz trzy razy mistrzostwo Polski.

</doc>
<doc id="4731887" url="https://pl.wikipedia.org/wiki?curid=4731887" title="Boża krówka (ujednoznacznienie)">
Boża krówka (ujednoznacznienie)



</doc>
<doc id="4731895" url="https://pl.wikipedia.org/wiki?curid=4731895" title="Komisja Skarbu Państwa, Uwłaszczenia i Prywatyzacji">
Komisja Skarbu Państwa, Uwłaszczenia i Prywatyzacji

Komisja Skarbu Państwa, Uwłaszczenia i Prywatyzacji (SUP) – stała komisja Sejmu III kadencji. Do zakresu działania Komisji należały sprawy przekształceń form własności, w tym głównie sektora państwowego oraz nadzoru nad własnością publiczną w gospodarce.

</doc>
<doc id="4731896" url="https://pl.wikipedia.org/wiki?curid=4731896" title="Rajdowy Puchar Pokoju i Przyjaźni 1974">
Rajdowy Puchar Pokoju i Przyjaźni 1974

Rajdowy Puchar Pokoju i Przyjaźni 1974 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1974. Sezon ten składał się z sześciu rajdów i rozpoczął się 13 marca, a zakończył 23 września, zwycięzcą został Polak Maciej Stawowiak, zespołowo wygrała drużyna Bułgaria. 

</doc>
<doc id="4731905" url="https://pl.wikipedia.org/wiki?curid=4731905" title="Komisja Transportu i Łączności">
Komisja Transportu i Łączności

Komisja Transportu i Łączności (TRL) – Stała komisja Sejmu III kadencji. Do zakresu działania Komisji należą sprawy transportu lądowego, powietrznego i wodnego, łączności radiowej i telefonicznej, sieci komputerowych, telekomunikacji i poczty, a także gospodarki morskiej, w tym morskiej floty handlowej, portów morskich, rybołówstwa morskiego oraz popularyzacji problematyki morskiej.

</doc>
<doc id="4731907" url="https://pl.wikipedia.org/wiki?curid=4731907" title="Metro w Chongqing">
Metro w Chongqing

Metro w Chongqing – system metra w Chongqing, otwarty w 2004 roku. Na koniec 2019 roku 8 linii metra miało łączną długość około 330 km, dziennie zaś korzystało z nich średnio 2,85 mln pasażerów.
Historia.
Początki.
Uroczyste otwarcie pierwszej linii metra w Chongqing o numerze 2, a jednocześnie pierwszego w Chinach systemu miejskiego kolei jednoszynowej, odbyło się 6 listopada 2004 roku. W skład nowo otwartej linii wchodziła stacja Liziba, mieszcząca się na odcinku wzdłuż rzeki Jialing Jiang, najbardziej znana w systemie z uwagi na fakt, że mieści się pomiędzy 6 a 8 piętrem 19-piętrowego wieżowca. W połowie 2011 roku uruchomiono pierwszą w systemie podziemną linię o nr 1, mającą początkowo długość 15,7 km i obejmującą 13 stacji. W drugiej połowie 2011 roku w kilku etapach oddano do użytku do użytku jednoszynową linię nr 3, mającą łącznie długość 39 km. Jej trasa przebiega z północy na południe przez mosty na rzekach Jialing Jiang i Jangcy. W 2012 roku uruchomiono pierwszą część linii nr 6. Pod koniec 2016 roku łączna długość linii 2 i 3 wyniosła 98 km, czyniąc je najdłuższym systemem kolei jednoszynowej na świecie, zaś cały system metra w Chongqing osiągnął długość 213 km.
Dalszy rozwój.
Pod koniec 2017 roku otwarto linię nr 10, której peron na stacji Hongtudi znajduje się 94 metry poniżej powierzchni terenu, co czyni ją drugą po stacji Arsenalna z Metra w Kijowie, najgłębiej położoną stację na świecie. Ponadto w tym samym czasie oddano do użytku linię nr 5. W grudniu 2018 roku uruchomiono linię nr 4 oraz północną część pierwszej pętli oznaczonej numerem 0, która przebiega przez rzekę Jangcy mostem Chaotianmen, o najdłuższym ówcześnie głównym przęśle na świecie, wynoszącym 552 metry. Po oddaniu 30 grudnia 2019 roku większej części południowego odcinka pętli, system metra w Chongqing osiągnął długość około 330 km. System jest w trakcie dalszej rozbudowy, zaś najbliższa nowa linia o numerze 9 o długości 32 km, ma zostać oddana do użytku do końca 2020 roku.
Linie.
W lutym 2020 roku metro w Chongqing liczyło 8 linii. 

</doc>
<doc id="4731915" url="https://pl.wikipedia.org/wiki?curid=4731915" title="Loyal Brave True">
Loyal Brave True

„Loyal Brave True” to piosenka wykonywana przez amerykańską wokalistkę Christinę Aguilerę i pochodząca ze ścieżki dźwiękowej do filmu Disneya "Mulan" (2020). Wyprodukowana przez Jamiego Hartmana, została wydana na singlu 6 marca 2020 roku. Nagranie zyskało pozytywne recenzje krytyków muzycznych i było nominowane do nagród People’s Choice oraz CIC (Chicago Indie Critics). W lutym 2021 roku zdobyło też prenominację do Oscara w kategorii "najlepsza piosenka oryginalna" (jako jeden z piętnastu wyłonionych kandydatów).
Informacje o utworze.
Tło.
W latach dziewięćdziesiątych Christina Aguilera była uczestniczką dziecięcego talent show "The Mickey Mouse Club", nadawanego przez telewizję Disney Channel. W 1998 roku artystce zaoferowano nagranie piosenki „Reflection”, która powstała z myślą o filmie animowanym "Mulan". Były to pierwsze kroki wokalistki w przemyśle fonograficznym. Dwie dekady później ruszyły prace nad aktorskim remakiem disnejowskiego klasyku. 26 lutego 2020 roku podczas koncertu otwierającego trzeci segment rezydentury The Xperience Aguilera zapowiedziała premierę nowej wersji „Reflection”, ponadto przyznając, że nagrała dodatkowy materiał na ścieżkę dźwiękową "Mulan".
Mitchell Leib, dyrektor ds. muzyki i ścieżek dźwiękowych w Walt Disney Studios, chwalił sobie współpracę z Aguilerą, uznając, że „wniosła ona do filmu swój naturalny talent i dojrzałość artystyczną”. To Leib wyłonił Aguilerę jako kandydatkę do nagrania utworu, bo pracowała już wcześniej przy filmie Disneya.
Kompozycja.
Utwór powstał w aranżacji na fortepian z orkiestrą smyczkową i bębnami, a podczas nagrań wykorzystano tradycyjne instrumenty chińskie, na przykład guzheng. Jest balladą popową, odwołującą się do historii Hua Mulan − postaci disnejowskiej i córki wojownika, granej w remake'u przez Liu Yifei. Aguilera śpiewa: „Wojna to nie wolność. Dla rodziny zrobię wszystko − oto powód, dla którego oddycham. Mam tak dużo do stracenia.” W refrenie pada pytanie: „Czy pod zbroją jestem lojalna, dzielna i szczera?” Podmiot liryczny, podobnie jak Mulan, musi odnaleźć w sobie siłę i zwyciężyć bitwę, ale powątpiewa w swoją wartość. Melodia utworu kilkukrotnie przywoływana jest w toku filmu. Autorami tekstu są Jamie Hartman, Harry Gregson-Williams, Rosi Golan i Billy Crabtree, a za produkcję odpowiada pierwszy z wymienionych. Hartman był autorem i koproducentem dance-popowej piosenki „Army of Me”, zawartej na albumie Aguilery "Lotus" (2012). Gregson-Williams uznał możliwość napisania utworu dla Aguilery za „emocjonujące przeżycie”. W kontekście filmu napis „忠、勇、真” (po angielsku oznaczający właśnie "loyal, brave, true") widnieje na mieczu, który Mulan wykrada ojcu. Wyryte na żelaznej broni słowa odzwierciedlają wartości szczególnie ważne dla bohaterki.
Równocześnie z piosenką „Loyal Brave True” wydano jej wersję hiszpańskojęzyczną: „El mejor guerrero” (dosł. "najlepszy wojownik").
Wydanie singla.
Piosenka została wydana na singlu 6 marca 2020 roku nakładem wytwórni Walt Disney Records, podobnie jak jej wersja hiszpańskojęzyczna. 12 września utwór zadebiutował na antenie najpopularniejszej stacji brytyjskiej, BBC Radio 2.
28 czerwca 2020 nagranie zajęło pierwsze miejsce Listy Przebojów Muzyki Filmowej, kompilowanej przez stację RMF Classic.
Pod koniec października 2020 „Loyal Brave True” był najczęściej dodawanym utworem w amerykańskich radiofoniach w formacie AC oraz Canada AC.
Opinie.
Piosenkę chwalili między innymi aktor hongkońskiego pochodzenia Tzi Ma oraz Azealia Banks. Raperka uznała „Loyal Brave True” za „inspirujący hit”. W rankingu serwisu "Entertainment Focus" prezentującym najlepsze utwory popowe pierwszego kwartału 2020 roku „Loyal Brave True” zajął szóste miejsce. Kiedy w lutym 2021 roku nagranie zyskało prenominację do Nagrody Akademii Filmowej w kategorii "najlepsza piosenka oryginalna", w serwisie "Prime News" pisano, że „kawałek Aguilery staje się czarnym koniem w walce o Oscara”.
Recenzje.
Nagranie zostało pozytywnie ocenione przez krytyków muzycznych. Jackson McHenry z serwisu o popkulturze "Vulture" wnioskował, że jest ono godne nagród. W omówieniu dla magazynu "Billboard" Bianca Gracie pisała, że utwór jest uwspółcześniony i potęguje w słuchaczu ducha walki, co dobrze przekłada się na historię Mulan. Dziennikarz tygodnika "Entertainment Weekly" Joey Nolfi porównał śpiew Aguilery do okrzyku bojowego. Uznał, że piosenka „prowadzona jest delikatnie”, ale ma „porywającą, gromką konkluzję”. Według Jeremy'ego Konrada z portalu "Bleeding Cool" nagranie charakteryzuje się typowymi dla Aguilery, silnymi wokalami, co pasuje do epickiego charakteru filmu. Gary James, piszący dla "Entertainment Focus", przeciwnie, chwalił Aguilerę za powściągliwy wokal: „jej głos, w swoim delikatnym wydaniu, brzmi po prostu magicznie”. Pozytywną notę wydała singlowi Magda Fijołek ("Spider’s Web"): „Nowa "Mulan" ma się znacznie różnić od oryginału, ale jedno pozostaje niezmienne: Christina Aguilera to marka sama w sobie”. Albert Nowicki, redaktor "Filmawki", chwalił Aguilerę za „płomienistą”, „namiętną” interpretację wokalną, a samej piosence przypisał „bondowskie brzmienie”, wróżąc jej nominację do Oscara.
Zdaniem Kimberley Spinney, redaktorki serwisu "FanSided", utwór przyprawia o ciarki na plecach i zachęca do obejrzenia filmu, choć „nie jest tak piękny jak «Reflection»”. W artykule z listopada 2020 roku dziennikarz "Variety" Clayton Davis obstawiał, że nagranie zdobędzie nominację do Oscara w kategorii "najlepsza piosenka oryginalna". Kiedy utwór nie został nominowany do Nagrody Akademii Filmowej, w magazynie "Rolling Stone" pisano o przykrym zaskoczeniu, o tym, że twórcy zostali „okradzeni”. W grudniu 2020 współpracujący z serwisem "Idolator" Mike Wass nazwał „Loyal Brave True” jedną z najlepszych piosenek popowych roku, a w osobnym artykule – jednym z najbardziej niedocenionych utworów minionych miesięcy.
Teledysk.
6 marca 2020 roku w serwisie YouTube, na kanale należącym do Walt Disney Studios, opublikowano wideoklip przedstawiający krótkie fragmenty filmu "Mulan" oraz wykorzystujący urywek z piosenki „Loyal Brave True”. W tym samym czasie w sieci udostępniono też promocyjne wideoklipy tekstowe ("lyric video").
Na początku marca 2020 zapowiedziano, że Niki Caro, reżyserka "Mulan", odpowiada też za powstanie teledysków do „Loyal Brave True” i „Reflection”. Większość materiału nakręcono metodą chroma key (na greenscreenie). 13 sierpnia Aguilera opublikowała w sieci teaser wideoklipu, który w swej pełnej formie ukazał się nazajutrz. W klipie przeplatają się ujęcia śpiewającej Aguilery na tle surrealnych, krwistoczerwonych fal oraz wizualizacje z udziałem tytułowej Mulan, która między innymi demonstruje swoje umiejętności w walce mieczem. Wokalistka ma na sobie zwiewną, ciemną suknię o zdekonstruowanym kroju, a jej włosy zaczesane są w kok. Strój zaprojektowany został w stylu haute couture i inspirowany był tradycyjną modą chińską. Teledyski do piosenek „Loyal Brave True” i „El mejor guerrero” (wersji hiszpańskojęzycznej) ukazały się równocześnie w serwisie YouTube, na kanale DisneyMusicVEVO. Rebecca Murray, redaktorka serwisu "Showbiz Junkies", pierwszy z wideoklipów uznała za „wspaniały”, a dziennikarz "Billboardu" Glenn Rowley nazwał go „triumfem”. Rajat Tripathi (Latestly.com) zwrócił uwagę na psychodeliczny ton widea. Dirk Libbey z portalu "CinemaBlend" stwierdził, że teledysk wygląda jak muzyczny motyw przewodni z filmu o Jamesie Bondzie. Anita Tai z witryny "Entertainment Tonight Canada" pochwaliła klip za elegancję Aguilery.
Wideoklip był chwalony za stylową, artystyczną aranżację oraz występ Aguilery. Pisano też, że „sprzedaje” film lepiej niż sam zwiastun. Prostota i minimalizm teledysku wynikają w znacznej mierze z zasad dystansu społecznego, przyjętych w Stanach Zjednoczonych na czas pandemii koronawirusa.
Promocja i wykonania koncertowe.
10 marca 2020 roku Aguilera gościła w programie ABC "Jimmy Kimmel Live!", gdzie po raz pierwszy wykonała utwór przed publicznością. Redaktor serwisu "That Grape Juice" uznał występ za „mistrzostwo powściągliwości”, chwaląc przy tym tembr głosu piosenkarki, a Bianca Gracie ("Billboard") pisała o „potężnym wokalu” i „godnych uznania strunach głosowych” Aguilery. Promocja singla została następnie wstrzymana z powodu pandemii koronawirusa. 18 sierpnia udostępnione zostały zwiastuny kinowe oraz spoty telewizyjne filmu "Mulan", w których wykorzystano fragmenty „Loyal Brave True”. 31 sierpnia stacja ABC wyemitowała odcinek programu "Good Morning America", w którym Aguilera wykonuje piosenki „Loyal Brave True” oraz „Reflection”. Z racji epidemii występ nagrano zdalnie, przed premierą odcinka, a ekipa realizacyjna miała na sobie maski ochronne. Reżyserem widowiska był Clément Oberto. Artystka zaśpiewała utwory w naturalnie oświetlonym ogrodzie, ubrana w czarny żakiet oraz szpilki „Opyum” Yves’a Saint Laurenta, z krwistoczerwoną szminką na ustach. Występ opublikowano następnie na kanale DisneyMusicVEVO w serwisie YouTube. 17 września wokalistka gościła w studiu Zane’a Lowe, który przeprowadził z nią wywiad w ramach swojej audycji "At Home with Apple Music". Podczas rozmowy promowano piosenki „Loyal Brave True” i „Reflection”.
Jesienią 2021 roku Aguilera wykonała utwór w Lake Buena Vista, podczas ceremonii celebrującej pięćdziesięciolecie powstania parku rozrywki Walt Disney World. W styczniu 2022 piosenkę zaśpiewano podczas wydarzenia organizowanego przez przedsiębiorstwo Zoom Video Communications.
Spuścizna.
W 2021 roku piosenkę wykonały uczestniczki dwóch programów typu talent show: Pamela Yuri na łamach "The Voice Brasil" oraz Gabriela Marszał w polskiej odsłonie "The Voice Kids".
Twórcy.
Informacje za Tidal:

</doc>
<doc id="4731916" url="https://pl.wikipedia.org/wiki?curid=4731916" title="Komisja ds. Oświadczeń o Stanie Majątkowym">
Komisja ds. Oświadczeń o Stanie Majątkowym

Komisja do spraw Oświadczeń o Stanie Majątkowym – Stała komisja Sejmu II kadencji.

</doc>
<doc id="4731930" url="https://pl.wikipedia.org/wiki?curid=4731930" title="Gjon’s Tears">
Gjon’s Tears

Gjon’s Tears, właśc. Gjon Muharremaj (ur. 29 czerwca 1998 w Broc) – szwajcarski piosenkarz, autor tekstów i kompozytor pochodzenia albańskiego.
Reprezentant Szwajcarii w 64. i 65. Konkursie Piosenki Eurowizji. Zwycięzca nagrody MTV EMA dla najlepszego szwajcarskiego wykonawcy.
Życiorys.
Od dziecka wykazywał zainteresowanie muzyką i sztuką. Inspiracją pseudonimu artystycznego Gjona był jego dziadek, który poruszył się do łez po występie wnuka z piosenką Elvisa Presleya „Can’t Help Falling in Love with You”. Jego muzycznymi wzorcami są m.in. David Bowie, Grace Jones, Nina Hagen i Klaus Nomi. W wieku 12 lat wystąpił w programie "Albania’s Got Talent", w którym zajął trzecie miejsce. Rok później wziął udział w szwajcarskiej wersji "Got Talent" i dotarł do półfinałów. W 2019 dotarł do półfinału w programie "The Voice France", a w 2021 wrócił do programu w ramach specjalnej edycji "The Voice All Stars France" realizowanej z okazji 10. rocznicy francuskiego formatu.
W 2020 miał reprezentować Szwajcarię z utworem „Répondez-moi” w 65. Konkursie Piosenki Eurowizji w Rotterdamie, jednak 18 marca poinformowano o odwołaniu konkursu z powodu pandemii COVID-19. W kwietniu wystąpił w drugim odcinku projektu "Eurovision Home Concerts". W maju 2021 z utworem „Tout I’univers”, reprezentując Szwajcarię, zajął trzecie miejsce w finale Konkursu Piosenki Eurowizji 2021 z dorobkiem 432 punktów, w tym 267 pkt od jury (1. miejsce). W dzień finału Eurowizji został wyróżniony także Nagrodą Kompozytorską im. Marcela Bezençona. W tym samym roku otrzymał Europejską Nagrodę Muzyczną MTV dla najlepszego szwajcarskiego wykonawcy.

</doc>
<doc id="4731934" url="https://pl.wikipedia.org/wiki?curid=4731934" title="Komisja Edukacji, Nauki i Postępu Technicznego">
Komisja Edukacji, Nauki i Postępu Technicznego

Komisja Edukacji, Nauki i Postępu Technicznego – stała komisja sejmowa działająca do końca II kadencji. 

</doc>
<doc id="4731942" url="https://pl.wikipedia.org/wiki?curid=4731942" title="DAC 112 E">
DAC 112 E

DAC 112 E – rumuński trolejbus produkowany w latach 1975–1980 jako elektryczna wersja autobusu Roman 112 UD na licencji niemieckiego MAN-a 890 UO. Nazwa składa się z:
Historia.
W 1975 roku rozpoczęto produkcję w fabryce Uzina Autobuzul Bucuresti (późniejszy Rocar) w Bukareszcie trójdrzwiowego trolejbusu klasy MAXI typu DAC 112 E. Prototyp, który był przez miesiąc testowany bez pasażerów w Bukareszcie trafił później do Konstancy, gdzie tam otrzymał numer 324. Serię produkowano w dużych ilościach aż do 1980 roku, którą można było zobaczyć w wielu rumuńskich sieciach trolejbusowych. Były to Braszów, Bukareszt, Kluż-Napoca, Konstanca oraz Timișoara. We wszystkich pięciu miastach zastąpiły starsze i mniejsze dwudrzwiowe trolejbusy TV 2 E (produkowane w latach 1958–1969) i TV 20 E (produkowane w latach 1970–1976) tego samego producenta.
Pojazdy solowe DAC 112 E (nie wyprodukowano wozów przegubowych) – bazują na produkowanym również od 1975 roku autobusie DAC 112 UD producenta Roman z Braszowa. Były to pojazdy licencyjne wywodzące się od niemieckich autobusów Metrobus od MAN-a.
Wycofywanie z eksploatacji.
Już po kilku latach eksploatacji rozpoczęto wycofywanie z eksploatacji trolejbusów tego typu. Na przykład w Timișoarze wycofano tego typu pojazdy w latach 1981–1990. W 1989 roku w stolicy Rumunii było tylko jedenaście sztuk eksploatowanych spośród 320 sztuk. Ostatnie sztuki, które kursowały na liniach 87 i 97 wycofano w listopadzie 1991 roku. Jeden z trolejbusów został przerobiony na trolejbus ciężarowy do wewnętrznego transportu. Cztery pojazdy z Bukaresztu i sześć pojazdów z Konstancy zostały sprzedane w 1985 roku do nowo otwartej sieci trolejbusów w Jassach, gdzie otrzymały numery od 601-610. Jeden pozostały został sprzedany do otwartej w 1983 roku sieci w Sybinie, gdzie został jako pojazd sieci trakcyjnej, który służył do 1997 roku lub do 1998 roku. Pomimo dużej ilości wyprodukowanych sztuk tego typu trolejbusu nie został żaden zachowany jako pojazd historyczny.

</doc>
<doc id="4731957" url="https://pl.wikipedia.org/wiki?curid=4731957" title="Team Renegades">
Team Renegades

Renegades – australijska profesjonalna organizacja e-sportowa, założona 9 marca 2015 roku. Sekcje posiada w takich grach jak Call of Duty, Fortnite Battle Royale, oraz Rocket League. Formacja zarobiła dotychczas ok. 1 milion 286 tysięcy dolarów.
Counter-Strike: Global Offensive.
19 czerwca 2015 roku organizacja ogłosiła swój pierwszy zespół CS:GO, w którym znaleźli się: SPUNJ, Havoc, AZR, yam oraz jks. 31 października 2019 skład Renegades został przejęty przez 100 Thieves. 3 grudnia tego samego roku Renegades wykupiło skład Grayhound Gaming, w którym znajdowali się: dexter, DickStacy, malta, Sico oraz INS. Obecnie formacja znajduje się na 24 miejscu w rankingu najlepszych drużyn CS:GO, tworzonego przez serwis HLTV.

</doc>
<doc id="4731969" url="https://pl.wikipedia.org/wiki?curid=4731969" title="Maria Mendel">
Maria Mendel

Maria Teresa Mendel (ur. 15 października 1960 w Gdańsku) – polska uczona, profesor nauk humanistycznych, specjalizująca się w pedagogice społecznej oraz pedagogice wczesnej edukacji oraz animacją społeczności i środowiskową pracą socjalną. W latach 2008–2012 prorektor do spraw kształcenia na Uniwersytecie Gdańskim.
Jest autorką koncepcji: pedagogiki miejsca, rozwijanej w formule badań społecznie zaangażowanych, partnerstwa edukacyjnego (w szczególności odnoszącego się do współpracy szkoły z rodzicami) i animacji współpracy środowiskowej. Zajmuje się także problematyką społecznego wymiaru szkolnictwa wyższego i działaniami na rzecz koncepcji „uczenia się przez całe życie”.
W latach 2007–2017 była promotorką 9 prac doktorskich.
Życiorys.
Po ukończeniu w 1980 Państwowego Liceum Sztuk Plastycznych w Gdyni-Orłowie początkowo pracowała w Szkole Podstawowej nr 24 w Gdańsku (1980–82), a następnie w SP nr 49 (1982–89, gdzie dodatkowo od 1985 była wicedyrektorką do spraw wychowawczych). Równolegle w 1989 ukończyła studia pedagogiczne w Wyższej Szkole Pedagogicznej w Słupsku. W tym samym roku została pracownikiem Instytutu Pedagogiki Wydziału Nauk Społecznych Uniwersytetu Gdańskiego, gdzie przechodziła kolejne etapy kariery akademickiej. Doktorat obroniła 22 września 1994 na podstawie pracy pt. "Współuczestnictwo rodziców w procesie edukacji dzieci", prowadzonej pod kierunkiem Ryszarda Więckowskiego. 16 maja 2002 otrzymała stopień doktora habilitowanego w dyscyplinie pedagogika na podstawie pracy pt. "Edukacja społeczna. Partnerstwo rodziny, szkoły i gminy w perspektywie amerykańskiej". Tytuł profesora nauk humanistycznych uzyskała 11 lutego 2009.
W trakcie kariery zawodowej pełniła następujące funkcje:

</doc>
<doc id="4731971" url="https://pl.wikipedia.org/wiki?curid=4731971" title="Waluta twarda">
Waluta twarda



</doc>
<doc id="4731975" url="https://pl.wikipedia.org/wiki?curid=4731975" title="Walker's Cay">
Walker's Cay

Walker's Cay – najbardziej na północ wysunięta wyspa Bahamów, część dystryktu North Abaco.
Geografia.
Walker's Cay leży na Oceanie Atlantyckim, w północnej części archipelagu Bahamów, 85 km na północny wschód od miasta West End na Wielkiej Bahamie oraz 169 km od miasta Jupiter na Florydzie. Powierzchnia wyspy wynosi około 40 hektarów. Walker's Cay znajduje się na północnym krańcu Małej Ławicy Bahamskiej, platformy węglanowej o płytkim dnie (średnio 3 m głębokości) oraz błękitnej wodzie, jednak na północ od wyspy dno Oceanu Atlantyckiego gwałtownie opada i tworzy stok kontynentalny. Wyspą leżącą najbliżej Walker's Cay jest Grand Cay.
Turystyka.
Niegdyś Walker's Cay był popularnym miejscem połowu ryb, jednak z powodu ogromnych zniszczeń powstałych po przejściu dwóch huraganów w 2004 roku, wyspa została opuszczona. Obecnie wyspa jest poddawana ponownemu zaludnianiu i niwelowaniu strat przez nowego właściciela wyspy.

</doc>
<doc id="4731988" url="https://pl.wikipedia.org/wiki?curid=4731988" title="Branisłau">
Branisłau

 
Branisłau (; , "Bronisław") – wieś na Białorusi, w obwodzie homelskim, w rejonie żytkowickim, w sielsowiecie Ludzianiewiczy. W 2009 roku liczyła 194 mieszkańców. Leży nieopodal drogi Łuniniec-Kalinkowicze oraz linii kolejowej Łuniniec-Homel, przy której znajduje się przystanek kolejowy Branisłau.
Historia.
Miejscowość była wzmiankowana w XVIII wieku jako osada w ujeździe mozyrskim, w guberni mińskiej. W 1879 roku wymieniana była jako jedna z miejscowości należących do parafii w Ludzianiewiczach. Po uruchomieniu linii kolejowej Łuniniec-Kalinkowicze w 1886 roku zaczęła funkcjonować stacja kolejowa Branisłau. Według danych ze spisu powszechnego w 1897 roku Branisłau liczył 163 mieszkańców i znajdowały się w nim 23 gospodarstwa. W 1908 roku miejscowość wchodziła w skład wołości Żytkowicze i obejmowała wówczas 24 gospodarstwa. W pobliskim chutorze o nazwie Branisłau mieszkały w tym czasie 33 osoby w 5 gospodarstwach. W 1917 roku odnotowano we wsi 184 mieszkańców, w 1921 roku 32 gospodarstwa, a w 1925 roku – 37 gospodarstw. 20 sierpnia 1924 roku wieś ustanowiono siedzibą nowo utworzonego sielsowietu Branisłau w rejonie żytkowickim, w okręgu mozyrskim (do 26 lipca 1930 roku i potem ponownie od 21 czerwca 1935 roku do 20 lutego 1938 roku), a od 20 lutego 1938 roku w obwodzie poleskim i następnie w obwodzie homelskim od 8 stycznia 1954 roku. W 1930 roku zorganizowany został kołchoz „Pramień kamuny”, w którym działała m.in. kuźnia. W czasie II wojny światowej, po ataku III Rzeszy na Związek Radziecki, wioska znalazła się pod okupacją niemiecką. Wojska radzieckie odbiły miejscowość 5 lipca 1944 roku. W 1959 roku Branisłau liczył 524 mieszkańców. Później wieś weszła w skład sowchozu „Ludzianiewiczy”. 16 czerwca 2004 przeniesiono siedzibę sielsowietu Branisłau do pobliskiej wsi Hrada, a 26 września 2006 roku zlikwidowano sielsowiet Branisłau, włączając wieś Branisłau do sielsowietu Ludzianiewiczy.

</doc>
<doc id="4731990" url="https://pl.wikipedia.org/wiki?curid=4731990" title="We Are the Fallen">
We Are the Fallen

We Are the Fallen – amerykański zespół muzyczny, wykonujący muzykę z pogranicza gotyckiego metalu oraz metalu symfonicznego, utworzony w 2008 r. z inicjatywy Bena Moody'ego – współzałożyciela formacji Evanescence. W skład zespołu wchodzą: gitarzysta Ben Moody, basista Marty O'Brien, gitarzysta John LeCompt, perkusista Rocky Gray oraz wokalistka Carly Smithson – finalistka siódmego sezonu programu "American Idol". Nazwa zespołu jest aluzją do albumu Evanescence "Fallen" z 2003 r.. Zespół oficjalnie zadebiutował 22 czerwca 2009 r. wraz z wydaniem singla "Bury Me Alive" oraz uruchomieniem strony internetowej, na której fani mogli zarejestrować swój adres e-mail, aby bezpłatnie pobrać pierwszy singiel. Tylko pierwszych 100 000 rejestrujących zakwalifikowało się do pobrania. Debiutancki album zespołu "Tear the World Down" ukazał się 11 maja 2010 roku.

</doc>
<doc id="4731995" url="https://pl.wikipedia.org/wiki?curid=4731995" title="Alice Schwarz-Gardos">
Alice Schwarz-Gardos

Alice Schwarz-Gardos (ur. 31 sierpnia 1916 w Wiedniu, zm. 14 sierpnia 2007 w Tel Awiwie) – żydowska dziennikarka i pisarka.
Redaktorka niemieckojęzycznych gazet w Izraelu i była redaktorka naczelna gazety „Israel Nachrichten”. Od 1949 roku pracowała jako redaktorka niemieckojęzycznego dziennika „Yedioth Hayom”, a od 1960 roku jako korespondentka zagraniczna „Tagesspiegel”, „Die Presse” i „Hamburger Abendblatt”. Napisała 11 książek w języku niemieckim.

</doc>
<doc id="4731998" url="https://pl.wikipedia.org/wiki?curid=4731998" title="Heldburg">
Heldburg

Heldburg – miasto w Niemczech, w kraju związkowym Turyngia, w powiecie Hildburghausen, siedziba wspólnoty administracyjnej Heldburger Unterland. Powstało 1 stycznia 2019 z połączenia miasta Bad Colberg-Heldburg oraz gmin Gompertshausen i Hellingen. 

</doc>
<doc id="4732000" url="https://pl.wikipedia.org/wiki?curid=4732000" title="Komisja Młodzieży, Kultury Fizycznej i Sportu">
Komisja Młodzieży, Kultury Fizycznej i Sportu

Komisja Młodzieży, Kultury Fizycznej i Sportu – stała komisja sejmowa działająca do końca II kadencji.

</doc>
<doc id="4732004" url="https://pl.wikipedia.org/wiki?curid=4732004" title="Marie Boivin">
Marie Boivin

Marie-Anne Victoire Gillain Boivin (ur. 9 kwietnia 1773 w Wersalu, zm. 16 maja 1841 w Paryżu) – francuska położna i ginekolog, pisarka i wynalazczyni. Uważana jest za jedną z najważniejszych kobiet w medycynie w XIX wieku. Boivin wynalazła nowoczesny miednicomierz i wziernik dopochwowy, a podręczniki medyczne, które napisała, zostały przetłumaczone na różne języki i używane były przez ok. 150 lat. 
Życiorys.
Marie Anne Victoire Gillain urodziła się w 1773 roku w Wersalu.  Była wykształcona przez zakonnice w klasztorze w Étampes. Tam jej zainteresowanie medycyną zostało dostrzeżone przez Elżbietę Burbon (1764–1794), siostrę króla Ludwika XVI. Kiedy klasztor został zniszczony podczas rewolucji francuskiej, spędziła trzy lata studiując anatomię i położnictwo. 
Jej studia medyczne zostały przerwane, gdy wyszła za mąż za urzędnika Ludwika Boivina w 1797 roku. Louis Boivin zmarł wkrótce potem, pozostawiając ją z córką i niewielką sumą pieniędzy. Została położną w miejscowym szpitalu klinicznym, a w 1801 roku została kuratorem. W tej roli przekonała Jean-Antoine'a Chaptala, ministra spraw wewnętrznych, by ustanowić specjalną szkołę położnictwa przy klinice. Została później uczennicą tej szkoły, a po jej ukończeniu asystentką kierowniczki szpitala klinicznego Marie-Louise Lachapelle, która de facto była jej mentorką. 
Boivin wynalazła nowy pelwimetr i wziernik pochwy używany do rozszerzania warg sromowych i badania szyjki macicy. Jej wynalazek pomógł nie tylko pacjentkom, ale także lekarzom. Jako jedna z pierwszych położnych używała stetoskopu do słuchania bicia serca płodu. Boivin była również jednym z pierwszych lekarzy, którzy dokonali amputacji macicy oraz szyjki macicy w celu walki z jej nowotworem. Ponieważ Boivin była innowacyjnym i zręcznym ginekologiem, promując wkład kobiet w tę dyscyplinę medycyny, niemieckie uniwersytety stały się bardziej otwarte na przyjmowanie kobiet na zajęcia z chirurgii ginekologicznej. Przypisuje się jej odkrycie przyczyny niektórych rodzajów krwawień, poronień oraz chorób łożyska i macicy. 
W latach 1812–1823 wydała wiele publikacji, zarówno oryginalnych, jak i tłumaczeń. Jej pierwsze wydanie "Memorial de l'Art des Accouchemens" zostało opublikowane w 1812 roku. Zawierało notatki, które zaczerpnęła z nauczania Marie-Louise Lachapelle, a książka ta była używana jako podręcznik dla studentów medycyny i położnych. Trzecie wydanie "Memorial de l'Art des Accouchemens" zostało przetłumaczone na kilka języków europejskich. Jej praca o aborcji otrzymała wyróżnienie od Société royale de médecine w Bordeaux. Opublikowała także artykuły na temat własnych wynalazków w biuletynach „De la faculta de Medecine” i „Academie Royale de Medecine de Paris”. 
Zmarła w ubóstwie 16 maja 1841 roku w Paryżu na udar mózgu.

</doc>
<doc id="4732005" url="https://pl.wikipedia.org/wiki?curid=4732005" title="Jared Huffman">
Jared Huffman

Jared William Huffman (ur. 18 lutego 1964 w Independence) – amerykański polityk, członek Partii Demokratycznej.
Działalność polityczna.
Od 2006 zasiadał w California State Assembly. Od 3 stycznia 2013 jest przedstawicielem 2. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4732011" url="https://pl.wikipedia.org/wiki?curid=4732011" title="CART Indy Car World Series 1987">
CART Indy Car World Series 1987

Sezon 1987 w PPG CART Indy Car World Series był dziewiątą edycją tej serii wyścigowej. Rozpoczął się 5 kwietnia a zakończył się po 15 wyścigach 1 listopada.
Tytuł mistrzowski po raz drugi z rzędu zdobył Bobby Rahal z zespołu Truesports, a tytuł najlepszego nowicjusza (Rookie of the year) zdobył Fabrizio Barbazza.
Wyniki.
  

</doc>
<doc id="4732013" url="https://pl.wikipedia.org/wiki?curid=4732013" title="Cordelia Edvardson">
Cordelia Edvardson

Cordelia Maria Edvardson (ur. 1 stycznia 1929 w Monachium, zm. 29 października 2012 w Sztokholmie) – szwedzka dziennikarka i pisarka pochodzenia żydowskiego, ocalała z Holokaustu.
Wychowała się na katoliczkę. Ponieważ jej ojciec, Hermann Heller, był Żydem, została aresztowana przez nazistów i deportowana do obozów koncentracyjnych Theresienstadt i Auschwitz (więzień A3709). Jej dziadek ze strony matki również był Żydem i nawrócił się na katolicyzm.
Po emigracji do Szwecji w 1945 roku rozpoczęła karierę dziennikarską. W latach 1977–2006 była korespondentką z Jerozolimy na Bliskim Wschodzie szwedzkiej gazety "Svenska Dagbladet". Napisała pięć książek prozatorskich i poetyckich, dotyczących jej życia spędzonego w nazistowskich obozach koncentracyjnych, imigracji i pobytu w Jerozolimie.
W 2004 roku reżyser Stefan Jarl nakręcił o niej film dokumentalny zatytułowany "Flickan från Auschwitz / The Girl from Auschwitz". Stolperstein z imieniem Cordelii Edvardson został umieszczony 2 listopada 2008 r. na chodniku w Berlinie, gdzie mieszkała w czasie dzieciństwa.

</doc>
<doc id="4732015" url="https://pl.wikipedia.org/wiki?curid=4732015" title="Colón (waluta)">
Colón (waluta)



</doc>
<doc id="4732019" url="https://pl.wikipedia.org/wiki?curid=4732019" title="Córdoba (waluta)">
Córdoba (waluta)



</doc>
<doc id="4732021" url="https://pl.wikipedia.org/wiki?curid=4732021" title="Sheraton Warsaw Hotel">
Sheraton Warsaw Hotel



</doc>
<doc id="4732023" url="https://pl.wikipedia.org/wiki?curid=4732023" title="Konsulat Generalny RP w Kalkucie">
Konsulat Generalny RP w Kalkucie

Konsulat Generalny Rzeczypospolitej Polskiej w Kalkucie (ang. "Consulate General of the Republic of Poland in Calcutta") – misja konsularna Rzeczypospolitej Polskiej istniejąca od 1960 do 1993 w Kalkucie w Republice Indii.

</doc>
<doc id="4732024" url="https://pl.wikipedia.org/wiki?curid=4732024" title="Kościół Ta’ Duna w Rabacie">
Kościół Ta’ Duna w Rabacie

Kościół Ta' Duna, formalnie Kościół Wniebowzięcia Najświętszej Maryi Panny "Ta' Duna (lub Ta' Doni") (, ) – rzymskokatolicki kościół w Rabacie na Malcie. 
Historia.
Określenie "Ta' Doni" pochodzi od łacińskiego słowa „dona”, znaczącego „dary”, „łaski”. W zamierzchłych czasach kaplica była znana pod wezwaniem "Sancta Maria Donorum" (Matki Bożej Łaskawej). Pierwsza kaplica, opisana jako "in Rabbato Melite in Ruga vocata Sancta Marie de Dune", stała w pobliżu dziś istniejącego kościoła przed 1487. Biskup Pietro Dusina, wizytator apostolski na Malcie, wymienia ten kościół w swoim raporcie z 22 stycznia 1575, wraz z jego wezwaniem "Wniebowzięcia Najświętszej Maryi Panny". Kościół nie był "beneficjum", stąd jego wyposażenie było ubogie. Okoliczni mieszkańcy opiekowali się nim, w soboty oraz święta odprawiana była msza święta. Dlatego też świątynia uniknęła desakralizacji przez biskupa Dusinę.
Około 1644 w kościele zainstalowany został nowy ołtarz, ufundowany przez Mariettę Bonello. W latach 1662–1666, kiedy rektorem był kanonik Dun Giovanni Battista Zahra, dotychczasowy kościół został przebudowany, wchłonąwszy stojący bardzo blisko inny, zdesakralizowany w 1656, pod wezwaniem św. Jana Chrzciciela.
Kościół "Ta' Duna" miał wielkie poważanie wśród mieszkańców. Baliw F.D. Antonio Sauna de Martenugno ufundował dlań adamaszkowe ozdoby na okazje świąteczne. W 1685 kanonik Antonio Famucelli podarował marmurowy posąg Najświętszej Panienki, zaś w 1694 przeznaczył niewielki kapitał na opłacanie mszy świętych podczas siedmiu głównych świąt Matki Bożej.
W 1744 biskup Paul Alphéran de Bussan wizytował kościół, zostawiając jego dokładny opis. Od tamtego czasu nie uległ on znaczącym zmianom.
Z czasem "fiesta" w święto patronalne odbywała się coraz rzadziej, by w XIX wieku zostać całkowicie zapomnianą. Doszło do tego, że nieformalnie zmieniono wezwanie kościoła, zaczęto go nazywać kościołem Niepokalanego Poczęcia. Z początkiem XX wieku świątynia została opuszczona. Podczas II wojny światowej, praktycznie pozbawiony wszelkich sprzętów liturgicznych, budynek przejęty został przez Air Raid Precautions (obrona cywilna przed nalotami bombowymi). Kilka lat po wojnie opiekę nad kościołem objął o. Karm Ċappara, a następnie kanonik ks. Vinċens Galea. Doprowadził on do odnowienia kościoła i udostępnienia go ogółowi. W grudniu 1991 kościół przekazany został "Legionowi Maryi", który organizuje tutaj swoje spotkania, a także udziela się wśród turystów odwiedzających świątynię. 
Architektura.
Wygląd zewnętrzny.
Dzisiejszy wygląd zewnętrzny kościoła pochodzi z połowy XVIII wieku. Surowa fasada charakteryzuje się narożnymi toskańskimi pilastrami, umieszczonymi w wielkim porządku. Podtrzymują one pełne belkowanie, w którego architrawie umieszczone jest centralnie niewielkie owalne okno. Całość fasady wieńczy przerwany fronton w stylu Vignola. Półkoliście zakończone wejście oflankowane jest dwoma toskańskimi pilastrami, na których wsparta jest entablatura zwieńczona trójkątnym naczółkiem. Fasada po jej lewej stronie, od strony patrzącego, zwieńczona jest kwadratową dzwonnicą, prawdopodobnie dobudowaną później. Boczne wejście, od strony Triq Doni, umieszczone jest pomiędzy dwoma ścianami przyporowymi. Ponad otoczonymi prostą ramą drzwiami góruje półokrągły naczółek. U szczytu ściany dwa prostokątne okna, oraz trzy kamienne rzygacze. 
Wnętrze.
Wnętrze kościoła ma kształt prostokąta. Nawa przykryta jest sklepieniem beczkowym, podzielonym na pięć segmentów, wspartym na gzymsie biegnącym wokół wnętrza. Na końcach środkowego pola umieszczone są okna. W bocznych ścianach nawy, wewnątrz łuków, na prawo drzwi prowadzące na Triq Doni, na lewo zaś do małego ogródka.
Kwadratowe w kształcie przecięcie nawy z płytkim transeptem przykryte jest płaską kopułą, w literaturze anglojęzycznej nazywaną "sail dome", wspartą pendentywami na ośmiu doryckich pilastrach, których pary połączone są łukami. W centrum kopuły znajduje się okrągły świetlik.
W płytkim prezbiterium, oddzielonym od nawy marmurowymi balaskami, znajduje się ołtarz z obrazem przedstawiającym Maryję Niepokalaną wśród chmur, stojącą na łuku księżyca, z aniołkami wokół. Sposób przedstawienia Maryi na tym obrazie tradycyjnie związany jest z Niepokalanym Poczęciem, stąd wezwanie kościoła jest czasem błędnie podawane jako „Kuncezzjoni” (). Obraz umieszczony jest we wspaniałym reredos, skomponowanym z dwóch grup pilastrów, wspierających belkowanie z kartuszem, z inskrypcją wewnątrz. Ponad całością góruje nisza z obrazem "Duch Święty". Nad wejściem znajduje się galeria organowa. 
Kościół jest wspaniale ozdobiony. Jego ściany, pilastry, łuki, sklepienie oraz kopuła pokryte są malowidłami, wśród których umieszczone są przedstawienia apostołów i ewangelistów. 
Świątynia dzisiaj.
Aktualnie nie są odprawiane regularne msze św. w kościele. Jest on udostępniony "Legionowi Maryi", który organizuje tu swoje spotkania. 
Ochrona dziedzictwa kulturowego.
Od 27 czerwca 2014 budynek świątyni umieszczony jest na liście National Inventory of the Cultural Property of the Maltese Islands pod nr. 2350.

</doc>
<doc id="4732034" url="https://pl.wikipedia.org/wiki?curid=4732034" title="Wielkodomscy">
Wielkodomscy

Wielkodomscy (, od 2019) – amerykański serial animowany wyprodukowany przez Nickelodeon Productions. Jest to spin-off serialu "Harmidom".
Premiera serialu odbyła się w Stanach Zjednoczonych 14 października 2019 na amerykańskim Nickelodeon. W Polsce serial zadebiutował 30 marca 2020 na antenie Nicktoons Polska.
Dnia 19 lutego 2020 zostało ogłoszone, że serial otrzymał zamówienie na drugi sezon liczący 20 odcinków, a jego premiera odbyła się jesienią 2020 roku. 
Dnia 24 września 2020 zostało ogłoszone, że serial otrzymał zamówienie na trzeci sezon liczący 20 odcinków.
Fabuła.
Serial opisuje historię Rozalii Anny Maliniak, która przeprowadza się do dużego miasta wraz ze swoją matką Marią i starszym bratem Robertem, aby poznać swoją dalszą latynoską rodzinę. Rodzina Wielkodomskich składa się z dziadka Hektora i babci Róży, ciotki Fryderyki i wujka Krzysztofa, kuzynów Karoliny, Kajtka, Karola i Kamila oraz zwierzaków Lalo i Papuga. Podczas pobytu w Jeziorach Wielkich Rozalka pozna nowych przyjaciół i przeżyje niesamowite przygody.
Wersja polska.
Wersja polska: na zlecenie Nickelodeon Polska – Master Film
Reżyseria: Małgorzata Boratyńska
Tłumaczenie i dialogi: Agnieszka Wagner
Dźwięk i montaż: 
Tekst piosenki: Dariusz Paprocki
Opracowanie muzyczne: Adam Krylik
Kierownictwo produkcji: 
Nadzór merytoryczny: Aleksandra Dobrowolska
Wystąpili:
i inni
Wykonanie piosenek:
i inni
Lektor: Łukasz Talik

</doc>
<doc id="4732037" url="https://pl.wikipedia.org/wiki?curid=4732037" title="Nowosiady (sielsowiet Bieniakonie)">
Nowosiady (sielsowiet Bieniakonie)

Nowosiady (; ) – wieś na Białorusi, w obwodzie grodzieńskim, w rejonie werenowskim, w sielsowiecie Bieniakonie.
Miejscowość dawniej nosiła nazwę Nowosiady Małe. W dwudziestoleciu międzywojennym leżała w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów.

</doc>
<doc id="4732038" url="https://pl.wikipedia.org/wiki?curid=4732038" title="Nowosiady Małe">
Nowosiady Małe



</doc>
<doc id="4732040" url="https://pl.wikipedia.org/wiki?curid=4732040" title="Vibrio phosphoreum">
Vibrio phosphoreum

Vibrio fosforeum lub Photobacterium phosphoreum – Gram-ujemna bakteria bioluminescencyjna żyjąca w symbiozie z organizmami morskimi. Może emitować niebiesko-zielone światło (490 nm) z powodu reakcji chemicznej między FMN, lucyferyną i tlenem cząsteczkowym katalizowanym przez enzym zwany lucyferazą.
Ekologia.
Photobacterium phosphoreum jest popularnym symbiontem ryb głębinowych, w przeciwieństwie do krewnych Vibrio, które często występują w kałamarnicach na płytkich i średnich głębokościach. Istnieją dowody na to, że P. fosforeum również ściśle współpracuje z zooplanktonem, ponieważ stwierdzono, że jest on przyczepiony do zewnętrznych powierzchni zooplanktonu.
Korzyści biologiczne są osiągane przez obu członków w symbiotycznym związku między bakteriami i gospodarzem. P. fosforeum kolonizuje narządy lekkie żywiciela i odgrywa rolę poprzez emisję światła w komunikacji, przyciąganiu zdobyczy i unikaniu drapieżników. Gospodarz ma możliwość kontrolowania bioluminescencji za pomocą mechanizmów takich jak rolety. W zamian gospodarz dostarcza P. fosforeum składników odżywczych, tlenu i chronionej niszy.
Uważa się, że psucie się zapakowanych ryb, takich jak łosoś i dorsz, spowodowane przez P. fosforeum jest częściowo spowodowane zdolnością bakterii do wytwarzania AHL (N-acylowanych homoserynowych laktonów), które są cząsteczkami komunikacyjnymi regulującymi bioluminescencję. AHL znaleziono tylko w niebioluminescencyjnych szczepach P. fosforeum. Sugeruje to, że AHL może negatywnie regulować bioluminescencję. P. fosforeum jest w stanie utrzymać żywotność na zewnętrznych powierzchniach migrującego łososia, żyjąc pod ochroną śluzu ryb. Redukcja TMAO do TMA również przyczynia się do zepsucia w wyniku narażenia ryby na P. fosforeum.
Zastosowanie w biotechnologii.
Photobacterium phosphoreum zastosowano ze względu na jego niezawodną bioluminescencję do pomiaru toksyczności w środowisku wodnym z powodu biodegradowalnych toksyn wodnych. Bezpieczeństwo, prosta obsługa i opłacalność bioluminescencji sprawia, że jest to wiarygodny wskaźnik do oceny próbek wodnych zawierających toksyczne substancje, takie jak pestycydy, PCB, węglowodory aromatyczne, paliwa, alkany, alkohole i metale ciężkie. System biochemicznego zapotrzebowania na tlen (BZT) wykorzystuje bioczip, który unieruchomił Photobacterium phosphoreum w otworach rzędu mikrometrów. Ten akrylowy czip unieruchamia P. fosforeum z 3% lub 15% żelem alginianu sodu. Stałą bioluminescencję można zaobserwować na chipie w obecności standardowego roztworu BZT, co pokazuje, że może on wykryć BZT na miejscu. Redukcja luminescencji dzięki fizjologicznym reakcjom P. fosforeum na toksyczne substancje odżywcze jest wykorzystywana jako sygnał do wykrywania i pomiaru analitu. BZT jest szeroko stosowany jako wskaźnik środowiskowy w procesach oczyszczania ścieków Wykrywa stopień zanieczyszczenia powodowanego przez substancje biodegradowalne w środowisku wodnym. Tradycyjne metody wymagały 5 dni do ustalenia wartości BZT, jednak unieruchomiony chip Photobacterium phosphoreum może dawać szybkie i powtarzalne pomiary BZT.
Patologia.
Photobacterium phosphoreum nie ma znanej aktywności patogennej. Nie wiadomo, czy powoduje choroby u ludzi, roślin lub zwierząt.
Opis i znaczenie.
Photobacterium phosphoreum został po raz pierwszy wyizolowany ze środowiska wodnego pod koniec lat 80. XIX wieku przez holenderskiego mikrobiologa Martinusa Beijerincka (1851–1931). Jest to Gammaproteobacteria, która jest Gram-ujemna, zwykle ruchliwa, są mezofilne i chemoorganotroficzne, mają fakultatywny metabolizm fermentacyjny i występują w środowiskach wodnych w powiązaniu z eukariotami.
Photobacterium phosphoreum jest jednym z wielu organizmów wytwarzających bioluminescencję w organizmach morskich. P. fosforeum jest symbiontem lekkich narządów, żyjącym w jelitach ryb, gdzie metabolity są dostarczane w zamian za bioluminescencję, która jest wykorzystywana do komunikacji, przyciągania ofiar i unikania drapieżników. P. fosforeum jest typowy dla ryb głębinowych. Jelito ryby, w której hodowany jest P. fosforeum, jest połączone z jakimś lekkim organem na rybie, który można kontrolować za pomocą aparatów migawkowych. P. fosforeum jest psychotolerancyjny i często rozwija się w niskich temperaturach, ale może być hamowany w temperaturach powyżej 25 stopni Celsjusza Bioluminescencja jest silnie związana z gęstością komórek, a bakterie żyjące swobodnie w oceanie nie są bioluminescencyjne, ponieważ znajdują się w narządach świetlnych organizmu gospodarza.
P. fosforeum działa również jako najważniejsza bakteria powodująca psucie upakowanych schłodzonych filetów rybnych. Powoduje zepsuty, rybi smak.

</doc>
<doc id="4732044" url="https://pl.wikipedia.org/wiki?curid=4732044" title="Edith Hahn Beer">
Edith Hahn Beer

Edith Hahn Beer (ur. 24 stycznia 1914 w Wiedniu, zm. 17 marca 2009) – żydowska pisarka i prawniczka.
Edith Hahn Beer w latach 30. XX w. studiowała prawo. Mieszkała ze swoją owdowiałą matką. Wraz z rozwojem antysemityzmu jej rodzina została poddana represjom: zabrano im radio i telefon, odmówiono opieki medycznej, a następnie eksmitowano z domu. Nie pozwolono jej zdawać egzaminów końcowych na prawie. W 1941 r. została wysłana jako robotnik przymusowy do północnych Niemiec, gdzie pracowała na plantacji szparagów, a następnie w fabryce papieru. Rok później została odesłana do Wiednia, aby dołączyć do matki, ale uciekła z pociągu. Nie wiedziała, że dwa tygodnie wcześniej jej matka została deportowana do Polski. Z matką straciła kontakt na zawsze. Edith ukrywała się, w czym pomagała jej chrześcijańska przyjaciółka, która ryzykowała życiem, udostępniając jej swoje dokumenty. W 1942 r. wyjechała do Monachium, gdzie przybrała tożsamość Grete, słabo wykształconej pielęgniarki. Tam wstąpiła do Czerwonego Krzyża. W galerii sztuki w Monachium usiadł obok niej Werner Vetter, typowy młody nazistowski oficer przebywający na tygodniowym urlopie. Para widywała się każdego dnia jego urlopu. Siódmego dnia znajomości Werner jej się oświadczył. Hahn Beer wyznała mu prawdę, że jest Żydówką. W odpowiedzi przyznał, że skłamał i nie jest samotny. W rzeczywistości był rozwodnikiem i miał dziecko. Para pobrała się i nigdy więcej nie rozmawiała o swojej przeszłości. Kiedy rodziła córkę Angelę, odmówiła przyjmowania środków przeciwbólowych, ponieważ obawiała się, że może ujawnić coś pod ich wpływem. Pod koniec wojny Werner został wysłany do rosyjskiego obozu pracy na Syberii a Hahn Beer wzięła swój żydowski dowód tożsamości i uzyskała sądowy nakaz zmiany nazwiska. Jej wykształcenie z zakresu prawa zostało oficjalnie uznane i została adwokatem, a następnie sędzią z zakresu prawa rodzinnego. Rozwiodła się z mężem i odmówiła pracy w tajnej policji. "Nie mogłam tego zrobić – to byłoby jak dołączenie do Gestapo" po latach napisze. Uciekła z córką do Wielkiej Brytanii, gdzie dołączyła do siostry, która zamieszkała w Londynie jeszcze przed wojną. Tam znalazła pracę jako pokojówka i krawcowa. W 1957 r. wyszła ponownie za mąż, za żydowskiego handlarza biżuterią, który również stracił matkę podczas Holokaustu. Wychowała Angelę jako Żydówkę. W 1989 r., pięć lat po owdowieniu, przeprowadziła się do Izraela.

</doc>
<doc id="4732048" url="https://pl.wikipedia.org/wiki?curid=4732048" title="Ludzianiewiczy">
Ludzianiewiczy

Ludzianiewiczy (; , "Ludieniewiczy") – agromiasteczko na Białorusi, w obwodzie homelskim, w rejonie żytkowickim, siedziba administracyjna sielsowietu Ludzianiewiczy. W 2009 roku liczyła 997 mieszkańców. Leży nieopodal drogi Łuniniec-Kalinkowicze oraz linii kolejowej Łuniniec-Homel, przy której znajduje się przystanek kolejowy Ludzianiewiczy.
Historia.
Miejscowość była wzmiankowana w XVI wieku jako wieś w powiecie mozyrskim, w województwa mińskiego, w Wielkim Księstwie Litewskim. W 1755 roku ze środków właściciela wsi Jeleńskiego i jej mieszkańców wzniesiono drewnianą cerkiew Świętego Michała Archanioła. Po drugim rozbiorze Polski w 1793 roku miejscowość znalazła się w granicach Rosji. W 1795 roku wieś liczyła 673 mieszkańców i znajdowały się w niej 84 gospodarstwa. W 1816 roku odnotowano już 108 gospodarstw, a w 1834 – 119 gospodarstw. Według spisu rewizyjnego w 1850 roku populacja wsi wynosiła 631 osób. Według danych z 1876 roku właścicielem miejscowej karczmy oraz 20 830 dziesięcin ziemi we wsi i okolicach był Uwarow. W 1884 roku rozpoczęła działalność szkoła cerkiewna. Po uruchomieniu linii kolejowej Łuniniec-Kalinkowicze w 1886 roku zaczęła funkcjonować stacja kolejowa Ludzianiewiczy. Według danych ze spisu powszechnego w 1897 roku Ludzianiewiczy, wchodzące wówczas w skład wołości Żytkowicze w ujeździe mozyrskim, w guberni mińskiej, liczyły 985 mieszkańców. W owym czasie miejscowość występowała także pod nazwą Zabradoczcza (; , "Zabrodoczje"). Na początku XX wieku znajdowały się we wsi spichlerz, młyn parowy i karczma. W 1903 roku otwarta została szkoła dwuklasowa, przekształcona później w szkołę siedmioletnią. 3 grudnia 1906 roku spłonął miejscowy tartak. W 1908 roku miejscowość liczyła 1427 mieszkańców i obejmowała 175 gospodarstw. Podczas I wojny światowej miejscowy majątek ziemski został napadnięty i uszkodzony. W 1917 roku odnotowano 1535 mieszkańców wsi oraz 23 mieszkańców majątku. W lipcu i sierpniu 1917 roku ludność wsi zajęła ziemie i łąki należące do właścicieli majątku, a następnie zorganizowała komunę w głównej siedzibie właścicieli ziemskich. W 1921 roku spisano w Ludzianiewiczach 384 gospodarstwa, a w 1932 roku – 1932 mieszkańców. 12 maja 1925 roku miał miejsce pożar, który strawił łącznie 254 budynki w 62 gospodarstwach. W latach 20. zorganizowano ośrodek poradnictwa agronomicznego w dawnej siedzibie majątku ziemskiego, uruchomiono cegielnię, młyn, a także dokonano elektryfikacji. W kolejnym dziesięcioleciu powstały we wsi artel szewski i radiowęzeł. 20 sierpnia 1924 roku wieś ustanowiono siedzibą nowo utworzonego sielsowietu Ludzianiewiczy w rejonie żytkowickim, w okręgu mozyrskim (do 26 lipca 1930 roku i potem ponownie od 21 czerwca 1935 roku do 20 lutego 1938 roku), a od 20 lutego 1938 roku w obwodzie poleskim i następnie w obwodzie homelskim od 8 stycznia 1954 roku. W 1930 roku zorganizowany został kołchoz „Nowaje życcio”, w którego skład wchodziły m.in. młyn parowy, cegielnia, warsztaty garncarskie i szewskie oraz kuźnia. W czasie II wojny światowej, po ataku III Rzeszy na Związek Radziecki, wioska znalazła się pod okupacją niemiecką. We wsi działała grupa partyzancka. W 1941 roku Niemcy zabili 64 mieszkańców wsi. Wojska radzieckie odbiły miejscowość 5 lipca 1944 roku. W czasie walk o Ludzianiewiczy zginęło dwóch żołnierzy radzieckich, których pochowano w zbiorowej mogile w centrum wsi. W 1959 roku Ludzianiewiczy liczyły 1078 mieszkańców. Później wieś stała się siedzibą sowchozu „Ludzianiewiczy”. 6 października 2009 roku Ludzianiewiczy otrzymały status agromiasteczka.

</doc>
<doc id="4732051" url="https://pl.wikipedia.org/wiki?curid=4732051" title="Inge Deutschkron">
Inge Deutschkron

Inge Deutschkron (ur. 23 sierpnia 1922 w Finsterwalde, zm. 9 marca 2022 w Berlinie) – żydowska dziennikarka i pisarka.
Inge Deutschkron dorastała w Berlinie. Jej rodzice byli członkami Socjaldemokratycznej Partii Niemiec (SPD), więc była wychowana jako ateistka. Ponieważ miała pochodzenie żydowskie w 1939 r. została zmuszona do opuszczenia szkoły średniej. W tym samym roku jej ojcu udało się wyemigrować do Anglii. W 1941 roku została wysłana do pracy jako robotnik przymusowy w fabryce jedwabiu spadochronowego. Za pośrednictwem Gminy Żydowskiej otrzymała adres Otto Weidta. Następnie pracowała w jego biurze, pomimo surowego zakazu wykonywania przez Żydów pracy biurowej. W styczniu 1943 r. Inge i jej matka Ella ukrywały się w mieszkaniu przyjaciół – rodziny Gumz. Kiedy stało się to zbyt ryzykowne w wypożyczalni Grete Sommer. Następnie, dzięki pomocy przyjaciół i znajomych, w różnych miejscach w Poczdamie. Tak doczekały końca II wojny światowej.
W 1946 roku wyjechały do Martina Deutschkrona mieszkającego w Anglii. Od 1955 r. pracowała jako niezależna dziennikarka w Bonn. W 1960 roku została korespondentką niemiecko-izraelskiej gazety "Maariv". Obecnie mieszka w Berlinie i jest przewodniczącą Towarzystwa Blindes Vertrauen.

</doc>
<doc id="4732059" url="https://pl.wikipedia.org/wiki?curid=4732059" title="Grzegorz Ciecierski">
Grzegorz Ciecierski

Grzegorz Józef Ciecierski (ur. 1945 w Zambrowie) – polski prawnik i urzędnik państwowy, doktor nauk prawnych, w latach 1994–1997 wiceminister sprawiedliwości, w latach 2001–2006 wiceprezes Instytutu Pamięci Narodowej.
Życiorys.
Ukończył studia prawnicze na Uniwersytecie Warszawskim, odbył aplikację sądową w Sądzie Wojewódzkim w Warszawie. W 1995 na Wydziale Prawa i Administracji Uniwersytetu im. Adama Mickiewicza obronił pracę doktorską pt. "Udziały a wkłady członkowskie oraz ich waloryzacja w spółdzielniach produkcji rolnej" (promotor: Zdzisław Niedbała). W pracy naukowej specjalizował się w prawie spółdzielczym. Od 1973 do 1978 pracował jako radca prawny w Ministerstwie Rolnictwa i Gospodarki Żywnościowej, potem do 1989 zatrudniony w Centralnym Związku Rolniczych Spółdzielni produkcyjnych jako kierownik zespołu prawnego i biura samorządowo-prawnego. Od 1989 do 1991 doradzał ministrowi rolnictwa, następnie rozpoczął pracę w Ministerstwie Finansów. Uzyskał wpis na listę adwokatów i radców prawnych, rozpoczął praktykę w drugim z zawodów.
Od 15 stycznia 1994 do 31 grudnia 1995 pełnił funkcję podsekretarza stanu w Ministerstwie Sprawiedliwości, później od stycznia 1996 pozostawał sekretarzem stanu w tym resorcie. Od 2000 związany z Instytutem Pamięci Narodowej: do 2001 był wiceprzewodniczącym Kolegium IPN, a w latach 2001–2006 z rekomendacji Polskiego Stronnictwa Ludowego sprawował funkcję wiceprezesa tej instytucji.

</doc>
<doc id="4732071" url="https://pl.wikipedia.org/wiki?curid=4732071" title="Księżycowe jaskinie lawowe">
Księżycowe jaskinie lawowe

Księżycowe jaskinie lawowe to tunele na Księżycu, które, jak się uważa, powstały podczas przepływów lawy bazaltowej. Gdy powierzchnia jaskini stygnie, lawa tworzy utwardzoną pokrywkę, w której następuje ciągły przepływ lawy w podłużnych kanałach pod powierzchnią. Gdy strumień lawy słabnie, tunel może się osuszyć, tworząc pustą przestrzeń. Kanały powstają na powierzchniach o nachyleniu w zakresie od 0,4° do 6,5°. 
Księżycowe jaskinie lawowe mogą osiągać szerokość nawet 500 m zanim staną się niestabilne i zapadną się pod wpływem grawitacji. Jednak stabilne jaskinie mogą nadal ulec zniszczeniu przez zdarzenia sejsmiczne lub meteory. 
Istnienie kanału lawowego jest czasem ujawniane przez obecność „świetlika”, miejsca, w którym zapadł się dach jaskini, pozostawiając okrągły otwór, który może być obserwowany przez orbitery księżycowe. 
Dowody obserwacyjne.
Obszar z lawą i wąwozami to region Marius Hills. W 2008 r. japoński statek kosmiczny Kaguya odkrył otwór w lawie w tym obszarze. Świetlik został sfotografowany bardziej szczegółowo w 2011 r. Przez Lunar Reconnaissance Orbiter, pokazując zarówno 65-metrowy szyb, jak i podłogę jaskini około 36 metrów poniżej. Hadley Rille mógł być częściowo zadaszonym kanałem lawowym, którego niektóre części się zawaliły. W Mare Serenitatis mogą znajdować się również jaskinie lawowe. 
Lunar Reconnaissance Orbiter zobrazował ponad 200 dołków, które wyglądają, na świetliki w pustych przestrzeniach lub jaskiniach, o średnicy od około 5 m (16 stóp) do ponad 900 m (3000 stóp), chociaż niektóre z nich mogą być śladami po przepływie lawy a nie świetlikami wulkanicznymi. 
Orbiter Chandrayaan-1 zobrazował księżycową rillę, utworzoną przez starożytny księżycowy przepływ lawy, z niezawalonym segmentem wskazującym prawdopodobną obecność jaskini lawowej w pobliżu równika księżycowego, mierzącą około 2 km długości i 360 m szerokości. 
Obserwacje grawitometryczne statku kosmicznego GRAIL sugerują obecność księżycowych kanałów lawowych o szerokości ponad 1 km. Zakładając stosunek szerokości do wysokości 3 : 1, taka konstrukcja może pozostać stabilna przy suficie, którego grubość wynosi 2 m. Jaskinie lawowe przynajmniej 500 m pod ziemią mogą teoretycznie pozostawać stabilne przy szerokości do 5 km.
Proponowana eksploracja.
Kilka grup zaproponowało misje robotów w celu zbadania księżycowych i marsjańskich kanałów lawowych. 
Misja „Moon Diver” prowadzona przez Laurę Kerber proponuje wysłanie dwukołowego łazika AXEL extreme-terrain rover, opracowanego przez NASA-JPL, do dołu księżycowego w celu zbadania historii księżycowego morza i erupcji bazaltu powodziowego.
Tereny dla siedlisk ludzkich.
Kanały lawy księżycowej mogą potencjalnie służyć jako osłony dla siedlisk ludzkich. Tunele większe niż 300 m średnicy mogą istnieć, leżąc poniżej 40 m bazaltu lub więcej o stabilnej temperaturze −20 °C. Te naturalne tunele zapewniają ochronę przed promieniowaniem kosmicznym, promieniowaniem słonecznym, meteorytami, mikrometeorytami i odłamkami powstałymi przy ich uderzeniach. Są one chronione przed zmianami temperatury na powierzchni Księżyca, co zapewniłoby mieszkańcom stabilne środowisko. Jaskinie lawowe na księżycu zwykle znajdują się wzdłuż granic między morzami a regionami górskimi. Zapewniłyby więc łatwy dostęp do wzniesionych regionów w celu komunikacji, bazaltowych równin dla miejsc lądowania i zbiorów regolitu do zbierania oraz podziemnych zasobów mineralnych. 

</doc>
<doc id="4732074" url="https://pl.wikipedia.org/wiki?curid=4732074" title="Hilal El-Helwe">
Hilal El-Helwe

Hilal Bassam El-Helwe (ur. 24 listopada 1994 w Hanowerze) – libański piłkarz grający na pozycji napastnika w jordańskim klubie Al-Faisaly Amman oraz reprezentacji Libanu.
Kariera klubowa.
Hilal El-Helwe soją karierę rozpoczął w czwartoligowym TSV Havelse, gdzie trafił z drużyny młodzieżowej. Po dwóch latach przeniósł się do drugiej drużyny Wolfsburga, która również grała w czwartej lidze. Zadebiutował przeciwko swojemu byłemu klubowi. Pierwszego gola w drużynie młodzieżowej Wolfsburga zdobył 1 listopada 2015 w meczu z VfV Borussia 06 Hildesheim. 22 czerwca 2016 został piłkarzem trzecioligowego Hallescher FC. Zadebiutował tam w meczu z Chemnitzer FC, a pierwszego gola w nowej drużynie zdobył w Pucharze Niemiec przeciwko 1. FC Kaiserslautern. W 2018 roku przeniósł się do greckiego Apollon Smyrnis. Spędził tam jeden sezon. Mimo spadku drużyny, El-Helwe został najlepszym strzelcem zespołu. W 2019 powrócił do Niemiec, gdzie grał w trzecioligowym SV Meppen.
Od 2021 jest zawodnikiem jordańskiego Al-Faisaly Amman. Zadebiutował 4 marca 2021 w meczu przeciwko Al-Ramtha SC. 10 kwietnia 2021 zadebiutował w lidze w meczu przeciwko Sahab SC.
Kariera reprezentacyjna.
W reprezentacji Libanu Hilal El-Helwe zadebiutował 8 września 2015 r. w meczu przeciwko Mjanmie. Pierwszego gola zdobył 26 marca 2016 r. również przeciwko Mjanmie. Został powołany na Puchar Azji 2019. Mimo braku awansu Libanu El-Helwe zdobył tam dwie bramki w meczu z Koreą Północną.

</doc>
<doc id="4732083" url="https://pl.wikipedia.org/wiki?curid=4732083" title="Jan Brol">
Jan Brol

Jan Brol (ur. 4 marca 1933 w Kielczy, zm. 12 lutego 2010 w Warszawie) – polski prawnik i urzędnik państwowy, sędzia, doktor nauk prawnych, w latach 1983–1990 podsekretarz stanu w Ministerstwie Sprawiedliwości.
Życiorys.
Syn Feliksa i Petroneli. Ukończył liceum w Tarnowskich Górach, a w 1956 studia prawnicze na Uniwersytecie Wrocławskim. Odbył aplikację sądową, przez wiele lat orzekał jako sędzia w Sądzie Powiatowym w Kędzierzynie-Koźlu i Sądzie Wojewódzkim w Opolu. Obronił doktorat na Wydziale Prawa, Administracji i Ekonomii Uniwersytetu Wrocławskiego, specjalizując się w prawie gospodarczym, cywilnym i pracy. Opublikował kilkadziesiąt książek, monografii, glos i komentarzy, m.in. do ustawy o umowie leasingu.
Od 1971 pracownik Ministerstwa Sprawiedliwości, gdzie był dyrektorem Departamentu Spraw Cywilnych i Departamentu Prawnego. Od 17 lutego 1983 do 15 lipca 1990 pełnił funkcję podsekretarza stanu w resorcie. Brał udział w obradach Okrągłego Stołu po stronie rządowo-koalicyjnej w zespole ds. pluralizmu związkowego oraz w podzespołach ds. stowarzyszeń i samorządu terytorialnego. Później został pełnomocnikiem zarządu Hochland AG, a także pracownikiem Instytutu Wymiaru Sprawiedliwości, gdzie od 1990 do 2007 kierował sekcją prawa cywilnego.
Odznaczony Krzyżem Komandorskim Orderu Odrodzenia Polski (2005). Został pochowany w Zawadzkiem.

</doc>
<doc id="4732092" url="https://pl.wikipedia.org/wiki?curid=4732092" title="Wyżnia Młynarzowa Przehyba">
Wyżnia Młynarzowa Przehyba

Wyżnia Młynarzowa Przehyba (, ok. 2125 m) – przełączka w południowo-zachodniej grani Młynarza (główna grań Młynarza) w słowackich Tatrach Wysokich. Znajduje się pomiędzy Basztowym Zwornikiem (ok. 2130 m) a Młynarzową Czubką (ok. 2125 m). Jest to trawiaste siodełko zaledwie kilkadziesiąt centymetrów wgłębione w grań. Na północny zachód do Doliny Żabiej Białczańskiej z przełęczy opada z niego żleb z litymi progami i zaklinowanymi głazami. Ma wylot na piarżystym tarasie nad Wyżnim Żabim Stawie Białczańskim. Żlebem tym prowadzi jedna z dróg na Młynarza (I w skali tatrzańskiej). Na południe do Doliny Ciężkiej opada z przełączki mało stromy trawiasty stok do Żlebu Ascety.
Nazwę przełączki utworzył Władysław Cywiński.

</doc>
<doc id="4732093" url="https://pl.wikipedia.org/wiki?curid=4732093" title="Wyżnia Młynarzowa Przełęcz">
Wyżnia Młynarzowa Przełęcz

Wyżnia Młynarzowa Przełęcz (, ok. 2130 m) – przełączka w południowo-zachodniej grani Młynarza (główna grań Młynarza) w słowackich Tatrach Wysokich. Znajduje się pomiędzy Młynarzową Czubką (ok. 2125 m) a głównym wierzchołkiem Młynarza (Wielkim Młynarzem 2170 m). Jest to szerokie, płytko wcięte i trawiaste siodło. Na północny zachód do Doliny Żabiej Białczańskiej z przełęczy opada trawiasty żleb, który około 100 m poniżej grani łączy się ze żlebem opadającym z wierzchołka Wielkiego Młynarza. Na południe do Doliny Ciężkiej opada z przełączki mało stromy trawiasty stok do Żlebu Ascety.
Nazwę przełączki utworzył Władysław Cywiński. Granią przez przełęcz prowadzi łatwe przejście od Młynarzowej Przełęczy na szczyt Wielkiego Młynarza (0 w skali trudności).

</doc>
<doc id="4732094" url="https://pl.wikipedia.org/wiki?curid=4732094" title="Młynarzowa Ławka">
Młynarzowa Ławka

Młynarzowa Ławka () – ciąg przełęczy i zachodów na południowo-wschodnim stoku masywu Młynarzaw słowackich Tatrach Wysokich. Ciągnie się od Żlebu za Widłę (żleb opadający z Młynarzowej Przełęczy) do Młynarzowej Przehyby. Władysław Cywiński w przewodniku "Tatry, tom 6. Młynarz" opisuje Młynarzową Ławkę w osobnym rozdziale, jako ważną dla taterników drogę podejścia lub zejścia podczas wspinaczki na Młynarzu. W kierunku od zachodu na wschód Młynarzowa Ławka przecina kolejno: Widłowy Przechód, Widłowy Żleb, Basztowy Przechód, Żleb Ascety, rozczłonkowany południowo-wschodni stok wierzchołka Wielkiego Młynarza (cztery żlebki i trzy trawiaste siodełka), Młynarkowy Żleb i Wyżnią Białowodzką Przełączkę.
Nazwę Młynarzowej Ławki utworzył Władysław Cywiński. W taternictwie nazwą ławka określa się mniej więcej poziomą formę ukształtowania terenu, podobną do półki lub zachodu. Młynarzową Ławką prowadzi droga wspinaczkowa (0, miejsca 0+, miejsce I w skali tatrzańskiej), czas przejścia 1 godz 30 min).

</doc>
<doc id="4732095" url="https://pl.wikipedia.org/wiki?curid=4732095" title="Wilczki">
Wilczki



</doc>
<doc id="4732097" url="https://pl.wikipedia.org/wiki?curid=4732097" title="Wilczki (Więckowo)">
Wilczki (Więckowo)

Wilczki (niem. "Wilzken") – część wsi Więckowo w Polsce, położona w województwie warmińsko-mazurskim, w powiecie nidzickim, w gminie Janowo. 
W latach 1975–1998 Wilczki administracyjnie należały do województwa olsztyńskiego.

</doc>
<doc id="4732105" url="https://pl.wikipedia.org/wiki?curid=4732105" title="Culex (Culex)">
Culex (Culex)

Culex (Culex) – podrodzaj muchówek z rodziny komarowatych i rodzaju "Culex".
Morfologia.
Owad dorosły.
Głowa zaopatrzona jest w stykające się lub wąsko rozdzielone oczy złożone i nieco dłuższe od kłujki czułki. Porastające ciemię szczecinki są położone i w większości wąskie. Głaszczki szczękowe u samców zbudowane są z pięciu, a u samic z trzech członów; u samca człon trzeci ma ustawione w szeregu szczecinki brzuszne i dłuższe szczecinki brzuszno-boczne, a człony kolejne odgięte są ku górze i licznie oszczecinione. Chetotaksję tułowia cechują szczecinki środkowe grzbietu w mniej lub bardziej podwojonym rzędzie oraz dobrze rozwinięte szczecinki: śródplecowe, skutalne, przedskrzydłowe i nadskrzydłowe. Po bokach tułowia łuski porastają co najmniej antepronotum, postpronotum, górę proepisternum i mezokatepisternum i mesepimeron. Skrzydła większości gatunków porośnięte są w całości łuskami ciemnymi, rzadziej występują rozproszone lub pogrupowane w plamki łuski jasne. Odnóża mają małe pazurki i dobrze wykształcone przylgi. Samiec ma zwykle krótkie i szerokie, zaopatrzone w jeden lub dwa rzędy szczecinek płaty dziewiątego tergitu odwłoka, zakrzywiony i zwężony ku szczytowi gonostylus ze słabo rozwiniętym i umieszczonym przedwierzchołkowo pazurkiem, wyposażony w koronę kolcowatych szczecinek paraprokt oraz zaopatrzone w szczecinki przysadki odwłokowe. 
Larwa.
Larwa ma czułki nie dłuższe od głowy, zwykle z silnie rozwiniętym włoskiem czułkowym 1-A oraz pojedynczymi i najczęściej osadzonymi przedwierzchołkowo włoskami czułkowymi 2-A i 3-A. Włoski przedtułowia od pierwszego do trzeciego są długie i zwykle mniej więcej tej samej długości. Szósta szczecinka segmentów odwłokowych pierwszego i drugiego jest silnie rozwinięta, a tych od trzeciego do szóstego rozwinięta silnie lub umiarkowanie. Na syfonie druga szczecinka jest pojedyncza i niekiedy haczykowata. Zazwyczaj siodło jest kompletne. Dziesiąty segment odwłoka ma pierwszą szczecinkę niezbyt długą, drugą silnie rozwiniętą i rozgałęzioną, a trzecią mocno rozwiniętą acz pojedynczą.
Rozprzestrzenienie.
Takson kosmopolityczny, znany ze wszystkich krain zoogeograficznych, rozprzestrzeniony od tropików po strefę klimatu chłodnego. W Polsce reprezentowany jest przez 2 gatunki: "C. pipiens" i "C. torrentium".
Taksonomia.
Do podrodzaju tego zalicza się około 200 opisanych gatunków:

</doc>
<doc id="4732109" url="https://pl.wikipedia.org/wiki?curid=4732109" title="Hellingen">
Hellingen

Luksemburg.
Niemiecka nazwa miejscowości:

</doc>
<doc id="4732111" url="https://pl.wikipedia.org/wiki?curid=4732111" title="Aniela Korzon">
Aniela Korzon

Aniela Ludwika Korzon – polska pedagog, dr hab. nauk humanistycznych, profesor nadzwyczajny Instytutu Pedagogiki Specjalnej Wydziału Nauk Pedagogicznych Dolnośląskiej Szkoły Wyższej.
Życiorys.
W 1981 obroniła pracę doktorską w Wyższej Szkole Pedagogicznej w Krakowie, 25 maja 1998 habilitowała się na podstawie pracy zatytułowanej "Totalna komunikacja jako podejście wspomagające rozwój zdolności językowych uczniów głuchych". 18 kwietnia 2013 nadano jej tytuł profesora w zakresie nauk humanistycznych. Objęła funkcję profesora w Instytucie Pedagogiki Specjalnej na Wydziale Nauk Pedagogicznych Dolnośląskiej Szkole Wyższej Edukacji Towarzystwa Wiedzy Powszechnej we Wrocławiu, w Katedrze Pedagogiki Górnośląskiej Wyższej Szkole Pedagogicznej im. Kardynała Augusta Hlonda w Mysłowicach oraz w Katedrze Pedagogiki Specjalnej na Wydziale Pedagogicznym Akademii Pedagogicznej im. Komisji Edukacji Narodowej w Krakowie.
Piastowała stanowisko profesora nadzwyczajnego Instytutu Pedagogiki Specjalnej Wydziału Nauk Pedagogicznych Dolnośląskiej Szkoły Wyższej.

</doc>
<doc id="4732112" url="https://pl.wikipedia.org/wiki?curid=4732112" title="Culex (Neoculex)">
Culex (Neoculex)

Culex (Neoculex) – podrodzaj muchówek z rodziny komarowatych i rodzaju "Culex".
Owady dorosłe osiągają małe lub średnie rozmiary jak na komarowate. U samic głaszczki szczękowe są bardzo krótkie i złożone z trzech członów, rzadziej z zachowanym drobnym członem czwartym. Pięcioczłonowe głaszczki szczękowe samców osiągają długość równą lub większą od kłujki i mają większość szczecinek członu czwartego krótkich, ustawionych w linii pośrodkowej na jego brzusznej stronie. Tarcza śródplecza u większości gatunków porośnięta jest głównie jasnymi łuskami. Chetotaksję tułowia cechuje obecność szczecinek środkowych grzbietu. Spośród bocznych części tułowia rozległe pokrycie łatami z łusek cechuje zwykle episterna przedtułowia, górną część i tylno-dolną krawędź katepisternum śródtułowia oraz górną część epimerytu śródtułowia. Ciemne łuski porastają skrzydła i odnóża. Narządy rozrodcze samca odznaczają się pozbawionym łusek gonokoksytem, pozbawionym szczecinek liściowatych płatem przedwierzchołkowym, H-kształtną patrząc od strony tergitu fallosomą oraz koroną paraproktu utworzoną z pojedynczego szeregu, zwykle spłaszczonych i tępych kolców.
Przedstawiciele podrodzaju występują głównie w Starym Świecie, jednak kilka gatunków zamieszkuje krainę nearktyczną. W Polsce podrodzaj reprezentowany jest przez jeden gatunek – "C. territans".
Takson ten wprowadzony został w 1905 roku przez Harrisona G. Dyara Juniora. Zalicza się do niego 26 opisanych gatunków:

</doc>
<doc id="4732115" url="https://pl.wikipedia.org/wiki?curid=4732115" title="Elżbieta Górnikowska-Zwolak">
Elżbieta Górnikowska-Zwolak

Elżbieta Górnikowska-Zwolak – polska pedagog, dr hab. nauk humanistycznych, profesor nadzwyczajny Instytutu Pedagogiki Wydziału Nauk Społecznych Uniwersytetu Śląskiego w Katowicach i Katedry Pedagogiki Górnośląskiej Wyższej Szkole Pedagogicznej im. Kardynała Augusta Hlonda w Mysłowicach.
Życiorys.
18 grudnia 1990 obroniła pracę doktorską "Młodsi pracownicy naukowo-dydaktyczni w Polsce (studium aktywności reprezentantów nauk pedagogicznych zatrudnionych w uniwersytetach)", 22 października 2008 habilitowała się na podstawie pracy zatytułowanej "Myśl feministyczna jako nurt rozważań w pedagogice społecznej". Otrzymała nominację profesorską.
Objęła funkcję profesora nadzwyczajnego w Katedrze Pedagogiki Górnośląskiej Wyższej Szkole Pedagogicznej im. Kardynała Augusta Hlonda w Mysłowicach, oraz w Instytucie Pedagogiki na Wydziale Nauk Społecznych Uniwersytetu Śląskiego w Katowicach.

</doc>
<doc id="4732118" url="https://pl.wikipedia.org/wiki?curid=4732118" title="Baba (województwo lubelskie)">
Baba (województwo lubelskie)



</doc>
<doc id="4732123" url="https://pl.wikipedia.org/wiki?curid=4732123" title="Kierzki (województwo lubelskie)">
Kierzki (województwo lubelskie)



</doc>
<doc id="4732125" url="https://pl.wikipedia.org/wiki?curid=4732125" title="Ampharete oculicirrata">
Ampharete oculicirrata

Ampharete oculicirrata – gatunek wieloszczeta z rzędu Terebellida i rodziny Ampharetidae. Występuje w północnym Atlantyku. Znany jest tylko z miejsca typowego i jego okolic u północnych wybrzeży Szkocji.
Taksonomia.
Gatunek ten opisali po raz pierwszy Julio Parapar, Juan Moreira i Ruth Barnich w 2019 roku. Opisu dokonano na podstawie 82 okazów odłowionych przez MRV „Scotia” w listopadzie 2017 roku na obszarze chronionym o nazwie West Shetland Shelf Nature Conservation Marine Protected Area, w pobliżu Wyville Thomson Ridge. Holotyp zdeponowano w National Museum of Scotland, natomiast paratypy trafiły ponadto do Museo Nacional de Ciencias Naturales w Madrycie oraz Naturmuseum Senckenberg we Frankfurcie nad Menem. Epitet gatunkowy "oculicirrata" oznacza po łacinie "oczy na cirrusach" i odnosi się do położenia oczu pygidialnych tego wieloszczeta.
Morfologia.
Wieloszczet ten osiąga od 4 do 10 mm długości i od 0,5 do 1 mm szerokości.
Odcinek głowowy.
Prostomium ma zbudowane z trzech płatów. Środkowy z nich jest dość wąski, wystający, wydzielony głębokimi rowkami bocznymi; zaopatrzony jest w parę okrągłych i orzęsionych narządów nuchalnych w części nasadowej oraz parę drobnych oczu w części tylnej, w sąsiedztwie rowków bocznych. Peristomium tworzy ponad masą gębową rodzaj wargi o wyglądzie gładkim do pomarszczonego w zależności od stopnia kontrakcji otworu jamy gębowej. Czułki okołogębowe pozbawione są rowków, natomiast mają po dwa umieszczone brzuszno-bocznie rzędy smukłych piórek () o orzęsionych szczytach.
Segmenty ciała drugi i trzeci są ze sobą zlane, tworząc segment 2+3. Ma on cztery pary skrzeli rozmieszczone w dwóch grupach; przerwa pomiędzy tymi grupami jest krótka, mniej więcej równa szerokości jednego skrzela, niekiedy słabo zauważalna. Ponadto segment ten ma dwa rodzaje szczecin: od 5 do 7 par nitkowatych "paleae" oraz położone za nimi, nieco krótsze i normalnie wykształcone notochety.
Tułów.
Segmenty ciała od czwartego do siedemnastego mają notopodia, do trzech razy dłuższe niż szerokie, oraz dwa rzędy notochet wykształconych w formie zwężających się ku szczytowi, kolcopodobnych szczecin kapilarnych. Segmenty od szóstego do siedemnastego mają ponadto neuropodia zredukowane do mięsistych wzgórków ("tori"), zaopatrzonych w pojedyncze rzędy szczecin przekształconych w ząbkowane płytki ("uncini"). Parapodia tułowia pozbawione są zarówno cirrusów jak i papilli.
Odwłok i pygidium.
Odwłok jest krótszy i smuklejszy od tułowia. Jedenaście z jego segmentów zaopatrzonych jest w "uncini" osadzone na częściach neuropodiów zwanych uncinigerami. Neuropodia odwłokowe dwóch pierwszych par zbudowane są tak jak te tułowiowe (forma wzgórków), natomiast pozostałe ich pary są rozbudowane do form liściowatych (pinnuli).
Liczne papille obecne na spodzie pygidium nadają mu karbowany kształt. Z pygidium wyrasta para długich wąsów pygidialnych, z których każdy ma oko pygidialne umieszczone w dosiebnej ⅓ długości. Oczy te mają zwykle po dwie ciemne plamki z pigmentem, rzadziej zaś tylko po jednej.
Ekologia i występowanie.
Gatunek północnoatlantycki, znany tylko z miejsca typowego i jego okolic u północnych wybrzeży Szkocji, na zachód od Orkadów.
Forma dorosła jest bentosowa. Spotykana była na głębokości od 114 do 138 m p.p.m., na dnie o charakterze piaszczystym i żwirowatym. Wygląd budowanej przez nią rurki pozostaje nieznany.

</doc>
<doc id="4732131" url="https://pl.wikipedia.org/wiki?curid=4732131" title="Spartoi">
Spartoi

Spartoi, "Spartowie" (Σπαρτοί, „Posiani Ludzie”) – w mitologii greckiej ludzie, którzy narodzili się z zębów smoka zabitego przez Kadmosa.
Po zabiciu poświęconego Aresowi smoka w miejscu, które wskazała mu wyrocznia delficka, Kadmos za radą Ateny zasiał ziemię zębami zabitego potwora. Wyrośli z nich uzbrojeni wojownicy. Kadmos cisnął wówczas między nich kamień, a ci zaczęli walczyć między sobą. Ze starcia uszło z życiem jedynie pięciu: Chtonios („Ziemny”, ojciec Nikteusza i Likosa), Udajos („Podziemny”, przodek wieszcza Tejrezjasza), Peloros („Olbrzym”), Hyperenor („Najpotężniejszy”) i Echion („Wąż”, ojciec Penteusza). Pomogli oni zbudować Kadmosowi miasto Kadmeję, późniejsze Teby, a swoje pochodzenie od nich wywodziły rody tebańskiej arystokracji.
Drugie pokolenie Posianych Ludzi powstało z części smoczych zębów podarowanych przez Atenę królowi Ajetesowi. Gdy Jazon przybył do Kolchidy w poszukiwaniu złotego runa, Ajetes polecił mu obsiać zębami pole i pokonać wojowników, którzy z nich wyrosną. Jazon cisnął między nich kamieniem, a ci wówczas pozabijali się wzajemnie.

</doc>
<doc id="4732139" url="https://pl.wikipedia.org/wiki?curid=4732139" title="Sala samobójców. Hejter">
Sala samobójców. Hejter

Sala samobójców. Hejter – polski film z 2020 roku w reżyserii Jana Komasy. Spin-off filmu "Sala samobójców" z 2011.
Zdjęcia zrealizowano w Warszawie w okresie 28 października – 22 grudnia 2018. Premiera filmu miała miejsce 6 marca 2020 roku.
Fabuła.
Tomek Giemza (Maciej Musiałowski) zostaje przyłapany na plagiacie i wydalony ze studiów prawniczych. Postanawia jednak ukryć ten fakt i nadal pobierać pomoc finansową od Krasuckich (Danuta Stenka i Jacek Koman) – rodziców jego przyjaciółki z dzieciństwa, Gabi (Vanessa Aleksander), w której skrycie się podkochuje. Oszustwo jednak wychodzi na jaw i chłopak traci zaufanie swoich dobroczyńców. Zrządzeniem losu bohater otrzymuje pracę w agencji PR, a jego zadaniem jest prowadzenie w internecie działań przeciwko Pawłowi Rudnickiemu (Maciej Stuhr), którego kampanię polityczną aktywnie wspierają Krasuccy.
Postacią łączącą wątki filmu z pierwszą częścią "Sali samobójców" jest Beata Santorska (Agata Kulesza), szefowa agencji PR i matka Dominika – głównego bohatera filmu z 2011 roku.
Opinie.
Film został pozytywnie oceniony przez krytyków. Jego ocena w serwisie Mediakrytyk.pl, agregującym recenzje polskich dziennikarzy filmowych, wynosi 7,4/10. Adrian Luzar (Interia) uznał, że „w "Sali samobójców. Hejterze" reżyser Jan Komasa i scenarzysta Mateusz Pacewicz nie oszczędzają widzów; to film, jakiego w Polsce jeszcze nie było”. Albert Nowicki ("His Name is Death") pisał: „"Hejter" umiejętnie diagnozuje choroby polskiego społeczeństwa. Powstał film aktualny i bezkompromisowy, wyraźnie deklarujący, że hejt – choć jako słowo wywodzi się z żargonu młodzieżowego – oznacza tak naprawdę retorykę ostrej nienawiści. Komasa powiedział, że nakręcił "Salę samobójców 2" ze strachu przed nadchodzącą apokalipsą, której perspektywa powinna wstrząsnąć nami wszystkimi. Jego quasi-sequel nie jest ani trochę eskapistyczny: on zmusza do konfrontacji z rzeczywistością, Polskę ukazuje przez autentyczny, antyutopijny pryzmat”. Film był chwalony również za granicą.

</doc>
<doc id="4732140" url="https://pl.wikipedia.org/wiki?curid=4732140" title="Jasudów">
Jasudów

Jasudów – dawny folwark, obecnie na Białorusi, w obwodzie grodzieńskim, w rejonie grodzieńskim, w sielsowiecie Sopoćkinie.
W latach 1921–1939 należał do gminy Wołłowiczowce.
Według Powszechnego Spisu Ludności z 1921 roku folwark zamieszkiwały 74 osoby, wśród których 64 było wyznania rzymskokatolickiego, 3 staroobrzędowego, a 7 mojżeszowego. Jednocześnie wszyscy mieszkańcy zadeklarowali polską przynależność narodową.

</doc>
<doc id="4732141" url="https://pl.wikipedia.org/wiki?curid=4732141" title="Piotr Paweł Barczyk">
Piotr Paweł Barczyk

Piotr Paweł Barczyk (ur. 4 lipca 1945 w Bytomiu, zm. 6 maja 2019) – polski pedagog, dr hab. nauk humanistycznych, profesor nadzwyczajny Katedry Pedagogiki Górnośląskiej Wyższej Szkole Pedagogicznej im. Kardynała Augusta Hlonda w Mysłowicach.
Życiorys.
Piotr Barczyk urodził się 4 lipca 1945 roku w Bytomiu, w rodzinie inteligenckiej. Jego ojciec – również Piotr – był lekarzem i oficerem, matka Adelajda – laborantką fotograficzną, znającą języki obce i świadczącą pomoc językową osobom i instytucjom. Ojca nie znał, gdyż zmarł on jeszcze przed jego narodzeniem. Matka zmarła, gdy miał siedem lat. Dzieciństwo spędził w Bytomiu i Bardzie Śląskim, pod opieką babci. W 1968 ukończył Studium Nauczycielskie we Wrocławiu w zakresie opieki nad dzieckiem z nauczaniem początkowym, w 1971 ukończył Liceum Pedagogicznego w Kłodzku i uzyskał dyplom nauczyciela szkoły podstawowej. Stopień nauczyciela mianowanego uzyskał, pracując w Szkole Podstawowej nr 38 (18) w Bytomiu (1968–1974). Pracował także w Szkole Podstawowej nr 51 w Bytomiu, w Szkole Podstawowej dla Pracujących nr 1 w Bytomiu, a także przez cztery lata był dyrektorem III Liceum Ogólnokształcącego w Bytomiu (1992–1996). W 1974 uzyskał tytuł magistra pedagogiki na Wydziale Nauk Społecznych Uniwersytetu Śląskiego, na tej samej uczelni w 1977 obronił pracę doktorską na podstawie dysertacji "Formy wychowania i kształcenia umiejętności zawodowych młodzieży rzemieślniczej na terenie woj. śląskiego w latach 1922–1939 i ich społeczno-pedagogiczne determinanty", napisanej pod kierunkiem doc. dr hab. Wandy Bobrowskiej-Nowak (późniejszej profesor i dziekan Wydziału Pedagogiki i Psychologii UŚ). 24 października 1994 habilitował się na Uniwersytecie Warszawskim na podstawie pracy zatytułowanej "Aktywność kulturalno-oświatowa polskich instytucji pozaszkolnych na Górnym Śląsku (1848–1939)". 
Profesor Paweł Barczyk był związany z następującymi ośrodkami akademickimi: Uniwersytet Śląski w Katowicach (1974–2004), Kolegium Nauczycielskie w Bytomiu (był jego twórcą i wieloletnim dyrektorem), Wyższa Szkoła Pedagogiczna Towarzystwa Wiedzy Powszechnej w Warszawie oraz Górnośląska Wyższa Szkoła Pedagogiczna w Mysłowicach, która była jego ostatnim miejscem jego działalności. Ponadto Paweł Barczyk pełnił liczne funkcje w powiązaniu z innymi ośrodkami edukacji oraz nauki, był m.in.: kierownikiem Zespołu Problemowego „Oświata” Działu Upowszechniania Oświaty i Kultury Encyklopedii Górnośląskiej, ekspertem Komisji ds. Awansu Zawodowego Nauczycieli, kierownikiem edytorskim czasopisma „Bytomskie Zeszyty Pedagogiczne”, członkiem Rady Naukowej Wydawnictwa Kolegium Nauczycielskiego w Bytomiu, członkiem Rady Wydawniczej „Bytomskich Zeszytów Pedagogicznych” oraz przewodniczącym Rady Cyklu Pedagogicznego Wydawnictwa „Śląsk” w Katowicach. Współpracował również z rozgłośnią Polskiego Radia w Katowicach, prowadząc cykliczną audycję pt.: „Rozmowy o wychowaniu” (1986).
Kontrowersje.
Mimo bardzo bogatego dorobku naukowego osobista kultura profesora Barczyka wywoływała liczne kontrowersje, a jego poniżający stosunek do studentów został nagłośniony przez niektóre media.

</doc>
<doc id="4732143" url="https://pl.wikipedia.org/wiki?curid=4732143" title="Województwo brześciańskie">
Województwo brześciańskie



</doc>
<doc id="4732146" url="https://pl.wikipedia.org/wiki?curid=4732146" title="Dong (waluta)">
Dong (waluta)



</doc>
<doc id="4732152" url="https://pl.wikipedia.org/wiki?curid=4732152" title="Mistrzostwa Świata Juniorów w Skeletonie 2020">
Mistrzostwa Świata Juniorów w Skeletonie 2020

Mistrzostwa Świata Juniorów w Skeletonie 2020 – odbyły się w dniach 8 – 9 lutego 2020 roku w niemieckim Winterbergu. Rozegrano po dwa ślizgi kobiet i mężczyzn. Zarówno wśród kobiet jak i mężczyzn tytuły z zeszłego roku obronili kolejno: Czeszka Anna Fernstädtova oraz Niemiec Felix Keisinger.

</doc>
<doc id="4732153" url="https://pl.wikipedia.org/wiki?curid=4732153" title="Que Sera, Sera">
Que Sera, Sera



</doc>
<doc id="4732154" url="https://pl.wikipedia.org/wiki?curid=4732154" title="Que Sera Sera">
Que Sera Sera



</doc>
<doc id="4732157" url="https://pl.wikipedia.org/wiki?curid=4732157" title="Ampharete">
Ampharete

Ampharete – rodzaj wieloszczetów z rzędu Terebellida i rodziny Ampharetidae.
Morfologia.
Wieloszczety te mają odcinek głowowy z dwugałęziowymi parapodiami, natomiast pozostałą część ciała o zredukowanych lub całkiem zanikłych notopodiach. Prostomium pozbawione jest listewek gruczołowych oraz haków na narządzie nuchalnym, natomiast odznacza się płatem środkowym wyodrębnionym przez U-kształtne wcięcie. Odcinek głowowy ma segment drugi i trzeci zlane w segment 3+4, a na nim cztery pary gładkich, rzadziej pierzastych skrzeli. Czułki okołogębowe są zaopatrzone w papille i przynajmniej część z nich osiąga bardzo duże rozmiary. Za skrzelami znajduje się para papilli nefrydialnych położonych pośrodku grzbietowej strony. Tak jak u innych przedstawicieli rodziny mogą być one w całości wciągane do jamy gębowej. Nitkowate szczecinki ("paleae") mogą występować lub nie. Neuropodia mają szczecinki zmodyfikowane w ząbkowane płytki ("uncini") umieszczone na unicinigerach. Na tułowiu unicinigerów jest 11 lub 12 par. Szósty segment ciała pozbawiony jest żebra na grzbiecie. Na odwłoku szczątkowe notopodia rzadko są zachowane.
Ekologia i występowanie.
Formy dorosłe są bentosowe. Żyją w osadach na dnie mórz i oceanów.
W polskich wodach Bałtyku notowane są dwa gatunki: "A. finnmarchica" i "A. acutiformis".
Taksonomia.
Rodzaj ten wprowadzony został w 1866 roku przez Andersa Johana Malmgrena. We współczesnym sensie zdefiniował go I.A. Jirkov w pracach z lat 1994–2011. Obejmuje 56 opisanych gatunków:

</doc>
<doc id="4732161" url="https://pl.wikipedia.org/wiki?curid=4732161" title="Haubica M1A1">
Haubica M1A1

Haubica M1A1 kal. 75 mm powstała dla oddziałów górskich i specjalnych armii USA. Zaprojektowano ją jako lekkie działo. Była rozkładana w celu możliwości przenoszenia jej przez zwierzęta juczne. Haubice te mają krótką lufę, żeby zmniejszyć masę własną. Na początku prototypy posiadały drewniane koła, Jednak późniejsze modele otrzymały koła metalowe z oponami. nowe podwozie oznaczono jako M8. W celu zmniejszenia masy jeszcze bardziej, w łożu tylnym wycięto okrągłe otwory (tzw. perforowanie). Zrezygnowano z tarczy chroniącej obsługę, a lufa spoczywała w rynnie.
Działa te produkowano przez całą II wojnę światową w USA. Część haubic przekazano armią sojuszniczym (głównie Wielkiej Brytanii). Walczyła ona np. w Holandii w 1944 roku. Była wykorzystywana głównie w akcjach jako zrzucana na spadochronach i składana na ziemi.

</doc>
<doc id="4732168" url="https://pl.wikipedia.org/wiki?curid=4732168" title="Medaliści światowych wojskowych igrzysk sportowych w judo">
Medaliści światowych wojskowych igrzysk sportowych w judo

Medaliści światowych wojskowych igrzysk sportowych w judo – zestawienie zawodników i zawodniczek, którzy przynajmniej raz stanęli na podium światowych igrzysk wojskowych w judo.
Rywalizacja o medale w judo przeprowadzana jest od 1. Światowych Wojskowych Igrzysk Sportowych, które odbyły się w 1995 roku w Rzymie. Zawody są rozgrywane indywidualnie oraz drużynowo.

</doc>
<doc id="4732175" url="https://pl.wikipedia.org/wiki?curid=4732175" title="Miss Elizabeth">
Miss Elizabeth

Elizabeth Ann Hulette (ur. 19 listopada 1960 w Frankfort, zm. 1 maja 2003 w Marietcie) – amerykańska menedżerka w wrestlingu, lepiej znana pod pseudonimem Miss Elizabeth. Przez większość swojej kariery w World Wrestling Federation (WWF) i World Championship Wrestling (WCW) była związana z wrestlerem Randym Savage’em, któremu w kayfabe oferowała swoje usługi menedżerskie, a w rzeczywistości byli małżeństwem od 1984 do 1992. Była kreowana na osobę elegancką, lojalną i o łagodnym usposobieniu. Często jest wskazywana jako pionierka fenomenu "diw" w World Wrestling Entertainment, obok Precious, Baby Doll i Sunshine.
Wczesne życie i edukacja.
Urodziła się 19 listopada 1960 we Frankfort w stanie Kentucky jako Elizabeth Ann Hulette Ukończyła studia z komunikacji na Uniwersytecie Kentucky.
Wrestling.
Insane Championship Wrestling.
Pracowała jako operatorka kamery w stacji telewizyjnej swojego ojca, Donalda Edwarda Hulette, która emitowała gale wrestlingu organizacji Insane Championship Wrestling (ICW). Tam poznała wrestlera Randalla Poffo, który później stał się lepiej znany pod pseudonimem Macho Man Randy Savage. Hulette pracowała w ICW jako konferansjerka i prezenterka.
World Wrestling Federation.
Początki u boku Randy’ego Savage’a.
W 1985 Randy Savage podpisał kontrakt z World Wrestling Federation (WWF). 30 lipca o względy wrestlera zabiegali menedżerowie Bobby Heenan, Mr. Fuji, Freddy Blassie, Jimmy Hart i Johnny Valiant. Randy Savage odrzucił jednak wszystkie propozycje i wybrał swojego menedżera spoza kandydatów. Była to debiutująca w organizacji Elizabeth Ann Hulette, która posługiwała się w tym czasie pseudonimem Miss Elizabeth. Komentator Vince McMahon przyrównał jej wygląd do gwiazdy filmowej.
W World Wrestling Federation Miss Elizabeth była kreowana na osobę elegancką, lojalną, cierpliwą, opanowaną i życzliwą. Zawsze występowała w eleganckiej sukni. Pomagała Randy’emu Savage’owi w trakcie jego kariery wspierając go moralnie i osłaniając go, kiedy groziło mu niebezpieczeństwo. Pomagała mu zarówno na początku, kiedy był heelem, jak i później, kiedy stał się face’em. Nazywano ją "Pierwszą damą wrestlingu" i zapowiadano jako osobę z Louisville w stanie Kentucky.
Między innymi dzięki jej wsparciu Randy Savage wygrał mistrzostwo WWF Intercontinental Championship, pokonując Tito Santanę w 1985.
7 kwietnia 1986 na gali WrestleMania 2 stawką w pojedynku Randy’ego Savage’a z George’em “The Animal” Steelem było mistrzostwo i usługi menedżerskie Miss Elizabeth.
The Mega Powers.
3 października 1987 Randy Savage bronił mistrzostwa WWF Intercontinental Championship w walce przeciwko Honky Tonk Manowi. Walka zakończyła się dyskwalifikacją pretendenta do tytułu, któremu z pomocą przyszedł tag team The Hart Foundation. Miss Elizabeth próbowała osłonić Savage’a, ale została odepchnięta przez jego przeciwnika. Wtedy pobiegła na zaplecze i sprowadziła na pomoc Hulka Hogana, który uratował Savage’a, a następnie obaj uścisnęli sobie dłonie.
Z czasem Randy Savage i Hulk Hogan zaczęli sobie nawzajem pomagać i 27 marca 1988 utworzyli tag team The Mega Powers. Miss Elizabeth została menedżerką tag teamu. 29 sierpnia na gali "SummerSlam" pomogła swojemu tag teamowi pokonać Teda DiBiase’ego i André the Gianta w czasie wieńczącego rywalizację pojedynku. Miss Elizabeth odwróciła uwagę przeciwników zdejmując swoją spódniczkę i odwracając ich uwagę. 24 listopada również Hulk Hogan przyjął Miss Elizabeth jako swojego osobistego menedżera, co wzbudziło zazdrość jego partnera.
15 stycznia 1989 Hulk Hogan przypadkowo wyeliminował Randy’ego Savage’a w głównej walce na gali Royal Rumble. Obaj zaczęli się kłócić, ale Miss Elizabeth rozdzieliła ich i nakłoniła do pogodzenia się. W tym samym roku The Mega Powers rywalizowali z Akeemem i Big Boss Manem. Jedną z walk stoczyli 3 lutego. Wtedy Savage niechcący znokautował Miss Elizabeth, poważnie ją kontuzjując. Hogan pozostawił partnera w ringu żeby odnieść Miss Elizabeth na zaplecze, gdzie zajęli się nią medycy. Savage nie mógł sobie sam poradzić z dwoma przeciwnikami, ale Elizabeth namówiła Hogana żeby ten wrócił na ring. Hogan wrócił, dokończył walkę sam i wygrał pojedynek. Po walce poszedł za kulisy aby zobaczyć się z Elizabeth, ale zamiast niej zastał Savage’a, który oskarżył Hogana o spiskowanie przeciwko niemu i próby odebrania mu kochanki oraz tytułu mistrzowskiego. Następnie uderzył partnera swoim pasem mistrzowskim i zaczął go bić oraz poniżać. Savage stał się heelem nie stroniącym od łamania zasad. Przed zaplanowaną na gali "Wrestlemania V" walką między Savage’em, a Hulkiem Hoganem Miss Elizabeth musiała podjąć decyzję w czyim narożniku będzie menedżerem, co przykuło szczególną uwagę mediów WWF. 11 marca ogłosiła, że w czasie tej walki nie pojawi się w którymkolwiek narożniku.
Okres rozstania z Randym Savage’em.
Od 1989 Miss Elizabeth nadal była menedżerem Hulka Hogana, ale Randy Savage wybrał na jej miejsce „Sensational” Sherri Martel.
1 kwietnia 1990 na gali WrestleMania VI miała miejsce pierwsza w historii WWF walka, w której brali udział i mężczyźni i kobiety. Dusty Rhodes i Sapphire pokonali Randy’ego Savage’a i Sherri Martel dzięki interwencji Miss Elizabeth. Gdy sędzia był zajęty próbą rozdzielenia Savage’a i Rhodesa, którzy siłowali się w narożniku, Elizabeth pomogła powalić Sherri, a Sapphire pomyślnie przypięła przeciwniczkę.
24 marca 1991 na gali WrestleMania VII Randy Savage zmierzył się z The Ultimate Warriorem w walce, w której przegrany miał być zmuszony do przejścia na emeryturę. Savage przegrał, a jego rozczarowana menedżerka Sherri Martel zaczęła go kopać gdy leżał nieprzytomny w ringu. Wtedy siedząca na widowni Miss Elizabeth wbiegła na ring i wyrzuciła z niego Sherri. Początkowo Savage myślał, że to właśnie Elizabeth go kopała, ale kiedy zrozumiał co się wydarzyło, on i Elizabeth pogodzili się, a Macho Man znowu stał się face’em. Na emeryturze Randy Savage zajął się komentatorstwem w WWF i oświadczył się Miss Elizabeth. Pobrali się 26 sierpnia 1991 w ringu na gali "SummerSlam". Ich ślub został nazwany "A Match Made in Heaven" (pl. "Dopasowanie stworzone w niebie" – jest to gra słów, gdyż "Match" może równie dobrze oznaczać "dopasowanie", jak też "mecz", "walkę"). W rzeczywistości jednak Savage i Elizabeth byli małżeństwem od 1984, a w 1991 byli w separacji.
Ostatnie lata w WWF.
W czasie ostatnich lat, rola Miss Elizabeth w WWF malała coraz bardziej, a ona sama występowała coraz rzadziej. Była zaangażowana w rywalizację Randy’ego Savage’a (który wrócił do kariery wrestlera) z Jakiem Robertsem w 1991 i Rikiem Flairem, który w 1992 twierdził, że ma dowody na romansowanie z nią.
World Championship Wrestling.
W 1995 zaczęła występować w World Championship Wrestling (WCW) u boku Hulka Hogana i Randy’ego Savage’a, którzy również dołączyli do organizacji.
11 lutego 1996 na SuperBrawl VI zwróciła się przeciwko Randy'emu Savage’owi, pomagając w walce przeciwko niemu Ricowi Flairowi. W 1996 została jednym z trzech valetów stajni Flaira The Four Horsemen. Wkrótce została zmuszona do dołączenia do stajni heelów New World Order, gdzie będąc jedyną kobietą nie była dobrze traktowana. Zmieniło się to, gdy do stajni dołączył Randy Savage i para odnowiła swoje relacje biznesowe.
W drugiej połowie 1998 została valetem Lexa Lugera i Kevina Nasha.
21 lutego 1999 na gali SuperBrawl IX jej włosy stały się częścią zakładu. Zostałaby ostrzyżona, gdyby nie to, że Kevin Nash i Scott Hall pokonali Reya Mysterio i Konnana. Zgodnie z zakładem, to Mysterio został zmuszony do zdjęcia swojej maski. Od 27 września byłą menedżerką Lexa Lugera, z którym w rzeczywistości była związana. W kayfabe Luger znęcał się psychicznie nad Elizabeth, a Sting stawał po jej stronie. 19 grudnia, gdy obaj toczyli ze sobą pojedynek, Elizabeth niespodziewanie uderzyła Stinga kijem baseballowym i pomogła wygrać Lugerowi. Wkrótce Luger i Ric Flair stworzyli tag team Team Package, którego Elizabeth została menedżerką.
W 2000 Vince Russo i Eric Bischoff przejęli kontrolę nad firmą, co rozpoczęło ich fabularny spór z Miss Elizabeth o warunki kontraktu. Russo zmuszał Elizabeth do walk przeciwko wytrenowanym wrestlerkom, ale Lex Luger zwykle spieszył jej z pomocą. Wkrótce zarówno Luger, jak i Elizabeth odeszli z World Championship Wrestling. Potem przez krótki czas występowali w World Wrestling All-Stars.
Życie prywatne.
Gdy pracowała w telewizji swojego ojca, poznała wrestlera Randalla Poffo, który później stał się lepiej znany pod pseudonimem Macho Man Randy Savage. Wzięli ze sobą ślub 30 grudnia 1984 we Frankfort w stanie Kentucky. Ich związek stał się częścią jednego z wątków fabularnych gal World Wrestling Federation. Z relacji współpracowników Savage’a, Tito Santany, Bad News Browna, George’a “The Animal” Steele’a, Bobby’ego Heenana, a także jego brata Lannyego Poffo, wynika, że Savage był zazdrosny i nadopiekuńczy wobec swojej żony. Miał ją zamykać samą w szatni i zabraniał poruszać się bez niego po arenie. Wątek konfliktu Savage’a, Elizabeth i Hulka Hogana w WWE miał być oparty na faktach i prawdziwych napięciach w zespole The Mega Powers. Gdy w kayfabe Savage poślubił swoją menedżerkę 26 sierpnia 1991, w rzeczywistości ich małżeństwo było już w stanie separacji. Rozwiedli się w kwietniu 1992, choć prawie do końca kariery występowali jako małżeństwo w kayfabe.
W 1997 Miss Elizabeth poślubiła mężczyznę o imieniu Cary Lubetsky. Ich małżeństwo zakończyło się rozwodem po kilku miesiącach. Po 1997 była w nierejestrowanym związku z Lexem Lugerem.
W 1999 poddała się operacji powiększenia biustu.
Śmierć.
Zmarła 1 maja 2003 w Marietcie w Georgii w wyniku przedawkowania alkoholu i lekarstw. Znaleziono ją nieżywą w mieszkaniu Lexa Lugera. Została pochowana na cmentarzu Frankfort Cemetery w swoim rodzinnym mieście Frankfort.

</doc>
<doc id="4732182" url="https://pl.wikipedia.org/wiki?curid=4732182" title="Włodzimierz Dadzibóg Kamiński">
Włodzimierz Dadzibóg Kamiński



</doc>
<doc id="4732184" url="https://pl.wikipedia.org/wiki?curid=4732184" title="Ulica Grunwaldzka w Prudniku">
Ulica Grunwaldzka w Prudniku

Ulica Grunwaldzka w Prudniku – jedna z ulic Prudnika.
Nazwa.
Nazwą ulicy było "Kasernenstrasse" (Koszarowa) do 1926, kiedy otrzymała nazwę Karla Hoefera. Po przejęciu Prudnika przez administrację polską po II wojnie światowej otrzymała nazwę Grunwaldzka.
Historia.
Ulica została wytyczona w latach 20. XX wieku. Ulokowano przy niej wielorodzinne budynki. Była rozbudowywana do 1934.
Po II wojnie światowej większość mieszkań na ul. Grunwaldzkiej należało do żołnierzy zawodowych z miejscowego garnizonu. Przy skrzyżowaniu z ul. Kościuszki znajdowała się wówczas popularna wśród mieszkańców miasta piekarnia „Ciukaj” (od nazwiska właściciela). Na drugim końcu ulicy znajdował się sklep z prasą i artykułami przemysłowymi.
Do lat 80. XX wieku w hali sportowej przy ul. Grunwaldzkiej (obecnie przy ul. Włoskiej) rozgrywane były mecze koszykarskie Pogoni Prudnik. Następnie przenieśli się na halę przy ul. Łuczniczej. W 1989 rozważano jej adaptację na kościół filialny, jednak między władzami miasta, a kościołem nie doszło do porozumienia.
Charakterystyka.
Ulica oddziela od siebie powstałe w czasach PRL-u osiedla Zacisze i Tysiąclecia.
Część budynków położonych przy niej nich ma charakter angielski, w postaci jednego budynku podzielonego na równe części z osobnymi wejściami od frontu, ogródkami i komórkami na zapleczu.
Przy ulicy znajduje się Cmentarz Komunalny i koszary, a także willowy dom, w którym obecnie znajduje się prywatne przedszkole.
Ulica posiada najwyższą numerację w mieście – do 106.

</doc>
<doc id="4732189" url="https://pl.wikipedia.org/wiki?curid=4732189" title="Spartowie">
Spartowie



</doc>
<doc id="4732195" url="https://pl.wikipedia.org/wiki?curid=4732195" title="Rajdowy Puchar Pokoju i Przyjaźni 1973">
Rajdowy Puchar Pokoju i Przyjaźni 1973

Rajdowy Puchar Pokoju i Przyjaźni 1973 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1973. Sezon ten składał się z siedmiu rajdów i rozpoczął się 21 czerwca, a zakończył 17 grudnia, zwycięzcą został Bułgar Yordan Toplodolski, a zespołowo wygrała drużyna NRD. 

</doc>
<doc id="4732196" url="https://pl.wikipedia.org/wiki?curid=4732196" title="Ampharetidae">
Ampharetidae

Ampharetidae – rodzina wieloszczetów z podgromady osiadłych i rzędu Terebellida.
Morfologia.
Wieloszczety te mają odcinek głowowy z dwugałęziowymi parapodiami, natomiast pozostałą część ciała o zredukowanych lub całkiem zanikłych notopodiach. Czułki okołogębowe mogą być w całości wciągane do otworu gębowego. Tułów zaopatrzony jest w szczecinki notopodialne przekształcone w kapilary. Występuje od dwóch do czterech par skrzeli, które mogą być gładkie lub pierzaste. Szczecinki neuropodiów (neurochety) zmodyfikowane są w ząbkowane płytki ("uncini"). 
Występowanie.
Do fauny Polski zalicza się 4 podawane z Bałtyku gatunki: "Ampharete finnmarchica", "Ampharete acutiformis", "Alkmaria romijni" i "Nicolea zostericola".
Taksonomia.
Takson ten wprowadzony został w 1866 roku przez Andersa Johana Malmgrena. Współczesnej jego rewizji dokonał I.A. Jirkov w pracy z 2011. Obejmuje 60 opisanych rodzajów sklasyfikowanych w 2 podrodzinach:

</doc>
<doc id="4732197" url="https://pl.wikipedia.org/wiki?curid=4732197" title="Biała (rejon kamieniecki)">
Biała (rejon kamieniecki)

Biała (, "Biełaja"; , "Biełaja") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki. W 2009 liczyła 48 mieszkańców.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwały 74 osoby, wśród których 7 było wyznania mojżeszowego. Jednocześnie wszyscy mieszkańcy zadeklarowali polską przynależność narodową.

</doc>
<doc id="4732199" url="https://pl.wikipedia.org/wiki?curid=4732199" title="Wiktor Adam Malinowski">
Wiktor Adam Malinowski

Wiktor Adam Malinowski (również jako "Adam Wiktor Malinowski") (ur. 13 grudnia 1829 w Lublinie, zm. 4 maja 1892 w Warszawie) – polski malarz i dekorator teatralny.
Życiorys.
Syn Franciszka Malinowskiego i Józefy z Majewskich. Uczył się w rodzinnym mieście, był pomocnikiem geometry, a także pracował w fabryce pozłotniczej należącej do ojca, który równocześnie nauczał go rysunku. W tym czasie malował krajobrazy i szyldy, następnie pobierał lekcje rysunku u I. Urbańskiego i S. Morawskiego. Z początkiem 1851 został zatrudniony w dekoratorni teatrów warszawskich jako pomocnik Antonio Sacchettiego, który również był jego nauczycielem, ponadto pobierał lekcje u Józefa Głowackiego. Następnie wyjechał do Wiednia, gdzie studiował i pracował jako dekorator teatrów cesarskich pod kierunkiem Johanna Kautsky'ego. Po powrocie do Warszawy uczył się w Szkole Sztuk Pięknych, o ok. 1865 rozpoczął samodzielną pracę dekoratora. Prawdopodobnie Wiktor Adam Malinowski stworzył w sezonie 1866/67 dekorację tj.salę renesansową i francuską do wystawianego przez teatr lubelski dramatu "Ludwika de Lignerolles". W 1872-1888 pełnił obowiązki naczelnego dekoratora Warszawskich Teatrów Rządowych tj. Teatru Wielkiego, Rozmaitości i Letniego. W 1872 przygotował dekorację, przystawki i kurtynę dla teatru lubelskiego oraz dekoracje i kurtynę dla teatru w Ciechocinku. W 1874 stworzył projekt i namalował kurtynę dla Teatru Rozmaitości, na której umieścił wizerunki ojców teatru, polskich i światowych dramatopisarzy. Poza działalnością dekoratora zajmował się malarstwem sztalugowym, tworzył pejzaże i sceny rodzajowe. Jego prace były wystawiane od 1863 w Zachęcie, Salonie Krywulta i w Towarzystwie Przyjaciół Sztuk Pięknych w Krakowie. Tworzył również polichromie m.in. w kościołach w Zycku Polskim i Osmolinie. Prowadził kursy rysunkowe, do jego uczniów należeli m.in. Józef Guranowski, Karol Klopfer i Aleksander Kozłowski.

</doc>
<doc id="4732201" url="https://pl.wikipedia.org/wiki?curid=4732201" title="Isolda">
Isolda



</doc>
<doc id="4732209" url="https://pl.wikipedia.org/wiki?curid=4732209" title="Høsterkøb">
Høsterkøb

Høsterkøb – miasto w Danii, w regionie Stołecznym, w gminie Rudersdal.

</doc>
<doc id="4732214" url="https://pl.wikipedia.org/wiki?curid=4732214" title="Jørlunde">
Jørlunde

Jørlunde – miasto w Danii, w regionie Stołecznym, w gminie Frederikssund.

</doc>
<doc id="4732218" url="https://pl.wikipedia.org/wiki?curid=4732218" title="Kirke Værløse">
Kirke Værløse

Kirke Værløse – miasto w Danii, w regionie Stołecznym, w gminie Furesø.

</doc>
<doc id="4732226" url="https://pl.wikipedia.org/wiki?curid=4732226" title="Kvistgård">
Kvistgård

Kvistgård – miasto w Danii, w regionie Stołecznym, w gminie Helsingør.

</doc>
<doc id="4732228" url="https://pl.wikipedia.org/wiki?curid=4732228" title="Jessica Meir">
Jessica Meir

Jessica Ulrika Meir (IPA: /mɪər/; "m-eer"; ur. 1 lipca 1977 w miasteczku Caribou w stanie Maine) – astronautka z 21. Grupy Astronautów NASA (rocznik 2013), biolog morska i fizjolog. Posiada podwójne obywatelstwo: amerykańskie i szwedzkie. Doktor biologii morskiej, przed lotem kosmicznym "assistant professor" anestezjologii (stanowisko zbliżone do adiunkta) w Harvard Medical School (wydziale medycznym Uniwersytetu Harvarda) i pracująca w Szpitalu Ogólnym stanu Massachusetts w Bostonie. 18 października 2019 roku wraz z Christiną Koch przeprowadziła na Międzynarodowej Stacji Kosmicznej pierwszy spacer kosmiczny przeprowadzony wyłącznie przez kobiety.
W 2009 roku obroniła tezę doktorską w Instytucie Oceanografii Scrippsów na Uniwersytecie Kalifornijskim w San Diego pt. "Blood oxygen transport and depletion: the key of consummate divers".
Kariera w NASA.
23–27 września 2002 roku razem z m.in. Scottem Kelly brała udział w 4. misji akwanautycznej NEEMO na pokładzie podwodnego laboratorium Aquarius u wybrzeży Florydy. 
W czerwcu 2013 r. została wybrana przez NASA do 21. Grupy Astronautów. W lipcu 2015 r. ukończyła szkolenie, które umożliwiło jej udział w misjach. Szkolenie dla astronautów, w którym brała udział, obejmowało naukowe i techniczne odprawy, intensywne szkolenie z systemów Międzynarodowej Stacji Kosmicznej, spacery kosmiczne, robotykę, trening fizjologiczny, lot szkoleniowy w T-38 oraz szkolenie w zakresie przetrwania w wodzie i dziczy. Latem 2016 roku wzięła udział w treningu speleologicznym na Sardynii Europejskiej Agencji Kosmicznej (ESA-CAVES), w międzynarodowym zespole wraz z m.in. kosmonautą japońskim Akim Hoshide i Hiszpanem Pedro Duque.
Misja Sojuza MS-15.
W kwietniu 2019 r. ogłoszono jej pierwszy lot na Międzynarodową Stację Kosmiczną na pokładzie statku Sojuz MS-15, w towarzystwie Rosjanina Olega Skripoczki i pierwszego kosmonauty z Zjednoczonych Emiratów Arabskich, Hazzy al-Mansouriego. Rakieta Sojuz-FG wystartowała z kazachskiego Bajkonuru 25 września 2019 r. o 13:57 (16:57 czasu moskiewskiego). Kapsuła Sojuz z trojgiem kosmonautów dotarła do stacji w czasie krótszym niż 6 godzin i planowo przycumowała do modułu Zwiezda o godzinie 19:42 UTC.
Już niecały miesiąc później, 18 października wzięła udział w swoim pierwszym spacerem kosmicznym, stając się 15. kobietą w historii poza pojazdem kosmicznym. W czasie tego spaceru kosmicznego Meir i dłużej przebywająca na stacji, już posiadająca doświadczenie wyjścia Christina Koch dokonały długotrwających napraw. Astronautki dokonały serii aktualizacji systemów zasilania MSS (wymieniając uszkodzony tydzień wcześniej układ ładujący i rozładowujący akumulatory litowo-jonowe) i obserwatoriów fizyki. Wyjście pary Meir – Koch było pierwszym spacerem kosmicznym dwóch kobiet w historii. Początkowo do takiego wydarzenia miało dojść 29 marca 2019 roku, w parze Koch – Anne McClain, jednakże wówczas takiego wyjście zostało uniemożliwione przez problemy z dostępnymi na stacji rozmiarami skafandra i w efekcie zamiast McClain udział w EVA wziął Nick Hague .W trakcie pobytu brała też udział w szeregu eksperymentów prowadzonych na stacji, m.in. odżywiając tkanki mięśnia sercowego w badaniu adaptacji komórek sercowych do mikrograwitacji i pomagając w badaniu wzrostu kryształów białek.
Z racji podwójnego obywatelstwa stała się pierwszą Szwedką w przestrzeni pozaziemskiej.

</doc>
<doc id="4732232" url="https://pl.wikipedia.org/wiki?curid=4732232" title="Laanshøj">
Laanshøj

Laanshøj – miasto w Danii, w regionie Stołecznym, w gminie Egedal.

</doc>
<doc id="4732233" url="https://pl.wikipedia.org/wiki?curid=4732233" title="Ledøje">
Ledøje

Ledøje – miasto w Danii, w regionie Stołecznym, w gminie Egedal.

</doc>
<doc id="4732236" url="https://pl.wikipedia.org/wiki?curid=4732236" title="Horoszkówka 2">
Horoszkówka 2

Horoszkówka 2 (, "Haroszkauka 2"; , "Goroszkowka 2") lub Hawryluki – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 85 osób, wśród których 3 było wyznania rzymskokatolickiego, 80 prawosławnego a 2 mojżeszowego. Jednocześnie 82 mieszkańców zadeklarowało polską przynależność narodową, a 3 białoruską. We wsi było 17 budynków mieszkalnych.

</doc>
<doc id="4732238" url="https://pl.wikipedia.org/wiki?curid=4732238" title="Liseleje">
Liseleje

Liseleje – miasto w Danii, w regionie stołecznym, w gminie Halsnæs.

</doc>
<doc id="4732239" url="https://pl.wikipedia.org/wiki?curid=4732239" title="Ngozi Okonjo-Iweala">
Ngozi Okonjo-Iweala

Ngozi Okonjo-Iweala (ur. 13 czerwca 1954 w Ogwashi-Uku) – nigeryjska ekonomistka, polityk i przedsiębiorca, minister finansów Nigerii w latach 2003–2006 i 2011–2015, ekonomistka Banku Światowego. 
Życiorys.
Wczesne życie.
Okonjo-Iweala urodziła się w Ogwashi Uku w stanie Delta w Nigerii. Jej ojciec był profesorem nauk matematycznych i wykładał matematykę i statystykę na uczelniach w Londynie, Erlangen i w Kolonii. Należał do rodziny królewskiej rodu Obahai. Zmarł w wieku 91 lat w 2019 roku.
Ngozi Okonjo-Iweala uczęszczała do Queen's School w Enugu, St. Anne’s School w Molete oraz w International School w Ibadanie. W 1973 roku wyjechała jako nastolatka do USA, by studiować na Uniwersytecie Harvarda i ukończyła tamże ekonomię w 1976 roku. W 1981 roku uzyskała stopień doktora nauk ekonomicznych na Massachusetts Institute of Technology broniąc pracy pt. "Polityka kredytowa, wiejskie rynki finansowe i rozwój rolnictwa w Nigerii""." Otrzymała stypendium międzynarodowe od American Association of University Women, które wspierało jej studia doktorskie. 
Wyszła za mąż za dr. Ikembę Iweala, neurochirurga, z którym ma czworo dzieci – córkę Onyinye oraz synów Uzodinma, Okechukwu i Uchechi – które również ukończyły Harvard.
Kariera światowa.
Bank Światowy.
Przez 25 lat pracowała w Banku Światowym w Waszyngtonie jako ekonomista ds. rozwoju. Przewodziła kilku inicjatywom Banku Światowego, aby pomóc krajom o niskich dochodach w latach 2008–2009 w kryzysach żywnościowych i podczas kryzysu finansowego. W 2010 roku była przewodniczącą Międzynarodowego Stowarzyszenia Rozwoju oraz wicedyrektorem do spraw operacyjnych. Podczas pracy w Banku Światowym była również członkiem Komisji ds. Skutecznej Współpracy Rozwojowej z Afryką, utworzonej przez premiera Danii Andersa Fogh Rasmussena. 
W 2012 roku była kandydatką na prezesa Banku Światowego, przegrywając w głosowaniu z dotychczasowym prezesem Jim Yong Kimem.
I kadencja jako minister.
Okonjo-Iweala była dwukrotnie ministrem finansów Nigerii, pełniła także obowiązki ministra spraw zagranicznych. Była pierwszą kobietą, która objęła te pozycje. Podczas swojej pierwszej kadencji jako minister finansów pod rządami prezydenta Olusẹguna Ọbasanjọ przewodziła negocjacjom z paryskimi wierzycielami, które doprowadziły do zlikwidowania 30 mld dolarów długu Nigerii, w tym całkowitego umorzenia 18 miliardów dolarów. W 2003 roku kierowała staraniami na rzecz poprawy zarządzania makroekonomicznego w Nigerii.
Wprowadziła także praktykę publikowania w gazetach miesięcznych raportów finansowych każdego stanu Nigerii. Działania te przyczyniły się do zwiększenia przejrzystości zarządzania. Przy wsparciu Banku Światowego i Międzynarodowego Funduszu Walutowego pomogła zbudować rządowy, zintegrowany system zarządzania finansami oraz zintegrowany system informacji o płacach i personelu pomagający ograniczyć korupcję. Uważa się, iż dzięki tym działaniom budżet Nigerii został wzbogacony o ok. 1,25 mld dolarów. 
Przyczyniła się także do uzyskania przez Nigerię pierwszego w historii suwerennego ratingu kredytowego w 2006 roku. Po swojej pierwszej kadencji jako minister finansów wróciła do Banku Światowego jako dyrektor zarządzający. 
II kadencja jako minister.
W 2011 roku Okonjo-Iweala została ponownie powołana przez prezydenta Goodlucka Jonathana na stanowisko Ministra Finansów Nigerii, pełniąc też funkcję Ministra Gospodarki. Jej osiągnięcia w tej kadencji to m.in.: wzmocnienie publicznych systemów finansowych Nigerii i rozbudowa sektora mieszkaniowego. Wsparła także kobiety i młodzież Nigerii programem „Growing Girls and Women in Nigeria”, polegający na dostosowaniu systemu płac do wieku i płci oraz wysoko ceniony program wspierający przedsiębiorców, którzy stworzyli tysiące miejsc pracy. Umożliwiło to także stworzenie warunków do kształcenia zawodowego młodzieży i przygotowaniu ich do dorosłego życia. Program ten został oceniony przez Bank Światowy jako jeden z najskuteczniejszych programów tego typu na świecie. 
Pod jej kierownictwem Krajowe Biuro Statystyki przeprowadziło ponowne obliczenie produktu krajowego brutto. Uważa się, że dzięki jej działaniom Nigeria stała się krajem o największej gospodarce w Afryce. 
Pozostałe przedsięwzięcia.
We wrześniu 2015 roku dołączyła do firmy Lazard jako starszy doradca, a w styczniu 2016 roku została mianowana przewodniczącą (organizacji zajmującej się szczepieniami). Do 2019 roku dzięki GAVI zaszczepiono ponad 580 milionów dzieci na całym świecie.
Jest współprzewodniczącą Globalnej Komisji ds. Gospodarki i Klimatu z Nicholasem Sternem i Paulem Polmanem. W lipcu 2017 roku została dyrektorem brytyjskiego banku Standard Chartered PLC. 
19 lipca 2018 roku Jack Dorsey ogłosił, że Okonjo-Iweala dołączyła do zarządu Twittera. Obecnie przewodniczy również African Risk Capacity, agencji Unii Afrykańskiej zajmującej się pomocą państwom członkowskim w przygotowaniu się na ekstremalne zdarzenia pogodowe i klęski żywiołowe. 
Wyróżnienia i nagrody.
Okonjo-Iweala otrzymała wiele wyróżnień i nagród. Została wymieniona w rankingach 50 największych światowych liderów w 2015 roku (wg magazynu „Fortune”), 100 najbardziej wpływowych osób na świecie (wg „Time” w 2014 roku), 100 najbardziej wpływowych kobiet na świecie („Forbes”, w latach 2011, 2012, 2013 i 2014), 3 najbardziej wpływowych kobiet w Afryce („Forbes”, 2012 rok), 150 najważniejszych kobiet na świecie (wg „Newsweek”, 2011 rok), 100 inspirujących osób na świecie dla dziewcząt i kobiet (wg „Women Deliver”, 2011).
Otrzymała także m.in.: Nagrodę Davida Rockefellera i złoty medal prezydenta Republiki Włoskiej, oraz honorowe stopnie naukowe na 14 uniwersytetach na całym świecie, m.in. : Uniwersytecie Pensylwanii, Yale, Uniwersytecie Browna i Northern Caribbean University na Jamajce oraz Uniwersytetu Telawiwskiego.
W 2019 roku Okonjo-Iweala została członkiem honorowym Amerykańskiej Akademii Sztuk i Nauk.

</doc>
<doc id="4732242" url="https://pl.wikipedia.org/wiki?curid=4732242" title="Brünner Local-Eisenbahn-Gesellschaft">
Brünner Local-Eisenbahn-Gesellschaft

Brünner Local-Eisenbahn-Gesellschaft (czes. "Brněnská společnost místních drah", skrót BLEG) – przedsiębiorstwo komunikacyjne zajmujące się transportem tramwajowym oraz kolejowym, funkcjonujące dawniej na terytorium dzisiejszych Czech. Przed 1886 r. firma nosiła nazwę Brünner Dampf-Tramway (czes. "Brněnská parní tramvaj"), w roku 1920 została przemianowana na Společnost moravských místních drah (SMMD).
Historia.
W 1884 r. otwarto system tramwajów parowych w Brnie. Przewoźnikiem była firma "Brünner Dampf-Tramway" (czes. "Brněnská parní tramvaj") założona przez budowniczego systemu tramwaju parowego, Wilhelma von Lindheima. Przedsiębiorca ten jednak zamiast słowa „tramwaj” używał wyrażenia „kolej uliczna”, a w związku z planami uruchomienia przewozu towarów koleją, w 1886 r. nazwę firmy zmieniono na "Brünner Local-Eisenbahn-Gesellschaft" (czes. "Brněnská společnost místních drah").
W 1894 r. BLEG otworzyła linię kolejową Przywóz – Morawska Ostrawa – Witkowice, która, choć koncesjonowana jako linia kolei miejskiej, była w rzeczywistości linią tramwajową i stała się fundamentem ostrawskiego systemu tramwajowego. Linię zbudowała wiedeńska firma "Leo Arnoldi", która wzięła linię w najem na 10 lat. W miarę wzrostu liczby skarg na firmę, BLEG rozwiązała umowę w drugiej połowie lat 90. XIX wieku i przejęła obsługę linii.
BLEG zajmowała się pasażerskim i towarowym transportem miasta Brna do końca roku 1898, kiedy to sprzedała brneński system tramwajowy austriackiej firmie "Oesterreichische Union Elektrizitäts – Gesellschaft in Wien" (czes. "Rakouská elektrárenská společnost Union ve Vídni").
W latach 1900–1901 BLEG zbudowała dwie miejskie linie kolejowe. Była to linia Kyjov – Mutěnice o długości 16 km i linia Boří les – Lednice o długości 8 km. Obie linie eksploatowała firma "Uprzywilejowane Towarzystwo Akcyjne Kolei Północnej Cesarza Ferdynanda " na zlecenie BLEG, w 1907 r. obsługę przejęło "Österreichisch-ungarische Staatseisenbahngesellschaft", a w roku 1918 "Československé státní dráhy". Linia z Kyjova do Mutěnic została upaństwowiona w 1930 r., linia do Lednicy przeszła do majątku ČSD w 1945 r.. BLEG od 1911 r. obsługiwała na zlecenie właściciela linię Kuřim – Veverská Bítýška (do roku 1936, kiedy to linię zlikwidowano) i linię Moravské Bránice – Oslavany (do roku 1925, gdy linię przejęły ČSD).
W 1901 r. na torowiska tramwajowe w Ostrawie wyjechały pierwsze tramwaje elektryczne. W pierwszej połowie lat 20. XX wieku stopniowo rozbudowywano sieć torowisk tramwajowych w Ostrawie, w 1926 r. odkupiono linię kolejową Svinov – Klimkovice, która została przyłączona do systemu tramwajowego, przystosowana do ruchu wagonów tramwajowych i zelektryfikowana. Drugą linią kolei miejskiej w majątku SMMD stała się w 1943 r. linia Svinov – Kyjovice-Budišovice, po której kursowały pociągi do lat 40. XX wieku – dopiero w latach 1947–1948 linię zelektryfikowano i dostosowano do ruchu tramwajowego.
W międzyczasie główna siedziba BLEG została przeniesiona do Ostrawy, a firma w połowie 1920 r. zmieniła nazwę na "Společnost moravských místních drah" (SMMD).
3 stycznia 1947 r. na walnym zgromadzeniu podjęto decyzję o likwidacji firmy, w następstwie czego system tramwajowy w Ostrawie przejęło miasto. W 1949 r. powstały "Dopravní podniky města Ostrava", których protoplastą było właśnie dawne SMMD.

</doc>
<doc id="4732243" url="https://pl.wikipedia.org/wiki?curid=4732243" title="Lynge">
Lynge

Lynge – miasto w Danii, w regionie Stołecznym, w gminie Allerød.

</doc>
<doc id="4732244" url="https://pl.wikipedia.org/wiki?curid=4732244" title="Horoszkówka 1">
Horoszkówka 1

Horoszkówka 1 (, "Haroszkauka 1"; , "Goroszkowka 1") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 69 osób, wszyscy byli wyznania prawosławnego oraz zadeklarowali polską przynależność narodową. We wsi było 10 budynków mieszkalnych.

</doc>
<doc id="4732249" url="https://pl.wikipedia.org/wiki?curid=4732249" title="Adolf Stroner">
Adolf Stroner

Adolf Stroner pseud. As (ur. 1837 we Lwowie, zm. 1919 tamże) – polski poeta, powstaniec styczniowy, urzędnik i nauczyciel.
Życiorys.
Ukończył szkołę średnią we Lwowie. Urzędnik, asystent, od 1864 oficjalista w urzędzie prowincjonalnym rachunkowości państwowej (Staatsbuchhaltung) dla Galicji i Bukowiny (1860-1864), potem adiunkt oddziału rachunkowego Wydziału Krajowego (1867-1876). Naczelnik izby obrachunkowej i likwidatury przy lwowskim magistracie (1877-1896). Pod koniec 1896 przeszedł w stan spoczynku. Był także nauczycielem buchalterii w miejskiej żeńskiej szkole wydziałowej im. Królowej Jadwigi we Lwowie (1887-1901), a następnie docentem w dwuletniej żeńskiej Szkole Handlowej we Lwowie (1902-1904) oraz nauczycielem pomocniczym w 8-klasowej szkole żeńskiej Benedyktynek we Lwowie (1893). Kierownik pierwszego kursu handlowego dla kobiet we Lwowie (1888-1891).
W okresie powstania styczniowego członek organizacji cywilnej w Galicji. Członek oddziału lwowskiego (1871-1873) Galicyjskiego Towarzystwa Gospodarskiego. Członek Komitetu GTG (30 czerwca 1871 – 20 czerwca 1873). Członek zarządu Towarzystwa Ogrodniczo-Sadowniczego we Lwowie (1876-1881). Członek wydziału centralnego Towarzystwa Wzajemnej Pomocy Oficjalistów Prywatnych (1876-1899). Członek i działacz Towarzystwa Gimnastycznego „Sokół” we Lwowie. Od 1888 członek i działacz Delegacji Lwowskiej Towarzystwa Wzajemnej Pomocy Uczestników Powstania Polskiego z roku 1863/1864.
Był autorem broszury "O powodach upadku naszego przemysłu krajowego przede wszystkim rękodzielniczego w ogóle, w szczególności zaś we Lwowie", Lwów 1890, a także wspomnień zamieszczonych w wydawnictwie "W czterdziestą rocznicę powstania styczniowego 1863-1903". Był poetą, piszącym wiersze okolicznościowe i patriotyczne zamieszczane m.in. w dodatkach literackich do „Dziennika Polskiego” i „Kuriera Lwowskiego” we Lwowie. Autor tekstów piosenek m.in. "Wdzięki przyrody", "Żwawo," itd.
Jego synem był Władysław Stroner (1863-1933), historyk sztuki, od 1896 dyrektor Miejskiego Muzeum Przemysłowego we Lwowie.
Pochowany na Cmentarzu Łyczakowskim we Lwowie.

</doc>
<doc id="4732250" url="https://pl.wikipedia.org/wiki?curid=4732250" title="Melby">
Melby

Melby – miasto w Danii, w regionie Stołecznym, w gminie Halsnæs.

</doc>
<doc id="4732253" url="https://pl.wikipedia.org/wiki?curid=4732253" title="Nødebo">
Nødebo

Nødebo – miasto w Danii, w regionie Stołecznym, w gminie Hillerød.

</doc>
<doc id="4732254" url="https://pl.wikipedia.org/wiki?curid=4732254" title="Bronisław Kirchner">
Bronisław Kirchner

Bronisław Edmund Kirchner (ur. 17 października 1885 w Poznaniu, zm. 15 marca 1946 tamże) – kapitan piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 17 października 1885 w Poznaniu, w rodzinie Emila Henryka (ur. 1858), mistrza rzeźnickiego, i Agnieszki z domu Grielich (1856–1920). Był bratem Józefa (1876–1886), Klary (1884–1885), Edwarda Czesława (1888–1927), Bernarda Alfonsa Leonarda (ur. 1889) i Marty (ur. 1891).
Ukończył szkołę średnią w Poznaniu po czym pracował w drukarni Merzbacha. Następnie został kierownikiem drukarni „Kuriera Poznańskiego”. Od 2 sierpnia 1914 roku służył w armii niemieckiej. Po wybuchu powstania wielkopolskiego objął, w randze sierżanta, dowództwo batalionu jarocińskiego. Uczestniczył w walkach pod Nakłem, Mroczą i Rawiczem. W tym okresie dowodził II batalionem 11 pułku Strzelców Wielkopolskich oraz kompanią i batalionem 60 pułku piechoty. Za postawę wykazaną podczas powstania wielkopolskiego odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L.11434.VM z 3 lutego 1922 roku (opublikowanym w Dzienniku Personalnym Ministerstwa Spraw Wojskowych Nr 2 z dnia 18 lutego 1922 r.).
Podczas wojny polsko-bolszewickiej dowodził 12 kompanią oraz III i II batalionem 60 pułku piechoty, awansując w trakcie walk do stopnia porucznika. Po zakończeniu działań wojennych kontynuował karierę oficera zawodowego w Wojsku Polskim. Na dzień 1 czerwca 1921 r. pozostając w randze porucznika nadal pełnił służbę w 60 pułku piechoty. Dekretem Naczelnika Państwa i Wodza Naczelnego z dnia 3 maja 1922 r. (dekret L. 19400/O.V.) został zweryfikowany w tymże stopniu, ze starszeństwem z dniem 1 czerwca 1919 r. i 16. lokatą w korpusie oficerów piechoty. Jako oficer 60 pułku piechoty zajmował w 1923 roku 14. lokatę na liście starszeństwa poruczników piechoty. Do stopnia kapitana piechoty został awansowany na mocy rozporządzenia O.V.L. 8629/A. 1924 wydanego w dniu 31 marca 1924 r. przez Prezydenta RP Stanisława Wojciechowskiego - ze starszeństwem z dniem 1 lipca 1923 roku i 9. lokatą. Przez kolejne lata nadal służył w 60 pułku piechoty stacjonującym w Ostrowie Wielkopolskim. W roku 1928 zajmował 10. lokatę pośród kapitanów piechoty w swoim starszeństwie. 
W roku 1929 został przeniesiony w stan spoczynku. Utrzymywał się z wojskowej emerytury i prowadzenia przedsiębiorstwa handlującego opałem. Był aktywny w organizacjach zrzeszających weteranów powstania wielkopolskiego i mieszkał w Poznaniu. 
W roku 1934 jako kapitan w stanie spoczynku zajmował 1. lokatę w swoim starszeństwie w korpusie oficerów piechoty (starszeństwo z dnia 1 lipca 1923 r.). Znajdował się wówczas w ewidencji PKU Poznań Miasto i przynależał do Oficerskiej Kadry Okręgowej Nr VII (przewidziany był do użycia w czasie wojny).
Podczas okupacji niemieckiej ukrywał się (od września 1939 roku), wysiedlony do Generalnej Guberni pracował w Radomiu (w wytwórni octu). Po wojnie powrócił do Poznania, gdzie zmarł. Spoczął na tamtejszym cmentarzu.
Był mężem Anny z Górczyńskich (1891–1918). Bronisław przysposobił córki: Helenę (ur. 22 maja 1912) i Annę (ur. 20 marca 1914). Mieli wspólnie córkę Irenę (ur. 1913) i syna Henryka (1914–1914).
Upamiętnienie.
Jedna z ulic w Jarocinie została nazwana imieniem kpt. Bronisława Kirchnera.

</doc>
<doc id="4732257" url="https://pl.wikipedia.org/wiki?curid=4732257" title="Isolda (roślina)">
Isolda (roślina)



</doc>
<doc id="4732260" url="https://pl.wikipedia.org/wiki?curid=4732260" title="Nymølle">
Nymølle

Nymølle – miasto w Danii, w regionie Stołecznym, w gminie Allerød.

</doc>
<doc id="4732261" url="https://pl.wikipedia.org/wiki?curid=4732261" title="Ølsted">
Ølsted

Ølsted – miasto w Danii, w regionie Stołecznym, w gminie Halsnæs.

</doc>
<doc id="4732263" url="https://pl.wikipedia.org/wiki?curid=4732263" title="Ølstykke-Stenløse">
Ølstykke-Stenløse

Ølstykke-Stenløse – miasto w Danii, w regionie Stołecznym, w gminie Egedal.

</doc>
<doc id="4732264" url="https://pl.wikipedia.org/wiki?curid=4732264" title="Buda Paszucka">
Buda Paszucka

Buda Paszucka (, "Paszuckaja Buda"; , "Paszutskaja Buda") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 106 osób, wśród których 3 było wyznania rzymskokatolickiego a 103 prawosławnego. Jednocześnie wszyscy mieszkańcy zadeklarowali polską przynależność narodową.

</doc>
<doc id="4732271" url="https://pl.wikipedia.org/wiki?curid=4732271" title="Rågeleje">
Rågeleje

Rågeleje – miasto w Danii, w regionie Stołecznym, w gminie Gribskov.

</doc>
<doc id="4732274" url="https://pl.wikipedia.org/wiki?curid=4732274" title="Czesław Kania (entomolog)">
Czesław Kania (entomolog)

Czesław Kania (ur. 14 lipca 1927 w Dobromilu, zm. 15 maja 1993 we Wrocławiu) – polski entomolog.
Życiorys.
Studiował w Wyższej Szkole Rolniczej we Wrocławiu, w 1953 uzyskał magisterium, w 1961 obronił doktorat, a w 1966 habilitował się, w 1978 uzyskał tytuł profesora nadzwyczajnego. Specjalizował się w entomologii stosowanej, badał ekologiczne podstawy ochrony roślin oraz biologię szkodników roślin zbożowych. Opracował szkodliwą entomofaunę kukurydzy, jego dorobek naukowy stanowią 183 publikacje naukowe oraz książka "Nauka o chorobach i szkodnikach oraz technika ich zwalczania". Został odznaczony Krzyżem Kawalerskim Orderu Odrodzenia Polski.
Pochowany na Cmentarzu Grabiszyńskim we Wrocławiu.

</doc>
<doc id="4732275" url="https://pl.wikipedia.org/wiki?curid=4732275" title="Ramløse">
Ramløse

Ramløse – miasto w Danii, w regionie Stołecznym, w gminie Gribskov.

</doc>
<doc id="4732276" url="https://pl.wikipedia.org/wiki?curid=4732276" title="Ravnsnæs">
Ravnsnæs

Ravnsnæs – miasto w Danii, w regionie Stołecznym, w gminie Rudersdal.

</doc>
<doc id="4732277" url="https://pl.wikipedia.org/wiki?curid=4732277" title="Gwóźdź 1">
Gwóźdź 1

Gwóźdź 1 (, "Hwozdź 1"; , "Gwozd´ 1") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwały 54 osoby, wszystkie były wyznania prawosławnego oraz zadeklarowały polską przynależność narodową.

</doc>
<doc id="4732279" url="https://pl.wikipedia.org/wiki?curid=4732279" title="Czesław Kania (ujednoznacznienie)">
Czesław Kania (ujednoznacznienie)



</doc>
<doc id="4732285" url="https://pl.wikipedia.org/wiki?curid=4732285" title="Gwóźdź 2">
Gwóźdź 2

Gwóźdź 2 (, "Hwozdź 2"; , "Gwozd´ 2") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 29 osób, wszystkie były wyznania prawosławnego oraz zadeklarowały polską przynależność narodową. We wsi było pięć budynków mieszkalnych.

</doc>
<doc id="4732287" url="https://pl.wikipedia.org/wiki?curid=4732287" title="Skævinge">
Skævinge

Skævinge – miasto w Danii, w regionie Stołecznym, w gminie Hillerød.

</doc>
<doc id="4732290" url="https://pl.wikipedia.org/wiki?curid=4732290" title="NEOMA Business School">
NEOMA Business School

NEOMA Business School – europejska szkoła biznesowa posiadająca trzy kampusów: w Paryżu, Rouenie i Reimsie. Założona w 2013 roku. We Francji posiada status grande école.
W 2019 roku NEOMA uplasowała się na 50 miejscu pośród wszystkich szkół biznesowych w Europie.
Programy studiów realizowane przez NEOMA BS posiadają potrójną akredytację przyznaną przez AMBA, EQUIS oraz AACSB. Wśród najznamienitszych absolwentów tej uczelni znajdują się między innymi: dyrektor domu mody Huawei France Shi Weillang i usług Wilfried Guerrand (Hermès).

</doc>
<doc id="4732291" url="https://pl.wikipedia.org/wiki?curid=4732291" title="Biała (sielsowiet Kamieniuku)">
Biała (sielsowiet Kamieniuku)



</doc>
<doc id="4732295" url="https://pl.wikipedia.org/wiki?curid=4732295" title="Skibby">
Skibby

Skibby – miasto w Danii, w regionie Stołecznym, w gminie Frederikssund.

</doc>
<doc id="4732298" url="https://pl.wikipedia.org/wiki?curid=4732298" title="Jałowy Gród">
Jałowy Gród

Jałowy Gród (, "Jałowy Hrud"; , "Jełowyj Grud") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 13 osób, wszystkie były wyznania prawosławnego oraz zadeklarowały polską przynależność narodową. We wsi było trzy budynki mieszkalne.

</doc>
<doc id="4732300" url="https://pl.wikipedia.org/wiki?curid=4732300" title="Skodsborg">
Skodsborg

Skodsborg – miejscowość w Danii, w regionie Stołecznym, w gminie Rudersdal.

</doc>
<doc id="4732302" url="https://pl.wikipedia.org/wiki?curid=4732302" title="Eliasz Zygmunt Suchodolski">
Eliasz Zygmunt Suchodolski

Eliasz (Heliasz) Zygmunt Suchodolski herbu Jastrzębiec odmienny (zm. 4 lipca 1651 roku) – podstarości mścisławski w latach 1644-1645, cześnik mścisławski w latach 1635-1651.
Był elektorem Jana II Kazimierza Wazy w 1648 roku z województwa mścisławskiego.

</doc>
<doc id="4732305" url="https://pl.wikipedia.org/wiki?curid=4732305" title="Smørumnedre">
Smørumnedre

Smørumnedre – miasto w Danii, w regionie Stołecznym, w gminie Egedal.

</doc>
<doc id="4732312" url="https://pl.wikipedia.org/wiki?curid=4732312" title="Søsum">
Søsum

Søsum – miasto w Danii, w regionie Stołecznym, w gminie Egedal.

</doc>
<doc id="4732325" url="https://pl.wikipedia.org/wiki?curid=4732325" title="Armadillo">
Armadillo



</doc>
<doc id="4732327" url="https://pl.wikipedia.org/wiki?curid=4732327" title="Operacja Priboj">
Operacja Priboj

Operacja "Priboj" (, ) – kryptonim radzieckiej masowej deportacji ludności z krajów bałtyckich w dniach 25–28 marca 1949 r. Akcja ta znana jest również pod nazwą deportacje marcowe (est. "Märtsiküüditamine"; łot.: "Marta deportācijas"; "ros".: Мартовская депортация). Ponad 90 000 Estończyków, Łotyszy i Litwinów, określanych mianem „wrogów ludu”, zostało deportowanych do przymusowych osiedli na dalekich obszarach Związku Radzieckiego. 
Etapy operacji "Priboj".
Operacja "Priboj" planowana była przez władze Związku Radzieckiego przez dwa lata. W marcu 1949 r. rozpoczęto formalne procedury poprzedzające deportacje:
Wojskowi i działacze partyjni zostali poinformowani o operacji 10 godzin przed rozpoczęciem, rano w dniu 25 marca 1949 r. Urzędników partyjnych, władze gminne i okręgowe w komitetach poinformowano przez telefon. Osoby oznaczone w dokumentach słowem "Priboj" miały zostać poinformowane niezwłocznie, a z osobami oznaczonymi kodem „pobranie” miano się wkrótce skontaktować.
Dodatkowe oddziały zostały przysłane na Łotwę i do Estonii w dniach 3-8 kwietnia, a wielu dowodzących operacją otrzymało wysokie rangą odznaczenia.
Deportacje.
Specjalnym jednostkom wojskowym wyznaczono po 3–4 rodziny, które mieli dostarczyć na stację kolejową. Funkcjonariusze MGB (estońskiego Ministerstwa Bezpieczeństwa Narodowego) identyfikowali je po wcześniejszej klasyfikacji pod kątem wydanych rozporządzeń i utworzonych list, następnie przeszukiwali lokale i doprowadzali ludzi na miejsce deportacji. 
Rodzinom pozwolono spakować niektóre rzeczy osobiste (ubrania, naczynia, narzędzia rolnicze, sprzęty domowe) i żywność. Jednak zdezorientowani ludzie nie mieli czasu ani zasobów, by się odpowiednio przygotować do podróży. W przeciwieństwie do deportacji w czerwcu 1941 r. rodziny deportowane osiem lat później nie zostały rozdzielone. Ludzi transportowano na stacje kolejowe różnymi środkami komunikacji: powozami, ciężarówkami lub statkami towarowymi (z estońskich wysp Saaremaa i Hiiumaa). 
Ponieważ ludność doświadczała już wcześniej masowych deportacji, rozpoznawano sygnały zwiastujące nieszczęście (np. przybycie nowych żołnierzy i pojazdów wojskowych) i próbowano się ukryć. Dlatego członkowie wyznaczonych przez władze grup urządzali zasadzki, śledzili i przesłuchiwali krewnych, przeprowadzili masowe kontrole paszportowe itp. Wbrew przepisom odpowiedzialni za deportacje wojskowi dostarczali dzieci bez rodziców na stacje kolejowe w nadziei, że rodzice dobrowolnie się pojawią. 
Pociągi kierowano do obwodu nowosybirskiego, omskiego, irkuckiego i Kraju Krasnojarskiego. Zesłańców do obwodu omskiego umieszczono wokół terenów poligonu w Semeju, gdzie w latach 1949–56 przeprowadzono około 260 prób nuklearnych.
Ponad 70% deportowanych stanowiły kobiety i dzieci w wieku poniżej 16 lat. Najmłodsza deportowana z Estonii, Virve Eliste z wyspy Hiiumaa, urodziła się dzień wcześniej i zmarła po roku. Najstarsza, Maria Raagel, miała 95 lat. 
Deportowani mieli zakaz powrotu do domu pod karą 20 lat ciężkich robót za próby ucieczki. Poczta była cenzurowana, a specjalnie wyznaczone jednostki monitorowały życie i pracę zesłańców. Przydział chleba był przyznawany według zrealizowanych godzin pracy, a nie liczby osób w rodzinie. Pracę przydzielano w kołchozie, sowchozie lub – rzadziej – leśnictwie czy zakładzie przemysłowym. Niektóre rodziny dostały zgodę na otrzymywanie paczek z żywnością od swoich bliskich. Do 31 grudnia 1950 r. zmarło 4123 (czyli 4,5%) deportowanych, w tym 2080 dzieci. W tym samym okresie 903 dzieci urodziło się na wygnaniu.
Upamiętnienie.
Dla populacji niewielkiej Estonii deportacje stały się wielką traumą: 2,5% ludności zniknęło w ciągu kilku dni. W Estonii co roku mieszkańcy miast palą świece, by uszanować pamięć o ludziach wywiezionych z rodzinnych stron. W dniu 64. rocznicy deportacji prezydent Estonii Toomas Hendrik Ilves wyraził swoje oczekiwanie na przeprosiny Estonii przez Rosję.
Z kolei materiały o życiu litewskich osadników na wyspie Olchon są przechowywane w Muzeum Chużyru. Ponadto w 2012 r. także na tej wyspie w wzniesiono pamiątkowy krzyż z napisem „To miejsce pamięta o cierpieniu ofiar represji z połowy XX wieku”.
Przemawiając na wiecu z okazji 70. rocznicy deportacji 25 marca 2019 r. prezydent Łotwy Raimonds Vējonis przyznał, że „ta rocznica może stać się symbolicznym punktem wyjścia do uczciwej rozmowy o przeszłości i pamięci. Deportacji narodu łotewskiego dokonali nie tylko specjalnie sprowadzeni żołnierze i oficerowie bezpieczeństwa. Sąsiedzi, krewni i rodacy skazali ludzi na represje dobrowolne lub wbrew ich woli, ze strachu lub pod wpływem zastraszania. Ta wina jest także częścią dziedzictwa naszego narodu”. To zdanie, choć nie ujawniło niczego nowego, wywołało oburzenie krajowych komentatorów.

</doc>
<doc id="4732328" url="https://pl.wikipedia.org/wiki?curid=4732328" title="Leon Winiarski">
Leon Winiarski



</doc>
<doc id="4732330" url="https://pl.wikipedia.org/wiki?curid=4732330" title="Kamieniuki">
Kamieniuki

Kamieniuki (, "Kamieniuki"; , "Kamieniuki") – agromiasteczko na Białorusi, w obwodzie brzeskim, w rejonie kamienieckim, siedziba administracyjna sielsowietu Kamieniuki.
Znajduje się tu parafialna cerkiew prawosławna pw. św. Jerzego Zwycięzcy.
W latach 1921–1939 miejscowość należała do gminy Białowieża.
Według Powszechnego Spisu Ludności z 1921 roku wieś zamieszkiwało 138 osób, wszystkie były wyznania prawosławnego. Jednocześnie 13 mieszkańców zadeklarowało polską przynależność narodową, 108 białoruską a 17 inną. We wsi były 22 budynki mieszkalne.

</doc>
<doc id="4732331" url="https://pl.wikipedia.org/wiki?curid=4732331" title="Biała (sielsowiet Kamieniuki)">
Biała (sielsowiet Kamieniuki)



</doc>
<doc id="4732337" url="https://pl.wikipedia.org/wiki?curid=4732337" title="Tikøb">
Tikøb

Tikøb – miasto w Danii, w regionie Stołecznym, w gminie Helsingør.

</doc>
<doc id="4732339" url="https://pl.wikipedia.org/wiki?curid=4732339" title="Tisvilde">
Tisvilde

Tisvilde – miasto w Danii, w regionie Stołecznym, w gminie Gribskov.

</doc>
<doc id="4732340" url="https://pl.wikipedia.org/wiki?curid=4732340" title="Horoszówka II">
Horoszówka II



</doc>
<doc id="4732341" url="https://pl.wikipedia.org/wiki?curid=4732341" title="Horoszówka I">
Horoszówka I



</doc>
<doc id="4732345" url="https://pl.wikipedia.org/wiki?curid=4732345" title="Dawn Song">
Dawn Song

Dawn Song – chińsko-amerykańska naukowczyni i profesorka na Uniwersytecie Kalifornijskim w Berkeley na Wydziale Elektrotechniki i Informatyki.
W 2010 r. otrzymała Nagrodę MacArthurów.
Edukacja.
Song zdobyła stopień Bachelor of Science w 1996 na Uniwersytecie Tsinghua, Master of Science w 1999 na Carnegie Mellon University i stopień doktora w 2002 na Uniwersytecie Kalifornijskim w Berkeley.
Kariera.
Song w latach 2002–2007 była asystentką profesora na Carnegie Mellon University, potem w 2007 roku dołączyła do wydziału na Uniwersytecie Kalifornijskim w Berkeley. Praca Song koncentruje się na bezpieczeństwie informatycznym, uczeniu maszynowym i blockchainie.
Uznanie.
Song jest laureatką wielu nagród, w tym Sloan Fellowship, National Science Foundation CAREER Award, IBM Faculty Award, Guggenheim fellowship i MacArthur Foundation Fellowship. W 2009 roku MIT Technology Review uznał Song za jedną z 35 najlepszych innowatorów na świecie mających mniej niż 35 lat. W ten sposób dołączyła do listy "Innovators Under 35". W 2019 roku została wybrana jako ACM Fellow za „wkład w bezpieczeństwo i prywatność”.

</doc>
<doc id="4732347" url="https://pl.wikipedia.org/wiki?curid=4732347" title="Rozmowy z Gregorym Peckiem">
Rozmowy z Gregorym Peckiem

Rozmowy z Gregorym Peckiem (tytuł oryg. "A Conversation with Gregory Peck") – amerykański film dokumentalny z 1999 w reżyserii Barbary Kopple, będący podsumowaniem dorobku artystycznego Gregory’ego Pecka oraz opowieścią o życiu rodzinnym aktora. Został zrealizowany dla stacji telewizyjnej PBS jako część cyklu American Masters. Dokument pokazywany był poza konkursem w ramach 53. MFF w Cannes w maju 2000. W 2005 został dołączony do dwupłytowej edycji filmu "Zabić drozda" (1962) na DVD.
Fabuła.
Film dokumentalny "Rozmowy z Gregorym Peckiem" stanowi podsumowanie dorobku artystycznego amerykańskiego aktora filmowego i teatralnego oraz gwiazdy okresu „Złotej Ery Hollywood” Gregory’ego Pecka. Autorka Barbara Kopple towarzyszy 83-letniemu Peckowi w spotkaniach z wielbicielami w trakcie odbywania przez niego tournée po Stanach Zjednoczonych w ramach serii "A Conversation with Gregory Peck" (w przeszłości takie same spotkania odbywał przyjaciel aktora Cary Grant) oraz z przyjaciółmi i znanymi osobistościami, między innymi aktorką Lauren Bacall, reżyserem Martinem Scorsese, ówczesnym prezydentem Stanów Zjednoczonych Billem Clintonem (który uhonorował go Narodowym Medalem Sztuki) czy bliskim przyjacielem Pecka, prezydentem Francji Jacques’em Chirakiem (od którego otrzymał Order Komandora Legii Honorowej w 1995). Na dokument składają się również zapisy rozmów z publicznością, anegdoty z planów filmowych oraz urywki produkcji z udziałem aktora. Kopple w swoim filmie dokumentalnym przedstawia również życie prywatne Pecka, spotkania członków rodziny aktora, rozmowy z żoną Veronique i historię wyboru imienia dla wnuka Pecka, syna jego córki Cecilii. W filmie pojawia się także wątek śmierci syna aktora, Jonathana (który popełnił samobójstwo w 1975) oraz tego, jaki wpływ miała ona na Pecka.
Obsada.
Opracowano na podstawie materiału źródłowego:
Premiera i recenzje.
Premiera dokumentu "Rozmowy z Gregorym Peckiem" miała miejsce 14 października 1999 w ramach Chicago International Film Festival. W maju 2000 film prezentowany był podczas 53. MFF w Cannes. Na tę okazję Peck przyleciał do Cannes wraz z rodziną, w tym z córką Cecilią, współproducentką dokumentu, oraz wziął udział w konferencji prasowej, podczas której opowiadał między innymi o swojej karierze filmowej.
Allan Hunter z magazynu branżowego „Screen Daily” napisał w swojej ocenie: „Intymny portret rodzinny autorstwa Kopple udowadnia, że nie jest to zwykły dokument, a sam człowiek jest równie godny podziwu, jak postacie, które wykreował. Przepełniony niezapomnianymi chwilami z filmów takich jak "Rzymskie wakacje" [1953] i ulubiony przez Pecka "Zabić drozda" [1962], to rozkosz dla miłośników kina (…) Parafrazując kluczowy film innego ukochanego amerykańskiego giganta, to było wspaniałe życie”. Lisa Nesselson przyznała na łamach tygodnika „Variety”, że „od napisów początkowych, zręcznie imitujących te z filmu "Zabić drozda", po wzruszający i cicho triumfalny finał, w którym córka Pecka, Cecilia, rodzi zdrowego chłopca o imieniu na cześć Harper Lee, autorki powieści z 1960, "Rozmowy z Gregorym Peckiem" potwierdzają, że prawdziwy Peck jest bardzo podobny do kochającego i godnego podziwu Atticusa Fincha, ulubionego bohatera aktora”.

</doc>
<doc id="4732350" url="https://pl.wikipedia.org/wiki?curid=4732350" title="Vallensbæk Landsby">
Vallensbæk Landsby

Vallensbæk Landsby – miasto w Danii, w regionie Stołecznym, w gminie Vallensbæk.

</doc>
<doc id="4732354" url="https://pl.wikipedia.org/wiki?curid=4732354" title="Gwóźdź I">
Gwóźdź I



</doc>
<doc id="4732356" url="https://pl.wikipedia.org/wiki?curid=4732356" title="Małgorzata Sobczak">
Małgorzata Sobczak

Małgorzata Sobczak (ur. 12 listopada 1970) – polska lekkoatletka, specjalizująca się w skoku w dal i trójskoku, halowa mistrzyni Polski.
Kariera sportowa.
Była zawodniczką Bałtyku Gdynia.
Na mistrzostwach Polski seniorek na otwartym stadionie zdobyła cztery medale: srebrny w trójskoku w 1990, srebrny w skoku w dal w 1994 i dwa brązowe w trójskoku (1993 i 1994). W halowych mistrzostwach Polski seniorek wywalczyła trzy medale w skoku w dal: złoty w 1992, srebrne w 1990 i 1993. 
Rekord życiowy w skoku w dal: 6,37 (10.07.1993), w trójskoku: 13,24 (25.07.1993)

</doc>
<doc id="4732357" url="https://pl.wikipedia.org/wiki?curid=4732357" title="Gwóźdź II">
Gwóźdź II



</doc>
<doc id="4732360" url="https://pl.wikipedia.org/wiki?curid=4732360" title="Veksø">
Veksø

Veksø – miasto w Danii, w regionie Stołecznym, w gminie Egedal.

</doc>
<doc id="4732363" url="https://pl.wikipedia.org/wiki?curid=4732363" title="ÍBK Keflavík">
ÍBK Keflavík



</doc>
<doc id="4732365" url="https://pl.wikipedia.org/wiki?curid=4732365" title="Christian Grochowski">
Christian Grochowski

Christian Grochowski (ur. 1945, zm. 7 czerwca 1983 w Kijowie) – polski kierowca wyścigowy.
Biografia.
Ukończył fizykę na Politechnice Warszawskiej. Po ukończeniu studiów początkowo pracował na uczelni, a następnie założył firmę zajmującą się metalizacją próżniową takich elementów plastikowych, jak zabawki i bombki.
W WSMP zadebiutował w 1979 roku. Rywalizował wówczas Polskim Fiatem 126p w klasie I. W roku 1980 zajął drugie miejsce w Kielcach. W sezonie 1981 zadebiutował w Formule Easter. Początkowo ścigał się Promotem-Rakiem 67 i zajął w debiutanckim sezonie czternaste miejsce, zajmując w dwóch wyścigach drugą pozycję (Toruń i Poznań II). Na 1982 rok został wcielony do reprezentacji Polski w Pucharze Pokoju i Przyjaźni, ponadto rozpoczął wówczas ściganie się nowszym MTX 1-03. W mistrzostwach Polski Grochowski zdobył jedno podium (drugie miejsce w Poznaniu) i dziesiąte miejsce w klasyfikacji końcowej, z kolei w Pucharze Pokoju i Przyjaźni zajął 25. miejsce, a jego najlepszą lokatą było czternaste miejsce w Kielcach. W 1983 roku Grochowski zajął czwarte miejsce w Poznaniu i piąte w Kielcach, a na koniec sezonu był jedenasty.
Śmierć.
5 czerwca 1983 roku odbywał się wyścig Pucharu Pokoju i Przyjaźni na torze Czajka. Na trzynastym okrążeniu Grochowski w niewłaściwy sposób chciał się dać zdublować Toomasowi Napie, w efekcie czego samochody Polaka i Estończyka po wyjściu z jednego z zakrętów zderzyły się i wypadły z toru. Wskutek kolizji w pojeździe Grochowskiego doszło do przecięcia przewodu paliwowego, wycieku paliwa i pożaru samochodu. Uwięziony w pojeździe zawodnik nie był w stanie aktywować systemu gaśniczego. Kierownik wyścigu Jurij Andriejew nie przerwał zawodów. Tymczasem radzieccy milicjanci i żołnierze nie pozwolili interweniować m.in. projektantowi Aleksandrowi Sadowskiemu i kierowcy Hieronimowi Kochańskiemu, czekając na przybycie służb ratowniczych. Te wskutek utrudnionego dojazdu do miejsca wypadku pojawiły się po trzech minutach, przejeżdżając poboczem tor, ponadto nie potrafiono rozpiąć zawodnika z pasów. Grochowskiego przetransportowano wpierw do parku maszyn, a następnie do szpitala w Kijowie, gdzie stwierdzono u niego 90% poparzeń ciała. Zawodnik zmarł dwa dni później.
Grochowski był jedynym polskim kierowcą zmarłym w wyniku wypadku na torze w epoce PRL. Został pochowany w Konstancinie-Jeziornie.
Życie prywatne.
Był trzykrotnie żonaty; jego trzecią żoną była Ewa Kania. Miał dwóch synów i córkę

</doc>
<doc id="4732366" url="https://pl.wikipedia.org/wiki?curid=4732366" title="Ludwik Adolf Fankanowski">
Ludwik Adolf Fankanowski



</doc>
<doc id="4732370" url="https://pl.wikipedia.org/wiki?curid=4732370" title="Albæk">
Albæk

Albæk – miasto w Danii, w regionie Jutlandia Północna, w gminie Frederikshavn.

</doc>
<doc id="4732371" url="https://pl.wikipedia.org/wiki?curid=4732371" title="Katarzyna Kobylarczyk">
Katarzyna Kobylarczyk

Katarzyna Kobylarczyk (ur. 1980 w Krakowie) – reporterka, pisarka.
Życiorys.
W latach 2002–2008 pracowała jako dziennikarka w Dzienniku Polskim. Publikowała artykuły w Gazecie Wyborczej, Polityce, Tygodniku Powszechnym, National Geographic Traveler. Lodołamaczu wydawanym przez teatr Łaźnia Nowa i Nowej Fantastyce. Debiutowała w 2009 roku powieścią "Baśnie z bloku cudów. Reportaże nowohuckie". W latach 2012–2016 współpracowała z Małopolskim Instytutem Kultury i była autorką książek publikowanych w ramach Małopolskich Dni Dziedzictwa Kulturowego. Powstały wtedy książki "W tym sęk" (2012), "Wejdź na szlak" (2012), "Wielki wybuch" (2014), "Był sobie czas" (2015), "Wszystko płynie" (2016). W 2013 roku opublikowała "Pył z landrynek. Hiszpańskie fiesty". W maju 2020 jej książka "Strup. Hiszpania rozdrapuje rany", wydana przez Wydawnictwo Czarne, została wyróżniona nagrodą im. Ryszarda Kapuścińskiego.
Upamiętnienie.
Jest patronką ławeczki w Parku Ratuszowym w Krakowie w dzielnicy XVIII Nowa Huta, o czym informuje tabliczka. Patroni ławeczek w przestrzeni publicznej są wybierani w ramach projektu Kody Miasta realizowanego przez Krakowskie Biuro Festiwalowe, operatora tytułu Kraków Miasto Literatury UNESCO, którym Kraków został uhonorowany w 2013 roku.

</doc>
<doc id="4732374" url="https://pl.wikipedia.org/wiki?curid=4732374" title="Alken (Dania)">
Alken (Dania)

Alken – miasto w Danii, w regionie Jutlandia Środkowa, w gminie Skanderborg.

</doc>
<doc id="4732378" url="https://pl.wikipedia.org/wiki?curid=4732378" title="South Ronaldsay">
South Ronaldsay

South Ronaldsay (w języku staronordyjskim "Rognvaldsey" oznacza "wyspę Rognvalda") – wyspa w archipelagu Orkadów w Szkocji. Liczy około 900 mieszkańców. Główną wsią położoną na wyspie jest St Margaret's Hope, która połączona z największą wyspą archipelagu (Mainland) drogą A961 biegnącą przez Bariery Churchilla.
Geografia i geologia.
Jest czwartą co do wielkości wyspą archipelagu Orkadów po Mainland, Hoy i Sanday.
Historia.
Najstarsze ślady osadnictwa pochodzą z datowanego III tysiąclecia p.n.e. Grobowca Orłów (ang. "Tomb of the Eagles"), gdzie znaleziono ponad 16 000 ludzkich i ponad 700 ptasich kości (głównie orłów Bielików).

</doc>
<doc id="4732379" url="https://pl.wikipedia.org/wiki?curid=4732379" title="Młynarka">
Młynarka

1. potocznie: forma żeńska od młynarz
2. potocznie: zajęcie młynarza

</doc>
<doc id="4732381" url="https://pl.wikipedia.org/wiki?curid=4732381" title="Ans (Dania)">
Ans (Dania)

Ans – miasto w Danii, w regionie Jutlandia Środkowa, w gminie Silkeborg.

</doc>
<doc id="4732384" url="https://pl.wikipedia.org/wiki?curid=4732384" title="Mejoza postgamiczna">
Mejoza postgamiczna

Mejoza postgamiczna (mejoza metagamiczna; mejoza pozapłodnieniowa) – typ mejozy zachodzący bezpośrednio po procesie zapłodnienia. Jest charakterystyczny dla haplontów – występuje u przedstawicieli wiciowców (Flagellata) i zarodnikowców (Sporozoa) oraz u roślin.

</doc>
<doc id="4732387" url="https://pl.wikipedia.org/wiki?curid=4732387" title="Mszanki">
Mszanki

Mszanki (, "Mszanki"; , "Mszanki") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 59 osób, wśród których 1 było wyznania rzymskokatolickiego, 58 prawosławnego. Jednocześnie wszyscy mieszkańcy zadeklarowali polską przynależność narodową. We wsi było 14 budynków mieszkalnych.

</doc>
<doc id="4732392" url="https://pl.wikipedia.org/wiki?curid=4732392" title="Katarzyna Dobija">
Katarzyna Dobija

Katarzyna Dobija (ur. 21 sierpnia 1974) – polska lekkoatletka, specjalizująca się w siedmioboju i Skoku w dal, mistrzyni Polski, reprezentantka Polski.
Kariera sportowa.
Była zawodniczką Sprintu Bielsko-Biała i AZS-AWF Kraków.
Na mistrzostwach Polski seniorek na otwartym stadionie zdobyła pięć medali: złoty w sztafecie 4 × 100 metrów w 1996, srebrny w skoku w dal w 1995, brązowe w siedmioboju w 1994 i 1995 oraz brązowy w sztafecie 4 × 100 metrów w 1995. W halowych mistrzostw Polski seniorek zdobyła dwa brązowe medale w pięcioboju: w 1995 i 1996.
W 1995 wystąpiła w zawodach Superligi Pucharze Europy w wielobojach, zajmując 29. miejsce z wynikiem 5074.
Rekord życiowy w siedmioboju: 5363 (1996), w skoku w dal: 6,35 (1998).
Jest trenerem lekkiej atletyki w klubie Sprint Bielsko-Biała.

</doc>
<doc id="4732394" url="https://pl.wikipedia.org/wiki?curid=4732394" title="Assentoft">
Assentoft

Assentoft – miasto w Danii, w regionie Jutlandia Środkowa, w gminie Randers.

</doc>
<doc id="4732396" url="https://pl.wikipedia.org/wiki?curid=4732396" title="Zarodnikowce">
Zarodnikowce



</doc>
<doc id="4732397" url="https://pl.wikipedia.org/wiki?curid=4732397" title="Pastuchowe Błoto">
Pastuchowe Błoto

Pastuchowe Błoto (, "Pastuchowa Bałota"; , "Pastuchowo Bołoto") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 37 osób, wszyscy byli wyznania prawosławnego oraz zadeklarowali polską przynależność narodową. We wsi było 7 budynków mieszkalnych.

</doc>
<doc id="4732400" url="https://pl.wikipedia.org/wiki?curid=4732400" title="Eva Galperin">
Eva Galperin

Eva Galperin – dyrektorka ds. bezpieczeństwa informatycznego w Electronic Frontier Foundation (EFF) i doradczyni techniczna Freedom of the Press Foundation. Jest znana ze swojej rozległej pracy na rzecz ochrony globalnej prywatności i wolności słowa oraz z badań nad złośliwym oprogramowaniem i oprogramowaniem szpiegującym państw narodowych.
Biografia.
Galperin zainteresowała się komputerami już w młodym wieku dzięki swojemu ojcu, który był specjalistą ds. bezpieczeństwa komputerowego. Gdy miała 12 lat, udostępniał jej swój komputer Unix/Solaris, dzięki czemu zaczęła aktywnie uczestniczyć w dyskusjach na temat powieści science fiction i interaktywnych gier tekstowych w Usenecie, a później zaangażowała się w rozwój sieci. Uczęszczała do college'u San Francisco State University na kierunek politologia i stosunki międzynarodowe, pracując jako administrator systemów uniksowych w różnych firmach w Dolinie Krzemowej.
Galperin dołączyła do EFF w 2007 r. Przedtem pracowała w Centrum Studiów nad Polityką USA-Chiny, gdzie pomagała w organizacji konferencji i w badaniach nad chińską polityką energetyczną. W EFF kierowała projektem Threat Lab, potem w 2017 roku awansowała na stanowisko Dyrektora ds. Bezpieczeństwa Cyberprzestrzeni w EFF. Od 2018 roku koncentrowała się na eliminacji "stalkerware" - oprogramowania szpiegującego używanego do przemocy domowej, poprzez współpracę z jej ofiarami.
W kwietniu 2019 roku przekonała dostawcę oprogramowania antywirusowego Kaspersky Lab, aby ten zaczął wyraźnie ostrzegać użytkowników o zagrożeniach bezpieczeństwa po wykryciu "stalkerware" w firmowym produkcie z systemem Android. Poprosiła również Apple o dopuszczenie aplikacji antywirusowych na swoim rynku i, podobnie jak Kaspersky, o ostrzeganie swoich użytkowników, jeśli ich urządzenia mobilne zostały złamane techniką "jailbroke" lub "zrootowane". Galperin stwierdziła, że ze względu na konkurencję, więcej firm zajmujących się bezpieczeństwem cybernetycznym będzie zachęcanych do pójścia w ich ślady, aby spełnić ten podwyższony standard. Wezwała również amerykańskich urzędników stanowych i federalnych do aresztowania i ścigania kierowników firm, które rozwijają i sprzedają "stalkerware" w celu włamania do urządzenia.

</doc>
<doc id="4732401" url="https://pl.wikipedia.org/wiki?curid=4732401" title="Astrup">
Astrup

Astrup – miasto w Danii, w regionie Jutlandia Środkowa, w gminie Ringkøbing-Skjern.

</doc>
<doc id="4732407" url="https://pl.wikipedia.org/wiki?curid=4732407" title="Auning">
Auning

Auning – miasto w Danii, w regionie Jutlandia Środkowa, w gminie Norddjurs.

</doc>
<doc id="4732409" url="https://pl.wikipedia.org/wiki?curid=4732409" title="Pastuchowo Błoto">
Pastuchowo Błoto



</doc>
<doc id="4732411" url="https://pl.wikipedia.org/wiki?curid=4732411" title="Panasiuki">
Panasiuki

Panasiuki (, "Panasiuki"; , "Panasiuki") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 149 osób, wśród których 132 było wyznania prawosławnego a 17 mojżeszowego. Jednocześnie wszyscy mieszkańcy zadeklarowali polską przynależność narodową. We wsi były 34 budynki mieszkalne.

</doc>
<doc id="4732418" url="https://pl.wikipedia.org/wiki?curid=4732418" title="Edyta Sibiga">
Edyta Sibiga

Edyta Sibiga (ur. 16 lutego 1977) – polska lekkoatletka, specjalizująca się w skoku w dal, medalistka mistrzostw Polski.
Kariera sportowa.
Była zawodniczką AZS Gdańsk.
Na mistrzostwach Polski seniorek na otwartym stadionie zdobyła dwa medale w skoku w dal: srebrny w 1999 i brązowy w 2000. W halowych mistrzostwach Polski seniorek wywalczyła jeden medal w skoku w dal: srebrny w 1999. 
Reprezentowała Polskę na młodzieżowych mistrzostwach Europy w 1999, gdzie w skoku w dal zajęła 12 miejsce, z wynikiem 5,61.
Rekord życiowy w skoku w dal: 6,48 (5.09.1998).

</doc>
<doc id="4732425" url="https://pl.wikipedia.org/wiki?curid=4732425" title="Szkoła Techniczna Podchorążych Lotnictwa">
Szkoła Techniczna Podchorążych Lotnictwa



</doc>
<doc id="4732438" url="https://pl.wikipedia.org/wiki?curid=4732438" title="Język reta">
Język reta

Język reta (lub retta) – język papuaski używany w prowincji Małe Wyspy Sundajskie Wschodnie w Indonezji, przede wszystkim w rejonie wyspy Pura. Należy do grupy języków timor-alor-pantar.
Publikacja Ethnologue podaje, że posługuje się nim 800 osób. Społeczność Reta zamieszkuje wyspy Pura i Ternate oraz zachodnie wybrzeże wyspy Alor (miejscowości Wolang i Hula). Według Ethnologue jest zagrożony wymarciem. Znajduje się pod presją języka malajskiego, który dominuje w prawie wszystkich sferach życia (poza kontaktami domowymi). Wielu jego użytkowników włada również językiem blagar.
Nie jest wzajemnie zrozumiały z językami używanymi na północnym skrawku wyspy Pura. 
Istnieją nieliczne prace poświęcone temu językowi. Sporządzono opis jego gramatyki.

</doc>
<doc id="4732439" url="https://pl.wikipedia.org/wiki?curid=4732439" title="Podbielskie Ogrodniki">
Podbielskie Ogrodniki

Podbielskie Ogrodniki (, "Padbielskija Aharodniki"; , "Podbielskije Ogorodniki") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 150 osób, wszyscy byli wyznania prawosławnego, jednocześnie 88 mieszkańców zadeklarowało polską przynależność narodową, a 62 białoruską.

</doc>
<doc id="4732444" url="https://pl.wikipedia.org/wiki?curid=4732444" title="Język retta">
Język retta



</doc>
<doc id="4732448" url="https://pl.wikipedia.org/wiki?curid=4732448" title="Grupa Bojowa I-2010">
Grupa Bojowa I-2010



</doc>
<doc id="4732454" url="https://pl.wikipedia.org/wiki?curid=4732454" title="Karolina Binaś">
Karolina Binaś

Karolina Binaś (ur. 9 marca 1979) – polska lekkoatletka, specjalizująca się w skoku w dal, medalistka mistrzostw Polski, reprezentantka Polski.
Kariera sportowa.
Była zawodniczką MKS Opalenica i AZS-AWF Poznań.
Na mistrzostwach Polski seniorek na otwartym stadionie zdobyła jeden medal: brązowy w skoku w dal w 2001. 
Reprezentowała Polskę na III Olimpijskim Festiwalu Młodzieży Europy (1995), zajmując 4. miejsce w skoku w dal, z wynikiem 5,99, mistrzostwach Europy juniorów w 1997 (odpadła w eliminacjach skoku w dal, z wynikiem 5,73), mistrzostwach świata juniorów w 1998 (zajęła 7. miejsce w skoku w dal, z wynikiem 6,25) oraz młodzieżowych mistrzostwach Europy w 2001, gdzie w skoku w dal odpadła w eliminacjach, z wynikiem 5,80.
Rekord życiowy w skoku w dal: 6,41 (1998).

</doc>
<doc id="4732465" url="https://pl.wikipedia.org/wiki?curid=4732465" title="Iruya (departament)">
Iruya (departament)

Departament Iruya (hiszp. "Departamento Iruya") – departament położony północnej części prowincji Salta. Stolicą departamentu jest Iruya. W 2010 roku populacja departamentu wynosiła 5809. 
Od południa i wschodu graniczy z departamentem Orán, od północy z departamentem Santa Victoria, a od wschodu zachodu z prowincją Jujuy.
Obszar departamentu wraz z sąsiadującym departamentem Santa Victoria tworzy region Prepuna (la Prepuna). W części zachodniej departamentu znajdują się góry Sierra de Santa Victoria, dochodzące do wysokości 5000 m. Z departamentem graniczy Park narodowy Baritú (hiszp. "Parque Nacional Baritú"). 
W skład departamentu wchodzą m.in. miejscowości: Iruya, Isla de Canas, Pueblo Viejo, San Isidro de Iruya.

</doc>
<doc id="4732472" url="https://pl.wikipedia.org/wiki?curid=4732472" title="Nordwaggon Bremen">
Nordwaggon Bremen



</doc>
<doc id="4732474" url="https://pl.wikipedia.org/wiki?curid=4732474" title="Konstal 105Ng/S">
Konstal 105Ng/S



</doc>
<doc id="4732482" url="https://pl.wikipedia.org/wiki?curid=4732482" title="Stołpowyski">
Stołpowyski

Stołpowyski (, "Staupowiski"; , "Stołpowiski") – wieś na Białorusi, w rejonie kamienieckim obwodu brzeskiego, w sielsowiecie Dmitrowicze.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 65 osób, wśród których 6 było wyznania rzymskokatolickiego, 55 prawosławnego, a 4 mojżeszowego. Jednocześnie wszyscy mieszkańcy zadeklarowali polską przynależność narodową. We wsi było 15 budynków mieszkalnych.

</doc>
<doc id="4732489" url="https://pl.wikipedia.org/wiki?curid=4732489" title="Gampelen">
Gampelen

Gampelen (fr. "Champion") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, w okręgu Seeland. Leży nad jeziorem Lac de Neuchâtel.
Gmina została po raz pierwszy wspomniana w dokumentach w 1179 roku jako "Champion""." W 1228 roku gmina została wspomniana jako "Champlun".
Demografia.
W Gampelen mieszka 950 osób. W 2020 roku 166% populacji gminy stanowiły osoby urodzone poza Szwajcarią.
W 2000 roku 84,9% populacji mówiło w języku niemieckim, 11,5% populacji w języku francuskim, a 0,9% w języku portugalskim.
Zmiany w liczbie ludności na przestrzeni lat przedstawia poniższy wykres:
Transport.
Przez teren gminy przebiegają autostrada A20 oraz drogi główne nr 10 i nr 153.

</doc>
<doc id="4732491" url="https://pl.wikipedia.org/wiki?curid=4732491" title="Sandra Chukwu">
Sandra Chukwu

Sandra Chukwu (ur. 13 marca 1987) – polska lekkoatletka, specjalizująca się w skoku w dal i trójskoku, medalistka mistrzostw Polski, reprezentantka Polski.
Kariera sportowa.
Była zawodniczką Pomorza Stargard i MKL Szczecin.
Na mistrzostwach Polski seniorek na otwartym stadionie zdobyła jeden medal: srebrny w skoku w dal w 2004. 
Reprezentowała Polskę na mistrzostwach Europy juniorów w 2005, zajmując 5. miejsce w skoku w dal, z wynikiem 6,20), mistrzostwach świata juniorów w 2006 (odpadła w eliminacjach trójskoku, z wynikiem 12,76).
Rekord życiowy w skoku w dal: 6,37 (5.07.2005), w trójskoku 13,50 (28.06.2008).
W 2005 zwyciężyła w Plebiscycie Miasta Stargardu, stargardzkiego Ośrodka Sportu i Rekreacji oraz "Głosu Szczecińskiego" na Sportowcem Stargardu 2004 roku.
Jest córką Polki i Nigeryjczyka. Jej stryjem jest Christian Chukwu. 

</doc>
<doc id="4732492" url="https://pl.wikipedia.org/wiki?curid=4732492" title="Zanowiny">
Zanowiny

Zanowiny (, "Zanawiny"; , "Zanowiny") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża.
Według Powszechnego Spisu Ludności z 1921 roku wieś zamieszkiwało 18 osób, wszystkie były wyznania prawosławnego oraz zadeklarowały polską przynależność narodową.

</doc>
<doc id="4732496" url="https://pl.wikipedia.org/wiki?curid=4732496" title="Natalia Valentin">
Natalia Valentin



</doc>
<doc id="4732497" url="https://pl.wikipedia.org/wiki?curid=4732497" title="Esther Szekeres">
Esther Szekeres

Esther Szekeres, węg. Klein Eszter (ur. 20 lutego 1910 w Budapeszcie, zm. 28 sierpnia 2005 w Adelaide) – matematyczka węgiersko-australijska.
Biografia.
Urodziła się w rodzinie żydowskiej Ignaza Kleina. Jako młoda studentka fizyki w Budapeszcie Klein należała do grupy Węgrów, w skład której wchodzili Paul Erdős, George Szekeres i Pál Turán, którzy zajmowali się różnymi problemami matematycznymi. Jej liczba Erdősa wynosi 1.
W 1933 r. Klein zaproponowała grupie problem kombinatoryjny, który Erdős nazwała problemem Happy Ending, ponieważ doprowadził on do jej małżeństwa z George’em Szekeresem w 1937 r., z którym miała dwoje dzieci.
Po wybuchu II wojny światowej Esther i George Szekeres wyemigrowali do Australii po kilku latach spędzonych w Hongkew, społeczności uchodźców znajdującej się w Szanghaju. W Australii początkowo dzielili mieszkanie w Adelaide z Mártą Svéd, starą szkolną przyjaciółką Szekeresa, a następnie w 1964 r. przenieśli się do Sydney.
W Sydney Esther wykładała na Macquarie University i była aktywnie zaangażowana we wzbogacanie nauczanej matematyki dla uczniów szkół średnich. W 1984 roku wspólnie zainicjowała cotygodniowe spotkania na temat wzbogacania matematyki, które od tego czasu rozszerzyło się na program składający się z około 30 grup, które nadal spotykają się co tydzień i inspirują uczniów szkół średnich w całej Australii i Nowej Zelandii.
W 2004 r. wraz z George’em przeprowadziła się z powrotem do Adelajdy, gdzie 28 sierpnia 2005 r. z mężem zmarli razem w odstępie godziny.
Wyróżnienie.
W 1990 r. Macquarie University nadało jej tytuł doktora honoris causa. W 1993 r. otrzymała nagrodę BH Neumann Award of the Australian Mathematics Trust.

</doc>
<doc id="4732511" url="https://pl.wikipedia.org/wiki?curid=4732511" title="Forth and Clyde Canal">
Forth and Clyde Canal

Forth and Clyde Canal (Kanał Forth i Clyde, sct. Forth an Clyde Canaul) – kanał wodny w Szkocji, otwarty w 1790 roku, o długości 56 km (35 mi). Łączy zatoki Firth of Clyde i Firth of Forth.
Z kanałem Union łączy się za pomocą Falkirk Wheel.
W 1963 roku kanał został wyłączony z użytku. Ponowne otwarcie kanału nastąpiło w 2001 roku.

</doc>
<doc id="4732514" url="https://pl.wikipedia.org/wiki?curid=4732514" title="Dominika Miszczak">
Dominika Miszczak

Dominika Miszczak, po mężu Werhun (ur. 12 kwietnia 1985) – polska lekkoatletka, specjalizująca się w skoku w dal, medalistka mistrzostw Polski, reprezentantka Polski.
Kariera sportowa.
Była zawodniczką Gwdy Piła.
Na mistrzostwach Polski seniorek na otwartym stadionie zdobyła jeden medal: srebrny w skoku w dal w 2005. 
Reprezentowała Polskę na młodzieżowych mistrzostwach Europy w 2005, gdzie w skoku w dal zajęła 7. miejsce, z wynikiem 6,24.
Rekord życiowy w skoku w dal: 6,44 (25.06.2006).

</doc>
<doc id="4732515" url="https://pl.wikipedia.org/wiki?curid=4732515" title="Głęboki Kąt (rejon kamieniecki)">
Głęboki Kąt (rejon kamieniecki)

Głęboki Kąt (, "Hłyboki Wuhał"; , "Głubokij Ugoł") – wieś na Białorusi, w obwodzie brzeskim, w rejonie kamienieckim, w sielsowiecie Kamieniuki.
W latach 1921–1939 należała do gminy Białowieża. 
Według Powszechnego Spisu Ludności z 1921 roku wieś zamieszkiwały 23 osoby, wszystkie były wyznania prawosławnego. Jednocześnie 11 mieszkańców zadeklarowało polską przynależność narodową, 6 białoruską i 6 inną. We wsi było 5 budynków mieszkalnych.

</doc>
<doc id="4732518" url="https://pl.wikipedia.org/wiki?curid=4732518" title="Język meriam">
Język meriam

Język meriam ("meriam mir") – język papuaski z rodziny języków trans-fly wschodnich, używany na wschodnich wyspach Cieśniny Torresa (Australia). Według danych z 2006 roku posługuje się nim 210 osób.
Dzieli się na kilka dialektów: boigu, buglial, bulgai, tagota.
Jest to jedyny język papuaski używany w granicach Australii. Ocenia się, że jest zagrożony wymarciem, współcześnie wypiera go miejscowy język kreolski.

</doc>
<doc id="4732520" url="https://pl.wikipedia.org/wiki?curid=4732520" title="Język meriam mir">
Język meriam mir



</doc>
<doc id="4732522" url="https://pl.wikipedia.org/wiki?curid=4732522" title="Parafia św. Mikołaja i Matki Bożej Szkaplerznej w Korytach">
Parafia św. Mikołaja i Matki Bożej Szkaplerznej w Korytach

Parafia świętego Mikołaja i Matki Bożej Szkaplerznej w Korytach – parafia rzymskokatolicka, znajdująca się w diecezji kaliskiej, w dekanacie Dobrzyca.

</doc>
<doc id="4732524" url="https://pl.wikipedia.org/wiki?curid=4732524" title="Parafia Najświętszej Maryi Panny Królowej Korony Polskiej w Nowej Wsi">
Parafia Najświętszej Maryi Panny Królowej Korony Polskiej w Nowej Wsi

Parafia Najświętszej Maryi Panny Królowej Korony Polskiej w Nowej Wsi – parafia rzymskokatolicka, znajdująca się w diecezji kaliskiej, w dekanacie Dobrzyca.

</doc>
<doc id="4732526" url="https://pl.wikipedia.org/wiki?curid=4732526" title="Aldona Świtała">
Aldona Świtała

Aldona Świtała, z d. Wozignój (ur. 13 września 1981) – polska lekkoatletka, specjalizująca się w skoku w dal, medalistka mistrzostw Polski, reprezentantka Polski.
Kariera sportowa.
Była zawodniczką Krokusa Leszno i MUKS Kadet Rawicz.
Na mistrzostwach Polski seniorek na otwartym stadionie zdobyła jeden medal: srebrny w skoku w dal w 2006. 
W 1997 zajęła 2. miejsce w skoku w dal na zawodach olimpijskiego festiwal młodzieży Europy, z wynikiem 6,24. Reprezentowała Polskę na młodzieżowych mistrzostwach Europy w 2003, gdzie w skoku w dal odpadła w eliminacjach, z wynikiem 6,24.
Pracuje jako nauczycielka wychowania fizycznego w Szkole Podstawowej nr 4 im. Władysława Broniewskiego w Rawiczu oraz jako trener w MUKS Kadet Rawicz.
Rekord życiowy w skoku w dal: 6,38 (22.07.2006), w trójskoku: 13,31 (25.08.2002).

</doc>
<doc id="4732535" url="https://pl.wikipedia.org/wiki?curid=4732535" title="Parafia św. Marii Magdaleny w Sośnicy">
Parafia św. Marii Magdaleny w Sośnicy

Parafia Świętej Marii Magdaleny w Sośnicy – parafia rzymskokatolicka, znajdująca się w diecezji kaliskiej, w dekanacie Dobrzyca.

</doc>
<doc id="4732540" url="https://pl.wikipedia.org/wiki?curid=4732540" title="Parafia Narodzenia Najświętszej Maryi Panny w Wałkowie">
Parafia Narodzenia Najświętszej Maryi Panny w Wałkowie

Parafia Narodzenia Najświętszej Maryi Panny w Wałkowie – parafia rzymskokatolicka, znajdująca się w diecezji kaliskiej, w dekanacie Dobrzyca.

</doc>
<doc id="4732545" url="https://pl.wikipedia.org/wiki?curid=4732545" title="Doug Ose">
Doug Ose

Doug Ose właściwie Douglas Arlo Ose (ur. 27 czerwca 1955 w Sacramento) – amerykański polityk, członek Partii Republikańskiej.
Działalność polityczna.
W okresie od 3 stycznia 1999 do 3 stycznia 2005 przez trzy kadencje był przedstawicielem 3. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4732548" url="https://pl.wikipedia.org/wiki?curid=4732548" title="Muzeum historii toalety">
Muzeum historii toalety

Muzeum Historii Toalety — jest to prywatne muzeum w Kijowie, które zostało otwarte we wrześniu 2007 roku. Muzeum należy do 10 najpopularniejszych i najbardziej ciekawych muzeów na Ukrainie. W muzeum znajduje się największa na świecie kolekcja toalet pamiątkowych, wyznana w Księdze Rekordów Guinnessa. 
Adres: Kijów, ul. Rybalska, 22. 
Godziny: od 10:00 do 18:00 (siedem dni w tygodniu).
Pomieszczenie.
Muzeum znajduje się w historycznym budynku „Wieża numer 5”, który jest częścią Twierdzy Kijowskej. Budowa wieży rozpoczęła się na początku XIX wieku. Wieża była przeznaczona do przechowywania jedzenia i amunicji. Dzisiaj w wieży znajduje się jedno z największych centrów biznesowych w Kijowie oraz Muzeum Historii Toalety.
Ekspozycja.
Muzeum Historii Toalety to pierwsze i jedyne muzeum w Europie Wschodniej, które jest poświęcone historii kultury toaletowej od czasów starożytnych do współczesności. Obejmuje ono zarówno autentyczne eksponaty, jak i repliki (makiety) toalet, które są związane z historią codziennej kultury. W jego ekspozycji znajdują się zarówno krzesła toaletowe, jak i nowoczesne muszle klozetowe oraz różne akcesoria higieniczne: bidet, dzbanki, umywalki. Ponadto można zapoznać się z historią szczoteczki do zębów, papieru toaletowego, mydła. Kolekcja jest stale aktualizowana o oryginalne zabytkowe eksponaty z całego świata.
W muzeum można zobaczyć tematyczne filmy edukacyjne na temat zarówno historii, jak i najnowszych technologii w dziedzinie kultury toaletowej. Przewodnicy muzeum prowadzą wycieczki w języku ukraińskim, angielskim, rosyjskim. Wycieczki w języku polskim i francuskim — po wcześniejszym umówieniu.
Eksponaty muzeum są uporządkowane chronologicznie zgodnie z historią rozwoju człowieka: „Prahistoria”, „Starożytność”, „Średniowiecze”, „Odrodzenie”, „Wiek XVII – XXI” i „ART WC”.
Prahistoria.
Eksponaty muzeum ilustrują kulturę życia codziennego starożytnych ludów i cywilizacji. Prezentowane są tutaj modele pierwszych toalet. Mianowicie kamienna deska sedesowa z osady Skara-Brae (Szkocja), toaleta z kanalizacją z domu Mohendżo Daro (Cywilizacja doliny Indusu), tradycyjny chiński pisuar i drewniana toaleta z grobowca architekta Ha (Egipt).
Starożytność.
W tej części znajduje się wiele eksponatów ilustrujących etapy rozwoju wodociągów, kanalizacji i komunikacji miejskiej. Prezentowane są modele starożytnych rzymskich toalet i centralnego kanału ściekowego — Cloaca Maxima. Ponadto goście zostaną poinformowani, jak funkcjonowały toalety dla bogatych rzymian i dlaczego ludzie spędzali na siedziskach kilka godzin.
Średniowiecze.
W tej części, która imituje wąską i brudną średniowieczną ulicę, można zobaczyć manekiny Szczurołapa z Hameln i Doktora dżumy. Pokazane są również trzy rodzaje toalet w średniowiecznym zamku i najczęstszą toaletę — nocnik. Odwiedzający zapoznają się z kulturą życia codziennego średniowiecznego miasta, w szczególności dowiedzą się, dlaczego ludzie krzyczeli: „Uwaga, wylewam!” i jakie obowiązki zawodowe miał człowiek-toaleta.
Odrodzenie.
Najcenniejszy eksponat tej części muzeum to toaleta ze spłuczką zbudowana zgodnie z rysunkami Leonardo da Vinci. Ponadto odwiedzający dowiedzą się, co oprócz skarbów żeglarze przewozili w skrzyniach.
XVII-XX wiek.
Ekspozycja tutaj składa się z różnych przedmiotów higienicznych, nocników, krzeseł-toalet i ziemnej toalety Henry'ego Moul'a. Przedstawiono tu również nazwiska wynalazców klozetu od Johna Harringtona, który zaprojektował pierwszą toaletę ze spłuczką dla swojej matki chrzestnej, Królowej Elżbiety I, do Thomasa Crappera, który wymyślił zawór pływakowy i system „pociągnij i puść”.
Turyści dowiedzą się więcej o toaletach w transporcie, w tym o nowoczesnych metodach recyklingu zanieczyszczeń w statkach kosmicznych, oraz o toaletach w więzieniach.
Najcenniejsze eksponaty tego działu: toaleta czasów pierwszej wojny światowej, wiktoriański nocnik z drugiej połowy XIX wieku, niemiecki przenośny bidet z pierwszej połowy XIX wieku, zabytkowe przybory toaletowe Saint Amand et Hamade Nord, nocnik dziecięcy z dzwonkiem z legendarnej walijskiej ławki ceramicznej Portmeirion Pottery.
XXI wiek pokazuje nam nowoczesne pisuary, bidety, klozety i japońską know-how - toaletę firmy TOTO.
Art WC.
W tej części muzeum przedstawione są eksponaty związane ze sztuką. Na przykład można tutaj zobaczyć model słynnej „Fontanny” Marcela Duchampa, czyli podpisany pisuar wystawiony w galerii Nowego Yorku jako dzieło sztuki. Można również zobaczyć inne toalety o wartości artystycznej: malowaną muszlę klozetową, gilotyny do pisuarów i wiele innych.

</doc>
<doc id="4732550" url="https://pl.wikipedia.org/wiki?curid=4732550" title="Wyprawa na czambuły">
Wyprawa na czambuły



</doc>
<doc id="4732555" url="https://pl.wikipedia.org/wiki?curid=4732555" title="Programowalny tranzystor jednozłączowy">
Programowalny tranzystor jednozłączowy

Programowalny tranzystor jednozłączowy PUT (ang. Programmable unijunction transistor) – element półprzewodnikowy, wyposażony w trzy elektrody: anoda, katoda i bramka.
Budowa.
PUT w swojej budowie jest podobny do krzemowego prostownika sterowanego. Składa się z czterech warstw w układzie p-n-p-n.
Zastosowanie.
Programowalne tranzystory jednozłączowe stosuje się m.in. w prostych generatorach oraz w ściemniaczach oświetlenia. 

</doc>
<doc id="4732557" url="https://pl.wikipedia.org/wiki?curid=4732557" title="Humbug">
Humbug



</doc>
<doc id="4732561" url="https://pl.wikipedia.org/wiki?curid=4732561" title="Metro w Chengdu">
Metro w Chengdu

Metro w Chengdu – system kolei podziemnej w Chengdu, otwarty w 2010 roku. Na koniec 2019 roku 7 linii metra miało łączną długość około 302 km, dziennie zaś korzystało z nich średnio 3,83 mln pasażerów.
Historia.
Początki.
Uroczyste otwarcie pierwszej linii metra w Chengdu o numerze 1, a zarazem pierwszej w zachodnich Chinach, mającej początkowo długość 18,5 km i liczącej 17 stacji, odbyło się 27 września 2010 roku. 17 września 2012 roku uruchomiono linię nr 2, liczącą początkowo 20 stacji. Pod koniec 2015 roku otwarto linię nr 4. Po oddaniu do użytku 31 lipca 2016 roku linii nr 3, nawiązującej w wyglądzie niektórych stacji i wnętrza pociągów do pandy, atrakcji położonego niedaleko miasta rezerwatu, łączna długość systemu metra w Chengdu pod koniec 2016 roku wynosiła 129 km.
Dalszy rozwój.
Pod koniec 2017 roku oddano do użytku linię nr 7, pierwszą pętlę w systemie o długości 38 km, łączącą trzy główne dworce kolejowe w mieście. Jednocześnie uruchomiono linię nr 10 prowadzącą przez Port lotniczy Chengdu-Shuangliu. Po otwarciu w grudniu 2019 roku linii nr 5, długość systemu metra w Chengdu wynosiła 302 km. System jest w trakcie dalszej rozbudowy, w pełni automatyczna linia nr 9 o długości 22 km, ma zostać oddana do użytku w połowie 2020 roku, ponadto w budowie są linie o numerach: 6, 8, 17 i 18 o łącznej długości 190 km.
Linie.
W lutym 2020 roku metro w Chengdu liczyło 7 linii, ponadto trwały prace nad budową kolejnych 5 linii.

</doc>
<doc id="4732562" url="https://pl.wikipedia.org/wiki?curid=4732562" title="Crypto AG">
Crypto AG

Crypto AG – producent mobilnych urządzeń szyfrujących.
Historia.
Początki firmy sięgają II wojny światowej, gdy szwedzki przedsiębiorca Boris Hagelin założył przedsiębiorstwo produkujące przenośne maszyny szyfrujące. Pod koniec tzw. dziwnej wojny w 1940 roku i zajęciu Norwegii przez Niemcy, Hagelin uciekł do USA gdzie rozpoczął współpracę z armią amerykańską. Po zakończeniu wojny przeniósł się do Szwajcarii.
Według ustaleń dziennika Washington Post, w 1970 roku firma została kupiona przez amerykańską CIA i wywiad RFN – BND. W 1993 roku Niemcy odsprzedli udziały amerykańskim służbom. W 2004 roku z przedsiębiorstwa wycofali się również Amerykanie.
W 2018 roku firma podzieliła się na dwa podmioty: – CyOne AG, która obsługuje rynek szwajcarski; – Crypto International AG, zakupioną przez szwedzkiego inwestora. 
Klienci.
Dzięki dostępowi do danych z urządzeń szyfrujących produkowanych przez Crypto AG, amerykański wywiad miał dostęp do informacji niejawnych 120 krajów na świecie. Z lepiej znanych opinii publicznej wydarzeń, CIA miała pozyskiwać w ten sposób informacje podczas wojny argentyńsko-brytyjskiej o Falklandy, podczas rewolucji islamskiej w Iranie z 1979 roku, czy zdemaskować udział Libii w ataku terrorystycznym na dyskotekę w Berlinie w 1986 roku. Przez urządzenia Crypto AG nie inwigilowano natomiast działań służb ZSRR, państw Układu Warszawskiego i Chin w związku z istniejącą w tych krajach blokadą na zakup urządzeń szwajcarskiego producenta.

</doc>
<doc id="4732569" url="https://pl.wikipedia.org/wiki?curid=4732569" title="Adam A500">
Adam A500

Adam A500 – dwusilnikowy samolot turystyczny produkowany przez Adam Aircraft Industries. Pierwszy lot odbył się 11 lipca 2002 roku. Wyprodukowano tylko 7 egzemplarzy.
Historia i Konstrukcja.
A500 został opracowany na podstawie demonstracyjnej technologii M-309 CarbonAero zaprojektowanej przez Elberta Leandera Rutana i zbudowanej przez Scaled Composites na lotnisku Mojave. Oznaczenie „309” odnosi się do 309. modelu samolotu zaprojektowanego przez Rutana. W 2006 roku model 309 został wypożyczony do Wings Over the Rockies Air and Space Museum i jest teraz tam wystawiany.
Dzięki umieszczeniu śmigieł na dziobie i z tyłu kadłuba maszyna ta w locie zachowuje się podobnie do samolotów jednosilnikowych. Karbonowe skrzydła połączone są dwiema belkami ogonowymi z usterzeniem pionowym i poziomym. Przy jego konstruowaniu użyto w dużej mierze włókien węglowych.

</doc>
<doc id="4732571" url="https://pl.wikipedia.org/wiki?curid=4732571" title="Mark Farina">
Mark Farina

Mark Farina (ur. 25 marca 1969 w Chicago) – amerykański muzyk, didżej i producent muzyczny. Uprawia muzykę spod znaku Chicago house, acid jazz i downtempo. Znany ze serii "Mushroom Jazz".
Życiorys i twórczość.
Mark Farina zaczął grać, kiedy jeszcze mieszkał z rodzicami, wtedy też za zarobione pieniądze zaczął kupować płyty. W wieku 15 lat, zainspirowany dużym wkładem swego miasta w podziemną muzykę dance rozpoczął działalność jako didżej. W 1988 roku w jednym ze sklepów muzycznych w Chicago roku zaprzyjaźnił się z Derrickiem Carterem. Tworząc razem z nim miksy w radiu w Northwestern, zainteresował się bliżej muzyką house. Poznał też Chrisa Nazukę. Pracując wspólnie nad utworami, wykorzystali ścisłe powiązania między scenami z Detroit i Chicago. W 1989 roku podpisali (pod pseudonimem Symbols in Instruments) kontrakt z Kevinem Saundersonem z KMS Records i zrealizowali przełomowy utwór zatytułowany „Mood”, który został sprzedany w liczbie ponad 35 000 egzemplarzy w Stanach Zjednoczonych i Wielkiej Brytanii. Nagranie to było pierwszym utworem ambientowym, jaki kiedykolwiek powstał i dlatego zyskał sobie miano klasyki. Pod koniec tego samego roku magazyn The Face opublikował listę Top 50, na której „Mood” zajął wyższe miejsce, niż popowe przeboje zespołów Deee-Lite i Pet Shop Boys. 
W 1992 roku Mark Farina rozpoczął pracę nad niewielką serią miksów zatytułowanych „Mushroom Jazz”. Zostały one wydane początkowo w Chicago na kasetach. Gdy zaczął się boom na Acid Jazz, udoskonalił swoje brzmienie i połączył najnowsze utwory jazzujących, producentów z Zachodniego Wybrzeża z bardziej miejskimi melodiami, które grywał w Chicago. W tym samym roku wraz z partnerem i menedżerem, Pattym Ryan-Smithem, zaczął dawać cotygodniowe koncerty Mushroom Jazz w jednym z nocnych lokali San Francisco. W ciągu trzech lat zyskał liczne grono zagorzałych zwolenników swego brzmienia. Kiedy klub zakończył działalność, Mark Farina wydał pod szyldem OM Records serię albumów CD, zatytułowaną "Mushroom Jazz".
Od tamtego czasu podróżuje po całym świecie, dając setki koncertów, gromadzących ponad milion fanów. Obok tego kontynuuje działalność nagraniową we własnym wydawnictwie Great Lakes Audio. Inne jego dokonania to: "Seasons", uznana przez krytyków mieszanka muzyki House, "United DJs of America", "San Francisco Sessions, Vol. I" i "Connect" będący owocem jego doświadczeń z San Francisco i Chicago. Przez MUZIK i BPM Magazine został zaliczony do 20 najlepszych DJ-ów na świecie.

</doc>
<doc id="4732577" url="https://pl.wikipedia.org/wiki?curid=4732577" title="Kościół Matki Bożej Łaskawej i św. Bartłomieja Apostoła w Chmielniku">
Kościół Matki Bożej Łaskawej i św. Bartłomieja Apostoła w Chmielniku

Kościół Matki Bożej Łaskawej i świętego Bartłomieja Apostoła − rzymskokatolicki kościół parafialny należący do parafii Matki Bożej Łaskawej w Chmielniku (dekanat Tyczyn diecezji rzeszowskiej).
Świątynia została wzniesiona przez ówczesnego proboszcza księdza Stanisława Wacławskiego w latach 1740−1750. Konsekrowana została przez biskupa Wacława Hieronima Sierakowskiego z Przemyśla w 1755 roku. Kościół okazał się za mały dla potrzeb wiernych. W 1891 roku ksiądz Franciszek Ksawery Majcher wydłużył świątynię o 10 metrów. Natomiast w 1957 roku ksiądz Julian Pleśniak dobudował nawy boczne. Generalny remont został wykonany w 1977 roku. Zostały również kupione nowe organy o 32 głosach, które poświęcił w 1984 roku biskup Ignacy Tokarczuk. W świątyni jest umieszczony cudowny obraz Matki Bożej Łaskawej. Historycy datują jego powstanie na II połowę XVI stulecia. Podanie głosi, że obraz ten ocalał nietknięty w ruinach kościoła podczas najazdu tatarskiego w 1624 roku. W 1721 roku biskup Krzysztof Jan Szembek z Przemyśla zapisał w protokole wizytacyjnym, że obraz doznaje czci i posiada 12 wotów i dwie korony. W 1750 roku obraz został umieszczony w ołtarzu głównym. Wspomniany wyżej biskup Wacław Hieronim Sierakowski po wizytacji w 1755 roku zapisał, że ponieważ wierni wypraszają sobie tutaj wiele łask, zmienia wezwanie parafii na: Matki Bożej Łaskawej. Nakazał także założenie księgi łask. Szczególnej łaski za pośrednictwem Matki Bożej doznali mieszkańcy Chmielnika w 1943 roku, kiedy hitlerowcy wykryli prężnie działającą organizację Armii Krajowej i postanowili spalić wieś. Za ocalenie wsi jej mieszkańcy przyrzekli Bogu i Matce Bożej razem z księdzem proboszczem Janem Kuźniarem pozłocić wielki ołtarz i sprawić korony i sukienki do obrazu. Od czasów urzędowania księdza proboszcza Juliana Pleśniaka (lata 1955−1971) rozpoczęto przygotowania materialne i duchowe do koronacji Obrazu Matki Bożej Łaskawej. W 1995 roku została wykonana generalna konserwacja obrazu Matki Bożej, która przywróciła mu pierwotną formę. Korony poświęcił papież św. Jan Paweł II w dniu 4 lutego 1997 roku w Watykanie. Koronacja odbyła się 4 maja 1997 roku. Koronacji przewodniczyli: biskup rzeszowski Kazimierz Górny, metropolita przemyski arcybiskup Józef Michalik, biskup Edward Białogłowski oraz biskup Bolesław Taborski i biskup Stefan Moskwa.

</doc>
<doc id="4732580" url="https://pl.wikipedia.org/wiki?curid=4732580" title="Odznaka Honorowa Powiatu Prudnickiego">
Odznaka Honorowa Powiatu Prudnickiego

Odznaka Honorowa Powiatu Prudnickiego – regionalna odznaka ustanowiona 29 sierpnia 2014 przez Radę Powiatu Prudnickiego i nadawana osobom zasłużonym dla tego powiatu.
Charakterystyka.
Odznakę Honorową Powiatu Prudnickiego nadaje się osobom fizycznym, jednostkom samorządu terytorialnego, organizacjom pozarządowym, osobom prawnym oraz jednostkom organizacyjnym niemającym osobowości prawnej, które całokształtem działalności zawodowej, społecznej i publicznej, względnie realizacją swoich zadań na rzecz powiatu prudnickiego wybitnie przyczyniły się do jego gospodarczego, kulturalnego i społecznego rozwoju. Jest nadawana przez Radę Powiatu Prudnickiego.
Odznakę wręcza starosta prudnicki oraz przewodniczący Rady Powiatu.
Odznakę nosi się na lewej stronie piersi, po odznakach orderów i odznaczeń.
Wygląd.
Odznaka Honorowa Powiatu Prudnickiego wykonana jest z metalu patynowego na brąz. Ma kształt okrągłego medalu o średnicy 33 mm z obustronnie zaznaczoną krawędzią, z uszkiem i kółkiem do zawieszenia na wstążce. Na stronie licowej znajduje się orzeł z herbu powiatu prudnickiego, a w otoku lekko wypukły napis dwoma łukami. Na górze: „ZA ZASŁUGI”, na dole: „DLA POWIATU PRUDNICKIEGO”. Jest rozdzielony dywizorami z pojedynczych kropek. Na rewersie, pośrodku, znajduje się wypukły napis majuskułowy w trzech wierszach: „POWIAT/PRUDNICKI/DZIĘKUJE” okolony wieńcem z wawrzynów z przewiązką u dołu.
Wstążka z rypsu jedwabnego o szerokości 33 mm z trzech pasów: czerwonego, białego i błękitnego (barwy flagi powiatu prudnickiego), o szerokości 11 mm każdy.

</doc>
<doc id="4732581" url="https://pl.wikipedia.org/wiki?curid=4732581" title="Am Plastair">
Am Plastair

Am Plastair – wyspa znajdująca się w archipelagu St Kilda. Jest stworzona z masywnej skały. Wyspa chroniona jest przez National Trust for Scotland.
Geografia.
Wyspa znajduje się przy Soay oraz Hircie (największej wypie archipelagu St Kilda). Różne źródła pokazują inne wysokości najwyższego miejsca: 45 m n.p.m., 42 m n.p.m..

</doc>
<doc id="4732582" url="https://pl.wikipedia.org/wiki?curid=4732582" title="Rajdowy Puchar Pokoju i Przyjaźni 1972">
Rajdowy Puchar Pokoju i Przyjaźni 1972

Rajdowy Puchar Pokoju i Przyjaźni 1972 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1972. Sezon ten składał się z pięciu rajdów i rozpoczął się 23 czerwca, a zakończył 28 października, zwycięzcą został Niemiec Egon Culmbacher, a zespołowo wygrała drużyna NRD. 

</doc>
<doc id="4732584" url="https://pl.wikipedia.org/wiki?curid=4732584" title="La Candelaria (departament)">
La Candelaria (departament)

Departament La Candelaria (hiszp. "Departamento La Candelaria") – departament położony północnej części prowincji Salta. Stolicą departamentu jest Iruya. W 2010 roku populacja departamentu wynosiła 5704. 
Od północy i zachodu departament La Candelaria graniczy z departamentem Guachipas od północy i wschodu z departamentem Rosario de la Frontera, a od południa z prowincją Tucumán
Zarówno na zachodzie departamentu jak i na jego wschodzie znajdują się łańcuchy górskie. Na wschodzie najwyższym szczytem jest Cerro Castillejos (2443 m n.p.m.). Środkowa część jest w miarę płaska. Przebiega przez nią Droga krajowa 9 (La Ruta Nacional 9) prowadząca z Buenos Aires do granicy z Boliwią. 
W skład departamentu wchodzą m.in. miejscowości: La Candelaria, El Tala, El Jardin.

</doc>
<doc id="4732585" url="https://pl.wikipedia.org/wiki?curid=4732585" title="Sergio Ricossa">
Sergio Ricossa

Sergio Ricossa (6 czerwca 1927 – 2 marca 2016) – włoski ekonomista.
Ricossa ukończył ekonomię na Uniwersytecie w Turynie w 1949 r. W 1961 został profesorem stowarzyszonym, a w 1963 profesorem zwyczajnym na tej uczelni. Wykładał m.in. politykę gospodarczą.
Był bezkompromisowym zwolennikiem liberalizmu gospodarczego. Jego badania naukowe skupiały się głównie na ekonomicznej teorii wartości. Współpracował z wieloma czasopismami i gazetami, m.in. z "Il Giornale" oraz "La Stampa", gdzie jego prowokujące artykuły często wywoływały krytykę i polemiki.
Ricossa był wiceprezesem Stowarzyszenia Mont Pelerin, członkiem Accademia dei Lincei, oraz honorowym prezesem Istituto Bruno Leoni.

</doc>
<doc id="4732587" url="https://pl.wikipedia.org/wiki?curid=4732587" title="Wacław Vorbrodt-Brotowski">
Wacław Vorbrodt-Brotowski

Wacław Vorbrodt-Brotowski (ur. 29 lipca 1893 w Warszawie, zm. 14 sierpnia 1920 pod Dubienką) – podporucznik piechoty Wojska Polskiego, kawaler Orderu Virtuti Militari
Życiorys.
Urodził się w rodzinie Karola i Pauliny z domu Lindeman. Uczęszczał w Warszawie do Gimnazjum im. Pawła Chrzanowskiego, które ukończył w 1911, a następnie wyjechał do Wiednia, gdzie studiował w Wyższej Szkole Rolniczej. Od 1912 był członkiem Związku Strzeleckiego, akademickiej organizacji niepodległościowej oraz Polskiej Organizacji Wojskowej. Z Wiednia powrócił do kraju w 1914, a w maju następnego roku został aresztowany w Petersburgu i osadzony w tamtejszym więzieniu. Zbiegł z niego i od 1916 działał w POW w Warszawie oraz Płocku. W listopadzie 1918 wstąpił do Towarzystwa Straży Kresowej, a także był redaktorem „Chaty Polskiej”.
W 1920 wstąpił jako ochotnik do Wojska Polskiego i otrzymał przydział do 207 pułku strzelców Kresowych im. Stefana Batorego w którym został awansowany na stopień podporucznika. Jego zasługą podczas bitwy pod Dubienką leżącej nad Bugiem była osłona wycofujących się oddziałów polskich z pola bitwy, którą wykonywał z dowodzonym przez siebie plutonem. Zginął na miejscu bitwy i tam został pochowany. 11 października 1920 jego zwłoki zostały przeniesione do Warszawy i pochowane na cmentarzu ewangelicko-augsburskim w Warszawie. Za ten czyn odznaczony został Krzyżem Srebrnym Orderu Virtuti Militari. Rodziny nie założył.

</doc>
<doc id="4732596" url="https://pl.wikipedia.org/wiki?curid=4732596" title="Amanitore">
Amanitore

Amanitore (ur. I wiek p.n.e., zm. I wiek n.e.) – królowa Imperium Meroańskiego. Została koronowana pod imieniem Merkare. Sprawowała władzę w koregencji z królem Natakamani od końca 1 roku p.n.e. do 25 n.e.
Życiorys.
Odnalezione w 1995 zapiski i płaskorzeźby świątynne wskazują na to, że jej matką mogła być Amaniszaketo. Od końca 1 roku p.n.e. do 25 n.e sprawowała władzę w koregencji z królem Natakamani, który mógł być jej mężem lub synem
Jej rządy przypadają na najbardziej prosperujący okres w historii Imperium Meroańskiego. Odbudowano świątynię Amun w Napacie, odnowiono wielką świątynię w Meroe i wybudowano nowe świątynie ku czci Amona w Naqa i Amarze. Odnalezione artefakty z tego okresu wskazują na rozkwit handlu. W tym czasie powstały również liczne kanały nawadniające i zbiorniki retencyjne w Meroe, co wspomogło rolnictwo. Wybudowano też ponad 200 piramid.
Jej wizerunki utrwalone w rzeźbie za jej życia przedstawiały ją jako niezwyciężoną wojowniczkę. W Naqa odnaleziono płaskorzeźbę przedstawiającą Amanitore gigantyczną i otyłą, zabijającą swoich wrogów mieczem, kiedy błagają ją o litość. Ten wizerunek różnił się od tradycyjnego przedstawienia kobiety w cywilizacji starożytnego Egiptu jako wysokiej i szczuplej, jednak wpasowywał się tradycyjne przedstawienie królowej Kuszu.
Według jednej z teorii, przedstawienie Amanitore jako egzekutorki wskazuje na możliwość, że była bezpośrednio zaangażowana w ekspedycje wojskowe i najazdy na plemiona pustynnych nomadów, które doprowadziły do powiększenia granic Imperium Meroańskiego. Wielu jeńców wojennych składano w ofierze w świątyniach ku czci bóstw. Inni służyli w świątyni jako nosiciele wody, rolnicy, garncarze i tkacze.
Unikalne dla Amanitore było częste portretowanie jej jako najwyższej kapłanki na równi z Natakamani.
Historycy podejrzewają, że Amanitore lub Amanitaraqide może być Kandaką, o której wspomina Biblia w Dz, 8:27.
Została pochowana pod piramidą o objętości 6 metrów kwadratowych. Nie wiadomo czy została pochowana z biżuterią, gdyż nie odnaleziono jej przy niej, ale istnieje podejrzenie, że mogła zostać zabrana przez włoskiego łowcę skarbów Giuseppe Ferliniego. Rządy po Amanitore przejęła Amanitaraqide.
W kulturze popularnej.
W 2017 dla gry Civilization VI powstało DLC dodające Nubię do grywalnych cywilizacji, a Amanitore jest jej przywódczynią. Gra odwzorowuje zamiłowanie królowej do wznoszenia budowli.

</doc>
<doc id="4732598" url="https://pl.wikipedia.org/wiki?curid=4732598" title="John Stefanowicz">
John Stefanowicz

John Walter Stefanowicz (ur. 20 września 1991) – amerykański zapaśnik walczący w stylu klasycznym. Olimpijczyk z Tokio 2020, gdzie zajął dwunaste miejsce w kategorii 87 kg. Zajął 23. miejsce na mistrzostwach świata w 2019. Mistrz panamerykański z 2020 i 2021 roku.
Zawodnik Kennard-Dale High School z Fawn Grove w hrabstwie York, a potem United States Marine Corps.

</doc>
<doc id="4732599" url="https://pl.wikipedia.org/wiki?curid=4732599" title="Barbara Szotek">
Barbara Szotek

Barbara Szotek – polska filozofka, dr hab. nauk humanistycznych, profesor nadzwyczajny Instytutu Filozofii Wydziału Humanistycznego Uniwersytetu Śląskiego w Katowicach i Górnośląskiej Wyższej Szkoły Handlowej im. Wojciecha Korfantego w Katowicach.
Życiorys.
W 1974 uzyskała w Akademii Ekonomicznej w Katowicach tytuł magistra ekonomii. W styczniu 1983 obroniła pracę doktorską "Aleksander Tyszyński a polska filozofia narodowa", 10 lipca 2001 habilitowała się na podstawie pracy zatytułowanej "Marian Massonius a polska filozofia nowokrytyczna". 13 czerwca 2016 nadano jej tytuł profesora w zakresie nauk humanistycznych.
Objęła funkcję profesora nadzwyczajnego w Górnośląskiej Wyższej Szkoły Handlowej im. Wojciecha Korfantego w Katowicach, oraz w Instytucie Filozofii na Wydziale Humanistycznym Uniwersytetu Śląskiego w Katowicach.

</doc>
<doc id="4732600" url="https://pl.wikipedia.org/wiki?curid=4732600" title="Rajdowy Puchar Pokoju i Przyjaźni 1970">
Rajdowy Puchar Pokoju i Przyjaźni 1970

Rajdowy Puchar Pokoju i Przyjaźni 1970 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1970. Sezon ten składał się z pięciu rajdów i rozpoczął się 13 czerwca, a zakończył 24 października.

</doc>
<doc id="4732601" url="https://pl.wikipedia.org/wiki?curid=4732601" title="Pałac Henckel von Donnersmarcków we Wrocławiu">
Pałac Henckel von Donnersmarcków we Wrocławiu

Pałac Henckla von Donnersmarck (niem. "Das Henckelsche Palais") – klasycystyczny pałac miejski, który znajdujdował się na skrzyżowaniu ulic Piotra Skargi i Teatralnej we Wrocławiu; jeden z ostatnich pałaców szlachty śląskiej. Zniszczony podczas II wojny światowej.
Historia.
Pałac został wzniesiony w latach 1825–1827 na zlecenie Karla Lazarusa Henckela von Donnersmarck ze Świerklańca, potomka górnośląskiego rodu magnatów ziemskich i przemysłowych Henckel von Donnersmarck. Budynek został wybudowany przez Johana Christiana Valentina Schulzego według projektu Carla Ferdinanda Langhansa na terenach dawnych fortyfikacji miejskich, w pasie Promenady, naprzeciwko Bastionu Sakwowego. W 1868 roku został sprzedany Śląskiemu Generalnemu Ziemstwu.
Podczas działań wojennych w 1945 roku pałac został zniszczony, a następnie ok. 1950 rozebrany. Na jego miejsce utworzono placyk z pomnikiem Mikołaja Kopernika. 
Architektura.
Trójkondygnacyjny budynek został wzniesiony na planie litery "U" a jego krótszy, dziewięcioosiowy wschodni bok zwrócony był w stronę ulicy Skargi. W nim, w osi środkowej umieszczone zostało główne wejście zaakcentowane czterokolumnowym przerwanym toskańskim portykiem balkonowym. Nad nim znajdowało się trójdzielne okno typu "porte-fenetre" zwieńczone kartuszem herbowym. W elewacji południowej, w jej środkowej części znajdowała się oranżeria a w części dachowej belweder. Okna posiadały proste opaski. Pomiędzy skrzydłami znajdował się dziedziniec. 
We wnętrzu budynku, na parterze znajdowała się długa sień z trójbiegową klatką schodową u wejściu której znajdowały się figury sfinksów. Na pierwszym piętrze pałac posiadał piętnaście reprezentatywnych pomieszczeń, z których najbardziej okazałą był złoty salon z kopułą, z dekoracyjną sztukaterią i polichromią wzorowaną na malarstwie w pompejskich pałacach oraz dwukondygnacyjna sala balowa z klasycystyczną dekoracją i dwoma galeriami opartymi na dwunastu jońskich kolumnach. Jak zaznacza Agnieszka Zabłocka-Kłos skromna, klasycystyczna elewacja "nie zapowiadała pełnego przepychu i wyrafinowania wnętrz". 

</doc>
<doc id="4732605" url="https://pl.wikipedia.org/wiki?curid=4732605" title="Joanna Kuciel-Frydryszak">
Joanna Kuciel-Frydryszak

Joanna Kuciel-Frydryszak (ur. we Wrocławiu) – polska dziennikarka i pisarka.
Absolwentka filologii polskiej na Uniwersytecie Wrocławskim.

</doc>
<doc id="4732607" url="https://pl.wikipedia.org/wiki?curid=4732607" title="Cnoc Glas">
Cnoc Glas

Cnoc Glas – najwyższe wzniesienie wyspy Soay na archipelagu St Kilda o wysokości 378 m n.p.m.

</doc>
<doc id="4732613" url="https://pl.wikipedia.org/wiki?curid=4732613" title="Rajdowy Puchar Pokoju i Przyjaźni 1969">
Rajdowy Puchar Pokoju i Przyjaźni 1969

Rajdowy Puchar Pokoju i Przyjaźni 1969 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1969. Sezon ten składał się z sześciu rajdów i zakończył 25 października.

</doc>
<doc id="4732615" url="https://pl.wikipedia.org/wiki?curid=4732615" title="Kieran Akhtar">
Kieran Akhtar

Kieran Imran Akhtar (ur. 2 stycznia 1998) – kanadyjski zapaśnik walczący w stylu klasycznym. Wicemistrz panamerykański z 2020 roku.
Zawodnik Evan Hardy Collegiate z Saskatoon i University of Saskatchewan.

</doc>
<doc id="4732618" url="https://pl.wikipedia.org/wiki?curid=4732618" title="Halina Hausman">
Halina Hausman



</doc>
<doc id="4732619" url="https://pl.wikipedia.org/wiki?curid=4732619" title="Rajdowy Puchar Pokoju i Przyjaźni 1968">
Rajdowy Puchar Pokoju i Przyjaźni 1968

Rajdowy Puchar Pokoju i Przyjaźni 1968 kolejny sezon serii rajdowej Rajdowego Pucharu Pokoju i Przyjaźni (CoPaF) rozgrywanej w krajach socjalistycznych w roku 1968. 

</doc>
<doc id="4732620" url="https://pl.wikipedia.org/wiki?curid=4732620" title="Aron Hirschhorn">
Aron Hirschhorn



</doc>
<doc id="4732624" url="https://pl.wikipedia.org/wiki?curid=4732624" title="Robert McColl">
Robert McColl

Robert Smyth McColl (ur. 18 kwietnia 1876 w Glasgow, zm. 25 listopada 1959 w Cathcart) – szkocki piłkarz, występujący na pozycji napastnika. Reprezentant kraju.

</doc>
<doc id="4732625" url="https://pl.wikipedia.org/wiki?curid=4732625" title="Beder-Malling">
Beder-Malling

Beder-Malling – miasto w Danii, w regionie Jutlandia Środkowa, w gminie Aarhus.

</doc>
<doc id="4732628" url="https://pl.wikipedia.org/wiki?curid=4732628" title="Willa Oskara Działoszyńskiego w Katowicach">
Willa Oskara Działoszyńskiego w Katowicach



</doc>
<doc id="4732629" url="https://pl.wikipedia.org/wiki?curid=4732629" title="Bønnerup Strand">
Bønnerup Strand

Bønnerup Strand – miasto w Danii, w regionie Jutlandia Środkowa, w gminie Norddjurs.

</doc>
<doc id="4732631" url="https://pl.wikipedia.org/wiki?curid=4732631" title="Shauna Kuebeck">
Shauna Kuebeck

Shauna Ailein Kuebeck (ur. 1997) – kanadyjska zapaśniczka walcząca w stylu wolnym. Zajęła ósme miejsce na mistrzostwach świata w 2022. Brązowa medalistka mistrzostw panamerykańskich w 2020, a także akademickich MŚ w 2018 roku.
Zawodniczka Port Perry High School z Port Perry w Scugog i Brock University.

</doc>
<doc id="4732634" url="https://pl.wikipedia.org/wiki?curid=4732634" title="Rzesza Niemiecka (1918-1933)">
Rzesza Niemiecka (1918-1933)



</doc>
<doc id="4732636" url="https://pl.wikipedia.org/wiki?curid=4732636" title="Alfabet ewe">
Alfabet ewe

Alfabet ewe – zmodyfikowany alfabet łaciński służący do zapisywania języka ewe. Alfabet ten składa się z 30 znaków, w tym 7 samogłosek i 23 spółgłosek.
A [a], B [b], D [d], Ɖ [ɖ], E [e], Ɛ [ɛ], F [f], Ƒ [ɸ], G [ɡ], Ɣ [ɣ], H [h], X [x], I [i], K [k], L [l], M [m], N [n], Ŋ [ŋ], O [o], Ɔ [ɔ], P [p], R [r], S [s], T [t], U [u], V [v], Ʋ [β], W [w], Y [j], Z [z].
Uwaga, litery: C, J oraz Q są używane tylko w zapożyczeniach.
Język ewe posiada także 5 dwuznaków takie jak: Dz, Gb, Kp, Ny, oraz Ts, poniżej są wymienione ich fonetyczne części:

</doc>
<doc id="4732637" url="https://pl.wikipedia.org/wiki?curid=4732637" title="Borbjerg">
Borbjerg

Borbjerg – miasto w Danii, w regionie Jutlandia Środkowa, w gminie Holstebro.

</doc>
<doc id="4732638" url="https://pl.wikipedia.org/wiki?curid=4732638" title="Borum">
Borum

Borum – miasto w Danii, w regionie Jutlandia Środkowa, w gminie Aarhus.

</doc>
<doc id="4732639" url="https://pl.wikipedia.org/wiki?curid=4732639" title="Janusz Gałęziak">
Janusz Gałęziak

Janusz Gałęziak (ur. 10 marca 1957) – polski urzędnik państwowy i samorządowy, dyplomata, w latach 1997–1999 sekretarz stanu w Ministerstwie Pracy i Polityki Socjalnej oraz pełnomocnik rządu ds. osób niepełnosprawnych, w 1999 p.o. szefa Państwowego Funduszu Rehabilitacji Osób Niepełnosprawnych.
Życiorys.
Pochodzi ze Śląska, gdzie skończył szkołę podstawową w Radzionkowie. Ukończył studia i obronił doktorat. Specjalizował się w polityce społecznej, opublikował artykuły naukowe i książki na ten temat. Od 1990 do 1998 pozostawał dyrektorem Wojewódzkiego Zespołu Pomocy Społecznej w Gdańsku. Nauczał też w Policealnej Szkole Pracowników Pomocy Społecznej w Gdańsku.
Od 1 grudnia 1997 do 2 kwietnia 1999 pełnił funkcję sekretarza stanu w Ministerstwie Pracy i jednocześnie pełnomocnika rządu ds. osób niepełnosprawnych. Od 2 kwietnia do sierpnia 1999 pozostawał pełniącym obowiązki prezesa Państwowego Funduszu Rehabilitacji Osób Niepełnosprawnych. Następnie w 1999 został radcą ministrem w Stałym Przedstawicielstwie RP przy UE w Brukseli. Pod koniec 2005 Platforma Obywatelska wysunęła jego kandydaturę na stanowisko wicemarszałka województwa pomorskiego (funkcję tę objął ostatecznie Mieczysław Struk), ponownie miał też zostać wiceministrem pracy (jego nominacja została cofnięta przez premiera jeszcze przed wręczeniem). Pracował także jako dyrektor Departamentu Europejskiego Funduszu Społecznego w Urzędzie Marszałkowskim Województwa Pomorskiego i kierownik działu polityki społecznej w Caritas Europa, działał też w organizacjach zajmujących się pomocą społeczną.
Żonaty z Alicją z domu Majewską, dyrektor Policealnej Szkoły Pracowników Pomocy Społecznej i pracownicą biura Marka Plury.

</doc>
<doc id="4732640" url="https://pl.wikipedia.org/wiki?curid=4732640" title="Uniwersytet Yale’a">
Uniwersytet Yale’a



</doc>
<doc id="4732643" url="https://pl.wikipedia.org/wiki?curid=4732643" title="Brædstrup">
Brædstrup

Brædstrup – miasto w Danii, w regionie Jutlandia Środkowa, w gminie Horsens.

</doc>
<doc id="4732644" url="https://pl.wikipedia.org/wiki?curid=4732644" title="Bruunshåb">
Bruunshåb

Bruunshåb – miasto w Danii, w regionie Jutlandia Środkowa, w gminie Viborg.

</doc>
<doc id="4732645" url="https://pl.wikipedia.org/wiki?curid=4732645" title="Zakochany kundel (film 2019)">
Zakochany kundel (film 2019)

Zakochany kundel (, 2019) – amerykański film familijno-musicalowy w reżyserii Charliego Beana. Jest to aktorski remake filmu animowanego z 1955 roku o tym samym tytule.
Oficjalna premiera filmu odbyła się 12 listopada 2019 w serwisie Disney+.
Film jest dostępny z polskim dubbingiem w serwisie Disney+ od 6 marca 2020.
Opis fabuły.
Film opowiada historię amerykańskiej cocker spaniel z wyższej klasy średniej o imieniu Lady (Tessa Thompson), która spotyka sznaucera z centrum miasta o imieniu Tramp (Justin Theroux), i oboje przeżywają wiele romantycznych przygód.
Wersja polska.
W wersji polskiej udział wzięli:
W pozostałych rolach:
Wykonanie piosenek:
Chór w składzie: Marta Florek, Patrycja Kotlarska, Natalia Kujawa, Małgorzata Majerska, Piotr Gogol, Sebastian Machalski, Albert Osik, Krzysztof Pietrzak, Janusz Szrom, Bartosz Wesołowski
Reżyseria: Joanna Węgrzynowska-Cybińska
Dialogi polskie: Piotr Lenarczyk
Kierownictwo muzyczne: Anna Serafińska
Teksty piosenek:
Opracowanie wersji polskiej: SDI Media Polska
Kierownictwo produkcji: Beata Jankowska
Koordynator projektu: Romana Waliczek
Nagranie i montaż dialogów: Damian Zubczyński
Nagranie i montaż piosenek: Piotr Zygo
Zgranie wersji polskiej: Shepperton International
Producent polskiej wersji językowej: Magdalena Dziemidowicz, Justyna Musialska, Ryszard Kunce – Disney Character Voices International, Inc.

</doc>
<doc id="4732646" url="https://pl.wikipedia.org/wiki?curid=4732646" title="Elev">
Elev

Elev – miasto w Danii, w regionie Jutlandia Środkowa, w gminie Aarhus.

</doc>
<doc id="4732648" url="https://pl.wikipedia.org/wiki?curid=4732648" title="Frederiks">
Frederiks

Frederiks – miasto w Danii, w regionie Jutlandia Środkowa, w gminie Viborg.

</doc>
<doc id="4732649" url="https://pl.wikipedia.org/wiki?curid=4732649" title="Pistolet maszynowy Sa vz.61 Škorpion">
Pistolet maszynowy Sa vz.61 Škorpion



</doc>
<doc id="4732651" url="https://pl.wikipedia.org/wiki?curid=4732651" title="Journal of Anxiety Disorders">
Journal of Anxiety Disorders

Journal of Anxiety Disorders (skrót: J Anxiety Disord) – interdyscyplinarne czasopismo naukowe wydawane od 1987. Specjalizuje się w publikowaniu prac dotyczących zaburzeń lękowych. Dwumiesięcznik.
Czasopismo jest recenzowane i publikuje artykuły oryginalne dotyczące wszystkich aspektów zaburzeń lękowych dla wszystkich grup wiekowych (od dzieci po osoby w wieku podeszłym). Zakres badawczy publikowanych prac obejmuje: ocenę tradycyjną, behawioralną, poznawczą i biologiczną, diagnozę i klasyfikację, leczenie psychospołeczne i psychofarmakologiczne, genetykę, a także epidemiologię i profilaktykę. Publikowane są także artykuły teoretyczne i przeglądowe.
Pismo ma współczynnik wpływu impact factor (IF) wynoszący 3,472 (2018/2019). W międzynarodowym rankingu SCImago Journal Rank (SJR) mierzącym znaczenie poszczególnych czasopism naukowych „Journal of Anxiety Disorders" zostało w 2018 sklasyfikowane na:
W polskich wykazach czasopism punktowanych przez Ministerstwo Nauki i Szkolnictwa Wyższego czasopismo otrzymało kolejno: 35 punktów (lata 2013-2016) oraz 140 punktów (wg listy punktowanych czasopism z 2019).
Periodyk jest indeksowany w: Elsevier BIOBASE, PsycINFO, BIOSIS Citation Index, BRS Data, Current Contents – Social &amp; Behavioral Sciences, Pascal Francis, Google Scholar, PubMed oraz w Scopusie.
Wydawcą jest Elsevier. Redaktorem naczelnym jest Gordon J. G. Asmundson (University of Regina, Kanada).

</doc>
<doc id="4732652" url="https://pl.wikipedia.org/wiki?curid=4732652" title="Gjessø">
Gjessø

Gjessø – miasto w Danii, w regionie Jutlandia Środkowa, w gminie Silkeborg.

</doc>
<doc id="4732655" url="https://pl.wikipedia.org/wiki?curid=4732655" title="Harlev">
Harlev

Harlev – miasto w Danii, w regionie Jutlandia Środkowa, w gminie Aarhus.

</doc>
<doc id="4732656" url="https://pl.wikipedia.org/wiki?curid=4732656" title="Hårup">
Hårup

Hårup – miasto w Danii, w regionie Jutlandia Środkowa, w gminie Aarhus.

</doc>
<doc id="4732659" url="https://pl.wikipedia.org/wiki?curid=4732659" title="Marian Bielewicz (przyrodnik)">
Marian Bielewicz (przyrodnik)

Marian Bielewicz (ur. 19 sierpnia 1915 w Starych Stawach, zm. 17 lipca 1988 w Bytomiu) – polski przyrodnik, entomolog-lepidopterolog.
Życiorys.
Po ukończeniu w 1935 gimnazjum w Oświęcimiu wyjechał do Krakowa, gdzie studiował na Uniwersytecie Jagiellońskim. W latach 1933-1937 współpracował ze Zdzisławem Stuglikiem z Oddziału Przyrodniczego Muzeum Śląskiego w zakresie badań nad fauną motyli polskiej części Górnego Śląska. Od 1938 współpracował z rozgłośnią radiową w Krakowie, gdzie prowadził pogadanki przyrodnicze, w tym samym roku został prezesem Koła Przyrodników Studentów Uniwersytetu Jagiellońskiego. Naukę przerwał wybuch II wojny światowej, tytuł magistra uzyskał w 1951 przedstawiając pracę o morfologii samczych narządów zapachowych motyli nocnych. Od marca 1945 pracował w Muzeum Śląskim w Bytomiu, również w 1945 został członkiem Wojewódzkiej Rady Łowieckiej Polskiego Związku Łowieckiego w Katowicach oraz Ligi Ochrony Przyrody. Od podstaw zorganizował Dział Przyrody, którym kierował przez trzydzieści siedem lat. Od 1950 do 1962 był łowczym powiatowym w Bytomiu, od 1961 był zastępcą łowczego wojewódzkiego w Zarządzie Wojewódzkim Polskiego Związku Łowieckiego w Katowicach. W 1957 należał do grona założycieli Górnośląskiego Oddziału Polskiego Związku Entomologicznego. Od 1962 założył i redagował pierwszą serię Rocznika Muzeum Górnośląskiego w Bytomiu, w tym samym roku został przewodniczącym Oddziału Górnośląskiego Polskiego Związku Entomologicznego i funkcję tę piastował aż do śmierci. Po II wojnie światowej kontynuował rolę popularyzatora zagadnień przyrodniczych, współpracował z rozgłośnią radiową w Katowicach, a także w tamtejszym oddziałem Telewizji Polskiej. W 1982 przeszedł na emeryturę.
Zmarł 17 lipca 1987, został pochowany na cmentarzu Grębałowskim.
Dorobek naukowy.
Marian Bielewicz był autorem 20 publikacji, w 7 oryginalnych opracowań naukowych, w tym monografii "Motyle większe Bieszczadów Zachodnich i Pogórza Przemyskiego" wydanej w Bytomiu w 1974, opublikował kilku artykułów historycznych oraz katalogów wystaw, a także kilkudziesięciu artykułów popularnonaukowych z zakresu przyrody, muzealnictwa i łowiectwa. Badał faunę motyli okolic Oświęcimia, Kamiennej Góry w Ligocie Dolnej i Bieszczadach Zachodnich.

</doc>
<doc id="4732661" url="https://pl.wikipedia.org/wiki?curid=4732661" title="Oda Schottmüller">
Oda Schottmüller

Oda Schottmüller (ur. 9 lutego 1905 w Poznaniu (ówczesnym "Posen"), zm. 5 sierpnia 1943 w Berlinie-Plötzensee) – niemiecka tancerka i rzeźbiarka, powiązana z członkami niemieckiego ruchu oporu w III Rzeszy, aresztowana i stracona. 
Życiorys.
Oda Schottmüller była córką niemieckiego historyka Kurta Schottmüllera (1871–1919) (syna historyka Konrada Schottmüllera (1841–1893)) i Dorothei Stenzler (1881–1965); bratanica historyk sztuki Fridy Schottmüller (1872–1936). Z powodu choroby matki, mieszkała u ojca w Gdańsku, a po jego śmierci Odą zaopiekowała się ciotka. Oda uczyła się w Odenwaldschule w Heppenheim. W 1924 roku zdała egzamin maturalny i przez 5 lat zdobywała wykształcenie rzemieślnicze w Pforzheim i Frankfurcie. W 1929 roku rozpoczęła w Berlinie naukę rzeźbiarstwa w klasie Milly Steger (1881–1948). Tworzyła wówczas liczne rzeźby i popiersia osób wybitnych. Następnie kształciła się u szwajcarskiego pedagoga Johannesa Ittena (1888–1967). Na początku lat 30. XX w. zaczęła projektować kostiumy i drewniane maski. 
Schottmüller pasjonowała się tańcem – pobierała lekcje tańca w szkole Very Skoronel (1906–1932) i u szwajcarskiej tancerki Berthe Trümpy(1895–1983). Od 1934 roku regularnie występowała solo z programami własnej choreografii, stosując wyszukane maski i kostiumy własnego projektu. W swoim tańcu tematyzowała aktualne sprawy społeczne. Była przedstawicielką tańca ekspresyjnego (niem. "Ausdruckstanz") a jej występy spotykały się z przychylnymi recenzjami. Po dojściu nazistów do władzy występowała bez ograniczeń w kraju i zagranicą, także w czasie wojny. 
Jej prace rzeźbiarskie zostały pozytywnie zweryfikowane przez władze III Rzeszy a fotografia jej rzeźby "Die Tänzerin" została opublikowana na łamach „Deutsche Allgemeine Zeitung” w 1941 roku. Prace Schottmüller ukazywały muskularnych, młodych ludzi, co odpowiadało narracji władz. 
Pozostawała w związku z komunistycznym rzeźbiarzem Kurtem Schumacherem (1905–1942), który powiązany był z grupą antynazistowską prowadzoną przez Harro Schulze-Boysena (1909–1942) i poprzez którego do grupy dołączyła także Oda Schottmüller . Grupa przygotowywała akcje przeciwko reżimowi. Latem 1942 roku Gestapo aresztowało Schulze-Boysena i ponad 120 osób z jego grupy, w tym Schottmüller. Ich działalność została zaliczona do działań Czerwonej Orkiestry – siatki szpiegowskiej działającej na terenie Europy Zachodniej i podporządkowanej wywiadowi ZSRR. Schottmüller została oskarżona o przynależność do organizacji szpiegowskiej i udostępnienie swojego atelier do komunikacji radiowej. Pomimo braków dowodów Schottmüller skazał sąd wojenny na karę śmierci i stracono ją 5 sierpnia 1943 roku w Berlinie-Plötzensee. 
Dzieła.
Lista podana za Neue Deutsche Biographie: 

</doc>
<doc id="4732663" url="https://pl.wikipedia.org/wiki?curid=4732663" title="Hatting (Dania)">
Hatting (Dania)

Hatting – miasto w Danii, w regionie Jutlandia Środkowa, w gminie Horsens.

</doc>
<doc id="4732664" url="https://pl.wikipedia.org/wiki?curid=4732664" title="Hee">
Hee

Hee – miasto w Danii, w regionie Jutlandia Środkowa, w gminie Ringkøbing-Skjern.

</doc>
<doc id="4732666" url="https://pl.wikipedia.org/wiki?curid=4732666" title="Aaron Schock">
Aaron Schock

Aaron Jon Schock (ur. 28 maja 1981 w Morris) – amerykański polityk, członek Partii Republikańskiej.
Dzieciństwo i edukacja.
Urodził się w Morris jako czwarte i najmłodsze dziecko Janice Marie i lekarza rodzinnego Richarda Schocka. Później rodzina przeniosła się do Peorii. W 2002 ukończył Bradley University.
Działalność polityczna.
Od 2005 zasiadał w stanowej Izbie Reprezentantów Illinois. Następnie od 3 stycznia 2009 do rezygnacji 31 marca 2015 przez trzy kadencje i 87 dni był przedstawicielem 18. okręgu wyborczego w stanie Illinois w Izbie Reprezentantów Stanów Zjednoczonych. Obejmując w 2009 mandat członka Izby Reprezentantów był najmłodszym kongresmenem. Zaś w 2015 zrezygnował w wyniku skandalu finansowego.
Życie prywatne.
W marcu 2020 na swojej stronie internetowej dokonał coming outu stwierdzając, że jest gejem i żałuje, że nie dokonał tego wcześniej. Napisał również, że po ujawnieniu swojej orientacji, jego rodzina odwróciła się od niego i wysyła mu e-maile dotyczące terapii leczenia homoseksualizmu. Napisał również, że gdyby dziś (tj. w 2020) był w Kongresie poparł by postulaty środowiska LGBT w tym dotyczące małżeństw osób tej samej płci i zmian w prawie federalnym dotyczących przestępstw z nienawiści ze względu na orientację (kiedy był członkiem Izby Reprezentantów głosował przeciwko).

</doc>
<doc id="4732668" url="https://pl.wikipedia.org/wiki?curid=4732668" title="Hemmet">
Hemmet

Hemmet – miasto w Danii, w regionie Jutlandia Środkowa, w gminie Ringkøbing-Skjern.

</doc>
<doc id="4732670" url="https://pl.wikipedia.org/wiki?curid=4732670" title="Herskind">
Herskind

Herskind – miasto w Danii, w regionie Jutlandia Środkowa, w gminie Skanderborg.

</doc>
<doc id="4732671" url="https://pl.wikipedia.org/wiki?curid=4732671" title="Zygmunt Chodnicki">
Zygmunt Chodnicki

Zygmunt Chodnicki – polski urzędnik państwowy, w 1997 podsekretarz stanu w Ministerstwie Pracy i Polityki Socjalnej.
Życiorys.
Wieloletni pracownik Ministerstwa Pracy i Polityki Socjalnej, z jego ramienia uczestniczył w obradach Okrągłego Stołu po stronie koalicyjno-rządowej, a na początku lat 90. był w nim dyrektorem generalnym. Należał do założycieli Banku Inicjatyw Społeczno-Ekonomicznych. Od 30 stycznia do 1 grudnia 1997 pełnił funkcję podsekretarza stanu w Ministerstwie Pracy i Polityki Socjalnej. Później objął funkcję wicedyrektora departamentu wynagrodzeń i dyrektora generalnego w tym resorcie. Został członkiem Głównej Komisji Orzekającej w Sprawach o Naruszenie Dyscypliny Finansów Publicznych.

</doc>
<doc id="4732672" url="https://pl.wikipedia.org/wiki?curid=4732672" title="Cairngorm Mountain Railway">
Cairngorm Mountain Railway

Cairngorm Mountain Railway – kolej linowo-terenowa zlokalizowana w Szkocji w paśmie Cairngorm w Grampianach Wschodnich. Jest najwyżej położoną koleją w Wielkiej Brytanii. Przewozy na linii są zawieszone od września 2018.
Geneza.
Płaskowyż Cairngorm jest jednym z najbardziej wrażliwych środowisk naturalnych w Szkocji. Jednak rejony Cairn Gorm, Coire Cas i Coire na Ciste, były miejscem intensywnego rozwoju narciarstwa, zwłaszcza od momentu otwarcia wyciągu krzesełkowego "White Lady" 23 grudnia 1961. Do 2001 odwiedzający korzystali z czynnego całorocznie wyciągu, który prowadził dwoma odcinkami do restauracji "Ptarmigan". W rezultacie obszar stał się ważnym ośrodkiem narciarskim, a także atrakcją w porze letniej. Dużego natężenie ruchu pieszego wynikającego z łatwego dostępu nie pozostało jednak bez wpływu na środowisko naturalne.
Historia.
Latem 1999 rozpoczęto prace nad budową dwukilometrowej kolei CairnGorm, która została otwarta dla turystów 23 grudnia 2001, w czterdziestolecie uruchomienia wyciągu krzesełkowego. Kosztowała 26 milionów funtów. Łączy stację dolną z restauracją na wysokości 1097 m (3599 stóp), na górze Cairngorm. Byłą obsługiwana w zróżnicowany sposób zimą i latem. Zimą priorytetem było wywiezienie jak największej liczby narciarzy na górę, więc przejazd zajmował pięć minut, a każdy pociąg zabierał do 120 osób. Ważną cechą infrastruktury jest zdolność przewozowa przy wietrze do 75 mil na godzinę. Latem przejazd był nastawiony na oglądanie widoków, w związku z czym pociąg zabierał do 60 osób i przemieszczał się z mniejszą prędkością. Każdy z wagonów ma długość 10,5 metra i szerokości 3,2 metra, a także panoramiczne okna po bokach i w dachu.
Kolej nie działa od września 2018 z powodu problemów strukturalnych, ale właściciel prowadzi rozmowy ze szkockim rządem na temat wznowienia ruchu.

</doc>
<doc id="4732673" url="https://pl.wikipedia.org/wiki?curid=4732673" title="Hjortshøj">
Hjortshøj

Hjortshøj – miasto w Danii, w regionie Jutlandia Środkowa, w gminie Aarhus.

</doc>
<doc id="4732677" url="https://pl.wikipedia.org/wiki?curid=4732677" title="Hornsyld">
Hornsyld

Hornsyld – miasto w Danii, w regionie Jutlandia Środkowa, w gminie Hedensted.

</doc>
<doc id="4732681" url="https://pl.wikipedia.org/wiki?curid=4732681" title="Hoven (Dania)">
Hoven (Dania)

Hoven – miasto w Danii, w regionie Jutlandia Środkowa, w gminie Ringkøbing-Skjern.

</doc>
<doc id="4732684" url="https://pl.wikipedia.org/wiki?curid=4732684" title="Hvide Sande">
Hvide Sande

Hvide Sande – miasto w Danii, w regionie Jutlandia Środkowa, w gminie Ringkøbing-Skjern.

</doc>
<doc id="4732685" url="https://pl.wikipedia.org/wiki?curid=4732685" title="Conachair">
Conachair

Conachair – najwyższe wzniesienie wyspy Hirta, a także archipelagu St Kilda o wysokości 430 m n.p.m.

</doc>
<doc id="4732686" url="https://pl.wikipedia.org/wiki?curid=4732686" title="Hvorslev">
Hvorslev

Hvorslev – miasto w Danii, w regionie Jutlandia Środkowa, w gminie Hvorslev.

</doc>
<doc id="4732687" url="https://pl.wikipedia.org/wiki?curid=4732687" title="Ihor Umanski">
Ihor Umanski

Ihor Iwanowycz Umanski, ukr. Ігор Іванович Уманський (ur. 9 stycznia 1975 w Prypeci) – ukraiński ekonomista i urzędnik państwowy, w latach 2009–2010 p.o. ministra finansów, w marcu 2020 minister finansów.
Życiorys.
W 1997 ukończył studia ekonomiczne na Kijowskim Narodowym Uniwersytecie Ekonomicznym. W 2012 uzyskał stopień kandydata nauk ekonomicznych. Od 1997 zawodowo związany z administracją publiczną. Był specjalistą w państwowej agencji zajmującej się integracją europejską, ekspertem w biurze wicepremiera, dyrektorem departamentu w resorcie gospodarki, zastępcą dyrektora generalnego tego ministerstwa oraz dyrektorem departamentu w Narodowym Banku Ukrainy. W latach 2005–2006 pełnił funkcję wiceprezesa zarządu przedsiębiorstwa Ukrtransnafta, a w 2007 był wiceprezesem jednej z rządowych agencji finansowych.
Od stycznia 2008 do marca 2010 zajmował stanowisko pierwszego zastępcy ministra finansów. Od kwietnia 2009, po odejściu z rządu Wiktora Pynzenyka, wykonywał obowiązki ministra finansów (do marca 2010, gdy na czele resortu stanął Fedir Jaroszenko). Później był wykładowcą na jednej z uczelni w Odessie i członkiem rady amerykańskiego przedsiębiorstwa sektora gazowego. Od października 2014 do grudnia 2015 ponownie pełnił funkcję pierwszego wiceministra finansów. W latach 2016–2019 był doradcą prezydenta Petra Poroszenki.
4 marca 2020 został powołany na ministra finansów w utworzonym wówczas rządzie Denysa Szmyhala. Niecały miesiąc później (30 marca) został zdymisjonowany.

</doc>
<doc id="4732693" url="https://pl.wikipedia.org/wiki?curid=4732693" title="Pałac Druckich-Lubeckich w Bałtowie">
Pałac Druckich-Lubeckich w Bałtowie

Pałac w Bałtowie – pałac rodu Druckich-Lubeckich, znajdujący się w Bałtowie. Wybudował go książę Aleksander w latach 1894–1899, opierając się na stylu klasycystycznym.
Historia.
Obiekt pochodzi z końca XIX wieku. Został wybudowany w latach 1894–1899 przez księcia Aleksandra Druckiego-Lubeckiego. Książę inspirował się budowlami w stylu włoskim, co udało mu się odwzorować. Pałac został zbudowany na planie prostokąta i pierwotnie posiadał trzy piętra, jednak po pożarze w 1913 roku jedno piętro zostało usunięte. Nad wejściem do zabytku widnieje napis: „Boże Ci wszyscy, którzy tu bywają czego nam życzą niechaj sami mają”. W 1951 roku w obiekcie urządzono Technikum Rolnicze, jednak szkoła nie miała wystarczających środków na renowację pałacu, który z dnia na dzień coraz bardziej niszczał. Ostatecznie technikum zostało przeniesione do internatu, wybudowanego w 1974 roku.
Wokół pałacu znajdują się: dwa domy dla robotników z roku 1900, stróżówka z 1914, budynek studni głębinowej z turbiną oraz stacja transformatorowa z 1925. Obiekty te są znacznie lepiej zachowane niż sam pałac. Wokół zabytkowych budynków urządzono park krajobrazowy. Sięga on XVII wieku, a ostatecznie oddany w 1900 roku. Park miał powierzchnię około 10 ha. W czasie II wojny światowej Niemcy rozkradli z pałacu wiele cennych przedmiotów. W sierpniu 1944 roku wyrzucili z niego rodzinę Lubeckich i zakwaterowali 300-osobowy batalion. Opuszczony przez rodzinę pałac został splądrowany oraz spłonęła część biblioteki, w której znajdowało się archiwum rodowe. Rok później budynek zajęli sowieccy żołnierze, którzy urządzili sobie tam strzelnicę. Przez kilka miesięcy w 1945 roku w budynku mieścił się posterunek Milicji Obywatelskiej. Na początku lipca 2014 roku obiekt wrócił po 70 latach do prawowitych spadkobierców tego rodu.

</doc>
<doc id="4732695" url="https://pl.wikipedia.org/wiki?curid=4732695" title="Teresa Bilewicz-Pawińska">
Teresa Bilewicz-Pawińska

Teresa Bilewicz-Pawińska (ur. 25 sierpnia 1932 w Warszawie, zm. 7 kwietnia 2017 tamże) – polska entomolog.
Życiorys.
W 1955 ukończyła studia na Uniwersytecie Warszawskim, w 1965 obroniła doktorat w Szkole Głównej Gospodarstwa Wiejskiego w Warszawie, a następnie związała się zawodowo z Instytutem Ekologii PAN. Prowadziła badania nad ekologią pluskwiaków różnoskrzydłych (Heteroptera) i ich parazytoidów, tj. Hymenoptera i Braconidae w agrocenozach oraz nad strukturą i funkcjonowaniem zespołów Heteroptera oraz wpływem stosowania środków chemicznych ochrony roślin na populacje pluskwiaków różnoskrzydłych w agrocenozach. Dorobek naukowy dr. Teresy Bilewicz-Pawińskiej stanowi 68 publikacji, w tym 44 to oryginalne prace naukowe i 1 monografia.
Pochowana na Cmentarzu Wojskowym na Powązkach (kwatera A5-6-32).

</doc>
<doc id="4732696" url="https://pl.wikipedia.org/wiki?curid=4732696" title="Elena Anguissola">
Elena Anguissola

Elena Anguissola (ur. ok. 1532, 1533 w Cremonie, zm. 1584 w Mantui) – włoska zakonnica i malarka epoki renesansu.
Życiorys.
Pochodziła z arystokratycznego rodu i podobnie, jak jej liczne rodzeństwo posiadała uzdolnienia artystyczne. W latach 1546–1549 uczyła się wraz ze swoją siostrą, Sofonisbą w pracowni Bernardina Campi. Po wyjeździe swojego dotychczasowego nauczyciela do Mediolanu uczyła się z siostrą malarstwa (od 1549) u Bernardina Gattiego.
Elena Anguissola była córką, Amilcare Anguissola – patrycjusza, który pracował jako rysownik, amator. Jej matką była Bianca Ponzoni Anguissola. Siostry Anguissoli były też malarkami: Anna Maria Anguissola, Europa Anguissola, Lucia Anguissola, Minerva Anguissola i Sofonisba Anguissola.
Niewiele wiemy o jej życiu. Prawdopodobnie namalowała niewiele dzieł, ponieważ większą część życia spędziła w klasztorze. Kiedy rodzinę Anguissola odwiedził włoski malarz, Giorgio Vasari w 1566 Anguissola przebywała już w klasztorze "San Vincenzo" w Mantui. Zostało to potwierdzone w 1572. Kiedy oficjalnie pokazano światu jej pierwszy obraz, jeszcze żyła. Nic nie wiadomo o jej pracach malarskich.

</doc>
<doc id="4732697" url="https://pl.wikipedia.org/wiki?curid=4732697" title="Mieczysław Marusieński">
Mieczysław Marusieński

Mieczysław Marusieński (ur. 21 listopada 1893 w Rytrożany k. Sandomierza, poległ 2 października 1915 pod Bielską Wolą) – podporucznik Legionów Polskich. Uczestnik I wojny światowej. Kawaler Orderu Virtuti Militari.
Życiorys.
Urodził się w rodzinie Kazimierza i Marii z d. Schneider. Absolwent Szkoły Inżynierskiej. Od 6 sierpnia 1914 w Legionach Polskich, żołnierz 1 plutonu Pierwszej Kompanii Kadrowej, a następnie 1 pułku piechoty Legionów Polskich), z którym walczył podczas I wojny światowej.
Szczególnie odznaczył się 22 grudnia 1914 w bitwie pod Łowczówkiem, gdzie „zastąpił rannego podczas walk d-cę swojego plutonu, prowadził dalej oddział do szturmu, kierował ogniem i wskazywał cele ataku, wykazując w tych trudnych chwilach wielką przytomność umysłu i odwagę”. Za tę postawę został odznaczony Orderem Virtuti Militari.
Brał też udział w walkach nad Stochodem, pod Maniewiczami czy pod Kostiuchnówką. 
Poległ w walce jako dowódca plutonu pod Bielską Wolą na Wołyniu. Został pochowany na polu bitwy.
Był kawalerem.

</doc>
<doc id="4732700" url="https://pl.wikipedia.org/wiki?curid=4732700" title="Halina Richter-Górecka">
Halina Richter-Górecka



</doc>
<doc id="4732702" url="https://pl.wikipedia.org/wiki?curid=4732702" title="Uwe Laysiepen">
Uwe Laysiepen



</doc>
<doc id="4732704" url="https://pl.wikipedia.org/wiki?curid=4732704" title="VI Liceum Ogólnokształcące im. Jana Długosza w Katowicach">
VI Liceum Ogólnokształcące im. Jana Długosza w Katowicach

VI Liceum Ogólnokształcące im. Jana Długosza w Katowicach – publiczne, ogólnokształcące liceum w Katowicach, założone w 1905 roku. Wpisany do rejestru zabytków gmach szkoły znajduje się przy ul. Lwowskiej 2 na terenie jednostki pomocniczej Szopienice-Burowiec. W 2019 roku szkoła liczyła 140 uczniów.
Historia.
Budowa szkoły na granicy Roździenia i Szopienic rozpoczęła się w 1904 roku, a po jej ukończeniu, 1 lipca 1905 roku nastąpiło oficjalne otwarcie gmachu którego ówczesna nazwa brzmiała "Mädchenschule Nr IV." W 1914 roku w szkole mieścił się szpital wojskowy oraz punkt żywnościowy. W czasie III powstania śląskiego w budynku szkoły znajdowała się siedziba dowództwa powstania śląskiego i sztab wojskowy dwóch batalionów Szopienic. W tym czasie bywał tu także dyktator powstania Wojciech Korfanty.
Po powstaniach śląskich i przyłączeniu terenów Szopienic do Polski, 1 września 1922 roku rozpoczął się normalny rok szkolny jako "Szkoła Publiczna Żeńska nr IV", która była ośmioklasowa. W 1935 roku szkoła została placówką koedukacyjną. W roku 1947 roku nastąpiła reorganizacja szkoły na 11-letnią. Placówka przyjęła wtedy nazwę: "Szkoła Ogólnokształcąca Koedukacyjna Rozwojowa". W roku szkolnym 1948/49 zaplanowano rozbudowę budynku o przybudówkę z salą gimnastyczną i aulą. W 1957 roku na wniosek nauczycielki języka polskiego patronem szkoły został Jan Długosz. 20 kwietnia 1989 roku szkoła dostała swój sztandar.
W roku szkolnym 1991/92 klasa, której wychowawcą był mgr Dariusz Koclejda, utworzyła Zespół Pieśni i Tańca "Szopienice". 30 grudnia 1994 roku budynek szkoły został wpisany do rejestru zabytków (nr rej.: A/520/2019; dawn. A/1560/94).3 września 2001 roku została oddana do użytku sala gimnastyczna. Uroczystego otwarcia dokonał Prezydent Miasta Katowice Piotr Uszok. W czerwcu 2003 roku w szkole mieściła się siedziba młodzieżowego centrum referendalnego w sprawie dołączenia Polski do Unii Europejskiej. W 2005 roku szkoła obchodziła 100-lecie.
Edukacja.
W latach 2003–2010 szkoła otwierała 6 oddziałów klas pierwszych m.in. Klasę ogólną z poszerzoną informatyką, europejską, sportową, językową. W roku szkolnym 2019/20 szkoła proponuje dwie takie same klasy dla absolwentów gimnazjum i szkoły podstawowej: A – Humanistyczna; B – Przyrodnicza.
W liceum nauczane są następujące języki obce: angielski, niemiecki, francuski, rosyjski i włoski.
Linki zewnętrzne.
Strona VI Liceum Ogólnokształcącego im. Jana Długosza w Katowicach

</doc>
<doc id="4732709" url="https://pl.wikipedia.org/wiki?curid=4732709" title="UOLKA Ostrów Mazowiecka">
UOLKA Ostrów Mazowiecka

Uczniowski Ostrowski Ludowy Klub Atletyczny (UOLKA) Ostrów Mazowiecka – wielosekcyjny polski klub sportowy z siedzibą w Ostrowi Mazowieckiej założony w 2000 roku.
W całej historii działalności w klubie funkcjonowały sekcje: podnoszenia ciężarów, bokserska, lekkoatletyczna, tenisa stołowego.
Sekcja podnoszenia ciężarów..
Trenerem sekcji podnoszenia ciężarów do 2020 roku był Zygmunt Klepacki.
Zawodnicy UOLKA Ostrów Mazowiecka zdobywali medale rangi Mistrzostw Polski, Mistrzostw Europy, a także Mistrzostw Świata.
Paweł Brylak – zawodnik UOLKA – został piątym zawodnikiem Młodzieżowych Igrzysk Olimpijskich
Sekcja bokserska..
Trenerem sekcji bokserskiej jest Waldemar Pecura.

</doc>
<doc id="4732711" url="https://pl.wikipedia.org/wiki?curid=4732711" title="Zwyczajni Ludzie">
Zwyczajni Ludzie



</doc>
<doc id="4732713" url="https://pl.wikipedia.org/wiki?curid=4732713" title="Kolej gondolowa Nevis Range">
Kolej gondolowa Nevis Range

Kolej gondolowa Nevis Range (ang. "Nevis Range Mountain Gondola") – kolej gondolowa zlokalizowana w Szkocji w paśmie Ben Nevis w Grampianach Wschodnich.
Charakterystyka.
Kolej gondolową Nevis Range zbudowano w 1989. Wywozi pasażerów na wysokość 650 metrów. Została zbudowana na północnej ścianie Aonach Mòr (1221 m n.p.m.) – ósmej najwyższej góry w Wielkiej Brytanii. Linię skonstruowano jako drogę transportu narciarzy na wyżej położone stoki. Jest również użytkowana przez wspinaczy odwiedzających zimowe trasy wspinaczkowe na Aonach Mòr, przez turystów pieszych uzyskujących dzięki niej dostęp do letnich tras znakowanych oraz przez paralotniarzy i kolarzy górskich, którzy jeżdżą tu na trasach zjazdowych.
Kolej przewozi gości z poziomu 100 do poziomu 650 metrów w górę, co zajmuje około 15 minut w jedną stronę. System napędowy Doppelmayr składa się z osiemdziesięciu 6-miejscowych, zamkniętych kabin, poruszających się na stalowej linie o długości 4,6 km i wadze 40 ton. Kolej dysponuje 18 słupami, dwoma masztami i dwoma budynkami stacji napędowych. Istnieją specjalne gondole towarowe, pogotowia i usług. Nominalna przepustowość wynosi 1700 osób na godzinę. Podróż gondolą pozwala oglądać panoramy Highlands niezależnie od pory roku, w tym Great Glen, Ben Nevis i okolic. W pogodny dzień widok może obejmować Hebrydy Zewnętrzne. Z górnej stacji dostępne są dwa stosunkowo łatwe szlaki: na Sgurr Finnisg-aig (około 45 minut w obie strony) lub Meall Beag (godzina drogi w obie strony).
Zimą Nevis Range dysponuje dodatkowo siecią dwunastu wyciągów krzesełkowych i innych, które zapewniają narciarzom i snowboardzistom dostęp do 35 tras zjazdowych.

</doc>
<doc id="4732714" url="https://pl.wikipedia.org/wiki?curid=4732714" title="Kościół Domine Quo Vadis">
Kościół Domine Quo Vadis

Kościół „Domine Quo Vadis” – popularna nazwa kościoła Najświętszej Marii Panny w Palmis ("wł. Chiesa di Santa Maria delle Piante") znajdującego się na południowy wschód od Rzymu ok. 800 m za bramą Porta San Sebastiano przy drodze Via Appia. Swoją popularność wśród turystów zawdzięcza legendzie, według której w tym miejscu miał się objawić Chrystus uciekającemu z Rzymu św. Piotrowi.
Wewnątrz kościoła znajduje się niewielki marmurowy postument z rzeźbą wykonaną z brązu przedstawiającą popiersie Henryka Sienkiewicza. Na postumencie znajduje się wyryty napis upamiętniający laureata nagrody Nobla i autora powieści „Quo vadis”.
Legenda.
Św. Piotr apostoł, uciekając z Rzymu w 64 r. przed prześladowaniami chrześcijan, spotkał na drodze Jezusa. Św. Piotr zapytał Jezusa: „Quo vadis domine?” „Dokąd idziesz, Panie?”, na to Jezus mu odpowiedział: „Eo Romam iterum crucifigi” „Idę do Rzymu, aby zostać ukrzyżowany”. Tak upomniany św. Piotr zawraca i udaje się z powrotem do Rzymu, aby podzielić los prześladowanych chrześcijan. Wkrótce po tym też zostaje ukrzyżowany. Jezus znika, pozostawiając odciski swoich stóp na kamieniu. Na tym miejscu zbudowano niewielki jednonawowy kościół tak, aby kamień znajdował się wewnątrz kościoła. Obecnie jest to replika, a domniemany oryginał kamienia znajduje się w pobliskiej bazylice św. Sebastiana.
Historia.
Obecny kościół mieści się na miejscu dawnej świątyni z czasów przedchrześcijańskich, gdy podróżnicy udający się w drogę prosili o szczęśliwy powrót, a po powrocie dziękowali bogom. Pierwsza chrześcijańska świątynia pojawiła się tym miejscu w IX wieku, a obecny kościół pochodzi z lat późniejszych i otrzymał nowa fasadę w 1637 roku. Oficjalna nazwa kościoła „palmis” odnosi się do odcisków podeszew stóp Jezusa.
Od 1978 r., za zgodą papieża Jana Pawła II, duszpasterstwo przy kościele prowadzą polscy księża ze Zgromadzenia Św. Michała Archanioła (michalici).

</doc>
<doc id="4732715" url="https://pl.wikipedia.org/wiki?curid=4732715" title="Jozef Genzor">
Jozef Genzor

Jozef Genzor (ur. 12 września 1939 w Trenczynie, zm. 5 stycznia 2019) – słowacki językoznawca, koreanista, filipinista i tłumacz. Położył zasługi na polu słowackiej orientalistyki, autor licznych publikacji popularnonaukowych z zakresu lingwistyki.
Urodził się w Trenczynie, dorastał i żył w Ilavie. W 1956 roku zdał maturę. Później ukończył studia z koreanistyki i historii Dalekiego Wschodu na Wydziale Filozoficznym Uniwersytetu Karola w Pradze. W 1970 roku obronił tamże "PhDr." („mały doktorat”). Swoją karierę akademicką związał z Instytutem Orientalistyki Słowackiej Akademii Nauk, gdzie pracował od 1961 roku. Od 1970 roku był członkiem Komisji Terminologicznej przy Urzędzie Geodezji, Kartografii i Katastru Republiki Słowackiej, a od 1997 roku – członkiem Komisji Ortograficznej przy Instytucie Językoznawstwa im. Ľudovíta Štúra.
W swojej działalności badawczej zajmował się interferencją językową, typologią języka tagalskiego oraz socjolingwistyką i pozycją języka koreańskiego w świecie. Tłumaczył literaturę filipińską i koreańską. Autor publikacji naukowych, a także wielu popularnonaukowych. Wydał ok. 25 przekładów książkowych, m.in. "Umenie Orientu" (Pallas 1972), "Čarodejný strom", "Filipínske rozprávky" (Mladé letá 1975). Objął redakcją szereg książek. Był uczestnikiem konferencji koreanistycznych. Ukończył także szereg pobytów badawczych na Filipinach i w Korei Południowej.
W 1983 roku otrzymał nagrodę Słowackiego Funduszu Literatury za dzieło "Jazyky sveta". W 1993 roku został laureatem nagrody za tłumaczenie pt. "Monumenty", a w 2015 roku – za przekład dzieła zbiorowego "Kniha o vládnutí".

</doc>
<doc id="4732720" url="https://pl.wikipedia.org/wiki?curid=4732720" title="Wyprawa Sobieskiego na czambuły tatarskie">
Wyprawa Sobieskiego na czambuły tatarskie



</doc>
<doc id="4732723" url="https://pl.wikipedia.org/wiki?curid=4732723" title="Georgi Dimitrow (polityk)">
Georgi Dimitrow (polityk)



</doc>
<doc id="4732728" url="https://pl.wikipedia.org/wiki?curid=4732728" title="Leon Winiarski (podpułkownik)">
Leon Winiarski (podpułkownik)



</doc>
<doc id="4732731" url="https://pl.wikipedia.org/wiki?curid=4732731" title="Cleisostoma">
Cleisostoma

Cleisostoma – rodzaj roślin z rodziny storczykowatych ("Orchidaceae"). Obejmuje ok. 90 gatunków występujących na Sri Lance, Indiach, Chinach, Tajwanie, Riukiu, w Malezji, Indonezji, na Filipinach, Nowej Gwinei, w północnej Australii oraz na Fidżi. Rośliny te występują na wysokościach do ok. 3000 m n.p.m. Rosną w różnych formacjach leśnych (lasy z dwuskrzydlą, namorzyny, keranga, bagienne) i zaroślowych oraz na plantacjach tekowych. Rośliny epifityczne, rzadko litofityczne i naziemne.
Systematyka.
Rodzaj sklasyfikowany do podplemienia "Aeridinae" w plemieniu "Vandeae", do podrodziny epidendronowych ("Epidendroideae") z rodziny storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="4732732" url="https://pl.wikipedia.org/wiki?curid=4732732" title="William S. Mailliard">
William S. Mailliard

William Somers Mailliard (ur. 10 czerwca 1917 w Belvedere, zm. 10 czerwca 1992 w San Francisco) – amerykański polityk, członek Partii Republikańskiej.
Działalność polityczna.
W okresie od 3 stycznia 1953 do 3 stycznia 1963 przez pięć kadencji był przedstawicielem 4. okręgu, a od 3 stycznia 1963 do rezygnacji 5 marca 1974 przez sześć kadencji był przedstawicielem 6. okręgu wyborczego w stanie Kalifornia w Izbie Reprezentantów Stanów Zjednoczonych. A od 7 marca 1974 do 1 lutego 1977 był ambasadorem przy Organizacji Państw Amerykańskich. 

</doc>
<doc id="4732738" url="https://pl.wikipedia.org/wiki?curid=4732738" title="Babette von Bülow">
Babette von Bülow

Babette von Bülow (Clara Bertha Friederike von Bülow, pseudonim Hans Arnold; ur. 30 sierpnia 1850 w Cieplicach Śląskich-Zdroju, zm. 8 marca 1927 w Arendsee, obecnie Kühlungsborn) – niemiecka pisarka, autorka opowiadań, komedii i fars.
Życiorys.
Była córką prawnika, pisarza i astronoma amatora, Felixa Eberty’ego, profesora Uniwersytetu Wrocławskiego i Mary Hasse. Dorastała we Wrocławiu, gdzie uczyła się w szkole francuskiej. 10 czerwca 1876 r. poślubiła pułkownika Adolfa von Bülowa. Kariera wojskowa męża sprawiła, że małżeństwo wielokrotnie zmieniało miejsce pobytu, mieszkając w różnych garnizonach, takich jak: Hanower w 1893 r., Erfurt w 1896 r., Frankfurt nad Odrą w 1900, Poczdam w 1902 i ponownie od 1905 Erfurt.

</doc>
<doc id="4732748" url="https://pl.wikipedia.org/wiki?curid=4732748" title="Jagoda Komorowska">
Jagoda Komorowska

Jagoda Komorowska (ur. w 1943 roku w Wieluniu, zm. 5 marca 2020 roku w Warszawie) – polska dziennikarka modowa. 
Wykształcenie.
Studiowała geografię na Uniwersytecie Łódzkim. Podczas studiów związana była z teatrem studenckim „Pstrąg”. 
Kariera.
Była dziennikarką działu modowego w magazynie „Gospodyni”, a następnie w „Przyjaciółce”. W latach 80. została redaktor naczelną kwartalnika „Moda”, który prowadziła do jego zamknięcia w 1989 roku. Po transformacji ustrojowej pismo zostało wznowione przez prywatnego wydawcę z tytułem „Moda Top” a Komorowskiej powierzono funkcje naczelnej. Kierowała nim do 2000 roku. Komorowska była również jurorką kapituły Złotego Medalu Międzynarodowych Targów Poznańskich, jurorką Oskarów Mody, współautorką telewizyjnych programów modowych. Uważna za promotorkę sukcesu Ewy Minge,Tomasza Ossolińskiego i Macieja Zienia. 
Nagrody.
Odznaczona złotym medalem Polskiej Akademii Mody.
Od 2016 roku wchodziła w skład zarządu Zespołu Starszych Dziennikarzy w warszawskim oddziale Stowarzyszenia Dziennikarzy RP.
Miejsce spoczynku.
Pochowana na cmentarzu Bródnowskim (kwatera 76A-2-6).
Przypisy.
 

</doc>
<doc id="4732749" url="https://pl.wikipedia.org/wiki?curid=4732749" title="Tessy Antony-de Nassau">
Tessy Antony-de Nassau

Tessy Antony-de Nassau Floessel z domu Antony, primo voto de Nassau, secundo voto Floessel, w latach 2009-2019 księżna z Luksemburga ("Tessy Antony", ur. 28 października 1985 w Luksemburgu) – luksemburska wojskowa i działaczka społeczna; w latach 2006-2019 członkini luksemburskiej rodziny wielkoksiążęcej jako żona księcia Ludwika z Luksemburga.
Tessy Antony urodziła się w Luksemburgu jako piąte dziecko i druga córka Francois Antony i Regine Antony.
W czerwcu 2003 wstąpiła do armii luksemburskiej i służyła na misji wojskowej w Kosowie w 2004. Ukończyła Richmond, the American International University w Londynie na kierunku stosunków międzynarodowych, następnie ukończyła SOAS University w Londynie na kierunkach studiów międzynarodowych i dyplomacji.
W 2006 poślubiła księcia Ludwika z Luksemburga, z którym ma dwoje dzieci: księcia Gabriela z Nassau (ur. 2006) i księcia Noaha z Nassau (ur. 2007). Małżeństwo zakończyło się rozwodem w 2019. W 2021 poślubiła Franka Floessel, z którym ma syna Theodora (ur. 2021).
Z powodu wstąpienia w morganatyczny związek małżeński książę Ludwik utracił swoje miejsce w linii sukcesji luksemburskiego tronu. W 2009 wielki książę Luksemburga wydał edykt, w którym przyznał swojej synowej tytuł księżnej Luksemburga, księżna Nassau i księżnej Burbon-Parmy oraz predykat Jej Królewskiej Wysokości. W okresie swojego małżeństwa Tessy reprezentowała monarchę w oficjalnych wystąpieniach. Po rozwodzie w 2019 utraciła tytuły szlacheckie.
Zaangażowana jest w działalność publiczną i charytatywną. Jest patronem United Nations Association. Założyła fundację "Professors Without Borders".
Mieszka w Londynie.
Życie prywatne.
22 września 2005 rzecznik luksemburskiej rodziny książęcej ogłosił, że 20-letnia Tessy Antony jest w ciąży z 19-letnim księciem Ludwikiem z Luksemburga, synem wielkiego księcia Henryka i wielkiej księżnej Marii Teresy. Para poznała się podczas pobytu księcia w wojsku w Kosowie i spotykała się od ponad roku. 12 marca 2006 w klinice des Grangettes w Genewie Antony urodziła syna, pierwszego wnuka wielkiego księcia Henryka i wielkiej księżnej Marii Teresy. Chłopiec, jako nieślubny potomek rodziny książęcej, nie został wpisany do linii sukcesji i nie otrzymał tytułów szlacheckich. 22 kwietnia 2006 został ochrzczony w wierze katolickiej w parafialnym kościele w Gilsdorf i nadano mu imiona Gabriel Michał Ludwik Ronny ("Gabriel Michael Louis Ronny Antony"). Jego rodzicami chrzestnymi zostali Ronny Antony, brat matki i księżniczka Aleksandra, siostra ojca.
20 czerwca 2006 luksemburskie media podały, że książę i Tessy Antony zaręczyli się, ale biuro rodziny książęcej zdementowało te doniesienia. Zaręczyny pary potwierdzono oficjalnie 22 sierpnia tego samego roku. Książę Ludwik miał nadal posługiwać się tytułem Jego Książęcej Wysokości Księcia z Luksemburga, ale zrzekł się praw do tronu dla siebie i swoich potomków. Jego żona i syn po ślubie mieli otrzymać rodowe nazwisko de Nassau, ale nadal nie przysługiwały im tytuły szlacheckie.
Para zawarła religijny związek małżeński 29 września 2006 w kościele w Gilsdorf. Zgodnie z zapowiedziami, ich syn nazywał się odtąd Gabriel de Nassau, a żona księcia Tessy de Nassau. Żadnemu z przyszłych dzieci urodzonych z tego małżeństwa nie przysługiwałyby tytuły książęce i prawo dziedziczenia luksemburskiego tronu.
W maju 2007 Tessy de Nassau wystąpiła w oficjalnych obchodach zamknięcia oktawy Naszej Matki w Luksemburgu w widocznej ciąży. Pałac Książęcy nie ogłosił oficjalnie, że małżonkowie spodziewają się drugiego dziecka. 21 września 2007 w Klinice Imienia Księżnej Józefiny Charlotty w Luksemburgu urodził się drugi syn pary. Chłopiec został ochrzczony 27 października w kościele w Gilsdorf i otrzymał imiona Noah Etienne Wilhelm Gabriel Mateusz Ksawery ("Noah Etienne Guillaume Gabriel Matthias Xavier de Nassau"). Jego rodzicami chrzestnymi zostali książę Wilhelm, brat ojca i Patty Antony, siostra matki.
23 czerwca 2009 wielki książę Henryk wydał dekret, w którym nadał swojej synowej tytuł Jej Książęcej Wysokości Księżnej Tessy z Luksemburga, a wnukom tytuły Ich Książęcych Wysokości Książąt z Nassau.
18 stycznia 2017 Pałac Książęcy wydał komunikat, w którym poinformował o planowanym rozwodzie księcia Ludwika i księżnej Tessy. Dokumenty rozwodowe złożyła księżna, jako powód podając nieodpowiedzialne zachowanie swojego męża. 17 lutego sąd w Londynie udzielił im rozwodu w formie "decree nisi" po rozprawie trwającej kilka minut. 4 kwietnia 2019 zakończyły się procedury rozwodowe pary. Zgodnie z oświadczeniem biura rodziny książęcej, Tessy nosiła tytuł księżnej Luksemburga do 1 września 2019, a po tym terminie nazywała się Tessy Antony-de Nassau.
31 grudnia 2020 ogłosiła swoje zaręczyny z Frankiem Floesselem, szwajcarskim finansistą. Para zawarła związek małżeński 23 lipca 2021 w Zurychu. Antony została macochą dla córki swojego męża, Julii.
24 lutego 2021 poinformowała, że spodziewa się dziecka ze swoim narzeczonym. Jej trzeci syn, Theodor Frank Floessel, urodził się w sierpniu 2021 w Zurychu.

</doc>
<doc id="4732758" url="https://pl.wikipedia.org/wiki?curid=4732758" title="Michał Rynkowski (POLADA)">
Michał Rynkowski (POLADA)



</doc>
<doc id="4732776" url="https://pl.wikipedia.org/wiki?curid=4732776" title="University of Dundee">
University of Dundee

University of Dundee – szkocka uczelnia państwowa.
Za początek uczelni przyjmuje się rok 1881, w którym przedstawiciele rodziny Baxterów: Mary Ann Baxter i jej kuzyn John Boyd Baxter przekazali 140 tys. funtów na rzecz utworzenia college’u w Dundee. Na jego czele stanęli stosunkowo młodzi ludzie, dyrektorem ("Principal") został 26-letni latynista William Peterson, a wykładowcą botaniki Patrick Geddes (nie posiadający formalnego dyplomu). Wśród wykładowców znaleźli się również D'Arcy Wentworth Thompson (biologia, później historia naturalna), James Alfred Ewing (inżynieria) czy Thomas Carnelley (chemia).
W 1889 roku przeprowadzono reformę szkolnictwa wyższego w Szkocji ("Universities Scotland Act"), na mocy której College Uniwersytecki w Dundee został włączony w struktury University of St Andrews. W 1953 roku część uczelni znajdująca się w Dundee została zreorganizowana, powstał Queen’s College, który stopniowo zwiększał swoją niezależność. W 1967 roku na jego bazie utworzono niezależny University of Dundee.
Struktura organizacyjna.
W skład uczelni wchodzą następujące jednostki organizacyjne:

</doc>
<doc id="4732777" url="https://pl.wikipedia.org/wiki?curid=4732777" title="The Lighthouse w Glasgow">
The Lighthouse w Glasgow

The Lighthouse w Glasgow – szkockie Centrum Architektury i Designu otwarte w 1999 roku, gdy Glasgow pełniło rolę Miasta Architektury i Wzornictwa Zjednoczonego Królestwa. Budynek z 1895 roku, zaprojektowany przez Charlesa Rennie Mackintosha był wcześniej siedzibą gazety The Herald.
Historia.
Budynek przy Mitchell Street, z 1895 roku był wcześniej siedzibą gazety "The Herald." Projekt przygotował architekt Charles Rennie Mackintosh. Budynek pełnił rolę magazynu drukarni. Znajdująca się w nim wieża ciśnień pełniła rolę zbiornika przeciwpożarowego. Zbiornik mógł pomieścić 36 369 litrów wody. W drukarni mieszczącej się w sąsiednich budynkach był zainstalowany system zraszaczy. Gdy na początku lat 80. XX wieku redakcja przeprowadziła się do nowych budynków, dawny magazyn przez 15 lat nie był użytkowany. W 1995 roku podjęto decyzję o jego adaptacji na inne cele. Konkurs na przebudowę wgrała firma Page &amp; Park. Początkowo planowano otwarcie na dwóch piętrach sklepu Habitat. Po przyznaniu Glasgow tytułu Miasto Architektury i Wzornictwa Zjednoczonego Królestwa, komitet organizacyjny zaproponował jego rozbudowę i zorganizowanie tu Centrum architektury i wzornictwa.
W latach 1999–2009 centrum było zarządzane przez The Lighthouse Trust. W 2010 roku zarząd objęła Rada Miasta Glasgow.
Budynki.
Pomieszczenia w piwnicach i na parterze zostały zaplanowane jako powierzchnie handlowe i na restauracje, zapewniając Centrum dochody. Na pierwszym piętrze umieszczono główną galerię, a na drugim centrum edukacyjne dla dzieci "Wee People's City". Na trzecim piętrze znajduje się sala konferencyjna i "Mackintosh Interpretation Centre" zaprojektowane przez architekta Garetha Hoskinsa. Można tu zwiedzić wystawę poświęconą Mackintoshowi. Na czwartym i piątym piętrze umieszczone zostały kolejne galerie, a na piątym kawiarnia. Do starego budynku dobudowano nowoczesny, szklany. Umieszczono w nim windy i schody.
Wieża.
Po przebudowie zbudowano spiralne schody, na które wchodzi się z poziomu 3 piętra. Z wieży Mackintosh znajdującej się w północnej części budynku można podziwiać panoramę Glasgow. Wejście do wieży znajduje się na dostępny z wieży na północy budynku, do której można dostać się spiralnymi schodami z trzeciego piętra.
Promocja.
W 1999 roku Clydesdale Bank wydał banknot 20 funtowy z okazji mianowania Glasgow brytyjskim miastem architektury i designu, na którym pojawiła się sylwetka budynku The Lighthouse i kopuły Holmwood Hause projektu Thomsona na odwrocie. Na awersie pokazano portret architekta Aleksandra Thomsona. Nakład banknotu wynosił pięć milionów, a pierwsze 50 000 sztuk miało specjalny prefiks G/AD, nawiązujący do Glasgow jako miasta architektury i designu.

</doc>
<doc id="4732778" url="https://pl.wikipedia.org/wiki?curid=4732778" title="Uniwersytet w Dundee">
Uniwersytet w Dundee



</doc>
<doc id="4732780" url="https://pl.wikipedia.org/wiki?curid=4732780" title="Tereza Mašková">
Tereza Mašková

Tereza Anna Mašková (ur. 11 kwietnia 1996 w Trzyńcu) – czeska piosenkarka i laureatka piątej serii konkursu czesko-słowackiego SuperStar.
Życiorys.
Uczestniczyła również w piątej serii konkursu Tvoje tvář má známý hlas, u boku Jitki Schneiderovéj czy Patrika Děrgela, gdzie odtworzyła piosenkarkę Rihannę, Karela Gotta, Pink lub rapera 50 Centa. Zajęła w tymże konkursie 4. miejsce.
Wcześniej brała udział w konkursie Czech Slovakia Talent 2010 i WCOPA 2014 w Los Angeles [źródło?], gdzie zdobyła 1. miejsce w kategorii musicale.
W listopadzie 2018 roku wydała tytułowy album, a 17 listopada towarzyszył jej singiel New Me.
16 czerwca 2019 roku wydała swój drugi debiutancki singiel, "Žár", w którym po raz pierwszy pojawiła się z krótkimi włosami.
13 października 2019 r. ukazał się jej trzeci debiutancki singiel "About Us Two", skomponowany przez No Name wraz z aktorką Janą Kolesárovą.

</doc>
<doc id="4732782" url="https://pl.wikipedia.org/wiki?curid=4732782" title="Poppenhusen">
Poppenhusen

Niemcy:
Osoby:
Zobacz też:

</doc>
<doc id="4732784" url="https://pl.wikipedia.org/wiki?curid=4732784" title="Eugen Peteanu">
Eugen Peteanu

Eugen Peteanu (ur. 22 czerwca 1955 w Moreni) – rumuński kierowca wyścigowy.
Biografia.
Z zawodu jest mechanikiem samochodowym. W 1982 roku zadebiutował w wyścigowych mistrzostwach Rumunii. Od 1985 roku reprezentował Rumunię w Pucharze Pokoju i Przyjaźni. W wyścigach uczestniczył do 1990 roku, zdobywając trzynaście tytułów mistrza kraju. W 2003 roku rozpoczął rywalizację w wyścigach górskich w barwach Racing Team UCM Reşiţa, zdobywając do 2007 roku cztery tytuły mistrzowskie.

</doc>
<doc id="4732786" url="https://pl.wikipedia.org/wiki?curid=4732786" title="Zbigniew Cieślak (wiceminister pracy)">
Zbigniew Cieślak (wiceminister pracy)

Zbigniew Cieślak – polski prawnik i urzędnik państwowy, radca prawny, w latach 1996–1998 podsekretarz stanu w Ministerstwie Pracy i Polityki Socjalnej.
Życiorys.
Ukończył studia prawnicze na Uniwersytecie Warszawskim, gdzie był później nauczycielem akademickim. Zdał egzamin sędziowski, następnie uzyskał uprawnienia radcy prawnego i przez wiele lat wykonywał ten zawód. Pracował w Ministerstwie Sprawiedliwości oraz Ministerstwie Pracy i Polityki Socjalnej, gdzie zajmował stanowisko wicedyrektora departamentu. Reprezentował rząd na sesjach Międzynarodowej Organizacji Pracy, a także w negocjacjach z Unią Europejską w zakresie polityki socjalnej. Od 18 czerwca 1996 do 1 stycznia 1998 pełnił funkcję podsekretarza stanu w Ministerstwie Pracy i Polityki Socjalnej. Później uzyskał uprawnienia doradcy podatkowego. Związał się z grupą Instytut Studiów Podatkowych Modzelewski i Wspólnicy, gdzie od 2001 do 2017 był dyrektorem generalnym, a następnie pełnomocnikiem zarządu.

</doc>
<doc id="4732789" url="https://pl.wikipedia.org/wiki?curid=4732789" title="Bévéziers">
Bévéziers

„Bévéziers” – nazwa noszona na przestrzeni dziejów przez okręty Marine nationale:

</doc>
<doc id="4732810" url="https://pl.wikipedia.org/wiki?curid=4732810" title="Doris Matsui">
Doris Matsui

Doris Okada Matsui wcześniej Doris Kazue Okada (ur. 25 września 1944 w Poston) – amerykańska polityczka, członkini Partii Demokratycznej.
Działalność polityczna.
W okresie od 8 marca 2005 do 3 stycznia 2013 przez cztery kadencje była przedstawicielką 5. okręgu, a od 3 stycznia 2013 jest przedstawicielką 6. okręgu wyborczego w stanie Kalifornia w Izbie Reprezentantów Stanów Zjednoczonych.
Jej mężem był Bob Matsui.

</doc>
<doc id="4732811" url="https://pl.wikipedia.org/wiki?curid=4732811" title="Milly Steger">
Milly Steger

Milly Steger właśc. Emilie Sibilla Elisabeth Johanna Steger (ur. 15 czerwca 1881 w Rheinbergu, zm. 31 października 1948 w Berlinie) – niemiecka rzeźbiarka.
Życiorys.
Milly Steger urodziła się 15 czerwca 1881 roku w Rheinbergu i dorastała w Elberfeld. Po ukończeniu szkoły przez rok przebywała w szkole z internatem w Anglii, gdzie pobierała indywidualne lekcje rysunku. Naukę kontynuowała w szkole sztuki i rzemiosła w Elberfeld, gdzie zainteresowała się rzeźbiarstwem. Ok. 1903–1906 trafiła do pracowni profesora rzeźby w Akademii Sztuk Pięknych w Düsseldorfie (niem. "Kunstakademie Düsseldorf") – Karla Janssena (1855–1927). W 1906 roku odbyła podróż studialną do Florencji, gdzie poznała rzeźbiarza (1877–1947). Chociaż nigdy nie była jego studentką, sama przedstawiała siebie jako jego uczennicę.
Po powrocie zamieszkała w Berlinie, gdzie w 1908 roku po raz pierwszy wystawiła swoje prace na wystawie Berlińskiej Secesji. Następnie wyjechała do Paryża, gdzie zafascynowała się pracami Auguste'a Rodina (1840–1917) i Aristide'a Maillola (1861–1944). W 1909 roku odwiedziła belgijskiego rzeźbiarza Georges'a Minne (1866–1941), z którym pozostawała w kontakcie korespondencyjnym.
W 1910 roku otrzymała zaproszenie od Karla Ernsta Osthausa (1874–1921), kolekcjonera i mecenasa sztuki, by przyjechać do Hagen, gdzie Osthaus zbudował miasto ogród Hohenhagen. W 1911 roku zamieszkała w jednym z domu tamtejszej kolonii artystycznej i wystawiała swoje prace na wystawach Sonderbundu. Cztery rzeźby, które wykonała dla fasady teatru w Hagen, wywołały skandal w 1911 roku – rzeźby przedstawiały nagie postaci kobiet naturalnej wielkości. Wskutek skandalu artystka stała się rozpoznawalna. Od ok. 1914 roku Steger postrzegana była jako rzeźbiarka miasta Hagen, dla którego wykonała szereg prac.
Po wybuchu I wojny światowej, z braku zamówień publicznych, przeniosła się w 1917 roku do Berlina i zaczęła tworzyć mniej monumentalne rzeźby. W 1919 roku opublikowała apel o zniesienie zakazu przyjmowania kobiet do akademii sztuk pięknych. W latach 1927–1942 prowadziła zajęcia z rzeźby i rysunku w ośrodku Stowarzyszenia Artystek w Berlinie (niem. "Verein der Künstlerinnen zu Berlin"). Jej uczennicą była m.in. Oda Schottmüller (1905–1943).
Po dojściu nazistów do władzy Steger próbowała wykorzystać pojawiające się szanse. W 1937 roku niektóre jej prace zostały usunięte z muzeów podczas kampanii przeciwko „sztuce wynaturzonej”, jednak sama Steger mogła kontynuować pracę.
Wiele z jej dzieł zostało zniszczonych podczas nalotu bombowego w listopadzie 1943 roku, kiedy zniszczeniu uległo atelier rzeźbiarki. Po zakończeniu II wojny światowej Steger wróciła do pracy w nowym atelier, w czym jednak przeszkadzało jej słabe zdrowie. Zmarła w Berlinie 31 października 1948 roku.
Prace.
Steger specjalizowała się w rzeźbie w kamieniu i rzeźbie architektonicznej. Początkowo tworzyła w duchu ekspresjonizmu, by w połowie lat 20. XX w. zwrócić się w stronę naturalizmu. Jej głównym tematem stała się postać młodej kobiety. Wykonywała również liczne popiersia, m.in. dla gmachu Deutsches Theater stworzyła popiersia aktorek Gertrudy Eysoldt (1870–1955) i Helene Thimig (1889–1974). Wiele jej prac, szczególnie tych wykonanych z gipsu, nie przetrwało lat wojny, wiele też zaginęło.
Wśród prac Steger wyróżnić można:

</doc>
<doc id="4732822" url="https://pl.wikipedia.org/wiki?curid=4732822" title="Ochotnicza Straż Pożarna Dąbrówka Mała">
Ochotnicza Straż Pożarna Dąbrówka Mała

Ochotnicza Straż Pożarna w Katowicach - Dąbrówka Mała - ochotnicza formacja pożarnicza, działająca w Katowicach od 1895 roku. Jednostka położona jest przy ulicy Strzelców Bytomskich 33.
Historia.
Dnia 6 października 1895 roku w sali Karla Bielitzera na Burowcu, który należał do gminy Dąbrówka Mała, odbyło się pod przewodnictwem inspektora górniczego - Eberta zebranie założycielskie jednostki Ochotniczej Straży Pożarnej w Dąbrówce Małej. W bardzo krótkim okresie strażacy zasłużyli sobie na wdzięczność mieszkańców. Strażacy byli i są zawsze wierni zawołaniu: "Bliźniemu na pomoc - Bogu na chwałę". Wzorcem była postać patrona i męczennika świętego Floriana. W 1920 roku OSP obchodziła uroczystość 25-lecia swego istnienia. Należało wtedy do niej 110 członków, w tym 41 czynnych strażaków. W Dąbrówce Małej, po latach osłabienia społecznej działalności w latach stalinowskich, OSP znacząco aktywizuje się od 1958 roku. Znowu do działania szeroko włącza się społeczność lokalna. Każdy następny rok jest dla jednostki rokiem normalnej służby dla społeczności lokalnej. Jednostka liczy średnio 35 czynnych - dobrze wyszkolonych strażaków i kilkudziesięciu członków wspierających. Nastał 1989 rok. Władze miasta nie licząc się ze strażakami ochotnikami postanowiły zbudować szkołę podstawową na terenie strażnicy. Los jednostki OSP w Dąbrówce Małej był mocno zagrożony. Dzięki staraniom zarządu OSP i ludziom dobrej woli strażnicę przeniesiono do lokalu po ZBOWiD, który trzeba było wyremontować i zaadaptować na potrzeby OSP. Już w lutym 1991r. Walne Zebranie Członków OSP odbyło się w nowej (wyremontowanej) strażnicy. Nowa strażnica, nowe nadzieje w nowej Polsce. Nadszedł 1995 rok, nowe władze miasta w niepodległej i suwerennej Polsce doceniając 100 letnią działalność OSP w Dąbrówce Małej, w darze od społeczeństwa Katowic ufundowały nowy sztandar dla jednostki OSP. Uroczystość nadania i przekazania sztandaru odbyła się 7 października 1995r.
Baza techniczna.
Remiza.
Obecnie remiza OSP Dąbrówka Mała jest przebudowywana. Po przebudowie budynek będzie mieć 1100 metrów kwadratowych powierzchni użytkowej. Remont remizy zaczął się na początku czerwca 2019 roku, a zakończyć się ma na początku sierpnia 2020 roku. Cała inwestycja pochłonie ok. 5,6 miliona złotych i w całości jest finansowana ze środków Urzędu Miasta Katowice.

</doc>
<doc id="4732823" url="https://pl.wikipedia.org/wiki?curid=4732823" title="Friedrich Hayek">
Friedrich Hayek



</doc>
<doc id="4732825" url="https://pl.wikipedia.org/wiki?curid=4732825" title="Glen Bay">
Glen Bay

Glen Bay, także North Bay lub Kumu (szkocki: "Loch a’ Ghlinne") – zatoka na wyspie Hirta, na archipelagu St Kilda. Na jej wybrzeżu znajduje się jaskinia. W zatoce można uprawiać żeglarstwo. Występują tam także alki zwyczajne.

</doc>
<doc id="4732828" url="https://pl.wikipedia.org/wiki?curid=4732828" title="Adam Gwara">
Adam Gwara

Adam Apolinary Gwara (ur. 23 lipca 1955 w Białymstoku) – polski przedsiębiorca, aktor i urzędnik państwowy, w latach 1995–1997 sekretarz stanu w Ministerstwie Pracy i Polityki Socjalnej oraz pełnomocnik rządu ds. osób niepełnosprawnych.
Życiorys.
Absolwent klasy sportowej II Liceum Ogólnokształcącego w Białymstoku. W 1979 ukończył studia na Wydziale Aktorskim PWSFTviT w Łodzi, gdzie w 1981 otrzymał dyplom. Przez rok grał w Teatrze im. Juliusza Osterwy w Gorzowie Wielkopolskim, a przez 9 lat – w Teatrze Nowym w Łodzi. W 1990 prowadził Teatr Impresaryjny w Wojewódzkim Domu Kultury w Piotrkowie Trybunalskim. Wystąpił m.in. w roli Jana w spektaklu „Fantazy” w reżyserii Lecha Wojciechowskiego.
Na przełomie lat 80. i 90. zakończył karierę aktorską, w 1988 roku założył agencję reklamową. W latach 90. został prezesem Federacji Polskich Biur Pośrednictwa Pracy, a w 1994 – wiceprezesem Krajowego Urzędu Pracy. Od 1 kwietnia 1995 do 1 grudnia 1997 pełnił funkcję sekretarza stanu w Ministerstwie Pracy i Polityki Socjalnej, a także pełnomocnika rządu ds. osób niepełnosprawnych. W 1998 przez dwa miesiące doradzał zarządowi Ruchu S.A., w tym samym roku objął kierownictwo nad TVP Łódź. Później został szefem towarzystwa ubezpieczeń wzajemnych, a także doradcą zarządu szwedzkiej firmy prowadzącej call center. Zamieszkał pod Warszawą i zajął się również pisaniem wierszy.

</doc>
<doc id="4732844" url="https://pl.wikipedia.org/wiki?curid=4732844" title="Franciszek Pytel (pilot)">
Franciszek Pytel (pilot)

Franciszek Pytel (ur. 18 sierpnia 1895 w Starej Bystricy, zm. ?) – major pilot Wojska Polskiego, kawaler Orderu Virtuti Militari.
Życiorys.
Syn Józefa i Marii, ukończył szkołę realną w Żywcu. Po wybuchu I wojny światowej wstąpił do Legionów Polskich, gdzie służył w 3. i 2. pułku piechoty Legionów. 12 maja 1918 roku dostał się do niewoli niemieckiej, z której został uwolniony 20 stycznia 1919 r.
Zgłosił się do służby w odrodzonym Wojsku Polskim. 7 lipca 1919, jako podoficer byłych Legionów Polskich został mianowany z dniem 1 czerwca 1919 podporucznikiem w piechocie i przydzielony do I lotniczego baonu uzupełnień. 6 sierpnia 1919 roku został skierowany na szkolenie w zakresie pilotażu do Francuskiej Szkoły Pilotów w Warszawie, po jego ukończeniu został 28 kwietnia 1920 r. rozpoczął naukę w Wyższej Szkole Lotniczej w Ławicy. 8 lipca 1920 roku został przydzielony do 8. eskadry wywiadowczej i w jej składzie walczył podczas wojny polsko-bolszewickiej. Podczas działań wojennych wyróżnił się podczas ataków z niskiej wysokości na oddziały Armii Czerwonej. 12 września 1920 roku, podczas lotu w trudnych warunkach atmosferycznych, wykrył i zaatakował oddziały nieprzyjaciela w rejonie Lubomla. Następnie przekazał polskim oddziałom informacje o położeniu i ruchach wroga.
16 września wykrył oddziały 1. Armii Konnej Siemiona Budionnego w rejonie Uściługu i z niskiej wysokości przeprowadził szereg ataków na oddziały wroga. Następnie brał udział w ofensywie pod Warszawą, szczególnie wyróżnił się podczas ataków na cofające się oddziały sowieckie z rejonu Wyszkowa i Pułtuska. W czasie wojny polsko-bolszewickiej wykonał 14 lotów, w tym 11 lotów zwiadowczych i 3 na bombardowanie.
19 stycznia 1921 został zatwierdzony z dniem 1 kwietnia 1920 w stopniu porucznika, w Wojskach Lotniczych, w grupie oficerów byłych Legionów Polskich. 22 lutego 1922 roku został zdemobilizowany, ale już 13 grudnia tego samego roku powrócił do czynnej służby. Otrzymał przydział do 1. pułku lotniczego na stanowisko dowódcy kompanii pułkowej. 29 września 1924 roku został przeniesiony do 12. eskadry lotniczej. 26 sierpnia 1925 został przeniesiony do 6 pułku lotniczego we Lwowie, w którym 28 listopada objął dowództwo nad 65. eskadrą lotniczą. 25 lutego 1927 objął stanowisko oficera ewidencyjnego w 6 pułku lotniczym. 19 marca 1928 został mianowany na stopień kapitana ze starszeństwem z 1 stycznia 1928 roku i 12. lokatą w korpusie oficerów lotnictwa. Z dniem 15 stycznia 1929 został przydzielony na czteromiesięczny kurs instruktorów strzelania i bombardowania lotniczego w Lotniczej Szkole Strzelania i Bombardowania w Grudziądzu. Od 19 kwietnia 1929 został mianowany komendantem parku lotniczego 6 pl. 8 października 1929 został skierowany na roczny kurs w Centralnej Wojskowej Szkoły Gimnastyki i Sportów w Poznaniu. Po jego ukończeniu, 29 kwietnia 1930 został przeniesiony do służby w 5 pułku lotniczym w Lidzie. Na stopień majora został mianowany ze starszeństwem z 1 stycznia 1936 i 10. lokatą w korpusie aeronautyki. W marcu 1939, w tym samym stopniu i starszeństwie, zajmował 3. lokatę w korpusie oficerów lotnictwa, grupa techniczna. Pełnił wówczas służbę w 6 pułku lotniczym na stanowisku dowódcy oddziału portowego Bazy Lotniczej.
Dalsze jego losy nie są znane.

</doc>
<doc id="4732849" url="https://pl.wikipedia.org/wiki?curid=4732849" title="Franciszek Pytel">
Franciszek Pytel



</doc>
<doc id="4732854" url="https://pl.wikipedia.org/wiki?curid=4732854" title="Ignacy Niedźwiedziński">
Ignacy Niedźwiedziński

Ignacy Niedźwiedziński (ur. 30 stycznia 1875 w Koźminie Wielkopolskim, zm. 31 grudnia 1941 w Starym Bojanowie) – polski duchowny katolicki, działacz niepodległościowy i gospodarczy, burmistrz Jarocina, ofiara niemieckich zbrodni wojennych.
Życiorys.
Był synem młynarza Jana i chłopki Marii Dorszewskiej (rodzina była patriotyczna). Ukończył katolicką szkołę podstawową w Koźminie. Maturę zdał w 1899 w Krotoszynie (w szkole tej przystąpił do tajnego Towarzystwa Tomasza Zana), po czym wstąpił do poznańskiego Seminarium Duchownego. Święcenia kapłańskie otrzymał 1 grudnia 1902 i został wikariuszem w Opatowie, a następnie zarządzał parafiami w Mikstacie i Przedborowie oraz pełnił funkcję wikariusza w Biezdrowie. Następnie został kapelanem więziennym we Wronkach, a w 1917 proboszczem w Jarocinie. Cała jego posługa nacechowana była polskim patriotyzmem, postawą niepodległościową, jak również oporem przeciwko germanizacji. Po odzyskaniu niepodległości pozostawał w Jarocinie, gdzie sprawował funkcję radnego miejskiego. Był też prezesem Towarzystwa Czytelni Ludowych i Koła Śpiewaczego, a także jednym ze współorganizatorów jarocińskiego Uniwersytetu ludowego oraz Stowarzyszenia Bursy Gimnazjalnej. Pełnił funkcje z wyboru w działających wtedy spółkach gospodarczych. Od 1928 do 1929 był kapelanem Batalionu Podchorążych Rezerwy Piechoty w Jarocinie. W sierpniu 1922 piastował stanowisko burmistrza Jarocina. Z jego inicjatywy wzniesiono kościół Chrystusa Króla w Jarocinie. W 1927 został honorowym obywatelem Jarocina. 
Po napaści Niemiec na Polskę we wrześniu 1939 pozostał w Jarocinie i 31 grudnia 1941 został aresztowany przez gestapo, jako wieloletni działacz niepodległościowy. Osadzono go w niemieckim obozie koncentracyjnym w Forcie VII w Poznaniu, gdzie był torturowany, a następnie przeniesiono do obozu przejściowego w Starym Bojanowie ("Nonnenlager–Schmückert"), gdzie jego stan pogorszył się i zmarł w tamtejszym szpitalu więziennym na dur brzuszny. Pochowano go w Starym Bojanowie, ale po zakończeniu wojny zwłoki ekshumowano i pochowano w Jarocinie.
Rodzina.
Miał starszą siostrę Helenę (ur. 1869).

</doc>
<doc id="4732857" url="https://pl.wikipedia.org/wiki?curid=4732857" title="Stołpowisko">
Stołpowisko



</doc>
<doc id="4732859" url="https://pl.wikipedia.org/wiki?curid=4732859" title="Henrik Matthesius">
Henrik Matthesius

Henrik Matthesius (ur. w Niemczech, zm. 23 sierpnia 1681) – duński pedagog i dyplomata.
Pochodzenia niemieckiego. Był wychowawcą i nauczycielem dzieci dowódcy sił lądowych Andersa Billego (1649-1653), oraz następcy tronu, przyszłego króla Christiana V (1653-1655). Pełnił funkcję agenta/komisarza w Danii w Gdańsku (1656-1658). Następnie ponownie powierzono mu obowiązki nauczyciela księcia (1658-1661), był członkiem Kolegium Państwowego i Sądu Najwyższego ("Højesteret") (1661-1962), uczestniczył w podróżach zagranicznych księcia (1662–1663), ponownie członkiem Kolegium i Sądu (1663-), w składzie komisji sądzącej b. kanclerza Danii Pedera Griffenfelda (1676). Otrzymał tytuł radcy królewskiego.

</doc>
<doc id="4732861" url="https://pl.wikipedia.org/wiki?curid=4732861" title="Mistrzostwa Europy w Rugby 7 Kobiet 2019">
Mistrzostwa Europy w Rugby 7 Kobiet 2019

Mistrzostwa Europy w Rugby 7 Kobiet 2019 – siedemnaste mistrzostwa Europy w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Rugby Europe mające na celu wyłonienie najlepszej żeńskiej reprezentacji narodowej w tej dyscyplinie sportu w Europie. Zostały rozegrane w formie pięciu turniejów w trzech hierarchicznie ułożonych dywizjach w okresie od 8 czerwca do 21 lipca 2019 roku. W walce o tytuł mistrzowski brało udział dwanaście zespołów, pozostałe europejskie drużyny, które przystąpiły do rozgrywek, występowały w niższych dywizjach, pomiędzy wszystkimi trzema istnieje system awansów i spadków. Zawody służyły również jako czwarty etap kwalifikacji do turnieju rugby 7 na Letnich Igrzyskach Olimpijskich 2020.
W finałach obu turniejów GPS spotkały się Rosjanki z Francuzkami dzieląc się w nich zwycięstwami, dzięki lepszemu bilansowi punktowemu kontynentalny tytuł obroniły jednak reprezentantki Rosji. Awans do najwyższej klasy rozgrywkowej zyskały Niemki i Rumunki, zaś do Trophy promowane zostały Mołdawia i Dania.
Informacje ogólne.
Mistrzostwa zostały rozegrane w formie pięciu turniejów – dwóch w Women’s Grand Prix Series, dwóch w Women’s Trophy oraz jednym w Women’s Conference. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniego roku. We wszystkich turniejach brało udział po dwanaście reprezentacji. Turniej Conference został rozegrany w dniach 15–16 czerwca w Zagrzebiu, o Trophy rywalizowano zaś 8–9 czerwca w Budapeszcie i 22–23 czerwca w Lizbonie. Mistrzem Europy zostawała natomiast drużyna, która po rozegraniu dwóch turniejów Grand Prix Series – w Marcoussis (29–30 czerwca) i Charkowie (20–21 lipca) – zgromadziła najwięcej punktów, które były przyznawane za zajmowane w nich miejsca:
W przypadku tej samej liczby punktów ich lokaty były ustalane kolejno na podstawie:
Reprezentacje w dwunastozespołowych turniejach zostały podzielone na trzy czterozespołowe grupy rywalizujące w pierwszej fazie w ramach grup systemem kołowym. Po zakończeniu pierwszej fazy ustalany był ranking przed dwumeczową fazą play-off – czołowa ósemka awansowała do ćwierćfinałów, pozostałe cztery zespoły walczyły zaś o "Bowl". W przypadku szesnastozespołowego turnieju drużyny rywalizowały w ramach czterech czterozespołowych grup o dwa czołowe miejsca premiowane awansem do ćwierćfinałów. Spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Pomiędzy dywizjami istnieje system awansów i spadków – po zakończonym sezonie dwie najsłabsze reprezentacje z Grand Prix Series oraz Trophy zostały relegowane do niższych klas rozgrywkowych, a ich miejsce zajęli finaliści zawodów odpowiednio Trophy oraz Conference, z zastrzeżeniem, że spadku nie mogli doznać gospodarze turniejów tej edycji.
W tym sezonie stawką zawodów prócz medali mistrzostw kontynentu stawką był także awans do europejskiego turnieju kwalifikacyjnego do LIO 2020, również dla zespołów z niższych poziomów rozgrywek.
Trophy.
Pierwszy turniej (Budapeszt).
Faza grupowa.
Grupa A
Grupa B
Grupa C
Faza pucharowa.
Cup + Plate
Bowl
Drugi turniej (Lizbona).
Faza grupowa.
Grupa A
Grupa B
Grupa C
Faza pucharowa.
Cup + Plate
Bowl
Grand Prix Series.
Pierwszy turniej (Marcoussis).
Faza grupowa.
Grupa A
Grupa B
Grupa C
Faza pucharowa.
Cup + Plate
Bowl
Drugi turniej (Charków).
Faza grupowa.
Grupa A
Grupa B
Grupa C
Faza pucharowa.
Cup + Plate
Bowl

</doc>
<doc id="4732862" url="https://pl.wikipedia.org/wiki?curid=4732862" title="Altenfeld (Turyngia)">
Altenfeld (Turyngia)



</doc>
<doc id="4732863" url="https://pl.wikipedia.org/wiki?curid=4732863" title="Böhlen (Turyngia)">
Böhlen (Turyngia)



</doc>
<doc id="4732865" url="https://pl.wikipedia.org/wiki?curid=4732865" title="Friedersdorf (Turyngia)">
Friedersdorf (Turyngia)



</doc>
<doc id="4732866" url="https://pl.wikipedia.org/wiki?curid=4732866" title="Eugeniusz Biesiadka">
Eugeniusz Biesiadka

Eugeniusz Biesiadka (ur. 22 grudnia 1945 w Międzychodzie) – polski entomolog-hydrobiolog.
Życiorys.
Studiował na Uniwersytecie Adama Mickiewicza w Poznaniu, w 1968 obronił pracę magisterską, w 1974 obronił doktorat, w 1979 habilitował się. W 1980 został docentem w Akademii Rolniczo-Technicznej w Olsztynie, w 1990 uzyskał tam tytuł profesora tytularnego. Eugeniusz Biesiadka od 1980 przez dwa lata był dziekanem Wydziału Matematyczno-Przyrodniczego Akademii Rolniczo-Technicznej w Olsztynie, od 1987 do 1993 zajmował stanowisko dyrektora Instytutu Biologii, a od 1998 jest kierownikiem Katedry Ekologii i Ochrony Środowiska Uniwersytetu Warmińsko-Mazurskiego. Eugeniusz Biesiadka specjalizuje się w ekologii, systematyce i faunistyce entomofauny i akarofauny wodnej. Badał wpływ antropopresji na zespoły hydrobiontów, problem genezy fauny wodnej. Prowadził badania nad pasożytowaniem larw Hydracarina na owadach wodnych, wodnych Heteroptera i Coleoptera oraz Hydracarina Polski i Europy Wschodniej. Badał rozpoznanie wartości Heteroptera i Coleoptera jako wskaźników stanu środowisk wodnych, szczególnie w odniesieniu do jezior. Pracował nad wyróżnieniem i opracowaniem elementów synekologicznych i ich charakterystyki, opracował faunę wodną Heteroptera i Coleoptera niektórych obszarów Polski i Europy Wschodniej. Określił specyfikę relacji "pasożyt-żywiciel" pomiędzy Hydracarina a Heteroptera.
Dorobek naukowy.
Eugeniusz Biesiadka jest autorem ponad 100 publikacji naukowych, w tym 30 prac dotyczących entomologii. Zgromadzona przez niego kolekcja owadów obejmuje ponad 150000 egzemplarzy, znajduje się w Katedrze Ekologii i Ochrony Środowiska Uniwersytetu Warmińsko-Mazurskiego w Olsztynie.

</doc>
<doc id="4732867" url="https://pl.wikipedia.org/wiki?curid=4732867" title="Gillersdorf (Niemcy)">
Gillersdorf (Niemcy)



</doc>
<doc id="4732871" url="https://pl.wikipedia.org/wiki?curid=4732871" title="Jenny Aloni">
Jenny Aloni

Jenny Aloni (ur. 7 września 1917 r. w Paderborn, zm. 30 września 1993 r. w Ganei Yehuda) – żydowska pisarka.
Jenny Aloni z domu Rosenbaum urodziła się w Paderborn, gdzie mieszkała do 1935 r. Pod koniec 1939 r. wyemigrowała do Palestyny. Swoją karierę pisarską rozpoczęła już w Niemczech, ale dopiero od 1956 r. opublikowała wiele wierszy, powieści i krótkich narracji, które łącznie tworzą dziewięć tomów. Od lat 60. XX w. uważana jest za jedną z najważniejszych autorek izraelskich swojego pokolenia. W 1967 r. Jenny Aloni otrzymała nagrodę Paderborn Culture Prize, w 1991 r. nagrodę Annette-von-Droste-Hülshoff oraz Meersburger International Annette-von-Droste-Hülshoff.

</doc>
<doc id="4732877" url="https://pl.wikipedia.org/wiki?curid=4732877" title="Altenfelden (ujednoznacznienie)">
Altenfelden (ujednoznacznienie)

Austria:
Niemcy:
Zobacz też:

</doc>
<doc id="4732878" url="https://pl.wikipedia.org/wiki?curid=4732878" title="Sigrid Nunez">
Sigrid Nunez

Sigrid Nunez (ur. 12 marca 1951 w Nowym Jorku) – amerykańska pisarka chińskiego pochodzenia. Największe uznanie przyniosła jej siódma powieść, "Przyjaciel", za którą autorka zdobyła nagrodę National Book Award w 2018 i która stała się bestsellerem. Obecnie jest pisarką rezydentką na Uniwersytecie Bostońskim.
Biografia.
Sigrid Nunez urodziła się i wychowała w Nowym Jorku, jako córka niemieckiej matki i chińsko-panamskiego ojca. Ojciec zarabiał na życie, pracując jako kucharz w szpitalu oraz dorabiając sobie jako kelner w chińskiej restauracji. Matka zajmowała się domem. Ukończyła Barnard College oraz Columbia University, po czym pracowała przez pewien czas jako asystentka redakcji w The New York Review of Books. Tam poznała Susan Sontag, z którą się zaprzyjaźniła.
Całkowicie poświęciła się pisaniu – z tego też powodu nigdy nie wyszła za mąż i nie założyła rodziny. Chciała całkowicie poświęcić się swojemu powołaniu literackiemu. Jest autorką siedmiu powieści, biografii Susan Sontag i wielu innych tekstów literackich. Pisywała m.in. do: „The New York Times”, „The Paris Review”, „Harper’s”, „The Believer”, „The Threepenny Review”, „Tin House” i „The Wall Street Journal”. Jej prace pojawiły się także w kilku antologiach, w tym w czterech tomach Nagrody Pushcarta i czterech antologiach literatury azjatycko-amerykańskiej.
Oprócz pisania, na życie zarabia pracą akademicką. Wykładała m.in. w Boston University, Brooklyn College i the New School.

</doc>
<doc id="4732880" url="https://pl.wikipedia.org/wiki?curid=4732880" title="Stephen McGinn">
Stephen McGinn

Stephen McGinn (ur. 2 grudnia 1988 w Glasgow) – szkocki piłkarz występujący na pozycji pomocnika w klubie St Mirren F.C. W latach 2009–2010 występował w kadrze narodowej U-21.

</doc>
<doc id="4732881" url="https://pl.wikipedia.org/wiki?curid=4732881" title="Anna Muzyka-Walawender">
Anna Muzyka-Walawender

Anna Muzyka Walawender (ur. 31 stycznia 1953 w Siedliszczu nad Wieprzem, zm. 11 maja 2019 w Gnieźnie) – polska poetka.
Życiorys.
Urodzona na Lubelszczyźnie, od 1979 związana z Wielkopolską. Z wykształcenia pedagog i bibliotekarka, absolwentka Uniwersytetu im. Adama Mickiewicza w Poznaniu.
Twórczość.
Wydała następujące tomiki poezji:
oraz zbiór opowiadań "Sukienka i..." (2006).
Osiągnięcia.
Laureatka wielu konkursów literackich. Jej utwory były również publikowane w antologiach i almanachach. Sygnowała je "a.m.w.".

</doc>
<doc id="4732885" url="https://pl.wikipedia.org/wiki?curid=4732885" title="Taeniophyllum">
Taeniophyllum

Taeniophyllum – rodzaj roślin z rodziny storczykowatych ("Orchidaceae"). Rodzaj zawiera około 240 litofitycznych lub epifitycznych gatunków. Rośliny występują w Afryce od Ghany po Zimbabwe, w subtropikalnej Azji wliczając Indie, Chiny, Japonię oraz Koreę Południową, w Azji Południowo-Wschodniej wliczając Tajlandię, Wietnam i Indonezję, w Nowej Gwinei, Australii oraz na wyspach Pacyfiku wliczając Fidżi, Tonga i Nową Kaledonię.
Występują w wiecznie zielonych lasach tropikalnych i subtropikalnych, lasach mangrowych, na bagnach, na plantacjach kauczuku oraz na wzgórzach i górach na zasadowym podłożu na wysokościach do 3600 m n.p.m.
Morfologia.
Większość gatunków to rośliny bezlistne, z krótką łodygą. Korzenie są na ogół płaskie, zielone i fotosyntetyzują. Kwiaty są małe i krótkotrwałe. 
Systematyka.
Rodzaj sklasyfikowany do podplemienia Aeridinae w plemieniu Vandeae, do podrodziny epidendronowych ("Epidendroideae") z rodziny storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="4732889" url="https://pl.wikipedia.org/wiki?curid=4732889" title="Cuaderna vía">
Cuaderna vía

Cuaderna vía – rodzaj strofy w hiszpańskiej metryce, charakterystycznej dla poezji XIII i XIV wieku. Cuaderna vía nazywana jest również "tetrástrofo" lub "tetrástrofo alejandrino monorrimo" ze względu na swój układ rymów. Klasyczna wersja składa się z czterech aleksandrynów, czyli wersów czternastosylabowych o jednolitym rymie spółgłoskowym AAAA (tzw. monorym), podzielonych na dwa hemistychy (półwiersze) po siedem sylab z akcentem padającym na trzecią i trzynastą sylabę. Między hemistychami zawsze występuje średniówka. Przyjmuje się, że jej schemat metryczny to:
Nazwa.
Według etymologii "cuaderna vía" pochodzi z języka łacińskiego: "quaterna" od "quattuor" (hiszp. cuatro - cztery) i "vĭa" (hiszp. vía – droga). Nazwa ta została użyta po raz pierwszy w hiszpańskim poemacie z połowy XIII wieku, czyli w "Księdze o Aleksandrze" (hiszp. Libro de Alexandre) anonimowego autora. Przyjmuje się, że jest to pierwszy poemat hiszpański stworzony w cuaderna vía:
"Mester traygo fermoso, non es de joglaria"
"mester es sen pecado, ca es de clerecía"
"Fablar curso rimado por la cuaderna vía"
"a síllabas cuntadas, ca es grant maestría."
W drugiej strofie autor odnosi się do Q"uadrivium" (łac. cztery drogi), czyli do średniowiecznych studiów, na które składała się nauka czterech przedmiotów: matematyka, geometria, arytmetyka i muzyka.
Rozwój.
Cuaderna vía wywodzi się z francuskiej odmiany wersów aleksandryjskich oraz ze średniowiecznej literatury łacińskiej, w której stosowano identyczny układ rymów, jednakże wersy składały się z dwunastu sylab. W Hiszpanii pojawiła się w XIII wieku, przyczyniając się do rozwoju Mester de clerecía – średniowiecznej poezji uczonej, z której wywodzą się m.in. Gonzalo de Berceo y Juan Ruiz.
Cuaderna vía uprawiana przez wykształconych poetów powstała na skutek sprzeciwu wobec kompozycji śpiewanych lub deklamowanych przez hiszpańskich żonglerów (hiszp. juglares), w których wersy nie zachowywały regularności sylab metrycznych. 
Przyjmuje się, że pierwszym znanym poetą tworzącym w cuaderna vía był Gonzalo de Berceo.
14A Vistie a los desnudos, apacie los famnientos, 
14A acogie los romeros que vinien fridolientos, 
14A daba a los errados buenos castigamientos 
14A que se penitenciasen de todos fallimentos.
W okresie modernizmu i za sprawą przedstawicieli pokolenia 27 cuaderna vía ponownie zyskuje na popularności, jednakże widoczne są w niej wyraźne zmiany, m.in. wyróżnia się brak charakterystycznego monorymu.
El hombre de estos campos que incendia los pinares 
y su despojo aguarda como botín de guerra,
antaño hubo raído los negros encinares,
talado los robustos robledos de la sierra.
Hoy ve a sus pobres hijos huyendo de sus lares;
la tempestad llevarse los limos de la tierra
por los sagrados ríos hacia los anchos mares;
y en páramos malditos trabaja, sufre y yerra.

</doc>
<doc id="4732896" url="https://pl.wikipedia.org/wiki?curid=4732896" title="Leszek Kwiatek">
Leszek Kwiatek

Leszek Kwiatek (ur. 2 kwietnia 1953) – polski polityk, urzędnik państwowy, menedżer i romanista, w latach 1994–1995 szef PFRON, w latach 1995–1997 podsekretarz stanu w Ministerstwie Pracy i Polityki Socjalnej, w latach 1999–2001 członek zarządu województwa mazowieckiego.
Życiorys.
Absolwent filologii romańskiej na Uniwersytecie Warszawskim, kształcił się podyplomowo w zakresie nauk społecznych, integracji europejskiej i zarządzania. Były działacz Zrzeszenia Studentów Polskich. Od 1977 do 1994 pracował jako wykładowca języka francuskiego na Wydziale Prawa i Administracji Uniwersytetu Warszawskiego, a także wydawca i tłumacz z języka francuskiego. W latach 1985–1989 był dyrektorem Studia Filmowego im. Karola Irzykowskiego. Wstąpił do Sojuszu Lewicy Demokratycznej, został wicedyrektorem w Ministerstwie Pracy i Polityki Socjalnej. Od października 1994 do kwietnia 1995 kierował Państwowym Funduszem Rehabilitacji Osób Niepełnosprawnych, po czym od 20 marca 1995 do 14 stycznia 1997 był wiceministrem pracy i polityki socjalnej. W 1997 pracował jako dyrektor generalny w Ministerstwie Spraw Wewnętrznych i Administracji. W kadencji 1999–2002 zasiadał w Sejmiku Województwa Mazowieckiego. Od 1 stycznia 1999 do 10 grudnia 2001 pełnił funkcję członka zarządu województwa mazowieckiego, odpowiedzialnego m.in. za kontakty z zagranicą. W grudniu 2001 został dyrektorem generalnym Poczty Polskiej, odwołano go z tego stanowiska w sierpniu 2003 w związku z zasiadaniem w radzie nadzorczej Polskiego Towarzystwa Reasekuracyjnego. Został członkiem Kongresu Władz Lokalnych i Regionalnych Rady Europy.
W 1997 otrzymał Krzyż Kawalerski Orderu Odrodzenia Polski.
Życie prywatne.
Był żonaty z Katarzyną Piekarską, z którą ma syna Kacpra.

</doc>
<doc id="4732898" url="https://pl.wikipedia.org/wiki?curid=4732898" title="Gareth Hoskins">
Gareth Hoskins

Gareth Dale Hoskins (ur. 15 kwietnia 1967 w Edynburgu, zm. 9 stycznia 2016) – szkocki architekt.
Życiorys.
Gareth Hoskins urodził się w Edynburgu. Ojciec był aktuariuszem, a matka znaną florystką. Ukończył George Watson's College, a potem Mackintosh School of Architecture w Glasgow School of Art. W 1992 roku zatrudnił się w londyńskiej firmie Penoyre &amp; Prasad, a w 1998 roku wrócił do Szkocji i założył własną firmę Gareth Hoskins Architects. W 2000 roku otrzymał od Building Design tytuł Młodego Architekta Roku. W 2006 roku został Architektem Roku Wielkiej Brytanii, a trzy lata później Szkockim Architektem Roku. W 2010 roku otrzymał Order Imperium Brytyjskiego za osiągnięcia w dziedzinie architektury. W latach 2006–2010 jako "Scottish Government’s National Healthcare Design Champion" miał wpływ na jakość krajowego budownictwa.
Życie prywatne.
Gareth Hoskins był żonaty, miał dwoje dzieci i mieszkał w Helensburgh. 3 stycznia 2016 roku podczas turnieju szermierki miał zawał serca . Zmarł sześć dni później w Edinburgh Royal Infirmary. Niedługo po jego śmierci Argyll and Bute ogłosił, że przebudowa Hermitage Park w Helensburgh zostanie mu zadedykowana, jako autorowi tego projektu.

</doc>
<doc id="4732900" url="https://pl.wikipedia.org/wiki?curid=4732900" title="Lea Goldberg">
Lea Goldberg

Lea Goldberg (hebr. לאה גולדברג, ur. 29 maja 1911 w Królewcu, zm. 15 stycznia 1970 w Jerozolimie) – żydowska poetka, pisarka, dramaturgiczka, tłumaczka literacka i wykładowczyni na Uniwersytecie Hebrajskim.
Życiorys.
Lea Goldberg we wczesnym dzieciństwie przeniosła się do Kowna, gdzie w 1923 r. jedną czwartą ludności stanowili Żydzi. Podczas I wojny światowej jej rodzina wraz z wieloma innymi Żydami na Litwie została zmuszona przez rosyjski rząd do przeprowadzki na wieś i przez kilka lat mieszkali jako uchodźcy w Bałaszowie (obwód saratowski). W 1918 r. Rodzina Goldbergów wróciła do Kowna, które było wówczas stolicą niepodległej Litwy. Podczas podróży jej ojciec został złapany i torturowany przez bolszewików, co spowodowało jego załamanie psychiczne. Był hospitalizowany w Kownie, rozwiódł się z żoną. W Kownie Goldberg ukończyła żydowskie liceum i uniwersytet, gdzie studiowała literaturę niemiecką i rosyjską oraz semicką. W 1930 r. wyjechała do Berlina i Bonn, gdzie w wieku 22 lat uzyskała stopień doktora. Jej praca dyplomowa dotyczyła samarytańskiego tłumaczenia Biblii. W 1932 roku wróciła do Kowna i stała się wiodącą postacią w "Petaḥ", grupie młodych poetów, którzy założyli tytułowe wydawnictwo i organ literacki. Goldberg zaczęła pisać wiersze po rosyjsku w wieku 11 lat, a w szkole średniej po hebrajsku. W 1935 r. wyjechała do Palestyny, gdzie jako redaktorka i tłumaczka współpracowała z Awrahamem Shlonskim i zyskała uznanie jako pisarka i badaczka literatury. Założyła dział literatury porównawczej na Uniwersytecie Hebrajskim w Jerozolimie i prowadziła tam wykłady w latach 1955-1970. Napisała także wiele książek dla dzieci, a niektóre z jej wierszy stały się popularnymi piosenkami. Goldberg była jedną z niewielu kobiet-poetek, które zaczęły pisać poezję w języku hebrajskim po I wojnie światowej, kiedy rewolucja syjonistyczna zaczynała się materializować.

</doc>
<doc id="4732904" url="https://pl.wikipedia.org/wiki?curid=4732904" title="Naziha ad-Dulajmi">
Naziha ad-Dulajmi

Naziha Jawdet Ashgah al-Dulaimi (ur. 1923 w Bagdadzie, zm. 9 października 2007 w Herdecke) – była wczesną pionierką irackiego ruchu feministycznego. 10 marca 1952 stała się współzałożycielką i pierwszą prezes Irackiej Ligi Kobiet. Była również pierwszą kobietą-ministrem we współczesnej historii Iraku i pierwszą kobietą-ministrem w świecie arabskim.
Biografia.
Urodziła się w 1923 roku w Badgadzie. Studiowała medycynę w Royal College of Medicine, który później wszedł w skład University of Bagdad. W tym czasie była jedną z niewielu studentek medycyny. Na studiach dołączyła do „Stowarzyszenia kobiet na rzecz zwalczania faszyzmu i nazizmu” i aktywnie uczestniczyła w jego pracy. Później, kiedy stowarzyszenie zmieniło nazwę na „Stowarzyszenie Irakijskich Kobiet”, stała się członkiem komitetu wykonawczego.
W 1941 roku ukończyła studia medyczne. Po ukończeniu studiów została powołana do Szpitala Królewskiego w Bagdadzie, a następnie przeniesiona do Szpitala Karkh. Przez cały ten czas była nękana przez aparat bezpieczeństwa monarchii z powodu jej współczucia dla biednych i bezpłatnego leczenia, które zaoferowała im w swojej klinice w dzielnicy Shawakah. Przeniesiona do Sulaimaniyah (w Kurdystanie), jej klinika ponownie stała się schronieniem dla bez środków do życia pacjentów, którzy otrzymali jej opiekę i wsparcie za darmo.
W 1948 roku wstąpiła do Irackiej Partii Komunistyczej, która była zaangażowana w walkę z panującą w Iraku monarchią.
W 1952 roku napisała książkę "The Iraqi Woman". Opisała w niej kobiety należące do klasy "al-fallahin" (pochodzenia wiejskiego), które według niej były pozbawione wszelkich praw i zniewolone zarówno przez mężczyzn jak i opresję klasową. Opisywała jednak również kobiety z wyższych klas, których status materialny był inny, ale nadał były traktowane przez mężczyzn jak własność, a nie jak pełnoprawne osoby.
Próbowała ożywić Stowarzyszenie Kobiet Irakijskich i, wspierana przez dziesiątki kobiet działaczy, zwróciła się do władz o utworzenie „Stowarzyszenia Wyzwolenia Kobiet”. W oczekiwaniu na akceptację organizacja mogła legalnie prowadzić działania. Wniosek został jednak odrzucony. W odpowiedzi sygnatariusze pod przewodnictwem dr Naziha postanowili mimo wszystko założyć tę organizację, choć potajemnie, po zmianie nazwy na Ligę Obrony Praw Irakijskiej Kobiety. W ten sposób Liga powstała 10 marca 1952 r. Do celów Ligi należały:
Dzięki zaangażowaniu Dr Naziha i Ligi w Rewolucję z 1958 roku znaczenie Ligi znacząco wzrosło. Po trzech konferencjach w latach 1959-1961 liczba członków organizacji wzrosła do 42 tysięcy.
Iracka Liga Kobiet stała się stałym członkiem Międzynarodowej Federacji Kobiet (IWF). Natomiast dr Naziha została wybrana do zgromadzenia i zarządu Federacji, a później stała się wiceprezesem tej międzynarodowej organizacji.
Miała również zasługi jako lekarz. W latach 50. XX wieku brała udział w badaniu i zwalczaniu rdzennych bakterii Bejel w południowym Iraku.
W 1959, po obaleniu monarchii, prezydent Abd al-Karim Qasim wybrał ją na stanowisko ministra gmin w rządzie. Jako jedynego, formalnego członka IPK w jego republikańskim rządzie. Stała się tym samym pierwszą kobietą-ministrem we współczesnej historii Iraku, jak również pierwszą kobietą-ministrem w świecie arabskim. Objęła stanowisko ministra stanu w późniejszym składzie gabinetu.
Podczas swojej rządowej kariery Al-Dulaimi odegrała kluczową rolę w przekształceniu ogromnych slumsów wschodniego Bagdadu w ogromny projekt robót publicznych i mieszkaniowych, który stał się znany jako Miasto Thawra (Rewolucja) - obecnie Miasto Sadr. Współtworzyła również świeckie Prawa Obywatelskie z 1959, które wyprzedziło swój czas w liberalizacji prawa dotyczącego małżeństw i dziedziczenia z korzyścią dla irackich kobiet.
W latach 70. wyemigrowała do Niemiec. Nawet w latach 90. nie zaprzestała pracy w ruchu kobiecym, szczególnie w Irakijskiej Lidze Kobiet. Ostatnim ważnym wydarzeniem, w którym aktywnie uczestniczyła, było seminarium na temat sytuacji kobiet irackich, które odbyło się w 1999 r. w Kolonii w Niemczech.
Brała udział w przygotowaniach do 5. Kongresu Irackiej Ligi Kobiet, ale przed jego zwołaniem (w marcu 2002) doznała udaru, w efekcie którego została sparaliżowana.
Zmarła 9 października 2007 w Herdecke w Niemczech, w wieku 84 lat.

</doc>
<doc id="4732905" url="https://pl.wikipedia.org/wiki?curid=4732905" title="Puchar Francji w piłce siatkowej mężczyzn (2019/2020)">
Puchar Francji w piłce siatkowej mężczyzn (2019/2020)

Puchar Francji w piłce siatkowej mężczyzn 2019/2020 (fr. Coupe de France masculine de volley-ball 2019/2020) – 37. sezon rozgrywek o siatkarski Puchar Francji organizowany przez Francuski Związek Piłki Siatkowej ("Fédération française de volley"). Zainaugurowany został 22 października 2019 roku.
W rozgrywkach o Puchar Francji uczestniczyły drużyny z Ligue A, Ligue B oraz cztery drużyny z niższych lig, które doszły do półfinału Pucharu Francji amatorów w sezonie 2018/2019. Rozgrywki miały składać się z 1. rundy, 1/8 finału, ćwierćfinałów oraz turnieju finałowego. We wszystkich fazach rywalizacja toczyła się systemem pucharowym.
Turniej finałowy, składający się z półfinałów, meczu o 3. miejsce i finału, miał odbyć się w dniach 13-14 marca 2020 roku w Tuluzie. Ze względu na pandemię COVID-19 turniej finałowy w pierwotnym terminie został odwołany. Nowy termin ustalony został na 26-27 września, jednak po wycofaniu się z rozgrywek francuska federacja postanowiła ostatecznie odwołać turniej finałowy.
Zwycięzca Pucharu Francji miał uzyskać prawo gry w Pucharze CEV w sezonie 2020/2021.
Oprócz Pucharu Francji dla profesjonalistów odbywały się także rozgrywki rozgrywki o Puchar Francji amatorów dla drużyn grających w Elite i Nationale 2 oraz dla drużyn grających w Nationale 3 i ligach regionalnych. Francuski Związek Piłki Siatkowej ze względu na pandemię COVID-19 postanowił zakończyć oba turnieje bez wyłonienia zwycięzcy.
System rozgrywek.
Puchar Francji PRO.
W Pucharze Francji dla profesjonalistów uczestniczą 24 drużyny: 
Rozgrywki składają się z 1. rundy, 1/8 finału, ćwierćfinałów oraz turnieju finałowego. We wszystkich rundach rozgrywany jest w ramach pary jeden mecz decydujący o awansie.
W 1. rundzie gra 16 drużyn: 5 najniżej sklasyfikowanych w sezonie 2018/2019 klubów Ligue A, 6 klubów z Ligue B oraz półfinaliści Pucharu Francji amatorów w sezonie 2018/2019. Gospodarzami spotkań są zespoły z niższych lig, a w przypadku, gdy obie drużyny występują w tej samej klasie rozgrywkowej – te, które zostały wylosowane w ramach pary jako pierwsze.
W 1/8 finału uczestniczy 8 drużyn, które awansowały z 1. rundy oraz 8 najwyżej sklasyfikowanych w sezonie 2018/2019 klubów w Ligue A. Zwycięzcy w parach uzyskują awans do ćwierćfinałów, po których rozgrywany jest turniej finałowy. Gospodarzem spotkania w ramach pary w 1/8 finału oraz ćwierćfinałach jest drużyna z niższej ligi. W przypadku, gdy obie drużyny występują w tej samej klasie rozgrywkowej, odbywa się losowanie wyłaniające gospodarza.
Turniej finałowy składa się z półfinałów, meczu o 3. miejsce oraz finału.
Puchar Francji amatorów (Elite/Nationale 2).
W Pucharze Francji amatorów dla klubów grających w Elite i Nationale 2, tj. trzecim i czwartym poziomie rozgrywek klubowych we Francji, uczestniczy 10 drużyn, które zgłosiły się do rozgrywek. Rozgrywki składają się z dwóch rund oraz turnieju finałowego, w ramach którego rozgrywane są półfinały, mecz o 3. miejsce oraz finał.
W 1. rundzie w drodze losowania tworzone są pary. Jedna drużyna uzyskuje wolny los do 2. rundy. W ramach pary rozgrywa się jedno spotkanie decydujące o awansie. Gospodarzem spotkania jest drużyna z niższej ligi lub ta, która została wylosowana w ramach pary jako pierwsza.
W 2. rundzie drużyny zostają rozlosowane do dwóch grup. W każdej grupie znajdują się po trzy zespoły. Rozgrywają one między sobą po jednym spotkaniu. Awans do półfinału uzyskują po dwie najlepsze drużyny z każdej grupy. Półfinaliści otrzymują prawo gry w Pucharze Francji dla profesjonalistów w sezonie 2020/2021.
Pary półfinałowe tworzone są według klucza: A1 – B2, B1 – A2. Zwycięzcy półfinałów grają w meczu finałowym o Puchar Francji amatorów, natomiast przegrani rozgrywają mecz o 3. miejsce.
Puchar Francji amatorów (Nationale 3/Régionale).
W Pucharze Francji amatorów dla klubów grających w Nationale 3 (tj. piątym poziomie rozgrywek klubowych we Francji) oraz ligach regionalnych, uczestniczy 15 drużyn, które zgłosiły się do rozgrywek. Rozgrywki składają się z 1. rundy, ćwierćfinałów oraz turnieju finałowego.
W 1. rundzie w drodze losowania tworzone są pary. Jedna drużyna uzyskuje wolny los do ćwierćfinału. Drużyny, które awansowały z 1. rundy oraz zespół, który wylosował wolny los, tworzą pary ćwierćfinałowe. Zwycięzcy w poszczególnych parach uzyskują awans do turnieju finałowego. W 1. rundzie i ćwierćfinałach gospodarzem spotkania jest drużyna z niższej ligi lub ta, która została wylosowana w ramach pary jako pierwsza.
W ramach turnieju finałowego rozgrywane są półfinały, mecz o 3. miejsce oraz finał.
We wszystkich rundach w ramach pary rozgrywa się jedno spotkanie decydujące o awansie.
Puchar Francji amatorów (Elite/Nationale 2).
2. runda.
Grupa A.
Tabela
Wyniki spotkań
Grupa B.
Tabela
Wyniki spotkań

</doc>
<doc id="4732909" url="https://pl.wikipedia.org/wiki?curid=4732909" title="Himssen-yeoja Do Bong-soon">
Himssen-yeoja Do Bong-soon



</doc>
<doc id="4732945" url="https://pl.wikipedia.org/wiki?curid=4732945" title="Jerzy Tyranowski">
Jerzy Tyranowski

Jerzy Kazimierz Tyranowski (ur. 22 marca 1942 w Gnieźnie, zm. 8 marca 2020) – polski prawnik, profesor nauk prawnych, nauczyciel akademicki Uniwersytetu im. Adama Mickiewicza w Poznaniu i innych uczelni, specjalista prawa międzynarodowego publicznego.
Życiorys.
W 1954 ukończył szkołę podstawową, w 1959 liceum. W latach 1959–1964 studiował na Wydziale Prawa UAM. Po uzyskaniu tytułu magistra prawa został pracownikiem Katedry Prawa Międzynarodowego Publicznego tego wydziału. Na macierzystej uczelni uzyskał stopień naukowy doktora nauk prawnych (1970) i doktora habilitowanego nauk prawnych (1978). W 1989 nadano mu tytuł naukowy profesora nauk prawnych. W latach 1984–2010 był kierownikiem Katedry Prawa Międzynarodowego i Organizacji Międzynarodowych UAM. W 2020 rozpoczął pracę w Szkole Wyższej Psychologii Społecznej.
Był także pracownikiem Wyższej Szkoły Zarządzania i Bankowości w Poznaniu, Wydziału Prawa i Administracji Uniwersytetu Szczecińskiego, Uniwersytetu Ekonomicznego w Poznaniu, Wyższej Szkoły Marketingu i Zarządzania w Lesznie, Wyższej Szkoły Pedagogiki i Administracji im. Mieszka I w Poznaniu oraz Polskiego Instytutu Spraw Międzynarodowych.
Odbył staże zagraniczne, m.in.:
W 1971 zawarł związek małżeński z Alicją.
Zmarł 8 marca 2020. Został pochowany 13 marca 2020 na Cmentarzu Parafii Matki Bożej Pocieszenia w Poznaniu.

</doc>
<doc id="4732954" url="https://pl.wikipedia.org/wiki?curid=4732954" title="Dolar Barbadosu">
Dolar Barbadosu



</doc>
<doc id="4732957" url="https://pl.wikipedia.org/wiki?curid=4732957" title="Lola Landau">
Lola Landau

Lola Landau (ur. 3 grudnia 1892 w Berlinie, zm. 5 lutego 1990 w Jerozolimie) – żydowska pisarka.
Leonore Landau była córką szanowanego żydowskiego ginekologa dra Theodora Landau (1861–1932) i jego żony Philippiny (1869–1964) z domu Fulda. Leonore dorastała w wykształconym i liberalnym środowisku wyższej klasy średniej. Ważny praski rabin Ezechiel Landau (1713-1793) był jednym z jej przodków. Po ślubie z filozofem, socjalistą i wykładowcą Siegfriedem Marckiem (1889–1957) w 1915 r. przeniosła się do Wrocławia, gdzie zasłynęła z publikacji poetyckich. Jej pierwsza książka z wierszami została opublikowana w Monachium w 1916 r. Już podczas I wojny światowej była zaangażowana w sprawy pokoju i kobiet. We Wrocławiu w 1917 r. podczas wykładu o wypędzeniu Ormian z Turcji poznała poetę i pacyfistę Armina T. Wegnera (1886–1978). Od 1919 roku zaczęli się spotykać. Opuściła Siegfrieda Marcka wraz ze swoimi synami Andreasem (ur. 1916) i Alfem (ur. 1918) i poślubiła Armina T. Wegnera w 1920 r., z którym przeprowadziła się do Neuglobsowa nad jeziorem Großer Stechlinsee. Ich córka Sybilla urodziła się w 1923 r. Od 1925 r. rodzina utrzymywała mieszkanie w Berlinie, ale miesiące wakacyjne i liczne weekendy spędzała w swoim pięknym domu w Neuglobsow. Oprócz innych wolnych zajęć jako autorka (publikacja kilku książek poetyckich, dramatów, słuchowisk, artykułów w różnych gazetach i czasopismach), Lola Landau doradzała Arminowi T. Wegnerowi w jego pracy i ich wspólne dzieła literackie zostały wydane. Podczas wycieczki małżeństwa do Palestyny w 1929 roku Lola Landau doświadczyła silnych więzi z narodem żydowskim. Po przejęciu władzy przez Hitlera Lola Landau i jej rodzina doznały gwałtownej wrogości ze strony prawicowych radykalnych i antysemickich mieszkańców wioski Neuglobsow, kierowanych przez lokalnego bohatera I wojny światowej i nazisty generała Karla Litzmanna. W 1933 roku, jako Żydówka i pacyfistka, pisarka i jej mąż otrzymali zakaz pisania i publikowania, co pogrążyło małżonka w kryzysie materialnym. Po aresztowaniu jej męża w sierpniu 1933 r. przez nazistów, Lola Landau oraz jej dzieci Andreas i Sibylla początkowo schronili się w Anglii, Alf pozostał we Wrocławiu. Dopiero później przeniósł się do Anglii, a stamtąd do Australii. Jako przekonana syjonistka pracowała w Londynie dla żydowskiej organizacji Keren Hayesod oraz jako propagandystka dla WIZO. Wtedy zaplanowała emigrację do Palestyny. Po zwolnieniu męża z obozu koncentracyjnego rodzina mieszkała w Niemczech w latach 1934-1936. Na początku 1936 r. Lola Landau wraz z synem Andreasem i córką Sibyllą przeprowadziła się do Palestyny i zamieszkała w Jerozolimie. Mąż dołączył do niej, ale nie był w stanie mieszkać w Palestynie. W tym samym roku przeniósł się do Positano w południowych Włoszech. Od tego czasu małżeństwo istniało między dwoma krajami Palestyną i Włochami, co było bardzo trudne ze względu na separację i doprowadziło do rozwodu. W następnych latach Lola Landau nawiązała nową znajomość z żydowskim matematykiem Pessachem Hebroni (zm. 1963 r.). Nadal pracowała dla organizacji Keren Hayesod i WIZO w Palestynie, ale także jako nauczycielka języka angielskiego.

</doc>
<doc id="4732963" url="https://pl.wikipedia.org/wiki?curid=4732963" title="Natalia Golnik">
Natalia Golnik

Natalia Golnik (ur. 20 grudnia 1953, zm. 17 marca 2020) – polska fizyk, profesor nauk technicznych, specjalizująca się w inżynierii biomedycznej, ochronie przed promieniowaniem i ochronie radiologicznej. Profesor zwyczajny Wydziału Mechatroniki Politechniki Warszawskiej i jego dziekan od 2012 do 2020.
Życiorys.
Ukończyła fizykę na Wydziale Fizyki Uniwersytetu Warszawskiego w 1978. Doktoryzowała się w 1988 w Instytucie Energii Atomowej POLATOM, natomiast stopień doktora habilitowanego uzyskała w 1997 na Wydziale Fizyki UW, na podstawie pracy pt. "Recombination methods in the dosimetry mixed radiation". Tytuł profesora otrzymała w 2010. Piastowała stanowisko dziekana Wydziału Mechatroniki Politechniki Warszawskiej w kadencjach 2012–2016 i 2016–2020. Została członkinią Komitetu Fizyki Medycznej, Radiobiologii i Diagnostyki Obrazowej PAN i objęła funkcję zastępcy jego przewodniczącego. Była także wiceprezesem Polskiego Towarzystwa Fizyki Medycznej. Publikowała prace w czasopismach, takich jak „Radiation Protection Dosimetry”, „Radiotherapy and Oncology” czy „Radiation Measurements”.
Otrzymała szereg nagród Rektora PW, natomiast w 2005 została odznaczona Złotym Krzyżem Zasługi.

</doc>
<doc id="4732966" url="https://pl.wikipedia.org/wiki?curid=4732966" title="Stanisław Smoleń (dyplomata)">
Stanisław Smoleń (dyplomata)

Stanisław Wojciech Smoleń (ur. 22 października 1952 w Limanowej) – polski urzędnik i dyplomata w stopniu ambasadora tytularnego, ambasador RP w Iraku.
Życiorys.
Stanisław Smoleń studia rozpoczął w Akademii Ekonomicznej w Poznaniu. Tytuł magistra stosunków międzynarodowych uzyskał w 1977 w Moskiewskim Państwowym Instytucie Stosunków Międzynarodowych na Wydziale Języków Hindi i Urdu. Studiował także język i literaturę perską na Uniwersytecie w Kabulu (1979–1980). Kończył Studium Podyplomowe Służby Zagranicznej przy PISM (1983). Był stypendystą Trybunału Sprawiedliwości w Hadze, doktoryzował się w Akademii Dyplomatycznej w Moskwie w 1990.
W 1977 rozpoczął pracę w Ministerstwie Spraw Zagranicznych, przechodząc kolejne szczeble kariery zawodowej. Od 2004 urzędnik służby cywilnej. W centrali pracował na stanowiskach eksperckich do spraw Azji Południowej, od 1991 związany z Bliskim Wschodem, od 2003 z problematyką iracką – pełnił m.in. funkcję zastępcy szefa Grupy Zadaniowej ds. Iraku, jednostki powołanej w MSZ do koordynacji polskiego zaangażowania wojskowo-cywilnego w Iraku. W latach 2005-–2006 przewodniczył Zespołowi Doradczemu ds. Bliskiego Wschodu i Afryki Północnej. W 2008 pracował w Departamencie Wschodnim, pełniąc funkcję naczelnika Wydziału Europy Wschodniej. Smoleń pracował na placówkach w Kabulu, w Islamabadzie, otwierał ambasady w Sanie i w Rijadzie (chargé d’affaires, 1998–1999). W latach 2004–2005 przez rok pełnił funkcję dorady politycznego przy Dowództwie Wielonarodowej Dywizji Centrum-Południe w Iraku. Jesienią 2006 został skierowany do Bagdadu na czele placówki jako chargé d’affaires. Od 2010 do 2012 reprezentował Polskę w Iraku jako ambasador. Ponownie na czele placówki, jako chargé d’affaires i Konsul RP, od 2016 do 2018.
Stanisław Smoleń zna języki: angielski, rosyjski, hindi i niemiecki; posługuje się także francuskim, perskim i arabskim. Żonaty, trójka dzieci.

</doc>
<doc id="4733065" url="https://pl.wikipedia.org/wiki?curid=4733065" title="Wilhelm Kulpinski">
Wilhelm Kulpinski

Wilhelm Kulpinski (ur. 1938) – rumuński kierowca i konstruktor wyścigowy.
Biografia.
Karierę sportową rozpoczął od startów w rajdach samochodowych. W 1979 roku zadebiutował w Formule Easter. Rok później we współpracy z Lajosem Nabosnyim zbudował samochód tej kategorii i zadebiutował w krajowych mistrzostwach. W roku 1984 Kulpinski zbudował nowy samochód napędzany silnikiem Dacii; w tym samym sezonie został wcielony do reprezentacji Rumunii na Puchar Pokoju i Przyjaźni. W sezonie 1986 zdobył wicemistrzostwo kraju. W 1987 roku był dziewiętnasty w klasyfikacji Pucharu Pokoju i Przyjaźni. W 1988 roku zakończył karierę.

</doc>
<doc id="4733066" url="https://pl.wikipedia.org/wiki?curid=4733066" title="Frank dżibutyjski">
Frank dżibutyjski



</doc>
<doc id="4733068" url="https://pl.wikipedia.org/wiki?curid=4733068" title="Patricia Bath">
Patricia Bath

Patricia Era Bath (ur. 4 listopada 1942 w Nowym Jorku, zm. 30 maja 2019 w San Francisco) – amerykańska okulistka trynidadzkiego pochodzenia, wynalazczyni sondy laserowej do fakoemulsyfikacji nazwanej Laserphaco, inicjatorka okulistyki środowiskowej i założycielka Amerykańskiego Instytutu na rzecz Zapobiegania Ślepocie.
Młodość i wykształcenie.
Patricia Era Bath urodziła się 4 listopada 1942 w Harlem w Nowym Jorku. Jej ojciec Rupert, imigrant z Trynidad, był motorniczym, a matka Gladys z domu Elliott pracowała jako gospodyni domowa. Patricia Era Bath od dziecka interesowała się nauką, za co zasługi przypisywała swojej matce, która kupiła jej zestaw do eksperymentów chemicznych.
W szkole średniej inspirowała się pracą humanistycznego filozofa Alberta Schweitzera, który pomagał ludziom chorym na trąd w Kongo. Jeszcze jako nastolatce przyznano jej stypendium naukowe.
W 1964 zdobyła Bachelor’s degree, kończąc fizykę i chemię na uczelni Hunter College w Manhattanie. W 1968 zdobyła stopień medyczny Doctor of Medicine, kończąc z wyróżnieniem Uniwersytet Howarda w Waszyngtonie. Następnie rozpoczęła staż w szpitalu klinicznym Harlem Hospital Center w Nowym Jorku. Rok później dzięki stypendium rozpoczęła studia na Uniwersytecie Columbia w Manhattanie, które ukończyła w 1970. W 1973 ukończyła szkolenie w szpitalu klinicznym.
Kariera naukowa.
Pracowała jako chirurg w UCLA Medical Center, a także jako pracownik naukowy na wydziałach medycznych uniwersytetów Kalifornijskiego w Los Angeles i Charles R. Drew University of Medicine and Science.
Przeprowadziła retrospektywne badanie epidemiologiczne, które wykazało, że ślepota wśród czarnych była dwukrotnie większa niż u białych osób oraz że u czarnych osiem razy bardziej prawdopodobne było wystąpienie jaskry. Doszła do wniosku, że wynika to z braku dostępu do opieki okulistycznej, dlatego zaproponowała nową dyscyplinę nauki, zwaną okulistyką środowiskową (połączenie medycyny społecznej i okulistyki klinicznej), która z czasem się upowszechniła. W 1977 razem z psychiatrą Alfredem Cannonem i pedagogiem Aaronem Ifekwunigwe współtworzyła Amerykański Instytut na rzecz Zapobiegania Ślepocie, którego motto brzmiało "wzrok jest podstawowym prawem człowieka".
W 1986 wynalazła Laserphaco - sondę laserową do fakoemulsyfikacji, wykorzystywaną do laserowego operowania zaćmy. Swój wynalazek opatentowała w 1988. Była pierwszą afroamerykańską kobietą, która otrzymała patent w dziedzinie medycyny.
Przeszła na emeryturę w 1993.
Lista patentów.
Wszystkie patenty zostały zarejestrowane w Stanach Zjednoczonych:
Życie prywatne.
Miała córkę Erakę Bath, która została psychiatrą.
Zmarła 30 maja 2019 w San Francisco w Kalifornii, w wyniku powikłania spowodowanego rakiem.

</doc>
<doc id="4733071" url="https://pl.wikipedia.org/wiki?curid=4733071" title="Krzysztof Baszniak">
Krzysztof Baszniak

Krzysztof Janusz Baszniak (ur. 2 stycznia 1953) – polski przedsiębiorca i polityk, w latach 1994–1995 podsekretarz stanu w Ministerstwie Pracy i Polityki Socjalnej.
Życiorys.
Absolwent Akademii Ekonomicznej we Wrocławiu i Akademii Dyplomatycznej. Pracował m.in. w departamencie wojskowym Ministerstwa Spraw Zagranicznych. Działał w Polskim Stronnictwie Ludowym. Od 5 kwietnia 1994 do 19 stycznia 1995 był wiceministrem pracy i polityki socjalnej w rządzie Waldemara Pawlaka, odpowiedzialnym za sprawy zagraniczne i kontakty międzynarodowe. W czasie pełnienia urzędu zasłynął m.in. uderzeniem teczką fotoreportera „Super Expressu”, który próbował przeprowadzić rozmowę o toczącym się w jego sprawie śledztwie. W efekcie tego zdarzenia wybuchł skandal i Baszniak utracił stanowisko, a także został ukarany grzywną.
Później zajął się działalnością biznesową w branży paliwowej w Polsce i za granicą. Od 2003 do 2004 pozostawał prezesem Wrocławskiej Jedynki, która miała budować domy mieszkalne w Iraku, lecz zbankrutowała. Był wielokrotnie przesłuchiwany w śledztwach związanych z tzw. mafią paliwową i śmiercią Marka Papały, dwukrotnie został też napadnięty i pobity. Został skazany na 1,5 roku pozbawienia wolności w zawieszeniu na 4 lata za wyłudzanie kredytów.

</doc>
<doc id="4733073" url="https://pl.wikipedia.org/wiki?curid=4733073" title="Frank komoryjski">
Frank komoryjski



</doc>
<doc id="4733077" url="https://pl.wikipedia.org/wiki?curid=4733077" title="Lej mołdawski">
Lej mołdawski



</doc>
<doc id="4733089" url="https://pl.wikipedia.org/wiki?curid=4733089" title="Lek albański">
Lek albański



</doc>
<doc id="4733094" url="https://pl.wikipedia.org/wiki?curid=4733094" title="Grażyna Andrzejewska-Sroczyńska">
Grażyna Andrzejewska-Sroczyńska

Grażyna Weronika Andrzejewska-Sroczyńska (ur. 9 lipca 1946) – polska lekarz, działaczka społeczna i urzędniczka państwowa, w latach 1992–1995 sekretarz stanu w Ministerstwie Pracy i Polityki Socjalnej oraz pełnomocnik rządu ds. osób niepełnosprawnych.
Życiorys.
Pochodzi z Gorzowa Wielkopolskiego, z zawodu jest lekarzem reumatologiem. Należała do Zjednoczenia Chrześcijańsko-Narodowego, tworzyła jego gorzowskie struktury. Od 15 października 1992 do 20 marca 1995 była sekretarzem stanu w Ministerstwie Pracy i Polityki Socjalnej oraz pełnomocnikiem rządu ds. osób niepełnosprawnych. Pełni funkcję prezes Zakładów Elektromechanicznych „Elektra” Spółdzielnia Inwalidów. Została też szefową rady nadzorczej Centrum Kompleksowej Rehabilitacji w Konstancinie-Jeziornie oraz dyrektor Fundacji Ochrony Zdrowia Inwalidów, a w okresie rządów Kazimierza Marcinkiewicza krótko zasiadała w radzie nadzorczej Kompanii Węglowej.
Odznaczona Krzyżem Kawalerskim (2004) i Oficerskim (2019) Orderu Odrodzenia Polski za działalność na rzecz osób niepełnosprawnych.

</doc>
<doc id="4733095" url="https://pl.wikipedia.org/wiki?curid=4733095" title="Herbert Fischer (generał)">
Herbert Fischer (generał)

Herbert Fischer (ur. 12 października 1882 w Stuttgarcie, zm. 23 października 1939 w Berlinie) – niemiecki oficer Wehrmachtu w stopniu General der Infanterie.
Dnia 22 marca 1901 roku dołączył, w stopniu podporucznika ("Leutnant"), do "Grenadier-Regiment „Königin Olga” (1. Württembergisches) Nr. 119". Jako adiutant batalionu, 16 czerwca 1910 roku został awansowany do stopnia porucznika ("Oberleutant"). Jesienią 1912 został mianowany adiutantem pułku. Gdy wybuchła I wojna światowa wstąpił do armii tureckiej, gdzie 8 października 1914, roku został awansowany na kapitana ("Hauptmann") i w takim stopniu służył całą wojnę. W jej trakcie otrzymał Żelazny Krzyż i wiele innych odznaczeń. Po wojnie przez pewien czas pracował w niemieckim Ministerstwie Obrony ("Reichswehrministerium"). W 1921 roku został mianowany dowódcą kompanii w 6 Pułku Piechoty. 1 stycznia 1924 roku powrócił do Reichswehrministerium gdzie, 1 lutego tegoż roku, został awansowany na majora ("Major"). 1 lutego 1928 roku mianowano go dowódcą 1 batalionu 17 pułku piechoty w Brunszwiku, gdzie 1 października 1929 roku został awansowany na podpułkownika ("Oberstleutnant "), zaś 1 kwietnia 1930 został przeniesiony do sztabu pułku. 1 listopada tego samego roku ponownie powrócił do Reichswehrministerium. 1 kwietnia 1931 roku otrzymał stopień pułkownika ("Oberst"). 1 kwietnia 1933 roku został attaché wojskowym ambasady niemieckiej we Włoszech. Awans na generała majora ("Generalmajor") otrzymał 1 kwietnia 1934, 1 grudnia następnego roku został generałem porucznikiem ("Generalleutnant"). Jesienią 1935 r. Został odwołany z Włoch i wrócił do Rzeszy. Od 6 października 1936 do 20 kwietnia 1937 dowodził 31 Dywizją Piechoty. Wkrótce potem, 31 października 1937 przeszedł na emeryturę w stopniu "General der Infanterie" Zmarł wkrótce po wybuchu II wojny światowej.

</doc>
<doc id="4733132" url="https://pl.wikipedia.org/wiki?curid=4733132" title="Jason Nolf">
Jason Nolf

Jason Michael Nolf (ur. 10 stycznia 1996) – amerykański zapaśnik walczący w stylu wolnym. Mistrz panamerykański w 2020. Pierwszy w Pucharze Świata w 2022 roku.
Zawodnik Yatesboro High School z hrabstwa Armstrong i Pennsylvania State University. Cztery razy All-American (2016–2019) w NCAA Division I, pierwszy w 2017, 2018, 2019; drugi w 2016 roku.

</doc>
<doc id="4733150" url="https://pl.wikipedia.org/wiki?curid=4733150" title="Guseyn Ruslanzada">
Guseyn Ruslanzada

Guseyn Ruslanzada (ur. 1997) – kanadyjski zapaśnik walczący w stylu wolnym. Wicemistrz panamerykański z 2020. Brązowy medalista igrzysk frankofońskich w 2017 roku. Zawodnik Concordia University.

</doc>
<doc id="4733178" url="https://pl.wikipedia.org/wiki?curid=4733178" title="Krzysztof Szaflarski">
Krzysztof Szaflarski

Krzysztof Szaflarski – polski ekonomista, dr hab. nauk ekonomicznych, profesor nadzwyczajny Górnośląskiej Wyższej Szkoły Handlowej im. Wojciecha Korfantego w Katowicach i Katedry Międzynarodowych Stosunków Ekonomicznych Wydziału Ekonomii Uniwersytetu Ekonomicznego w Katowicach.
Życiorys.
Obronił pracę doktorską, 28 marca 1994 habilitował się na podstawie pracy zatytułowanej "Trójstronna kooperacja przemysłowa Wschód-Zachód-Południe (kompleksowa analiza)". Otrzymał nominację profesorską. Objął funkcję profesora w Katedrze Międzynarodowych Stosunków Ekonomicznych na Wydziale Ekonomii Akademii Ekonomicznej im. Karola Adamieckiego w Katowicach i na Wydziale Zarządzania Górnośląskiej Wyższej Szkoły Handlowej im. Wojciecha Korfantego w Katowicach.
Został zatrudniony na stanowisku profesora nadzwyczajnego Górnośląskiej Wyższej Szkoły Handlowej im. Wojciecha Korfantego w Katowicach i Katedry Międzynarodowych Stosunków Ekonomicznych Wydziału Ekonomii Uniwersytetu Ekonomicznego w Katowicach.
Jest rektorem Górnośląskiej Wyższej Szkoły Handlowej im. Wojciecha Korfantego w Katowicach, oraz był dziekanem na Wydziale Zarządzania Górnośląskiej Wyższej Szkoły Handlowej im. Wojciecha Korfantego w Katowicach.

</doc>
<doc id="4733180" url="https://pl.wikipedia.org/wiki?curid=4733180" title="Vò">
Vò



</doc>
<doc id="4733186" url="https://pl.wikipedia.org/wiki?curid=4733186" title="Młynarzowa Szczerbina">
Młynarzowa Szczerbina

Młynarzowa Szczerbina (, ok. 1970 m) – przełączka w masywie Młynarza w słowackich Tatrach Wysokich. Znajduje się w jego grani głównej, pomiędzy najwyższym (południowym) wierzchołkiem Wielkiego Młynarza (2170 m) i jego wierzchołkiem północnym (około 2090 m).
Na północny zachód z Młynarzowej Szczerbiny opada żleb mający wylot dokładnie na wschodnim brzegu Wyżniego Żabiego Stawu. Około 100 m poniżej grani uchodzi do niego płytka i trawiasta depresja opadająca z Niżniej Młynarzowej Przełęczy. Na południe opada skośny i trawiasty zachód do Żlebu Ascety.
Autorem nazwy przełączki jest Władysław Cywiński.

</doc>
<doc id="4733190" url="https://pl.wikipedia.org/wiki?curid=4733190" title="Loipersdorf bei Fürstenfeld">
Loipersdorf bei Fürstenfeld



</doc>
<doc id="4733199" url="https://pl.wikipedia.org/wiki?curid=4733199" title="Wieża strażnicza w Kocobędzu">
Wieża strażnicza w Kocobędzu

Wieża strażnicza zamku w Kocobędzu to murowany obiekt zbudowany na przełomie XIII i XIV wieku. Jest własnością gminy Kocobędz. Jest częścią kompleksu pałacowego, który ma status nieruchomego zabytku kultury. Jest chroniony jako zabytek kultury Republiki Czeskiej.
Opis.
Wieża ma 10 m wysokości. Jest murowana z częściowo obrobionych bloków wapienia i piaskowca (najbliższy kamieniołom znajduje się w Rzece). Szczyt wieży jest z cegły. Jej objętość stopniowo zwęża się wraz ze wzrostem wysokości, dzięki czemu wieża ma kształt ściętego stożka. Dach o murowanym z cegły sklepieniu w kształcie dzwonu jest pokryty gontem. Do wysokości 2 m mur ma grubość 60 cm.
Wieża pełniła funkcję ochronną i obronną.
Na żelaznym wiatrowskazie widnieje rok 1651, kiedy to właścicielem został św. Mikołaj z rodu Rudzkich z Rudz, który naprawił i zadaszył wieżę.
Dolna przestrzeń budowli służyła jako kaplica dla mieszkańców zamku.
W XIX wieku doszło do zamurowań, zrobiono okna, dach w kształcie dzwonu, nowe wejście do wieży i umiejscowiono zegar. Budowla została także gładko otynkowana.
Remonty.
W 1954 roku wieża została odnowiona.
W 2004 roku obiekt został ponownie naprawiony. Fundamenty zostały wzmocnione specjalnym betonowaniem. Jego wewnętrzna część została wysypana piaskiem rzecznym i ściągnięta przez pięć żelaznych obręczy.
Dziś zwiedzanie wieży jest możliwe.

</doc>
<doc id="4733205" url="https://pl.wikipedia.org/wiki?curid=4733205" title="Chwałowo (obwód brzeski)">
Chwałowo (obwód brzeski)

Chwałowo (, "Chwaława"; , "Chwałowo") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
Dawniej istniały dwie wioski – Chwałowo I i Chwałowo II.
W latach 1921–1939 należały do gminy Suchopol.
Według Powszechnego Spisu Ludności z 1921 roku wieś Chwałowo I zamieszkiwały 304 osoby, wśród których było 299 wyznania prawosławnego, a 5 mojżeszowego. Jednocześnie wszyscy mieszkańcy zadeklarowali polską przynależność narodową. We wsi było 62 budynków mieszkalnych.
Chwałowo II zamieszkiwały 302 osoby, wśród których było 278 wyznania prawosławnego, a 24 mojżeszowego. Jednocześnie wszyscy mieszkańcy zadeklarowali polską przynależność narodową. We wsi było 54 budynków mieszkalnych.

</doc>
<doc id="4733209" url="https://pl.wikipedia.org/wiki?curid=4733209" title="Chwałowo I">
Chwałowo I



</doc>
<doc id="4733210" url="https://pl.wikipedia.org/wiki?curid=4733210" title="Chwałowo II">
Chwałowo II



</doc>
<doc id="4733215" url="https://pl.wikipedia.org/wiki?curid=4733215" title="Kirchheim (Turyngia)">
Kirchheim (Turyngia)



</doc>
<doc id="4733217" url="https://pl.wikipedia.org/wiki?curid=4733217" title="Czepiele (Białoruś)">
Czepiele (Białoruś)

Czepiele (, "Czapiali"; , "Czepieli") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 351 osób, wśród których było 349 wyznania prawosławnego a 2 mojżeszowego. Jednocześnie wszyscy 4 mieszkańców zadeklarowało polską przynależność narodową, 344 białoruską, 2 żydowską a jeden inną (rosyjską lub rusińską). We wsi było 76 budynków mieszkalnych.

</doc>
<doc id="4733221" url="https://pl.wikipedia.org/wiki?curid=4733221" title="Haleny">
Haleny

Haleny (, "Haleny"; , "Galeny") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
Wieś leśnictwa białowieskiego w ekonomii grodzieńskiej w drugiej połowie XVII wieku. 
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 143 osoby, wśród których 134 było wyznania prawosławnego a 9 mojżeszowego. Jednocześnie 134 mieszkańców zadeklarowało polską przynależność narodową a 9 żydowską. We wsi było 29 budynków mieszkalnych.

</doc>
<doc id="4733223" url="https://pl.wikipedia.org/wiki?curid=4733223" title="Anobothrus">
Anobothrus

Anobothrus – rodzaj wieloszczetów z rzędu Terebellida i rodziny Ampharetidae.
Morfologia.
Wieloszczety te mają prostomium zbudowane podobnie jak u rodzaju "Ampharete", pozbawione listewek gruczołowych i o wyodrębnionym za pomocą wcięcia płacie środkowym. Czułki okołogebowe mogą być gładkie lub zaopatrzone w papilla. Segmenty ciała drugi i trzeci są ze sobą zlane, tworząc segment 2+3, zaopatrzony w trzy lub cztery pary skrzeli kształtem przypominających cirrusy. Segment drugi, trzeci lub oba mogą nosić notochety; ten na segmencie drugim mogą być silnie powiększone, a te na trzecim zredukowane. Za skrzelami leżą duże papilla nefrydialne. Parapodia tułowia maja notopodia pozbawione są cirrusów, a na odwłoku brak jest nawet szczątkowych notopodiów. Jedenaście lub dwanaście segmentów tułowia ma szczecinki neuropodialne zmodyfikowane w ząbkowane płytki ("uncini"); jeden z tych segmentów (uncinigerów) może być otoczony gruczołową przepaską, a począwszy od czwartego, piątego lub szóstego uncinigery mają jedną lub więcej spośród następujących modyfikacji: wyniesionych notopodiów, listewek gruczołowych między notopodiami, przekształconych notochet. Dwa początkowe uncinigery odwłoka mają neuropodia przekształcone tak jak uncinigery tułowiowe i określane są jako segmenty pośrednie.
Taksonomia.
Rodzaj ten wprowadzony został w 1884 roku przez Georga M.R. Levinsena. Obejmuje 24 opisane gatunki:

</doc>
<doc id="4733225" url="https://pl.wikipedia.org/wiki?curid=4733225" title="Żleb między Kopy">
Żleb między Kopy

Żleb między Kopy (, ok. 1970 m) – żleb w masywie Młynarza w słowackich Tatrach Wysokich. Znajduje się na jego południowo-wschodnich stokach opadających do Doliny Białej Wody. Stanowi lewą (patrząc od dołu) odnogę Białowodzkiego Koryta. Drugą odnogą jest Białowodzki Żleb. Odgałęziają się w trawiastym kociołku.
Prawe (patrząc od dołu) ograniczenie Żlebu między Kopy tworzy południowo-wschodnia grzęda Wielkiego Młynarza, od jego szczytu po Niżnie Młynarzowe Siodło, grań Młynarki i Wyżnia Młynarzowa Kopa. Dolna część Żlebu między Kopy ma szerokość około 30 m i wypełnia ją osuwający się piarg. Około 100 m powyżej kociołka, w którym rozgałęziają się żleby, w korycie Żlebu między Kopy znajdują się wielkie zaklinowane głazy tworzące dwa prożki, a kilkadziesiąt metrów wyżej pionowy próg o wysokości około 30 m. Próg ten od góry nakryty jest wielkim głazem. Spływająca żlebem woda tworzy na progu wodospad, a zimą pionowy lodospad. Powyżej progu żleb wcina się w skały, staje się bardzo ciasny, jego boczne ściany są urwiste, a na dnie występują progi o wysokości około 10 m. Powyżej tej kominowatej części żlebu znajduje się Młynarzowy Kocioł, a powyżej kotła strome ściany tworzące półkole. Przecięte są czterema żlebkami. Są to ujścia czterech bocznych żlebów. Jeden z nich powstał niedawno w wyniku obrywu, trzy pozostałe, starsze, opadają z Młynarzowej Ławki. Najgłębszy jest prawy z nich, obrywający się do Młynarzowego Kotła progiem o wysokości 25 m.
Żleb Między Kopy sięga aż po szczyt Wielkiego Młynarza. Łączna różnica jego wysokości do dna Doliny Białej Wody (wraz z Białowodzkim Korytem) wynosi 850 m. Autorem nazwy żlebu jest Władysław Cywiński.

</doc>
<doc id="4733229" url="https://pl.wikipedia.org/wiki?curid=4733229" title="Czadziel">
Czadziel

Czadziel (, "Czadziel"; , "Czadiel") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś (łącznie z leśniczówką Czadziel) zamieszkiwało 44 osoby, wszystkie były wyznania prawosławnego. Jednocześnie wszyscy mieszkańcy zadeklarowali białoruską przynależność narodową. We wsi było 10 budynków mieszkalnych.

</doc>
<doc id="4733236" url="https://pl.wikipedia.org/wiki?curid=4733236" title="Sanctum sanctrorum">
Sanctum sanctrorum



</doc>
<doc id="4733241" url="https://pl.wikipedia.org/wiki?curid=4733241" title="Dzitowiecczyzna">
Dzitowiecczyzna

Dzitowiecczyzna (, "Dzietawietczyna"; , "Dietowietczina") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 24 osoby, wśród wszystkie były wyznania prawosławnego. Jednocześnie wszyscy mieszkańcy zadeklarowali białoruską przynależność narodową. We wsi było 3 budynki mieszkalne.

</doc>
<doc id="4733244" url="https://pl.wikipedia.org/wiki?curid=4733244" title="Dubaweczna">
Dubaweczna



</doc>
<doc id="4733249" url="https://pl.wikipedia.org/wiki?curid=4733249" title="Młynarzowy Kocioł">
Młynarzowy Kocioł

Młynarzowy Kocioł () – kocioł w masywie Młynarza w słowackich Tatrach Wysokich. Znajduje się w Żlebie między Kopy na południowo-wschodnich stokach Młynarza opadających do Doliny Białej Wody i stanowi część tego żlebu.
Młynarzowy Kocioł znajduje się w dolnej części stoków Młynarza, u południowo-zachodniego podnóża Upłaziastej Turni. W jego środkowej części znajdują się pionowe skały, a ponad nimi strome zbocze, częściowo trawiaste, częściowo porośnięte kosodrzewiną. Boki kotła tworzą trawiasto-piarżyste i zarastające kosodrzewiną zbocza, w jednym z nich powstał niedawno obryw. Skalne ściany kotła przecięte są czterema żlebami uchodzącymi do kotła. Najgłębiej wcięty jest prawy z nich. Do Młynarzowego Kotła opada 25-metrowej wysokości progiem. W lewym żlebie znajduje się pozorne skalne okno utworzone przez wielki zaklinowany głaz. Najpłytsze i najłatwiejsze do przejścia są dwa środkowe żleby/ Poniżej kotła skalne żebro dzieli Żleb Między Kopy na dwa koryta, które wkrótce znów się łączą.
Autorem nazwy kotła jest Władysław Cywiński. Przez kocioł prowadzą drogi wspinaczkowe.

</doc>
<doc id="4733250" url="https://pl.wikipedia.org/wiki?curid=4733250" title="Głęboki Kąt (rejon prużański)">
Głęboki Kąt (rejon prużański)

Głeboki Kąt (, "Hłyboki Kut"; , "Głubokij Kut") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 197 osób, wszystkie były wyznania prawosławnego i wszyscy mieszkańcy zadeklarowali białoruską przynależność narodową. We wsi było 30 budynków mieszkalnych.

</doc>
<doc id="4733253" url="https://pl.wikipedia.org/wiki?curid=4733253" title="Głuszec (Białoruś)">
Głuszec (Białoruś)

Głuszec (, "Hłuszec"; , "Głuszec") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 43 osoby, wśród których 39 było wyznania prawosławnego a 4 rzymskokatolickiego. Jednocześnie wszyscy 8 mieszkańców zadeklarowało polską przynależność narodową a 35 białoruską. We wsi było 13 budynków mieszkalnych.

</doc>
<doc id="4733257" url="https://pl.wikipedia.org/wiki?curid=4733257" title="HD 168746">
HD 168746

HD 168746 (Alasia) – żółty karzeł położony w gwiazdozbiorze Węża. Gwiazda ta oddalona jest od Ziemi o około 136 lat świetlnych. W 2002 roku na orbicie HD 168746 odkryto planetę (HD 168746 b) o masie czterokrotnie mniejszej niż masa Jowisza.
Nazwa.
Oznaczenie HD 168746 pochodzi z katalogu Henry'ego Drapera. W 2019 roku w ramach akcji NameExoWorlds organizowanej przez Międzynarodową Unię Astronomiczną dla gwiazdy HD 168746 wybrano nazwę "Alasia". Okrążającą ją planetę HD 168746 b nazwano "Onasilos". Wybór nazw dla tego systemu przypadł mieszkańcom Cypru, którego pierwsza historyczna nazwa (używana już w XV wieku p.n.e.) to właśnie Alasia. Planetę HD 168746 b nazwano dla upamiętnienia cypryjskiego lekarza Onasilosa, sygnatariusza jednej z pierwszych legalnie zawartych umów – "Tablicy z Idalion".
Charakterystyka.
HD 168746 jest gwiazdą typu widmowego G, znaczy to, że świeci żółto-białym światłem, takim jak Słońce. Pod względem masy gwiazda jest nieco lżejsza, natomiast jej promień jest o około 12% większy od słonecznego. HD 168746 jest nieznacznie chłodniejsza od Słońca, temperatura powierzchni wynosi 5610 K.
Obserwowana wielkość gwiazdowa HD 168746 wynosi 7,95; oznacza to, że gwiazda ta nie jest widoczna gołym okiem, może być jednak obserwowana przez amatorski teleskop. Absolutna wielkość gwiazdowa wynosi 4,78 (dla porównania, dla Słońca ta wartość wynosi 4,83).
System planetarny.
W 2002 roku w ramach programu Geneva Extrasolar Planet Search astronomowie Obserwatorium Genewskiego odkryli planetę okrążającą HD 168746. Odkrycia dokonano poprzez pomiary prędkości radialnej z wykorzystaniem spektrografu CORALIE. W chwili odkrycia HD 168746 b należała do grupy najlżejszych znanych planet pozasłonecznych, jej masę oszacowano jako 77% masy Saturna. Okres orbitalny planety wynosi 6,4 dnia.

</doc>
<doc id="4733258" url="https://pl.wikipedia.org/wiki?curid=4733258" title="Mury miejskie w Gdańsku">
Mury miejskie w Gdańsku

Mury miejskie w Gdańsku kiedyś otaczały całe miasto gdańskie. Do dziś zachował się szereg elementów, większość z których stanowi atrakcje turystyczne. Najstarsze elementy to czas XIV w. gotyku.
Elementami murów miejskich w Gdańsku są:

</doc>
<doc id="4733259" url="https://pl.wikipedia.org/wiki?curid=4733259" title="Geratal">
Geratal

Geratal – miejscowość i gmina "(Landgemeinde)" w Niemczech, w kraju związkowym Turyngia, w powiecie Ilm. Leży na północnym skraju Lasu Turyńskiego, ok. 30 km na południowy zachód pd Erfurtu.
Powstała 1 stycznia 2019 z połączenia gmin Frankenhain, Geschwenda, Gossel, Gräfenroda, Liebenstein z rozwiązanej dzień wcześniej wspólnoty administracyjnej Oberes Geratal oraz gminy Geraberg ze wspólnoty administracyjnej Geratal. Gminy te stały się jej częściami "(Ortsteil)".

</doc>
<doc id="4733261" url="https://pl.wikipedia.org/wiki?curid=4733261" title="Hłubaniec">
Hłubaniec

Hłubaniec (Hłubieniec) – dawna wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 101 osób, 3 było wyznania rzymskokatolickiego, 61 prawosławnego a 37 mojżeszowego. Jednocześnie jeden mieszkaniec zadeklarował polską przynależność narodową, 93 białoruską a 7 żydowską. We wsi było 13 budynków mieszkalnych.

</doc>
<doc id="4733263" url="https://pl.wikipedia.org/wiki?curid=4733263" title="Frankenhain (Turyngia)">
Frankenhain (Turyngia)



</doc>
<doc id="4733265" url="https://pl.wikipedia.org/wiki?curid=4733265" title="Liebenstein (Turyngia)">
Liebenstein (Turyngia)



</doc>
<doc id="4733267" url="https://pl.wikipedia.org/wiki?curid=4733267" title="Wspólnota administracyjna Geratal">
Wspólnota administracyjna Geratal



</doc>
<doc id="4733268" url="https://pl.wikipedia.org/wiki?curid=4733268" title="Hryniewicze (obwód brzeski)">
Hryniewicze (obwód brzeski)

Hryniewicze (, "Hryniawiczy"; , "Griniewiczi") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś i folwark o tej samej nazwie zamieszkiwało 176 osób, wśród których 62 było wyznania rzymskokatolickiego, 114 prawosławnego. Jednocześnie 59 mieszkańców zadeklarowało polską przynależność narodową a 117 białoruską. Było tu 37 budynków mieszkalnych.

</doc>
<doc id="4733273" url="https://pl.wikipedia.org/wiki?curid=4733273" title="Wiktor Sobieszczański">
Wiktor Sobieszczański

Wiktor Sobieszczański herbu Rogala (ur. 1807 w Podhorcach - zm. 2 kwietnia 1891 we Lwowie), ziemianin, działacz społeczny i gospodarczy 
Od 1828 studiował na wydziale Prawa i Administracji uniw. w Warszawie. Właściciel dóbr Antonówka (obecnie część Hrubieszowa), w pow. hrubieszowskim. Członek Towarzystwa Rolniczego w Królestwie Polskim (1861). W 1865 po ożenieniu się przeniósł się do Galicji. Właściciel dóbr w pow. złoczowskim. 
Od 1870 członek oddziału kamioneckiego (1870), oddziału złoczowsko-przemyślańskiego (1870–1872), oddziału lwowskiego (1873–1885) Galicyjskiego Towarzystwa Gospodarskiego. Członek Komitetu GTG (30 czerwca 1871 - 24 czerwca 1874). Członek wydziału Galicyjskiego Towarzystwa Muzycznego we Lwowie (1874–1878).
Rodzina.
Pochodził z rodziny ziemiańskiej z pow. hrubieszowskiego w Królestwie Polskim. Syn Witalisa i Gertrudy ze Szlachcińskich. Ożenił się w 1865 z Honoratą z domu Bohdan (1825–1886).

</doc>
<doc id="4733274" url="https://pl.wikipedia.org/wiki?curid=4733274" title="Izbice (Białoruś)">
Izbice (Białoruś)

Izbice (, "Izbicy"; , "Izbicy") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 101 osób, wśród których 25 było wyznania rzymskokatolickiego, 65 prawosławnego a 11 mojżeszowego. Jednocześnie 6 mieszkańców zadeklarowało polską przynależność narodową, 65 białoruską a 5 żydowską. We wsi było 24 budynki mieszkalne.

</doc>
<doc id="4733279" url="https://pl.wikipedia.org/wiki?curid=4733279" title="Szkocka Agencja Ochrony Środowiska">
Szkocka Agencja Ochrony Środowiska

Szkocka Agencja Ochrony Środowiska (, gael. "Buidheann Dìon Àrainneachd na h-Alba") – publiczna instytucja związana z rządem Szkocji zajmująca się kwestiami środowiskowymi na terenie Szkocji. Główną siedzibę ma w Stirling.
Agencję powołano w 1996.
Misją agencji jest ochrona środowiska i zdrowia oraz zapewnienie zrównoważonego rozwoju przez nadzór nad użytkowaniem zasobów naturalnych i wykorzystywaniem usług ekosystemowych. Jest ona instytucją odpowiedzialną za opracowywanie planów gospodarowania wodami na obszarze dorzeczy.
SEPA prowadzi system ostrzegania przed zagrożeniami środowiskowymi: powodziami, skażeniem promieniotwórczym i innym skażeniem powodowanym przez awarie przemysłowe, współpracując z instytucjami odpowiedzialnymi za zdrowie publiczne. Zajmuje się również kwestią odpadów. Oprócz działalności inspekcyjnej, SEPA prowadzi monitoring środowiska. Dotyczy to monitoringu jakościowego i ilościowego wód, w tym badającego jakość wody w kąpieliskach, monitoringu jakości powietrza, ale też monitoringu gatunków inwazyjnych, ze specjalnym programem monitoringu inwazji "Phytophthora alni", i w ogóle różnorodności biologicznej, stanu lasów i gleb.
W 2020 SEPA zatrudniała ok. 1300 pracowników w 22 oddziałach terenowych. Siedziba główna znajduje się w biurowcu Strathallan House w Stirling (FK9 4TZ). Jej dyrektorem wykonawczym w tym okresie jest Terry A'Hearn, a od 2016 przewodniczącym jej zarządu Bob Downes. 
W okresie przynależności Wielkiej Brytanii do Unii Europejskiej SEPA odpowiadała za zgodność szkockiej polityki środowiskowej z prawem unijnym. W okresie Brexitu odpowiada za zachowanie standardów unijnych. 

</doc>
<doc id="4733281" url="https://pl.wikipedia.org/wiki?curid=4733281" title="LHB 8G">
LHB 8G

LHB 8G – seria 55 podwójnie przegubowych wagonów tramwajowych, wyprodukowanych w latach 1974–1975 w zakładach Linke-Hofmann-Busch dla amsterdamskiego systemu tramwajowego. Tramwaje otrzymały przezwisko „Zuchters” z powodu dźwięków zbliżonych do westchnień, wydawanych przez hamulce.
Konstrukcja.
8G to trójczłonowy, wysokopodłogowy, jednokierunkowy, silnikowy wagon tramwajowy. Nadwozie zamontowane jest na czterech dwuosiowych wózkach. Z prawej strony nadwozia umieszczono pięcioro drzwi otwieranych do środka: w środkowym członie dwuczęściowe, w pierwszym i trzecim członie po dwoje drzwi jednoczęściowych. Każda z osi skrajnych wózków napędzana jest silnikiem o mocy 53 kW, natomiast osie w dwóch środkowych wózkach są toczne. Na przedzie tramwaju zamontowano pojedynczy reflektor oraz kierunkowskazy. Nad przednią szybą umiejscowiono kasetę na numer linii, kolor linii oraz tablicę kierunkową. Oporniki układu rozruchowego i hamulcowego znajdowały się pod podłogą przedziału pasażerskiego; ciepło powstające podczas procesu hamowania przepływało w porze zimowej do grzejników, a w porze zimowej poprzez wywietrzniki na zewnątrz tramwaju. Układ hamowania składał się z hamulców elektromagnetycznych, elektropneumatycznych, pneumatycznych oraz piasecznic wspomagających hamowanie w trudnych warunkach. Prąd pobierany jest z przewodów trakcyjnych za pomocą odbieraka prądu typu wiedeńskiego. Wyposażenie elektryczne wyprodukowano w zakładach Siemens.
De Red Crosser.
W 2003 r. jeden z tramwajów typu 8G został przebudowany na potrzeby działalności Holenderskiego Czerwonego Krzyża. Wagon przystosowano do poruszania się wózków inwalidzkich, wyposażono w windę w trzecim członie, toaletę z ułatwieniami dla niepełnosprawnych i klimatyzację. Red Crosser, jak nazwano przebudowany tramwaj, może zostać wypożyczony przez wycieczki składające się z osób niepełnosprawnych i opiekujących się nimi wolontariuszy Czerwonego Krzyża.

</doc>
<doc id="4733282" url="https://pl.wikipedia.org/wiki?curid=4733282" title="Stanisław Uszakiewicz">
Stanisław Uszakiewicz

Stanisław Uszakiewicz (ur. 22 listopada 1893 w Sądowej Wiszni, zm. 9 sierpnia 1920 w Dalekich) – podporucznik piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 22 listopada 1893 w Sądowej Wiszni, w ówczesnym powiecie mościskim Królestwa Galicji i Lodomerii, w rodzinie Józefa i Eleonory z domu Kùbec. Miał dwie siostry, z których jedna zmarła w czasie I wojny światowej, w Wiedniu. „Z powodu nieporozumień rodzinnych” opiekę nad rodzeństwem sprawował wuj – ksiądz Gerwazy Kùbec (rodzony brat matki), zamieszkały w Brooklynie. On też łożył pieniądze na kształcenie rodzeństwa. Stanisław uczęszczał do c. k. IV Gimnazjum we Lwowie, w którym ukończył siedem klas, a prawdopodobnie w późniejszym okresie studiował. W trakcie nauki był członkiem Drużyn Strzeleckich.
6 sierpnia 1914 został żołnierzem Legionów Polskich, w których został przydzielony w szeregi 5 pułku piechoty. 18 maja 1915 podczas trwającej bitwy pod Konarami dowodząc sekcją poprowadził ją do ataku na rosyjskie okopy, podczas którego wziął jeńców. Za ten czyn odznaczony został Krzyżem Srebrnym Orderu Virtuti Militari. Wcielony został po kryzysie przysięgowym w stopniu kadeta aspiranta w szeregi armii austriackiej i wysłany do Włoch. Uciekł z frontu włoskiego i przybył do Lublina w którym zasilił szeregi działającej w mieście Polskiej Organizacji Wojskowej.
14 marca 1919 został przyjęty do Wojska Polskiego z dniem 1 listopada 1918, z zatwierdzeniem stopnia podporucznika nadanego przez generała majora Edwarda Śmigły-Rydza i przydzielony do 35 pułku piechoty. W czasie wojny z bolszewikami dowodził 7. kompanią 35 pp. Poległ 9 sierpnia 1920 w walce o wieś Dalekie. Był kawalerem.
21 grudnia 1920 został zatwierdzony z dniem 1 kwietnia 1920 w stopniu porucznika, w piechocie, w grupie oficerów byłych Legionów Polskich.
3 grudnia 1936 szef Biura Kapituły Orderu Wojennego „Virtuti Militari” podpułkownik Franciszek Sobolta przesłał dowódcy 85 pułku piechoty order i legitymację „Virtuti Militari” nr 6530 celem doręczenia siostrze Stanisława Uszakowskiego – Marii Berowskiej, zamieszkałej w Nowej Wilejce przy ul. Sienkiewicza 8 m. 4. 8 stycznia 1937 podpułkownik Piotr Parfianowicz, w zastępstwie dowódcy 85 pp, przesłał do Generalnego Inspektoratu Sił Zbrojnych pokwitowanie odbioru orderu i legitymacji przez Marię Berowską.

</doc>
<doc id="4733283" url="https://pl.wikipedia.org/wiki?curid=4733283" title="Kaledzizna">
Kaledzizna

Kaledzizna (, "Kaladzizna"; , "Koledizna") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 11 osób, wśród których wszystkie były wyznania prawosławnego i jednocześnie wszyscy zadeklarowali białoruską przynależność narodową. Był tu 1 budynek mieszkalny.

</doc>
<doc id="4733289" url="https://pl.wikipedia.org/wiki?curid=4733289" title="Kletno (sielsowiet Suchopol)">
Kletno (sielsowiet Suchopol)

Kletno (, "Klatnoje"; , "Kletnoje") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
Znajduje się tu filialna cerkiew prawosławna pw. Świętych Wiary, Nadziei, Miłości i ich matki Zofii, podlegająca parafii w Murawie.
W latach 1921–1939 miejscowość należała do gminy Suchopol.
Według Powszechnego Spisu Ludności z 1921 roku wieś zamieszkiwały 92 osoby, wszystkie były wyznania prawosławnego , jednocześnie zadeklarowały białoruską przynależność narodową. We wsi było 14 budynków mieszkalnych.

</doc>
<doc id="4733292" url="https://pl.wikipedia.org/wiki?curid=4733292" title="Kraśnik Mały">
Kraśnik Mały

Kraśnik Mały (, "Mały Krasnik"; , "Małyj Krasnik") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 54 osoby, wszystkie były wyznania prawosławnego i zadeklarowały białoruską przynależność narodową. We wsi było 11 budynków mieszkalnych.

</doc>
<doc id="4733295" url="https://pl.wikipedia.org/wiki?curid=4733295" title="A&amp;O Hotels and Hostels">
A&amp;O Hotels and Hostels

A&amp;O Hotels and Hostels GmbH – sieć hosteli z siedzibą w Berlinie, której oferta skierowana jest do młodych podróżników i turystów. Na ogół hostele zlokalizowane są w centrum miast, blisko stacji kolejowych. Sieć A&amp;O ma 39 oddziałów w ośmiu krajach, co czyni ją największą prywatną siecią hosteli w Europie. Tylko w roku 2018 zarejestrowano 5 milionów pobytów, które wygenerowały sprzedaż na poziomie 152 milionów €.
Historia.
Założyciel sieci – Oliver Winter – odbył kilka podróży po Europie pod koniec lat 90., które stały się jego inspiracją. Wówczas, w Niemczech istniało niewiele hosteli, zlokalizowanych na obszarach miejskich; na ogół, większość z nich budowano na podmiejskich lub wiejskich terenach. Pieczę nad hostelami sprawowało Niemieckie Towarzystwo Hosteli Młodzieżowych, co było problemem dla turystów zagranicznych, ponieważ organizacja udostępniała pokoje tylko własnym członkom.
W roku 2000 Winter wraz ze swoim wspólnikiem Michaelem Kluge otworzyli pierwszy Hostel A&amp;O w berlińskiej dzielnicy Friedrichshain, w którym to znajdowały się 164 łóżka. Po upływie roku podwoili liczbę łóżek, a już w latach 2002 i 2004 otworzyli kolejne hostele na terenie Berlina. W roku 2005 powstały pierwsze placówki poza granicami niemieckiej stolicy – w Pradze, Hamburgu i Monachium. Od tej pory, firma otwiera kolejne filie każdego roku, głównie w Niemczech, ale również i w krajach ościennych.
W 2009 firma dotarła na pierwsze strony gazet, wygrywając ciągnącą się od 5 lat sprawę sądową przeciwko DJH (Niemieckie Towarzystwo Hosteli Młodzieżowych). W 2005 roku organizacja DJH oskarżyła sieć A&amp;O o nielegalne wykorzystywanie słowa „Jugendherberge” (z niem. schronisko młodzieżowe), które to DJH zastrzegło jako znak towarowy już w 1998 roku. Sieć A&amp;O wniosła sprzeciw wobec takiego stanu rzeczy, podając jako powód zbyt dużą powszechność słowa „Jugendherberge”, która nie może dawać podstaw do traktowania go jako znak towarowy. Ostatecznie, w 2009 roku Federalny Sąd Patentowy Niemiec zadecydował o wykreśleniu nazwy „Jugendherberge” z rejestru znaków towarowych.
W 2017 spółka inwestycyjna TPG Capital wykupiła większość udziałów w spółce.
W 2020 śieć otworzyła swój pierwszy hostel w Polsce: A&amp;O Warszawa Wola.
Perspektywa na przyszłość.
Po przejęciu przez spółkę TPG sieć A&amp;O przeżyła gwałtowny rozwój, rozpoczęto efektywną realizację planów ekspansyjnych. Spółka opublikowała listę 25 miast Europy, w których to w niedalekiej przyszłości mają powstać hostele. Oprócz sześciu lokalizacji z podstawowych rynków A&amp;O (Niemcy, Austria) na liście znalazły się również miasta w krajach, takich jak Irlandia, Szkocja, Anglia, Holandia, Francja, Hiszpania, Portugalia, Włochy, Węgry, Polska, Szwecja i Szwajcaria.
Lista lokalizacji.
Lista hosteli A&amp;O. Ostatnia aktualizacja: Marzec 2020 r.

</doc>
<doc id="4733297" url="https://pl.wikipedia.org/wiki?curid=4733297" title="Pandemia COVID-19 w Polsce">
Pandemia COVID-19 w Polsce

Pandemia COVID-19 w Polsce – epidemiczne zachorowania na terenie Polski na ostrą zakaźną chorobę układu oddechowego COVID-19 wywoływaną przez wirusa SARS-CoV-2. Pierwszy przypadek zakażenia tym koronawirusem stwierdzono 4 marca 2020 w szpitalu w Zielonej Górze, gdzie zdiagnozowano zachorowanie 66‑letniego mężczyzny, który przyjechał autokarem z Niemiec. W okresie od 14 do 20 marca 2020 obowiązywał w Polsce stan zagrożenia epidemicznego, a od 15 marca 2020 wprowadzono na granicach Polski kordon sanitarny, znacząco ograniczający ruch graniczny. Od 20 marca 2020 roku do 15 maja 2022 roku, zgodnie z rozporządzeniem Ministra Zdrowia obowiązywał w Polsce stan epidemii. Od 16 maja 2022 roku obowiązuje ponownie stan zagrożenia epidemicznego.
Do 22 marca 2023 r. odnotowano przypadków zakażenia, zarejestrowano zgonów.
Przebieg pandemii.
Przygotowania.
25 stycznia 2020 Lotnisko Chopina w Warszawie wprowadziło specjalne procedury dla pasażerów przylatujących z Chińskiej Republiki Ludowej – zaczęto stosować formularze lokalizacyjne (umożliwiające kontakt z tymi osobami) oraz badania osób z objawami.
Od 31 stycznia 2020, w obliczu zagrożenia zakażeń wirusem SARS-CoV-2, Narodowy Instytut Zdrowia Publicznego – Państwowy Zakład Higieny rozpoczął badania laboratoryjne pacjentów podejrzanych o bycie zakażonymi wirusem SARS-CoV-2.
W związku z szerzeniem się zachorowań Główny Inspektorat Sanitarny w systematycznie publikowanych komunikatach dla podróżujących ostrzegał przed wyjazdami do krajów z bardzo licznymi ośrodkami zachorowań i zachowywanie szczególnych środków ostrożności oraz unikanie dużych skupisk ludzkich na obszarach, gdzie zachorowania występują. W końcu lutego 2020 zaczęto wprowadzać w szpitalach zakazy odwiedzin.
2 marca 2020 Polskie Linie Lotnicze LOT zmniejszyły liczbę lotów do Włoch i Korei Południowej; tego samego dnia lotniczy przewoźnik Ryanair odwołał część lotów do Włoch.
6 marca 2020 marszałek Sejmu Elżbieta Witek odwołała na okres 21 dni wizyty delegacji zagranicznych w Sejmie. Tego samego dnia władze Polski zabroniły wywozu z kraju leków i środków medycznych, które mogły się przydać w walce z nowym koronawirusem, a szef Kancelarii Prezesa Rady Ministrów, Michał Dworczyk, zapowiedział wsparcie dla firm, uruchomienie infolinii dla lekarzy oraz zwolnienie spirytusu (używanego do produkcji środków biobójczych) z akcyzy.
W pierwszej połowie marca 2020, po sześciu latach wstrzymywania się, Polska włączyła się do istniejącego w Unii Europejskiej mechanizmu wspólnych przetargów kryzysowych zakupów środków ochronnych, szczepionek i leków.
Profilaktyka i monitorowanie sytuacji.
Narodowy Instytut Zdrowia Publicznego – Państwowy Zakład Higieny (NIZP-PZH) bada próbki w kierunku obecności koronawirusa SARS-CoV-2 od 31 stycznia 2020. Na dzień 29 lutego 2020 było to 307 testów (oczekujących 28). Część próbek przebadał berliński szpital Charité. Badania prowadzone były w dwóch warszawskich laboratoriach: NIZP-PZH i Wojewódzki Szpital Zakaźny w Warszawie. Przygotowane do badań zostały ośrodki w Olsztynie i we Wrocławiu, a laboratoria w pozostałych miastach w Polsce były w trakcie niezbędnych przygotowywań do rozpoczęcia własnych testów. Rzecznik Ministerstwa Zdrowia Wojciech Andrusiewicz nie ujawnił portalowi Medonet informacji, jaka jest konkretna liczba wszystkich testów przekazanych do laboratoriów, stwierdzając, że na obecnym etapie jest to liczba wystarczająca, a kolejne będą przekazywane według zapotrzebowania. W innych państwach liczba przebadanych próbek (na dzień 29 lutego 2020) to: w USA około 450, we Francji 800, w Austrii 350 (z zaznaczeniem, że nie wszystkie państwa podają takie dane).
4 marca 2020 na terenie Polski funkcjonowało 9 laboratoriów, w których badano próbki: Narodowy Instytut Zdrowia Publicznego – Państwowy Zakład Higieny w Warszawie, Wojewódzki Szpital Zakaźny w Warszawie oraz laboratoria w Olsztynie, Wrocławiu, Poznaniu, Katowicach, Rzeszowie, Gdańsku oraz Kielcach. 6 marca 2020 było to 13 laboratoriów, a liczba przeprowadzonych testów wzrosła do 900, w tym pięć wyników było dodatnich. Minister zdrowia Łukasz Szumowski podał informację, że próbki zostały pobrane od wszystkich osób z autobusu, którym „pacjent zero” jechał z Niemiec, z czego jeden test był pozytywny.
8 marca 2020 Główny Inspektor Sanitarny zarekomendował odwołanie wszystkich imprez masowych powyżej 1000 osób organizowanych w pomieszczeniach zamkniętych. 10 marca 2020 dr hab. Marcin Pałys, rektor Uniwersytetu Warszawskiego odwołał wszystkie wykłady i zajęcia dla studentów, doktorantów, słuchaczy w okresie od 11 marca do 14 kwietnia 2020, z wyjątkiem tych odbywających się zdalnie. Na Uniwersytecie Jagiellońskim, zarządzeniem rektora prof. Wojciecha Nowaka odwołano wykłady dla studentów i doktorantów oraz zajęcia wychowania fizycznego. Rektor Politechniki Wrocławskiej i przewodniczący Kolegium Rektorów Uczelni Wrocławia i Opola prof. Cezary Madryas poinformował, że od 11 marca 2020 zostaną wstrzymane „wszelkie formy dydaktyczne” na 14 uczelniach publicznych w województwie dolnośląskim i województwie opolskim. Zarządzeniem rektora prof. Andrzeja Lesickiego zawieszono zajęcia na Uniwersytecie im. Adama Mickiewicza w Poznaniu od 11 marca 2020 do odwołania. Zajęcia zawieszono również na Uniwersytecie Śląskim w Katowicach oraz Uniwersytecie Gdańskim. Tego samego dnia odbyło się posiedzenie Rady Bezpieczeństwa Narodowego nt. działań w sprawie COVID-19. Premier Mateusz Morawiecki odwołał wszystkie imprezy masowe, a w Poznaniu zapadła decyzja, że wszystkie szkoły, przedszkola, żłobki oraz inne miejskie instytucje zostaną profilaktycznie zamknięte na dwa tygodnie (tj. w okresie od 11 do 24 marca 2020).
11 marca 2020 premier Mateusz Morawiecki oraz ministrowie (kolejno: zdrowia, edukacji narodowej, szkolnictwa wyższego): Łukasz Szumowski, Dariusz Piontkowski, Jarosław Gowin poinformowali o zamknięciu, w ramach profilaktyki placówek oświatowych na okres dwóch tygodni (tj. 12–25 marca 2020). Przy czym od czwartku 12 marca 2020 nie było zajęć, ale dzieci mogły przychodzić na zajęcia (jeśli rodzice nie mogli się nimi zająć), a dopiero od poniedziałku było całkowite zamknięcie. Dotyczyło to w szczególności wszystkich szkół (publicznych oraz niepublicznych), przedszkoli, żłobków oraz szkół średnich i uczelni, z wyjątkiem szkół specjalnych, ośrodków wychowawczych lub socjoterapii, poradni psychologiczno-pedagogicznych oraz szkół przy zakładach poprawczych i karnych. Dwa dni później, w piątek, premier ogłosił, że od 15 marca 2020 zamknięte zostaną granice Polski dla ruchu lotniczego oraz kolejowego. Wprowadzono również kontrole paszportowe na wszystkich granicach lądowych, a do kraju pozwolono wjeżdżać tylko pracownikom i obywatelom Polski. Po przekroczeniu granicy drogą lądową obowiązywać miała 14-dniowa kwarantanna, za której złamanie grozić będzie grzywna w wysokości 5000 złotych. Wprowadzono zakaz zgromadzeń publicznych powyżej 50 osób, w tym zgromadzeń państwowych i religijnych. Sposób kontrolowania granic spotkał się z krytyką, ponieważ powodował utrudnienia w ruchu, zmuszając kierowców do czekania w długich kolejkach.
17 marca 2020 rzecznik komendanta głównego policji Mariusz Ciarka poinformował w Polskim Radiu 24, że występują nieliczne przypadki łamania kwarantanny związanej z zagrożeniem koronawirusem. Na 17 tysięcy osób objętych kwarantanną, policji nie udało się skontrolować około stu osób, z czego w większości z obiektywnych powodów (np. osoby takie już otrzymały ujemne wyniki badań), a osób, które celowo złamały kwarantannę było kilka. Osobom, które nie stosują się do zasad kwarantanny grożą kary: mają tu zastosowanie art. 116 Kodeksu wykroczeń przewidujący karę grzywny w maksymalnej wysokości 5 tys. złotych oraz art. 161 § 2 Kodeksu karnego przewidujący karę pozbawienia wolności do roku. 20 marca 2020 wprowadzono stan epidemii. 20 marca 2020 premier na konferencji prasowej zapowiedział, że kara pieniężna za złamanie kwarantanny została podniesiona do 30 tys. zł, zmiana ta została wprowadzona 1 kwietnia 2020.
Polskie sądy masowo uchylały kary służące realizacji obostrzeń przeciwpandemicznych, nałożone przez policję bądź sanepid, jako wprowadzone niekonstytucyjnie – rozporządzeniem zamiast ustawą, gdyż tylko ustawą można ograniczyć prawa i wolności obywatelskie.
Zdaniem Moniki Płatek, rząd, wprowadzając stan epidemii (określony w ustawie z dnia 5 grudnia 2008 o zapobieganiu oraz zwalczaniu zakażeń i chorób zakaźnych u ludzi – ) oraz związane z tym ograniczenia praw i wolności obywatelskich, w istocie wprowadził stan nadzwyczajny klęski żywiołowej zgodnie z art. 232 konstytucji, gdyż zarządzone restrykcje mogą być nałożone tylko w czasie obowiązywania stanu nadzwyczajnego. Stan ten może trwać w zasadzie nie dłużej niż 30 dni, a jego przedłużenie wymaga zgody Sejmu. Poza tym przez określony w art. 228 ust. 7 konstytucji czas nie mogą odbyć się wybory prezydenckie.
24 marca 2020 premier na konferencji prasowej zapowiedział, że zostaną wprowadzone nowe zasady bezpieczeństwa w związku z koronawirusem. Wprowadzono m.in. zakaz przemieszczania się oprócz:
Zakazane zostały zgromadzenia powyżej 2 osób, wprowadzono ograniczenia dotyczące przemieszczania się środkami publicznego transportu zbiorowego i pieszo oraz uczestnictwa w uroczystościach religijnych do 5 osób. Zasady te weszły w życie od 25 marca 2020.
25 marca 2020 minister spraw wewnętrznych i administracji Mariusz Kamiński poinformował na konferencji prasowej o decyzji o przedłużeniu zamknięcia granic, na podstawie prawa międzynarodowego, w związku z rozwojem epidemii w Europie i na świecie – o 20 dni do 13 kwietnia 2020 (wcześniejszy okres trwał 10 dni, 15–25 marca 2020). Kamiński zaznaczył, że ograniczenia nie dotyczą przepływu towarów, który dalej będzie się odbywał swobodnie. Z kolei komendant główny policji Jarosław Szymczyk poinformował, że przez ostatnią dobę skontrolowano ponad 100 tys. osób objętych kwarantanną, z czego w 380 przypadkach odnotowano łamanie jej warunków.
Od 1 kwietnia 2020 wprowadzono kolejne ograniczenia w walce z wirusem. Osoby poniżej 18. roku życia mogły przebywać w przestrzeni publicznej tylko z dorosłym opiekunem. Ponadto parki, bulwary, czy plaże zostały bezwzględnie zamknięte i zawieszono działalność salonów fryzjerskich, kosmetycznych i tatuaży. W sklepach i punktach usługowych liczba klientów nie mogła być większa niż trzykrotność kas (dwukrotność okienek w przypadku poczt). We wszystkich marketach i punktach usługowych w godz. 10–12 mogły być obsługiwane tylko osoby powyżej 65. roku życia. Każdy sklep miał obowiązek wyposażyć obsługę w środki ochrony osobistej. Klienci w sklepach mogli przebywać tylko w rękawiczkach ochronnych.
20 kwietnia 2020 rozpoczął się I etap znoszenia ograniczeń. Zwiększono limity osób w sklepach, liczbę osób uczestniczących w kulcie religijnym (1 osoba na 15 m2). Zniesiono zakaz przemieszczania się w „celach rekreacyjnych”, zmniejszono ograniczenie poruszania się w przestrzeni publicznej w towarzystwie osoby dorosłej (do 13 lat).
Od 4 maja 2020 w ramach II etapu znoszenia obostrzeń, przywrócono prace centrów handlowych (z reżimem sanitarnymi), bibliotek, muzeów, galerii sztuki, hoteli oraz placówek rehabilitacji leczniczej. Żłobki i przedszkola mogły zostać uruchomione po uwzględnieniu m.in. wytycznych Głównego Inspektora Sanitarnego.
18 maja 2020 nastąpił III etap znoszenia obostrzeń, przywrócono działalność salonów fryzjerskich i kosmetycznych. Restauracje, bary i kawiarnie przywrócona działalność po spełnieniu wytycznych sanitarnych.
30 maja 2020 nastąpił IV etap znoszenia obostrzeń, zniesiono limity osób w branży handlowej i gastronomicznej. Limit osób zgromadzeń i wesel do 150 osób. Od 6 czerwca wznowiono działalność kin, teatrów, oper, basenów, klubów fitness, parków zabaw i rozrywki, sauny i solaria. Nadal pozostała konieczność zasłaniania ust i nosa w przestrzeni publicznej.
8 sierpnia 2020 zgodnie z rozporządzeniem Rady Ministrów z dnia 7 sierpnia 2020. w sprawie ustanowienia określonych ograniczeń, nakazów i zakazów w związku z wystąpieniem stanu epidemii, wprowadzono regionalne obostrzenia w wybranych powiatach. Powiaty oznaczone kolorem czerwonych (o największych obostrzeniach), powiaty oznaczone kolorem żółtym (o łagodniejszych obostrzeniach) oraz pozostałe powiaty oznaczone kolorem zielonym (bez obostrzeń). Na terenie powiatów oznaczonych kolorem czerwonym zakazano organizowania targów, kongresów, wydarzeń kulturalnych, wydarzeń sportowych z udziałem publiczności. Na terenie powiatów oznaczonych kolorem żółtym zakazano organizowania targów, kongresów (w maseczkach bez zmian, w pozostałych 1 osoba na 4 m2), wydarzeń kulturalnych (liczba publiczności max 25% miejsc, limit 100 osób), wydarzenia sportowe (liczba publiczności max 25% miejsc).
26 sierpnia 2020 nowym ministrem zdrowia został Adam Niedzielski.
24 października zgodnie z rozporządzeniem Rady Ministrów z dnia 23 października 2020, wprowadzono obowiązek noszenia maseczek w strefie publicznej, liczba osób w placówkach handlowych uzależniona jest od wielkości sklepu. Zamknięte zostały restauracje, bary (działalność tylko „na wynos”), siłownie, fitnessy, baseny oraz sanatoria. Lekcje w szkołach podstawowych dla klas IV–VIII były zdalne.
30 października 2020 zgodnie z rozporządzeniem Rady Ministrów z dnia 30 października 2020, wprowadzono zamknięcie cmentarzy od 31 października do 2 listopada 2020. W tym okresie wstęp na teren nekropolii został zakazany z wyjątkiem pogrzebów i czynności z nimi związanych.
4 listopada 2020: Ze względu na gwałtowny wzrost ilości nowych zarażeń, Rozporządzeniem z 6 listopada 2020 przedłużono obowiązywanie dotychczasowych ograniczeń oraz wprowadzono nowe:
28 listopada 2020 – ze względu na zbliżające się Święta Bożego Narodzenia, częściowe poluzowanie ograniczeń:
Zawieszone pozostały: wydarzenia kulturalne i kina, hotele (z określonymi wyjątkami), targi i wydarzenia (dozwolone wyłącznie w formie online), wesela, komunie i konsolacje, parki rozrywki, siłownie, kluby fitness, aquaparki, dyskoteki i kluby nocne.
17 grudnia 2020 podano zasady i ograniczenia obowiązujące od dnia 28 grudnia 2020 do 17 stycznia 2021:
27 grudnia 2020: W Polsce rozpoczęły się szczepienia przeciwko COVID-19, na początek dla kadry medycznej (tzw. grupa "zero")
11 stycznia 2021: poinformowano o przedłużeniu dotychczasowych restrykcji do 31 stycznia 2021 oraz o przywróceniu nauki w trybie stacjonarnym dla klas I–III szkół podstawowych i o rozpoczęciu od 15 stycznia 2021 rejestracji do szczepień przeciwko COVID-19 kolejnych grup, wg harmonogramu. W tym celu uruchomiono bezpłatną infolinię 989 oraz stronę internetową https://www.gov.pl/web/szczepimysie, na której można było zadeklarować swoją chęć do zaszczepienia się.
18 stycznia 2021 została przywrócona nauka stacjonarna dla klas I–III szkół podstawowych, a także dla uczniów szkół specjalnych.
Od 1 lutego 2021: Galerie handlowe, muzea oraz galerie sztuki ponownie otwarte, ale w ścisłym reżimie sanitarnym.
Od 12 lutego 2021 otwarte: stoki narciarskie, hotele w reżimie sanitarnym, kina, teatry, opery i filharmonie (przy zajętości do 50% miejsc), baseny, boiska i korty zewnętrzna. Siłownie w dalszym ciągu zamknięte.
25 marca 2021 rząd wprowadził nowe, zaostrzone warunki w związku z III falą pandemii. Zamknięto galerie handlowe, przedszkola, salony fryzjerskie, zakłady kosmetyczne, sklepy meblowe, żłobki i przedszkola. W placówkach handlowych i pocztowych o powierzchni powyżej 100 metrów kwadratowych obowiązywał limit – jedna osoba na 20 m2. Nowe ograniczenia obowiązywały od 27 marca do 18 kwietnia 2021.
19 kwietnia 2021 zezwolono na otwarcie przedszkoli, żłobków oraz dozwolono rywalizację sportową w grupach do 25 osób na otwartej przestrzeni.
W maju 2021 w związku ze spadkiem liczby zakażeń zniesiono większość obostrzeń (otwarto miejsca kultury, stadiony, szkoły, itp. oraz zniesiono limity w transporcie). Już na początku czerwca 2021 cała gospodarka została poluzowana. W związku z rozwojem 4 fali rząd planował wprowadzić podział powiatów na strefy (zielona, żółta i czerwona). Podział ten miał jednak w dużej mierze nie zależeć od zachorowań, ale od wyszczepienia populacji danego powiatu.
28 marca 2022 zniesiono nakaz noszenia maseczek w pomieszczeniach zamkniętych z wyjątkiem placówek medycznych i aptek oraz obowiązek kierowania na izolację i kwarantannę, natomiast zakażony będzie zobowiązany do izolacji, dokładnie w taki sam sposób jak w przypadku zakażenia chorobą zakaźną.
16 maja 2022 zmieniono w nazwę "stan epidemii" na "stan zagrożenia epidemicznego".
Szpitale tymczasowe.
W związku z rozwojem II fali epidemii, rząd zadecydował o utworzeniu szpitali tymczasowych dla pacjentów z COVID-19 (zwanych żargonowo szpitalami "dedykowanymi" dla pacjentów z COVID-19). Pierwszy szpital został otwarty 29 października 2020 na terenie Stadionu Narodowego w Warszawie, z czasem w każdym województwie powstał co najmniej jeden obiekt tego typu.
Raportowanie liczby przypadków zakażenia.
25 marca 2020 WHO wprowadziła rekomendacje dotyczące klasyfikowania chorych i zgonów zgodne z Międzynarodową Klasyfikacją Chorób ICD-10 wraz z wprowadzeniem dwóch nowych kodów dla przypadków COVID-19 potwierdzonych testami laboratoryjnymi oraz podejrzenia lub prawdopodobieństwa zakażenia SARS-CoV-2. Pomimo to Narodowy Instytut Zdrowia Publicznego – Państwowy Zakład Higieny (NIZP-PZH) opublikował dzień później niezgodne z nimi wytyczne nakazujące stosować jeden kod (U07.1) dotyczący jedynie przypadków potwierdzonego zakażenia SARS-CoV-2 (dodatni wynik testu), wraz z zaleceniem, aby przypadków podejrzewanych nie raportować nawet jako „inne koronawirusy jako przyczyna chorób sklasyfikowanych gdzie indziej”.
W związku z licznymi wątpliwościami dotyczącymi wiarygodności informacji o liczbie zgonów spowodowanych nową chorobą NIZP-PZH opublikował 1 kwietnia 2020 zaktualizowane wytyczne wraz z uzasadnieniem stosowania w Polsce odmiennego od WHO sposobu raportowania przypadków podejrzewanych () lub prawdopodobnych () zachorowań na COVID-19. Stosowanie w Polsce kodu dotyczącego niepotwierdzonych testami zachorowań (U07.2) ma być ograniczone do przypadków wątpliwego wyniku przeprowadzonego badania molekularnego, z pominięciem przypadków zdiagnozowanych w oparciu o charakterystyczny obraz kliniczny lub epidemiologiczny. PZH uzasadnia takie podejście tym, że wszyscy chorzy przechodzą wcześniej czy później testy molekularne, czemu przeczą informacje prasowe o braku wykonywania takich badań w przypadku osób objętych kwarantanną zmarłych przed pobraniem materiału do badań. PZH powołuje także stanowisko Centers for Disease Control and Prevention’s National Center for Health Statistics (CDC/NCHS), które przyspieszyło z 1 października 2020 na 1 kwietnia 2021 wdrożenie w USA jedynie jednego z kodów ICD-10 dla przypadków potwierdzonych laboratoryjnie, jednak decyzje te nastąpiły przed wydaniem ostatecznych rekomendacji WHO w tym temacie.
Ostateczną klasyfikację przyczyny zgonu w Polsce określa 16 lekarzy – koderów, którzy w razie wątpliwości kontaktują się z lekarzem stwierdzającym zgon.
Ustawa specjalna.
2 marca 2020 została uchwalona przez Sejm RP ustawa o szczególnych rozwiązaniach związanych z zapobieganiem, przeciwdziałaniem i zwalczaniem COVID-19, innych chorób zakaźnych oraz wywołanych nimi sytuacji kryzysowych nazywana zwyczajowo "specustawą koronawirusową". Weszła w życie 8 marca 2020. Nowelizuje ona szereg ustaw, m.in. ustawę o zapobieganiu oraz zwalczaniu zakażeń i chorób zakaźnych u ludzi, i umożliwia użycie w walce z COVID-19 i jego skutkami środków administracyjnych, budżetowych i epidemiologicznych.
Profesor Jerzy Zajadło skrytykował "specustawę", która według niego ustanawiała bardzo niejasno obowiązki oraz uprawnienia organów rządowych. Uznał ustawę za pretekst do wprowadzenia stałego stanu wyjątkowego w Polsce w wyniku groźby epidemii. Była Rzecznik Praw Obywatelskich prof. Ewa Łętowska również skrytykowała ustawę za to, że pozwala ona wprowadzić 180-dniowy nowy stan nadzwyczajny, podczas gdy Konstytucja Rzeczypospolitej Polskiej przewiduje możliwość wprowadzenia stanów nadzwyczajnych na 90 dni.
Rzecznik Praw Obywatelskich Adam Bodnar za niekonstytucyjne uznał też niektóre zakazy wprowadzone rządowym rozporządzeniem wydanym na podstawie przepisów wprowadzonych tą ustawą – m.in. generalny zakaz przemieszczania się i ograniczenia liczby osób mogących uczestniczyć w kulcie religijnym. Jego zdaniem ograniczenia takie po pierwsze wprowadzono z przekroczeniem delegacji ustawowej, po drugie zaś mogą być one wprowadzane jedynie w stanach nadzwyczajnych, ponieważ naruszają istotę wolności i praw.
Strefy.
• 6 sierpnia – Po raz pierwszy wprowadzono trzy strefy w powiatach w Polsce – strefy czerwonej, strefy żółtej i strefy zielonej – w zależności od liczby zakażeń w danym powiecie. W strefie czerwonej z największą średnią liczbą zakażeń na 10 000 mieszkańców znalazły się powiaty: ostrzeszowski, nowosądecki, Nowy Sącz, wieluński, pszczyński, Ruda Śląska, rybnicki, Rybnik i wodzisławski. W strefie żółtej ze średnią liczbą zakażeń znalazły się powiaty: wieruszowski, Jastrzębie-Zdrój, jarosławski, Żory, kępiński, przemyski, Przemyśl, cieszyński, pińczowski, oświęcimski. Pozostałe powiaty w Polsce, znajdują się w strefie zielonej – z najmniejszą średnią liczbą zakażeń na 10 000 mieszkańców. W zależności od tego w jakiej strefie dany powiat się znajduje, obowiązują w nim stosowne ograniczenia i nakazy
• Wszedł w życie podział kraju na poszczególne strefy epidemiologiczne. Zgodnie z rozporządzeniem Rady Ministrów z dnia 7 sierpnia 2020 r. w sprawie ustanowienia określonych ograniczeń, nakazów i zakazów w związku z wystąpieniem stanu epidemii, w 9 powiatach w Polsce z dniem 8 sierpnia 2020 wprowadzono tzw. „obszary czerwone”, a w 10 powiatach „obszary żółte”.
• 13 sierpnia – Dokonano aktualizacji wykazu powiatów z ograniczeniami. Do "obszaru czerwonego" zaliczono 9 powiatów: nowosądecki, Nowy Sącz, rybnicki, Rybnik, wodzisławski, Ruda Śląska, ostrzeszowski, Jastrzębie-Zdrój, wieluński. Do "obszaru żółtego" zaliczono 9 powiatów: cieszyński, pszczyński, nowotarski, wieruszowski, Żory, raciborski, limanowski, grajewski, Biała Podlaska. Do "obszaru zielonego" powróciły powiaty: przemyski, Przemyśl, jarosławski, kępiński i pińczowski.
• 20 sierpnia – Dokonano aktualizacji wykazu powiatów z ograniczeniami. Do "obszaru czerwonego" zaliczono 7 powiatów: nowosądecki, Nowy Sącz, rybnicki, Rybnik, lipski, wieluński. nowotarski. Do "obszaru żółtego" zaliczono 12 powiatów: Ruda Śląska, pszczyński, tatrzański, jarosławski, przemyski, ostrzeszowski, ostrowski, Żory, pajęczański, łowicki, radziejowski, Biała Podlaska. Do "obszaru zielonego" powróciły powiaty: wodzisławski, Jastrzębie-Zdrój, wieruszowski, raciborski, cieszyński, limanowski, grajewski.
• 27 sierpnia – Dokonano aktualizacji powiatów z ograniczeniami. Do "obszaru czerwonego" zaliczono 7 powiatów: nowotarski, Nowy Sącz, wieluński, lipski, łowicki, pajęczański, kolski. Do "obszaru żółtego" zaliczono 11 powiatów: rybnicki, kłobucki, tatrzański, nowosądecki, limanowski, Kraków, przemyski, żuromiński, kartuski, konecki, bartoszycki. Do "obszaru zielonego" powróciły powiaty: ostrowski, Rybnik, Żory, Ruda Śląska, Biała Podlaska, radziejowski, jarosławski. Po raz pierwszy wprowadzono "obszary niebieskie", które są zagrożone wejściem do "obszarów czerwonego i żółtego"
• 4 września dokonano aktualizacji wykazu powiatów z ograniczeniami. Do "obszaru czerwonego" zaliczono 3 powiaty: Nowy Sącz, limanowski, pajęczański. Do "obszaru żółtego" zaliczono 7 powiatów: nowosądecki, łowicki, lipski, kolski, konecki, przeworski, kłobucki. Do "obszaru zielonego" powróciły powiaty: Kraków, rybnicki, tatrzański, przemyski, żuromiński, kartuski, bartoszycki, nowotarski, wieluński
• 11 września dokonano aktualizacji wykazu powiatów z ograniczeniami. Po raz pierwszy nie ma w "obszarze czerwonym" żadnego powiatu. Do "obszaru żółtego" zaliczono 3 powiaty: limanowski, tatrzański, gostyński. Do "obszaru zielonego" powróciły powiaty: Nowy Sącz, pajęczański, nowosądecki, łowicki, lipski, kolski, konecki, przeworski, kłobucki
• 17 września dokonano aktualizacji wykazu powiatów z ograniczeniami. Do "obszaru czerwonego" zaliczono 3 powiaty: bytowski, milicki, kluczborski. Do "obszaru żółtego" zaliczono 8 powiatów: nowotarski, myślenicki, aleksandrowski, głubczycki, kielecki, kartuski, tatrzański, gostyński. Do "obszaru zielonego" powrócił powiat limanowski
• 25 września dokonano aktualizacji wykazu powiatów z ograniczeniami. Do "obszaru czerwonego" zaliczono 2 powiaty: głubczycki, kartuski. Do "obszaru żółtego" zaliczono 19 powiatów: myślenicki, gostyński, aleksandrowski, brzeski, bytowski, milicki, nowotarski, suski, trzebnicki, otwocki, kłobucki, Sopot, działdowski, nidzicki, piotrkowski, tatrzański, limanowski, międzychodzki, przasnyski. Do "obszaru zielonego" powróciły powiaty: kluczborski, kielecki
Testowanie.
WHO.
Podczas wstępu do konferencji prasowej Światowej Organizacji Zdrowia (WHO) 15 marca 2020 dyrektor generalny WHO przedstawił stanowisko odnośnie do testowania na obecność COVID-19:
(...) wszystkie kraje muszą przyjąć kompleksowe podejście. Lecz najbardziej efektywnym sposobem zapobiegania infekcjom i ratowania ludzkich żyć jest zerwanie łańcuchów zakażenia. I aby to osiągnąć musicie testować i izolować. Nie można walczyć z ogniem z zawiązanymi oczami. I nie można powstrzymać pandemii, jeżeli nie wiemy, kto jest zakażony. Mamy prosty przekaz dla wszystkich krajów: testować, testować, testować. Testować każdy podejrzany przypadek. (…) Jeszcze raz, nasz kluczowy przekaz to: testować, testować, testować.
Podczas wstępu do konferencji prasowej 22 kwietnia 2020 ponownie podkreślił te same zalecenia WHO od początków pandemii.
Zatrzymanie rozprzestrzeniania się COVID-19 wymaga zidentyfikowania i wykonania testów dla wszystkich podejrzanych przypadków tak aby potwierdzone przypadki mogły być niezwłocznie i efektywnie odizolowane oraz otrzymały odpowiednią opiekę. Wszystkie bliskie kontakty z potwierdzonym przypadkiem muszą być natychmiast zidentyfikowane aby mogły być poddane kwarantannie i monitorowane przez okres 14 dniowej inkubacji wirusa. Jak tylko podejrzane przypadki są zidentyfikowane powinny być natychmiast przetestowane w celu potwierdzenia lub wykluczenia infekcji COVID-19. Pracownicy ochrony zdrowia którzy mieli kontakt z potwierdzonym przypadkiem powinni być przetestowani po 14 dniach kwarantanny niezależne od wystąpienia u nich symptomów choroby.
Podejrzany przypadek jest zdefiniowany jako:
30 marca 2020 na konferencji prasowej Światowej Organizacji Zdrowia (WHO) dr Maria Van Kerkhove w odpowiedzi na pytanie odnośnie do liczby testów stwierdziła, że tam, gdzie testy były wykonywane na szeroką skalę, liczba pozytywnych wyników stanowiła 3% do 12% ze wszystkich wykonanych testów. Przy bardzo małej liczbie otrzymywanych pozytywnych wyników ze wszystkich przeprowadzonych testów, istnieje jednak możliwość, że testy wykonywane są nie tam gdzie trzeba, więc potrzebna jest ostrożność i utrzymanie poziomu testowania. W kontekście tego, że niektóre kraje mają ograniczone możliwości testowania, zadowalającym dla nich wyznacznikiem liczby testów jest osiągnięcie poziomu nie więcej niż 9% wyników pozytywnych (1 wynik pozytywny na 10 testów), ponieważ przy znacznie większym procencie wyników pozytywnych prawdopodobnie wiele rzeczywistych przypadków pozostaje niewykryta. W Polsce (według danych z 9 maja 2020) poziom pozytywnych wyników to 3,3% (1 wynik pozytywny na 30 testów). W krajach Europy poziom pozytywnych wyników testów jest pomiędzy 0,8% (Litwa) a 17% (Wielka Brytania).
Testowanie w Polsce.
W marcu 2020 poziom wykrywalności wynosił ok. 5%. W kwietniu 2020 uzyskiwano średnio około 350 pozytywnych wyników dziennie, przy liczbie testów od 4,4 tys./d do 14,5 tys./d.
Z danych raportowanych przez WSSE Katowice wynika, że liczba testów raportowanych przez MZ nie uwzględnia liczby próbek pobranych na Śląsku w dniach 5, 6 i 7 czerwca 2020. W tych dniach wykryto na Śląsku, odpowiednio 177, 351 i 325 nowych przypadków.
9 czerwca 2020 WSSE Katowice podało „liczba próbek zbadanych w laboratoriach w woj. śląskim łącznie – 104 303 – liczba próbek zbadanych w ramach badań przesiewowych – 69 755”. Badania przesiewowe oznaczają m.in. że próbki są badane w laboratoriach poza województwem śląskim z powodu zbyt dużej liczby próbek.
8 sierpnia 2020 Ministerstwo Zdrowia w komunikacie na Twitterze podało komunikat: „Z uwagi na błąd w raportowaniu testów przez WSSE Kielce co przełożyło się na pomyłkowe zapisanie w raporcie ok. 230 tys. testów, odejmujemy je od ogólnej puli przeprowadzonych badań”.
3 września 2020 Minister Zdrowia zapowiedział zmiany w systemie testowania, priorytetem będzie testowanie osób, które wykazują objawy COVID-19, czyli pacjentów z gorączką, kaszlem i problemami z oddychaniem. Zmiana ta spowodowała, że stosunek liczby wykrytych zakażeń do liczby wykonanych testów znacząco się podwyższył i w listopadzie 2020 doszedł do 50%. Wskazywanie pacjentów do testów przez lekarzy POZ, niepracujących w weekendy, spowodowało także zmniejszenie wykrywanych przypadków w sobotę, niedzielę i poniedziałek w stosunku do innych dni tygodnia.
4 stycznia 2023 Minister Zdrowia poinformował o podpisaniu rozporządzenia o wprowadzeniu do POZ tzw. testów combo, które pozwalają na identyfikację choroby – RSV, grypę A+B lub COVID-19
Rzecznik Praw Obywatelskich.
Na początku kwietnia 2020 Rzecznik Praw Obywatelskich Adam Bodnar zwrócił uwagę na "zbyt małą liczbę laboratoriów oraz laborantów". Ponadto, zdaniem RPO, "personel pracuje po godzinach, a placówki nie są w stanie przebadać wszystkich, którzy mają podejrzenia co do swojego stanu zdrowia".
Media.
18 marca 2020 polskie laboratoria wykonywać mogły 3 tysiące testów na dobę, ale wykorzystywano tylko około połowy ich możliwości. Na początku kwietnia 2020 wykonywano ponad pięć tysięcy testów dziennie, co jednak przez część portali specjalistycznych zostało uznane za niewystarczające (liczba wykonanych do połowy kwietnia 2020 testów w Polsce wyniosła 4,12 na tysiąc mieszkańców, a np. w Czechach wykonano ich trzy razy więcej – 12,37 na tysiąc), co wpływa na liczbę wykrytych zakażeń. Mniej testów niż w Polsce (do połowy kwietnia 2020) wykonano tylko w Grecji i Rumunii oraz na Węgrzech (odpowiednio: 3,36 i 3,62 oraz 3,72 testów na tysiąc mieszkańców).
Ministerstwo Zdrowia komunikowało w połowie kwietnia 2020, że zdolność polskich laboratoriów sięga 20 tysięcy testów dziennie; 10 i 11 kwietnia 2020 wykorzystano te możliwości w przybliżeniu w połowie (wykonując po około 11 tysięcy testów w tych dwóch dniach), ale w kolejnych czterech dobach już znacznie mniej i znacząco poniżej możliwości laboratoriów (kolejno 8,4 tys., 5,6 tys. 4,7 tys. i 8,1 tys.). Rzecznik Ministerstwa, Wojciech Andrusewicz wyjaśnił to niewykorzystanie zdolności laboratoriów faktem, iż to lekarze nie zlecają dostatecznej liczby testów; wypowiedź ta jednak spotkała się z krytyką środowisk lekarskich, które wskazywały z jednej strony na brak jasnych wytycznych zlecania badań na obecność koronawirusa, ale ponadto także na braki w zaopatrzeniu w niezbędne do pobierania próbek narzędzia, tzw. „wymazówki”.
Przyczyny klastrowego przebiegu pandemii.
Poluzowanie zasad sanitarnych począwszy od 4 maja 2020 po około 40 dniach spowodowało wyraźne klasterowanie (koncentrowanie się) nowych ognisk zakażeń (m.in. kopalnie na Górnym Śląsku, zakłady pracy, duże spotkania towarzyskie jak komunie czy wesela).
Wyniki badań opublikowanych przez GUS w 2014 roku wskazują, że w Polsce do pracy dojeżdża 3,1 mln pracowników najemnych, przy czym najbardziej mobilni są mieszkańcy województw śląskiego, wielkopolskiego, mazowieckiego i małopolskiego, co wynika przede wszystkim z sąsiedztwa dużego ośrodka miejskiego, przyciągającego do pracy ludność okolicznych gmin.
20 maja 2020 – Województwo śląskie to pierwszy region w Polsce, w którym liczba potwierdzonych przypadków koronawirusa przekroczyła 6 tysięcy.
8 czerwca 2020 wstrzymanie wydobycia w dwunastu śląskich kopalniach – dwóch kopalniach JSW i dziesięciu zakładach PGG.
7 sierpnia 2020 resort zdrowia przedstawił szczegóły obostrzeń, jakie będą obowiązywać w powiatach, w których notuje się najwięcej nowych przypadków zakażenia. Zaostrzone rygory będą dotyczyć dziewiętnastu powiatów w województwach śląskim, wielkopolskim, małopolskim, łódzkim i podkarpackim.
Śląscy naukowcy stwierdzili, że ze społeczno-gospodarczego punktu widzenia zasadniczą rolę w rozprzestrzenianiu się epidemii odgrywa wysoka gęstość zaludnienia i wskaźnik urbanizacji w regionie (w miastach mieszka 78 proc. ludności; na jeden kilometr kwadratowy przypada 365 osób), złożony i połączony zespół osadniczy typu konurbacja, a także lokalizacja wielu podmiotów gospodarczych, w tym dużych przedsiębiorstw z różnych branż. Nie bez znaczenia jest także liczba placówek zdrowotnych, zwłaszcza szpitali i ich rozmieszczenie w regionie (79 szpitali tylko w centralnej części regionu) oraz domów opieki koncentrujących ludzi starszych i z problemami zdrowotnymi.
Liczba zakażeń w województwie śląskim na tle Polski.
Liczba nowych przypadków na milion mieszkańców w okresie największych zakażeń w województwie śląskim.
Rozwój telemedycyny.
Ograniczenie możliwości stacjonarnego prowadzenia postępowania diagnostyczno-rehabilitacyjnego w zakresie usług medycznych, które było skutkiem rozpoczęcia masowych zarażeń wirusem SARS-CoV-2 w Polsce, znacznie wpłynęło na sposób i jakość terapii. Wprowadzone w kwietniu 2020 r. restrykcje, ukierunkowane na zmniejszenie liczby zakażeń, bezpośrednio wpłynęły na częstotliwość i rodzaj podejmowanych oraz kontynuowanych procesów terapeutycznych. Szczególnie ważnym problemem była nagła potrzeba przeorganizowania wizyt i zajęć rehabilitacyjnych z formy stacjonarnej do zdalnej.
Duże znaczenie miał również wzrost paniki społecznej, którego efektem było ograniczenie indywidualnych spotkań z lekarzami, rehabilitantami, logopedami lub nawet czasowe przerwanie terapii. Szczególnie wymagająca była konieczność nagłego przestawienia się na świadczenie usług w formie zdalnej i zmiany standardów postępowania.
Według ankiety przeprowadzonej wśród logopedów, 89,5% rehabilitantów zdecydowało się na zdalne kontynuowanie terapii, z drugiej strony, 94,7% respondentów zaobserwowało okresowe przerwanie terapii przez część pacjentów.
Dezinformacja.
Zarys zjawiska.
W przestrzeni informacyjnej pojawiło się szereg nieprawdziwych informacji, prób oszustw i wprowadzania w błąd, związanych z wystąpieniem zakażeń wirusem SARS-COV-2 (pandemii COVID-19) w Polsce. Nieprawdziwe informacje obejmują m.in. fałszywe tezy o pochodzeniu wirusa, sposobie diagnozowania, zapobiegania i leczenia choroby, działaniach podejmowanych (lub też niepodejmowanych) przez władze i państwowe organy sanitarne, oraz rozwoju sytuacji. Podejmowane są próby oszustw (wyłudzeń) i wprowadzania w błąd, które polegają m.in. na: wysyłaniu fałszywych SMS od osób podszywających się pod instytucje państwowe, publikacji fałszywych map, sensacyjnych nagłówków prowadzących do szkodliwych stron usiłujących wyłudzić dostęp do kont i numerów kart kredytowych oraz próbach sprzedaży produktów rzekomo „zapobiegających zakażeniu koronawirusem”.
Walka z dezinformacją.
Pod koniec marca 2020 Komisja Europejska (KE) poinformowała o fałszywych informacjach „będących częścią zaplanowanych kampanii dezinformacyjnych”. KE zaleciła postępowanie według zaleceń krajowych służb zdrowia poszczególnych państw UE oraz czerpanie informacji na temat pandemii COVID-19 wyłącznie z wiarygodnych źródeł jak np. strony organizacji unijnych i międzynarodowych – Europejskie Centrum ds. Zapobiegania i Kontroli Chorób (ECDC) i Światowa Organizacja Zdrowia (WHO). KE poinformowała o zwalczaniu dezinformacji w ścisłej współpracy z platformami internetowymi poprzez:
Przewodnicząca KE Ursula von der Leyen powołała „Zespół ds. szybkiego reagowania na koronawirusa”. KE uruchomiła również swoją stronę internetową, na której weryfikowane są pojawiające się informacje dotyczące koronawirusa i obalane fałszywe twierdzenia.
Protesty przeciwko obostrzeniom.
Obostrzenia wprowadzane przez rząd w związku z pandemią, zwłaszcza zakaz wykonywania niektórych rodzajów działalności gospodarczej i powszechny obowiązek zasłania ust i nosa w miejscach publicznych, spotkały się ze sprzeciwem niektórych środowisk. W okresie od kwietnia 2021 do czerwca 2021 odbywały się protesty pod nazwą „Strajk Przedsiębiorców”, organizowane m.in. przez Pawła Tanajno. Część tych protestów była tłumiona przez Policję.
W dniu 16 sierpnia 2020 odbył się w Warszawie protest pod hasłem „Stop Plandemii”. Protestujący domagali się zniesienia obostrzeń i dymisji Ministra Zdrowia Łukasza Szumowskiego. Organizatorem protestu była Justyna Socha ze stowarzyszenia „Stop Nop” oraz grupa Komisja śledcza COVID-19. Na proteście przemawiali też poseł na Sejm Grzegorz Braun, wokalista Iwan Komarenko i słowacki europarlamentarzysta Milan Uhrík.
Kolejny protest odbył się w dniu 12 września 2020. W dniu 10 października 2020 protesty odbyły się w całej Polsce; w kilku miastach zgromadzenia zostały rozwiązane z powodu nieprzestrzegania przepisów sanitarnych.
24 października 2020 w Warszawie na Placu Defilad zorganizowano protest pod hasłem „Międzynarodowy Marsz o Wolność”. Policja użyła wobec protestujących środków przymusu bezpośredniego. Zatrzymano ponad 100 osób.
Kolejny ogólnopolski protest odbył się 20 marca 2021 w Warszawie na Placu Defilad. Zgromadzenie zostało rozwiązane decyzją władz miasta, zaś protestujący w mniejszych grupkach udali się na Pole Mokotowskie, gdzie pierwotnie planowane było zakończenie przemarszu. Tam doszło do starć z Policją.
Otwieranie lokali wbrew obostrzeniom.
Począwszy od stycznia 2021 roku prowadzona jest akcja przedsiębiorców pod hasłem „OtwieraMY”, polegająca na prowadzeniu działalności gospodarczej mimo wprowadzonych zakazów. Stworzono interaktywną mapę działających obiektów – głównie z branży gastronomicznej, hotelarskiej i rozrywkowej. Jarosław Foremny – dyrektor Wojewódzkiej Stacji Sanitarno-Epidemiologicznej w Krakowie stwierdził, że inspekcja sanitarna nie jest w stanie opanować „pospolitego ruszenia” restauratorów. W otwierających się lokalach w całym kraju prowadzone są jednak kontrole. Przedsiębiorcy na potwierdzenie legalności swoich działań przytaczają wyrok sądu w Opolu, stwierdzający, że wolności konstytucyjne (w tym wolność prowadzenia działalności gospodarczej) nie mogą być ograniczone rozporządzeniem.
""Żaden przepis upoważnień ustawowych zawartych w art. 46 ust. 4 i art. 46b ustawy o zapobieganiu oraz zwalczaniu zakażeń i chorób zakaźnych u ludzi nie zawiera umocowania do określania w rozporządzeniu zakazów prowadzenia działalności gospodarczej. Rada Ministrów upoważniona była wyłącznie do wprowadzenia rozporządzeniem ograniczeń w zakresie korzystania z wolności działalności gospodarczej" ".
We Wrocławiu, po kilkukrotnych interwencjach w otwartych klubach, Policja prowadziła działania uniemożliwiające klientom wstęp do środka, została również zawiadomiona prokuratura. Natomiast w Rybniku doszło do starć klientów klubu muzycznego z Policją.
Pozwy do sądów.
Od samego początku obostrzeń wielu przedsiębiorców wystąpiło z pozwami do sądów, żądając ochrony prawnej przed gospodarczymi skutkami pandemii. W szczególnej sytuacji znaleźli się najbardziej dotknięci pandemią najemcy lokali w galeriach handlowych, którzy żądali by sądy obniżyły im czynsze lub pozwoliły rozwiązać umowy najmu lokali, ze względu na rażące straty związane z obowiązkiem zapłaty czynszu za lokale w zamkniętych galeriach i centrach handlowych. Z kolejnymi wnioskami do sądów zwracały się osoby, walczące z obowiązkiem noszenia maseczek - sprawy te zostały w większości, po czasie rozstrzygnięte na ich korzyść. Stanowisko takie, zostało także poparte przez Rzecznika Praw Obywatelskich.
Pandemia i rasizm.
W maju 2020 roku Stowarzyszenie „Nigdy Więcej” opublikowało raport pt. „Wirus nienawiści: Brunatna Księga czasu epidemii”, dokumentujący akty rasizmu, ksenofobii i dyskryminacji, do jakich doszło w kontekście koronawirusa w Polsce. Raport zarejestrował przypadki napaści na przedstawicieli mniejszości, obwinianych o roznoszenie wirusa, a także przejawy mowy nienawiści i teorie spiskowe na temat epidemii szerzone przez skrajną prawicę.
Liczba testów (wykresy).
Liczba wykonanych testów na dobę.
Ministerstwo Zdrowia ogłosiło, że od 1 kwietnia 2022 nie będzie podawało szczegółowych informacji, w tym liczby testów antygenowych, a testy RT-PCR będą wykonywane tylko w szczególnych wypadkach.
Od tego dnia spadła średnia liczba wykonywanych testów.
15 kwietnia 2022 Ministerstwo Zdrowia ogłosiło, że od 16 kwietnia 2022 nie będzie podawało na Twitterze informacji covidowych. Dane zbiorcze będą podawane na koncie Twitter raz w tygodniu w środy. Codzienne informacje podawane są na stronie
Procent liczby testów pozytywnych do liczby testów.
Wobec ograniczeń w finansowaniu testów, liczba pozytywnych wyników testów przestała być wskaźnikiem rozwoju epidemii Covid-19 w Polsce. Poniższy wykres wskazuje bliższy rzeczywistości wskaźnik zakażeń. W przeciwieństwie do okresu wakacyjnego w 2021 r, w 2022 wskaźnik rośnie. Może to mieć związek z zaprzestaniem powszechnych szczepień, napływem dużej liczby emigrantów z mniej wyszczepionej Ukrainy lub większej zaraźliwości Omikron. Według WHO wskaźnik ten powyżej 5% świadczy o braku kontroli nad pandemią. Według ekspertów nowa fala pandemii jest spowodowana wariantem BA.5 koronawirusa. Nowa odmiana jest bardziej zaraźliwa od poprzednich, a dodatkowo wykazuje odporność na szczepionkę.
Ze względu na opóźnienie w raportowaniu przez MZ liczby pozytywnych wyników testów w stosunku do raportowania liczby pobranych próbek, na wykresie pokazano średnią z dwu dni.
Widoczne na wykresie gwałtowne spadki w soboty i niedziele wynikają z faktu, że wtedy większość testów wykonywanych jest w szpitalach i dotyczy personelu medycznego, który jest testowany rutynowo i jest w większości zaszczepiony lub ma nabytą odporność po przebyciu zakażenia Covid-19.
Procent liczby powtórnych zakażeń do testów pozytywnych.
W przeciwieństwie do wiosny 2022 r, w 2022 wskaźnik rośnie. Może to mieć związek z zaprzestaniem powszechnych szczepień lub większej zaraźliwości Omikron. Według ekspertów nowa fala pandemii jest spowodowana wariantem BA.5 koronawirusa. Nowa odmiana jest bardziej zaraźliwa od poprzednich, a dodatkowo wykazuje odporność na starą szczepionkę.
Liczba zakażeń (wykresy).
Porównanie sezonów pandemii COVID-19 wg zakażeń.
Zestawienie fal zakażeń w poszczególnych sezonach pandemii (średnia liczba zakażeń z ostatnich 7 dni).
Z położenia maksimów zakażeń w różnych latach wynika, że Covid-19 nie jest chorobą sezonową jak grypa, jednak latem mniej jest zakaźna.
Liczba zgonów (wykresy).
Dzienna i średnia tygodniowa liczba zgonów.
Widoczna na wykresie tygodniowa cykliczność liczby zgonów wynika z tego, że Ministerstwo Zdrowia w codziennych komunikatach podaje dane ze spóźnionych raportów regionalnych USC, a nie faktyczne liczby zgonów w danym dniu.
Łączna liczba zgonów.
Aktualna liczba zmarłych z powodu COVID-19 i chorób współistniejących: 
Wątpliwości co do rzeczywistej liczby zakażonych i zgonów.
W numerze 19. w dniu 6 maja 2020 tygodnik „Polityka” opublikował artykuł, z którego wynika, że podawane przez rząd dane odnośnie śmiertelności i zapadalności na COVID-19 mogą być znacznie zaniżane. Autorzy dokonali sprawdzenia danych statystycznych co do zgonów w marcu 2019, lutym 2020 oraz marcu 2020. Oficjalne dane mówią o śmierci 43 osób w marcu 2020. Jednak według danych przekazanych z Ministerstwa Cyfryzacji do Głównego Urzędu Statystycznego w marcu 2020 zmarło 36 557 osób, czyli o 2450 więcej niż w marcu 2019 (+6,7%) i o 2500 więcej niż w lutym 2020. Informacja może powodować zamęt wśród osób, które nie przeanalizują tych danych za pomocą odpowiednich narzędzi matematycznych. Marzec 2020 trwał 31 dni, podczas gdy luty – zaledwie 29. Jest to przyrost o 6,9%, porównywalny z przyrostem liczby zgonów. Jednak autor dalej stwierdza, że wzrost miesięcznej liczby zgonów nawet o 2–3 tys. mieści się w paśmie wieloletnich naturalnych, często trudnych do wytłumaczenia wahań.
Na wątpliwości co do sposobu liczenia zgonów wskazywał też prezydent Warszawy Rafał Trzaskowski. Odnosząc się do podanej oficjalnie liczby 8 zgonów w Warszawie poinformował, że w tym samym okresie kierowany przez niego ratusz wystawił 32 akty zgonu, w których jako przyczynę śmierci wskazano COVID-19. Do wypowiedzi tej odniósł się Główny Inspektor Sanitarny, stwierdzając, że zgony liczone są nie według miejsca wystawienia aktu zgonu, a według miejsca zameldowania zmarłego. Rafał Trzaskowski replikował, że spośród wskazywanych 32 osobach, 18 było zameldowanych na terenie Warszawy.
Wątpliwości co do ilości zakażeń od 4 listopada 2020 w województwach mazowieckim i śląskim wykazał 19-letni analityk Michał Rogalski. Zbadanie sprawy minister zdrowia Adam Niedzielski zlecił Głównemu Inspektorowi Sanitarnemu. 24 listopada 2020 w danych podanych przez resort zdrowia pojawiła się informacja, że „w globalnej liczbie zakażeń uwzględnione jest ok. 22 tys. niezaraportowanych przypadków”. Dokładnie chodzi o 22 594 przypadków. Dodatkowo w tym dniu nie wskazano źródeł 227 przypadków w poszczególnych województwach. Do globalnej liczby wykrytych zakażeń dodano 32733 przypadki.
W dniu 25 listopada 2020 Ministerstwo Zdrowia ogłosiło aktualną metodologię raportowania wykrywanych przypadków zakażeń i zgonów.
Wątpliwości co do poprawności detekcji zgonów wywołanych przez COVID-19 były również podnoszone w pracach naukowych, a wynikały z poważnej rozbieżności pomiędzy liczbą oficjalnie zaraportowanych zgonów, a obliczoną z modeli liczbą zgonów nadliczbowych dla okresu pandemii. Dla okresu drugiej i trzeciej fali raportowane dane o zgonach na COVID-19 byłyby zasadniczo zgodne z liczbą zgonów nadliczbowych, tylko w przypadku założenia, że zostało wykryte łącznie jedynie 60% przypadków. W czasie drugiej fali szacowana liczba zgonów wynosiłaby nie 37 600 a 73 300, a w trzeciej fali nie 34 700 a 46 200. Dla pierwszej fali liczba nadliczbowych zgonów była zbyt niska by było możliwe stosowanie tej metodologii, acz zakładając, że wykrywalność była porównywalna jak w drugiej i trzeciej fali, to musiało umrzeć zamiast 2100, około 3500 osób.
Polska na tle państw sąsiednich wg zakażeń (wykresy).
Liczba wykonanych testów w Polsce i państwach sąsiednich.
W tabeli podano całkowitą liczbę testów od początku pandemii do 23 czerwca 2022

</doc>
<doc id="4733298" url="https://pl.wikipedia.org/wiki?curid=4733298" title="Jan Sztajner">
Jan Sztajner

Jan Sztajner (ur. 1956 w Częstochowie) – pułkownik dyplomowany Wojska Polskiego.
Życiorys.
Jan Sztajner urodził się w 1956, w Częstochowie, w rodzinie Adama. Od 1975 roku w Wojsku Polskim, jako podchorąży Wyższej Szkoły Oficerskiej Wojsk Inżynieryjnych. W 1979 został dowódcą plutonu, a w 1982 dowódcą kompanii saperów w 9 pułku zmechanizowanym w Stargardzie Szczecińskim. Szefem saperów w tym samym 9 pułku zmechanizowanym w 12 Dywizji Zmechanizowanej został w 1984. W latach 1986-1989 był słuchaczem Akademii Sztabu Generalnego w Rembertowie. Następnie jako pracownik naukowo-dydaktyczny ASG w katedrze taktyki wojsk inżynieryjnych latach 1989-1994. Od 1994 do 1996 służył na stanowisku st. oficera w oddziale operacyjnym DNJW MSWiA, szefa wydziału w 1997 i szefa saperów w latach 1997 do 2001. Zwolniony z zawodowej służby wojskowej w 2001. Interesuje się historią, sportem oraz wędkarstwem.

</doc>
<doc id="4733299" url="https://pl.wikipedia.org/wiki?curid=4733299" title="Kraśnik Wielki">
Kraśnik Wielki

Kraśnik Wielki (, "Wialiki Krasnik"; , "Bolszoj Krasnik") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 194 osoby, wśród których 9 było wyznania rzymskokatolickiego, 185 prawosławnego. Jednocześnie 10 mieszkańców zadeklarowało polską przynależność narodową, 179 białoruską a 5 inną. We wsi było 41 budynków mieszkalnych.

</doc>
<doc id="4733302" url="https://pl.wikipedia.org/wiki?curid=4733302" title="Jojo no kimyō na bōken">
Jojo no kimyō na bōken



</doc>
<doc id="4733304" url="https://pl.wikipedia.org/wiki?curid=4733304" title="Krynica (obwód brzeski)">
Krynica (obwód brzeski)

Krynica (, "Krynica"; , "Krinica") – wieś na Białorusi, w obwodzie brzeskim, w rejonie prużańskim, w sielsowiecie Szereszów.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś i folwark zamieszkiwało 139 osób, wśród których jedna było wyznania rzymskokatolickiego, 125 prawosławnego a 13 mojżeszowego. Jednocześnie jeden mieszkaniec zadeklarował polską przynależność narodową a 138 białoruską. Było tu 29 budynków mieszkalnych.
W miejscowości znajduje się cmentarz prawosławny z kaplicą pw. św. Aleksandra Newskiego, administrowany przez parafię w Suchopolu.

</doc>
<doc id="4733306" url="https://pl.wikipedia.org/wiki?curid=4733306" title="We are the fallen">
We are the fallen



</doc>
<doc id="4733308" url="https://pl.wikipedia.org/wiki?curid=4733308" title="DframeFramework">
DframeFramework



</doc>
<doc id="4733314" url="https://pl.wikipedia.org/wiki?curid=4733314" title="Emilia Teofila Nowak">
Emilia Teofila Nowak

Emilia Teofila Nowak (ur. 24 kwietnia 1992 w Poznaniu) – polska pisarka, blogerka, nauczycielka kreatywnego pisania i specjalistka ds. marketingu książki. Autorka prozy współczesnej.

</doc>
<doc id="4733315" url="https://pl.wikipedia.org/wiki?curid=4733315" title="Lewki (obwód brzeski)">
Lewki (obwód brzeski)

Lewki (, "Lauki"; , "Lewki") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 23 osoby, wszyscy byli wyznania prawosławnego i zadeklarowali białoruską przynależność narodową. We wsi było 9 budynków mieszkalnych.

</doc>
<doc id="4733328" url="https://pl.wikipedia.org/wiki?curid=4733328" title="Dawne kasyno oficerskie w Katowicach">
Dawne kasyno oficerskie w Katowicach

Dawne kasyno oficerskie w Katowicach – modernistyczny budynek zaprojektowany przez Leona Dietz d'Arma. Obecnie w budynku znajduje się rektorat ASP w Katowicach. Wzniesiony w 1937 roku na zlecenie urzędu miasta, który przeznaczył na ten cel 300 000 zł. 
Historia.
Kasyno powstało przy budynkach garnizonu przy ul. Koszarowej, zajętych w 1922 roku przez 73. Pułk Piechoty. Kiedy okazało się, że budynki nie są wystarczające dla stacjonującego tam pułku, zespół rozbudowano m.in. o domy dla oficerów, Izbę Chorych i Dom Żołnierza. Wówczas to powstało też kasyno oficerskie. Budynek wzniesiony według projektu Leona Dietz d'Army został oddany do użytku w 1939. Kasyno służyło jako miejsce zebrań i spotkań oficerów, odbywały się w nim też uroczystości z okazji świąt państwowych czy wojskowych.
Zagospodarowanie budynku po II wojnie światowej.
Nieznane jest jego zagospodarowanie podczas niemieckiej okupacji. W 1947 r. ulokowała się tutaj filia wrocławskiej Państwowej Wyższej Szkoły Sztuk Plastycznych, którą w 1952 r. włączono w struktury krakowskiej Akademii Sztuk Pięknych jako jej zamiejscowy Wydział Grafiki Propagandowej i Plakatu. W 2001 r. usamodzielnił się on jako ASP w Katowicach i budynek dawnego kasyna stał siedzibą rektoratu tej uczelni.
Budowa i plan budynku.
Jest to budynek trzykondygnacyjny, dwu bryłowy. Stropy w poszczególnych bryłach są na różnych poziomach, różnice wyrównane są podestami.
Parter – po lewej stronie schodów znajdowały się biblioteka i czytelnia, po prawej kancelaria, za nią sala jadalna, dalej – połączona z jadalnią – sala odpraw, która prowadziła bezpośrednio do sali klubowej oraz pokoju wypoczynkowego. W sali klubowej znajdowało się wyjście na ogród.
Pierwsze piętro – sala widowiskowa za sceną, mniejszy salon, cztery pokoje gościnne za wspólną łazienką oraz dwupokojowy apartament z prywatną łazienką.
Drugie piętro – sala gimnastyczna, samodzielny apartament z odrębnym wejściem, kuchnią i pokojem dla służby. 
Komunikacje wewnętrzną zapewniały trzy klatki schodowe: główna i boczna były żelbetowe, natomiast pomocnicza pomiędzy pierwszym i drugim piętrem drewniana. Gmach jest podpiwniczony. Pierwotnie w piwnicy znajdowały się pomieszczenia usługowe: kuchnia, spiżarnie, kotłownia, skład na opał, a także schrony. 

</doc>
<doc id="4733333" url="https://pl.wikipedia.org/wiki?curid=4733333" title="Wiatrak z Grzawy">
Wiatrak z Grzawy

Wiatrak z Grzawy z muzeum „Górnośląski Park Etnograficzny w Chorzowie” – wiatrak znajdujący się obecnie w chorzowskim parku etnograficznym. Obiekt został wybudowany prawdopodobnie w pierwszej połowie XIX wieku w Grzawie, w 1964 roku przeniesiono go do Chorzowa.
Historia.
Wybudowany prawdopodobnie w pierwszej połowie XIX wieku. Pierwotnie obiekt ten został postawiony na wzniesieniu, około pół kilometra na zachód od głównych zabudowań w Grzawie. Pierwszymi właścicielami wiatraka była rodzina Kędziorów, nie określono jednak dokładnie, którzy członkowie rodziny zajmowali się wiatrakiem. Kolejnym właścicielem tego obiektu był Józef Miczek, który objął gospodarstwo w latach 50. XX wieku. W momencie, kiedy Józef Miczek stał się właścicielem gospodarstwa w Grzawie, wiatrak był już nieczynny. Prawdopodobnie zakończył swoje działanie w pierwszej połowie XX wieku. Możliwe jest, że wynikało to ze zbyt małej wydajności wiatraka.
11 maja 1962 roku komisja powołana z ramienia Śląskiego Instytutu Naukowego w Katowicach oraz Konserwatora Zabytków przy Prezydium Wojewódzkiej Rady Narodowej w Katowicach, podjęła decyzje o przeniesieniu wiatraka z Grzawy do Chorzowa, na teren przyszłego skansenu. Z powodu bardzo złego stanu obiektu 12 maja 1964 roku na zlecenie Wojewódzkiej Rady Narodowej w Katowicach przygotowano projekt rekonstrukcji wiatraka. Wiatrak został przeniesiony do Chorzowskiego Muzeum w 1964 roku i był jednym z pierwszych obiektów na ekspozycji.
W 1971 roku rozpoczęto rekonstrukcję wiatraka z Grzawy, lecz w 1973 w wyniku silnych wiatrów uszkodzeniu uległo pokrycie dachu. Ponowne próby rekonstrukcji wiatraka również kończyły się niepowodzeniem. Prace konserwacyjne zostały przerwane w 1976, po kolejnym uszkodzeniu obiektu.
W latach 90. XX w. na zlecenie Dyrekcji Górnośląskiego Parku Etnograficznego w Chorzowie została wykonana przez mgr. inż. Jacka Gałeckiego ekspertyza. Przeprowadzona analiza wykazała, że stan wiatraka pogorszył się. Ponownie sporządzono plan rekonstrukcji wiatraka i w 2010 roku postanowiono pozyskać niezbędne do odbudowy obiektu środki finansowe. Po dofinansowaniu ze środków unijnych, w 2013 roku został rozpoczęty remont wiatraka, który zakończył się powodzeniem w 2014 roku. Od tamtej pory wiatrak jest udostępniony zwiedzającym.
Opis Konstrukcji.
Na zewnątrz.
Konstrukcja wiatraka jest słupowo-ryglowa, dach gontowy dwuspadowy z naczółkiem od strony wiatrowej. Ściana od tej strony została pokryta gontami, a pozostałe ściany są szalowane deskami. Wiatrak pierwotnie miał konstrukcję kozłową – spoczywał na skrzyżowanych drewnianych belkach o przekroju 50 cm, a w miejscu ich skrzyżowania osadzony był pionowy słup podparty kozłami.
Wiatrak został przebudowany na paltrak prawdopodobnie w XIX wieku. Przebudowa polegała na ustawieniu wiatraka na żelaznych rolkach, umieszczonych na dębowym pierścieniu z żelazną szyną, które leżały na kamiennym fundamencie. Nad schodami prowadzącymi do drzwi mącznych postawiono drzwi zbożowe, natomiast wyżej znajduje się winda służąca do transportu worków ze zbożem. Obydwie te konstrukcje wiatraka umożliwiały obracanie młyna o 360° w celu ustawienia go na wiatr.
W środku.
Na górnej kondygnacji wiatraka znajdują się urządzenia pracujące: duże koło osadzone na wale skrzydłowym (z datą: 1901), hamulec przylegający do obwodu koła oraz złożenie kamieni młyńskich. Dolny kamień jest nieruchomy, natomiast górny (biegun) obraca się. Biegun osadzono na paprzycy połączonej z wrzecionem, które wprawiano w ruch. Na górnej kondygnacji wiatraka mieści się również wialnia, która służy do oczyszczania zboża oraz żuraw używany do wyjmowania bieguna z drewnianej obudowy, w celu ponownego naostrzenia kamienia.
Na dolnej kondygnacji znajduje się skrzynia mączna, pytel oraz skrzynia otrębna znajdująca się przy ścianie wiatraka.

</doc>
<doc id="4733335" url="https://pl.wikipedia.org/wiki?curid=4733335" title="Katowicki Klub Karate Kyokushin Dojo Machulec">
Katowicki Klub Karate Kyokushin Dojo Machulec

Katowicki Klub Karate Kyokushin Dojo Machulec – sekcja karate założona w 1994 roku, przez Beatę i Piotra Machulców. Klub działa w Liceum Ekonomicznym przy ul. Raciborskiej 3 w Katowicach.
Historia.
Sekcja rozpoczęła swoją działalność w 1994 roku na AWF w Katowicach. Na początku była jedna mała grupka dla dzieci i młodzieży. Obecnie sekcja składa się z grupy dziecięcej oraz młodzieży, dorosłych, grupę zaawansowaną oraz dla zawodników. Wszystkie te grupy ćwiczą w Zespole Szkół Ekonomicznych.
Pierwszym sukcesem było drużynowe zwycięstwo w Mistrzostwach Katowic dzieci i kadetów, które odbyły się w 1996 roku.
Sześcioro zawodników sekcji należy do kadry narodowej, startują na Mistrzostwach Europy.
Osiągnięcia.
Pierwszym osiągnięciem w walce pełno kontaktowej było trzecie miejsce zdobyte przez Michała Krzaka w kategorii otwartej na Mistrzostwach Polski Juniorów w Bydgoszczy w 1998 r. W roku 2000 na turnieju w Chełmie klub startował po raz pierwszy w zawodach seniorów. Zdobyli na nich srebro – Paulina Pawlusek oraz brąz – Michał Krzak. Spektakularnym sukcesem była wygrana Michała Krzaka w kategorii 80 kg i drugie miejsce w kategorii do 55 kg Pauliny Pawlusek na Pucharze Polski w Gliwicach w 2001 r. W finale kategorii do 65 kg spotkały się ich dwie zawodniczki: Magdalena Lewińska i Dobrosława Sołtysik. W Sosnowcu 2002 roku na Mistrzostwach Polski Open wśród kobiet wszystkie miejsca na podium zostały zajęte przez reprezentantki klubu. Na wagowych Mistrzostwach Polski w 2004 roku we Włocławku przedstawicielki klubu zwyciężyły we wszystkich kategoriach, również w drużynowej, przedstawiciele zajęli trzecie miejsce w kategorii drużynowej, oraz pierwsze miejsce w kategorii do 80 kg. Rokrocznie od 2007 klub wystawia swoich reprezentantów na Mistrzostwa Makroregionu Śląskiego. Zawodnicy z Dojo Machulec walczyli również na różnych zawodach takich jak Międzynarodowe Mistrzostwa Austrii, Mistrzostwa Ameryk OPEN, Puchar Polski, Challanger Kyokushin, Gala Kokoro Cup, Mistrzostwa Polski Juniorów i Puchar Śląska Juniorów.

</doc>
<doc id="4733342" url="https://pl.wikipedia.org/wiki?curid=4733342" title="Mała Część (rejon prużański)">
Mała Część (rejon prużański)

Mała Część – dawna kolonia na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 32 osoby, wśród których 1 była wyznania rzymskokatolickiego, 26 prawosławnego, a 5 mojżeszowego. Jednocześnie jeden mieszkaniec zadeklarował polską przynależność narodową, 26 białoruską, a 5 żydowską. We wsi było 8 budynków mieszkalnych.

</doc>
<doc id="4733344" url="https://pl.wikipedia.org/wiki?curid=4733344" title="Ángel Cuartas Cristóbal">
Ángel Cuartas Cristóbal



</doc>
<doc id="4733346" url="https://pl.wikipedia.org/wiki?curid=4733346" title="JWRC">
JWRC



</doc>
<doc id="4733348" url="https://pl.wikipedia.org/wiki?curid=4733348" title="Grudziądz (zajezdnia tramwajowa)">
Grudziądz (zajezdnia tramwajowa)



</doc>
<doc id="4733350" url="https://pl.wikipedia.org/wiki?curid=4733350" title="Aino Forsten">
Aino Forsten

Aino, wł. Aina Aleksandra Forsten z domu Rainio (ur. 4 kwietnia 1885 w Maarii, według innego źródła w Abo, zm. 27 listopada 1937 w Pietrozawodsku) – fińska działaczka socjalistyczna i komunistyczna, w 1917-1918 r. deputowana do parlamentu Finlandii. Ofiara wielkiej czystki w ZSRR.
Życiorys.
Pochodziła z ubogiej rodziny chłopskiej. Ukończyła szkołę podstawową. Pracowała od 10 roku życia, najpierw pomagając w redakcji pisma „Aura”, następnie nauczyła się zawodu szwaczki. Wspólnie z bratem Jussim Rainio utworzyła w Abo spółdzielnię robotniczą. Od 1902 r. pracowała w Wyborgu jako sprzedawczyni. W 1904 r. wstąpiła do Socjaldemokratycznej Partii Finlandii. Brała udział w socjalistycznych manifestacjach w guberni Abo-Björneborskiej, działała w ruchu spółdzielczym i kobiecym. W 1909 r. wyszła za mąż za listonosza Karla Wernera Forstena. W 1917 r. została wybrana do fińskiego parlamentu z ramienia partii socjaldemokratycznej.
Podczas wojny domowej w Finlandii należała do Głównej Rady Robotniczej, utworzonego przez rewolucjonistów najwyższego organu władzy na terenach opanowanych przez czerwonych. W 1918 r., po klęsce fińskich czerwonych udała się razem z mężem do Rosji Radzieckiej. W tym samym roku wstąpiła do Komunistycznej Partii Finlandii. W latach 1918–1920 żyła w Piotrogrodzie, pracując dla partii. W 1920 r. Forstenowie przeprowadzili się do Pietrozawodska. Aino Forsten objęła tam stanowisko kierowniczki sekcji fińskiej w wydziale oświaty ludowej. W 1923 r. została kierowniczką rejonowego wydziału ochrony zdrowia w Uchcie. Od 1927 r. działała również w organizowanym przez władze radzieckie ruchu kobiecym. W latach 1930–1936 była dyrektorką dziewięcioklasowej szkoły z fińskim językiem wykładowym w Pietrozawodsku.
Padła ofiarą stalinowskiej wielkiej czystki: w 1937 r. została aresztowana, skazana na śmierć przez trójkę NKWD dla Karelskiej Autonomicznej SRR i 27 listopada tego samego roku rozstrzelana. W 1955 r. zapadła decyzja o jej rehabilitacji.

</doc>
<doc id="4733351" url="https://pl.wikipedia.org/wiki?curid=4733351" title="Dolar hongkoński">
Dolar hongkoński



</doc>
<doc id="4733356" url="https://pl.wikipedia.org/wiki?curid=4733356" title="Murawa (obwód brzeski)">
Murawa (obwód brzeski)

Murawa (, "Murawa"; , "Murawa") – agromiasteczko na Białorusi, w obwodzie brzeskim, w rejonie prużańskim, w sielsowiecie Suchopol.
Znajduje się tu parafialna cerkiew prawosławna pw. Kazańskiej Ikony Matki Bożej.
W latach 1921–1939 miejscowość należała do gminy Suchopol.
Według Powszechnego Spisu Ludności z 1921 roku wieś zamieszkiwało 489 osób, wśród których 480 było wyznania prawosławnego a 9 mojżeszowego. Jednocześnie jeden mieszkaniec zadeklarował polską przynależność narodową, 479 białoruską a 9 żydowską. We wsi było 115 budynków mieszkalnych.

</doc>
<doc id="4733364" url="https://pl.wikipedia.org/wiki?curid=4733364" title="Wyżnie Młynarzowe Siodło">
Wyżnie Młynarzowe Siodło

Wyżnie Młynarzowe Siodło (, ok. 1840 m) – przełączka w masywie Młynarza w słowackich Tatrach Wysokich. Znajduje się w północno-wschodniej grani Młynarki, pomiędzy Młynarką a Wyżnią Młynarzową Kopą (ok. 1860 m). Przełęcz jest szeroka i trawiasta. Na południowy wschód, do Białowodzkiego Żlebu opada z niej 100-metrowej wysokości ściana, w górnej części trawiasta i krucha, w dolnej skalista. Na południowy zachód, do Młynarzowego Kotła z przełęczy opada łagodny i trawiasty stok.
Autorem nazwy przełączki jest Władysław Cywiński. Podaje on: "Przez siodło prowadzi najłatwiejsza - i praktycznie jedyna – droga zejściowa z Wyżniej Młynarzowej Kopy". Na Wyżnie Młynarzowe Siodło możliwe jest wyjście z Doliny Ciężkiej przez południowo-wschodnią grzędę Młynarza i Młynarzowy Kocioł (0, 45 min), lub z Białowodzkiego Żlebu przez Białowodzki Kociołek (III, 30 min).

</doc>
<doc id="4733365" url="https://pl.wikipedia.org/wiki?curid=4733365" title="Felicja Felhorska">
Felicja Felhorska

Felicja Felhorska (1895 w Warszawie, zm. 1970, tamże) – polska pedagog, oligofrenopedagog, matematyk.
Życiorys.
Ukończyła studia na Uniwersytecie w Lozannie.
W latach 1932–1969 (z przerwą na okupację niemiecką) sprawowała funkcję kierownika Pracowni Psychopedagogicznej w warszawskim Instytucie Pedagogiki Specjalnej, współpracując m.in. z Marią Grzegorzewską. Za jej kierownictwa pracownia ta znacząco się rozwinęła i osiągnęła wysoki poziom naukowy, zajmując się m.in. selekcją dzieci do szkół specjalnych oraz działalnością informacyjną i kształceniową. Organizowała też kursy oraz konferencje dla kierowników szkół powszechnych i specjalnych. Szkoliła psychologów selekcjonujących dzieci w różnych miastach Polski. Otton Lipkowski stwierdził, że bardzo istotnym osiągnięciem pracowni było opracowanie metod i narzędzi do badania dzieci niepełnosprawnych intelektualnie, potem stosowanych powszechnie w całej Polsce. Przyczyniło się to do znacznego rozwoju wiedzy w tym zakresie.
Podczas okupacji niemieckiej przebywała najpierw (od 1941) w Dąbrowie Zduńskiej, gdzie nauczała na tajnym kursie maturalnym, a potem przez dwa lata (od 1942), z narażeniem życia, ukrywała w swoim niewielkim mieszkaniu żydowskie bliźniaczki Wicher (późniejsze Zofię i Ludwikę Woźnickie). Zofia Woźnicka została w 1951 matką chrzestną późniejszego prezydenta RP Lecha Kaczyńskiego. Z uwagi na bardzo semicki wygląd dzieci te nie mogły opuszczać mieszkania nawet w obrębie kamienicy. Przez sześć miesięcy ukrywała również matkę sióstr Wicher.
Odznaczenia.
W 2007 została odznaczona pośmiertnie przez prezydenta RP, Lecha Kaczyńskiego za ratowanie osób narodowości żydowskiej, Krzyżem Komandorskim Orderu Odrodzenia Polski.
Rodzina.
Miała brata, Władysława, inżyniera elektryka, autora prac, słowników i poradników z zakresu elektrotechniki.

</doc>
<doc id="4733367" url="https://pl.wikipedia.org/wiki?curid=4733367" title="Narwa (Białoruś)">
Narwa (Białoruś)

Narwa – dawna kolonia na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 54 osoby, wszystkie były wyznania prawosławnego i zadeklarowały białoruską przynależność narodową. Było tu 7 budynków mieszkalnych.

</doc>
<doc id="4733373" url="https://pl.wikipedia.org/wiki?curid=4733373" title="Nepomucenówka">
Nepomucenówka

Nepomucenówka (, "Niepamacynauka"; , "Niepomacynowka") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 wieś i folwark należał do gminy Suchopol.
Według Powszechnego Spisu Ludności z 1921 roku wieś i folwark zamieszkiwało 98 osób, wśród których jedna była wyznania rzymskokatolickiego, 83 prawosławnego a 4 mojżeszowego. Jednocześnie jeden mieszkaniec zadeklarował polską przynależność narodową, 83 białoruską a 4 żydowską. Żydzi mieszkali na terenie folwarku. Było tu 19 budynków mieszkalnych.
Urodził się tu Pawieł Droń.

</doc>
<doc id="4733375" url="https://pl.wikipedia.org/wiki?curid=4733375" title="Antoni Bisaga">
Antoni Bisaga

Antoni Piotr Bisaga (ur. 29 stycznia 1940 w Makowie Podhalańskim) – polski rzeźbiarz.
Życiorys.
Ukończył Państwowe Liceum Technik Plastycznych w Nowym Wiśniczu w klasie o kierunku ceramika. Już jako uczeń szkoły średniej zaczął bywać we Włocławku, do którego wysyłano uczniów w ramach praktyk. W jednym z wywiadów przyznał, że Włocławek lat 50. i jego historia go oczarowały, natomiast obecnie uważa miasto za bardzo zdewastowane. To właśnie w szkole poznał swoją przyszłą żonę, również plastyczkę. Następnie studiował na Wydziale Rzeźby Państwowej Wyższej Szkoły Sztuk Plastycznych we Wrocławiu. Wśród jego wykładowców byli Xawery Dunikowski i Borys Michałowski, a w Pracowni Projektowania Przestrzennego i Ceramicznej Rzeźby Architektonicznej Apolinary Czepelewski. Po ukończeniu studiów w 1966 r. osiadł we Włocławku. W latach 1966-1979 pracował w Zakładach Ceramiki Stołowej we Włocławku jako projektant Ośrodka Wzorującego. Zaprojektował m.in. liczne wzory serwisów, talerzy, wazonów, świeczników, żyrandoli. W latach 80. trudnił się jako architekt wnętrz.
Twórczość.
Tworzy rzeźby przyścienne i wolno stojące. Wykonuje je głównie w ceramice, ale także w drewnie. Tworzy portrety, rzeźby o tematyce religijnej, historycznej oraz symbolicznej. Inspiruje się rzeźbą klasyczną i sztuką ludową oraz obserwacją natury i człowieka. Jest autorem Różańca Polskiego, który był eksponowany w czasie Dni Kultury Chrześcijańskiej w kościele p.w. św. Józefa we Włocławku (1984 r.) i Piety Włocławskiej (sanktuarium Męczeństwa Bł. Ks. Jerzego Popiełuszki we Włocławku). W 2018 r. na wystawie pt. "Nikifor kontra Zagajewski" w Galerii Antresola w Centrum Kultury Browar B zaprezentował rzeźbę pt. "Stanisławowi Zagajewskiemu" w hołdzie dla zmarłego 10 lat wcześniej artysty. Posiada własną pracownię w Józefowie, którą sam zbudował w 1978 r. Ukochanej przez siebie wsi poświęcił jedną z prac zatytułowaną "Moje Józefowo", wystawioną po raz pierwszy z okazji jego jubileuszu w 2010 roku. Od 1990 r. pracuje razem z synem Januszem. Wszystkie jego dzieci odziedziczyły po rodzicach talenty plastyczne, ale tylko jeden syn zajmuje się tym zawodowo. Janusz Bisaga uprawia także fotografię, które to zainteresowanie dzieli ze swoją córką Joanną. Kolejny wnuk Antoniego, Bartosz Bisaga tworzy grafiki komputerowe. Oprócz rzeźby, Antoni Bisaga interesuje się także rysunkiem, architekturą wnętrz i wystawiennictwem, tworzy projekty pomników i medali.
W latach 1968-75 był członkiem stowarzyszenia artystów Grupa Kujawska. Był jednym z inicjatorów powstania Włocławskiego Oddziału Związku Polskich Artystów Plastyków. W latach 1975-78 był jego pierwszym prezesem. W 1984 r. wstąpił do Związku Artystów Rzeźbiarzy. Od 1987 r. był rzeczoznawcą Ministerstwa Kultury i Sztuki w zakresie sztuki użytkowej i rzeźby. Dwukrotnie otrzymywał stypendium z tego ministerstwa. W 2001 r. był współzałożycielem Dobrzyńsko-Kujawskiego Towarzystwa Kulturalnego. W 2015 r. poparł Janusza Nowierskiego, który w liście otwartym wyraził zaniepokojenie możliwością likwidacji Galerii Sztuki Współczesnej przy ul. Miedzianej we Włocławku. Radny Dariusz Jaworski złożył wówczas interpelację w tej sprawie do Prezydenta Miasta Włocławka Marka Wojtkowskiego. Z jego porad korzystał malarz Zbigniew Jankowski.
Prace Bisagi były prezentowane na przeszło 37 wystawach indywidualnych i 75 wystawach zbiorowych, w tym 10 za granicą. W 1995 r. miała miejsce wystawa w Biurze Wystaw Artystycznych w Gorzowie Wielkopolskim. W 2002 r. obchodził 35-lecie pracy twórczej, z okazji której zorganizowano wystawę w Galerii Sztuki Współczesnej we Włocławku, z udziałem m.in. ówczesnego prezydenta Stanisława Wawrzonkoskiego. W 2009 r. pokazał swoje prace na wystawie "Z głębokości wołam…" w Galerii Sztuki Współczesnej we Włocławku z okazji 25. rocznicy śmierci ks. Jerzego Popiełuszki. W 2010 r. w Muzeum Ziemi Kujawskiej i Dobrzyńskiej we Włocławku (w Zbiorach Sztuki) miała miejsce wystawa "Antoni Bisaga. Remanent twórczości Anno Domini 2010" z okazji 70. urodzin artysty. W 2013 r. jego dzieła wystawiono w ramach "Wystawy na 140-lecie włocławskiego fajansu". W 2015 r. w Muzeum Stanisława Noakowskiego w Nieszawie miała miejsce wystawa cyklu rysunków Bisagi pt. "Kalendarz włocławski", ilustrujących ważne wydarzenia z historii miasta. W tym samym roku z okazji 75. urodzin rzeźbiarza w Galerii Antresola w Centrum Kultury Browar B miała miejsce wystawa pt. "Moje fragmenty z życia Włocławka", składająca się na kalendarium miejscowości. W 2016 r. we włocławskiej Galerii Sztuki Współczesnej miała miejsce wystawa prac artystów Grupy Kujawskiej z lat 1956-1976 pt, "Początki, Stąd wyszliśmy, Grupa Kujawska", w tym rzeźb A. Bisagi. W 2017 r. Bisaga był jednym z artystów, którego dzieła ukazano na wystawie "Alfabet włocławski" w Galerii Biura Wystaw Artystycznych i Usług Plastycznych w Pile. W 2018 r. w Galerii Sztuki Współczesnej we Włocławku miała miejsce wystawa prac Antoniego, Janusza i Bartosza Bisagów pt. "Troje oczu". W 2019 r. jego prace wystawiono w auli Zespołu Szkół Katolickich im. ks. Jana Długosza we Włocławku z okazji XVIII Dni Kultury Chrześcijańskiej. 14 marca 2020 r. w Muzeum Zbiorów Sztuki we Włocławku miała się odbyć kolejna jubileuszowa wystawa prac artysty, benefis z okazji jego 80. urodzin. Z powodu dotarcia pandemii koronawirusa SARS-CoV-2 do Polski benefis został odwołany, a wystawa z okazji 80. urodzin Antoniego Bisagi pt. „Miało być inaczej” była eksponowana w terminie 7-28 06.2020 r. Z okazji 100. rocznicy urodzin papieża Jana Pawła II, 18 maja 2020 r. w gmachu Muzeum Zbiorów Sztuki we Włocławku zaprezentowano wizerunki świętego autorstwa Bisagi. Trzykrotnie wystawiał swoje prace w Parafii Najświętszego Zbawiciela we Włocławku. Szczególnie dużym zainteresowaniem cieszyła się wystawa "Golgota końca wieku" z 1998 r. na której prezentował krzyże. 2006 r. - miała miejsce Wystawa sztuki sakralnej, której wystawiał rysunki.. Brał trzykrotnie udział w Biennale Sztuki Sakralnej w Gorzowie Wielkopolskim.
Jego dzieła można oglądać w przeszło dwudziestu kościołach, galeriach publicznych i prywatnych. Rzeźby artysty znajdują się w Muzeum Ziemi Kujawskiej i Dobrzyńskiej we Włocławku (w Dziale Sztuki, w Dziale Fajansu), Muzeum Narodowym w Gdańsku, Muzeum Okręgowym im. Leona Wyczółkowskiego w Bydgoszczy i Biurze Wystaw Artystycznych w Płocku.
Niektóre dzieła.
W latach 60. wykonał Pomnik Upamiętniający Przyznanie Miastu Sztandar I Klasy w 1966 r., umiejscowionym na skwerze przed Urzędem Miasta we Włocławku (obecnym Skwerze im. Lecha i Marii Kaczyńskich). Bryła pomnika nawiązywała do sztandaru, wykonali go mieszkańcy w czynie społecznym. W 1992 r. Rada Miasta Włocławka w ramach dekomunizacji nakazała rozbiórkę pomnika. Zaprojektował Pomnik Saperów we Włocławku. W 1988 r. został członkiem zwyczajnym Obywatelskiego Komitetu Odbudowy Pomnika Poległych Obrońców Wisły 1920 r. we Włocławku, a w 1990 r. stworzył orła zawieszonego na monumencie. W 1994 r. wykonał projekt przebudowy Pomnika Żołnierzy Radzieckich na Pomnik Żołnierza Polskiego na placu Wolności we Włocławku. W 1998 r. na prośbę Komitetu Organizacyjnego Budowy Pomnika Armii Krajowej we Włocławku, stworzył projekt monumentu, odsłoniętego w 2000 r. przy kościele Najświętszego Zbawiciela. Na wystawie "Antoni Bisaga. Remanent twórczości Anno Domini 2010" pomnik nazwano jednym z najbardziej znanych dzieł artysty. W 2005 r. wykonał tablicę Pomnika 750-lecia pierwszej lokacji miasta w okolicy Pałacu Biskupiego we Włocławku. W 2019 r. wykonał nieodpłatnie projekt pomnika poświęconego ofiarom zbrodni katyńskiej, który w 2020 r. ma stanąć na Skwerze im. Kaczyńskich. Na pomniku ma znaleźć się 119 nazwisk ofiar zbrodni katyńskiej z Włocławka i okolic. Antoni Bisaga zaprojektował także liczne tablice pamiątkowe i pomniki oraz rzeźby patronów dla szkół.
W 1972 r. był jednym z artystów, których zatrudniono przy tworzeniu dekoracji wyremontowanych barokowych kamienic na Starym Rynku, w których utworzono wówczas Muzeum Historii Włocławka, oddział Muzeum Ziemi Kujawskiej i Dobrzyńskiej. W niedużym atrium między dwoma budynkami zainstalował niebiesko-zieloną fontannę z motywami roślinnymi oraz kwietniki.
Jest autorem wielu rzeźb o tematyce religijnej dla kościołów na Kujawach i całej Polski. Wraz z synem realizuje projekty własne oraz ks. Taduesza Furdyny. Szczególnie związany jest z Parafią Najświętszego Zbawiciela we Włocławku. W latach 80. wykonał rzeźby ceramiczne w nowym kościele parafialnym w parku im. Władysława Łokietka. Następnie stworzył ołtarze boczne Matki Boskiej Fatimskiej (1995-1996) i Matki Bożej Częstochowskiej Hetmanki Żołnierza Polskiego. Ten drugi upamiętnia 10-lecia duszpasterska wojskowego prowadzonego w tej parafii. Projekt wnętrz włącznie z ołtarzem bocznym wykonał w konsultacji z ks. Furdyną. W latach 1994-2006 wraz z synem Januszem wykonał trzy rzeźby ścienne przedstawiające ks. Jerzego Popiełuszkę, kardynała Stefana Wyszyńskiego i papieża Jana Pawła II, składający się na tzw. Filar Wielkich Polaków. Po IV pielgrzymce Jana Pawła II do Polski w 1991 r., w trakcie papież której odwiedził Włocławek, wzniósł rzeźbę Chrystusa Dobrego Pasterza, którego twarz cechuje podobieństwo do papieża polaka. W 1997 r. rzeźba stanęła w ogrodzie kościoła, a w 2011 r. na postumencie wyryto datę beatyfikacji papieża. W 2004 r. wykonał figurę Matki Bożej w Grocie Matki Bożej Królowej Pokoju przy kościelnym parkingu. W 2020 r. wykonał karawakę strzegącą przed pandemią COVID-19, powieszoną na ścianie kościoła. Wreszcie tworzy rzeźby dekorujące parafialny żłobek i stację parafii w czasie procesji Bożego Ciała. Jest także autorem dekorowanych techniką stiukową nastaw ołtarza głównego i bocznych dla kościoła św. Stanisława, rzeźb w kościele św. Maksymiliania i 4 płaskorzeźb w kościele Ducha Świętego we Włocławku, w tym jednej przedstawiającej wizerunek św. Jana Pawła II. W 2018 r. dokonał renowacji ołtarza św. Antoniego kościoła św. Maksymiliana we Włocławku. Stworzył elementy cmentarza, ambony i stacji Drogi Krzyżowej w kościele Najświętszego Serca Jezusowego w Sieradzu. Jego płaskorzeźba wisi na ścianie kościoła św. Bartłomieja Apostoła w Smólniku. Wykonał ozdoby w kaplicy Domu Księży Emerytów na włocławskim Michelinie. W 2001 r. stworzył stacje drogi krzyżowej i ceramiczną figurę Chrystusa w kaplicy pw. św. Łukasza w Domu Pomocy Społecznej nr 2 w Gorzowie Wielkopolskim. W latach 2004-2010, z okazji przypadającego na 2011 roku 600-lecia konsekracji katedry we Włocławku stworzył plakietę "Miasto wpisane w ołów". Obecnie znajduje się ono w zbiorach Muzeum Ziemi Kujawskiej i Dobrzyńskiej we Włocławku i jest ono eksponowano przy wejściu do Muzeum Historii Włocławka. Był autorem pucharu, który podarowano papieżowi Janowi Pawłowi II podczas jego wizyty we Włocławku w czasie pielgrzymki z 1991 roku.
W latach 2006-2010 wykonał kompozycję ceramiczną pt. "Wspominam Zielony Rynek" (we Włocławku). Na dzieło składa się ponad 30 figur ułożonych na ruchomym kole, tworzących sceny rodzaje z życia targowiska przy Zielonym Rynku w latach 60. XX wieku. Po raz pierwszy praca została zaprezentowana podczas wystawy "Antoni Bisaga. Remanent twórczości Anno Domini 2010" z okazji 70. urodzin artysty. W 2015 r. była wystawiana w Galerii Sztuki "Antresola". W 2020 r. Antoni Bisaga przekazał dzieło do Muzeum Zbiorów Sztuki we Włocławku. W tym samym roku zostało ono po raz pierwszy wystawione w ramach wystawy pt. "Miało być inaczej" w gmachu tegoż muzeum. 18 czerwca 2020 r. dzieło zostało opisane w ramach cyklu "Zza obrazu" prowadzonego przez Centrum Kultury Browar B we Włocławku, pod nazwą "Zielony Rynek we Włocławku".
Nagrody i wyróżnienia.
Za swoją twórczość Bisaga otrzymał nagrody i odznaczenia: Złoty Medal Pro-Tadino za rzeźbę "Organy" (Włochy, 1970); Medal "Za zasługi dla rozwoju Włocławka" (Włocławek, 1971); wyróżnienie w konkursie "Kopernik i jego idea" (Bydgoszcz, 1972); Brązową Odznakę honorową „Zasłużony dla Budownictwa i Przemysłu Materiałów Budowlanych” (Warszawa, 1974); III nagrodę w konkursie "Człowiek i otoczenie" (Bydgoszcz, 1975); Odznakę „Zasłużony Działacz Kultury” (Warszawa, 1976); srebrną odznakę "Za zasługi dla województwa włocławskiego" (Włocławek, 1978); Nagrodę Główną Prezydenta Miasta Włocławka w Dziedzinie Kultury (Włocławek, 2001) i List Gratulacyjny Prezydenta Miasta Włocławka (Włocławek, 2002). Medal Zasłużony dla Diecezji Włocławskiej (2008); Nagrodę Prezydenta Miasta Włocławek w dziedzinie kultury (2015).

</doc>
<doc id="4733381" url="https://pl.wikipedia.org/wiki?curid=4733381" title="Hugh Gallacher">
Hugh Gallacher

Hugh Kilpatrick Gallacher (ur. 2 lutego 1903 w Bellshill, zm. 11 czerwca 1957 w Gateshead) – szkocki piłkarz, grający na pozycji napastnika. W latach 1924-1935 występował w reprezentacji narodowej, w której w 20 spotkaniach strzelił 24 bramki.

</doc>
<doc id="4733387" url="https://pl.wikipedia.org/wiki?curid=4733387" title="Aller-Retour">
Aller-Retour



</doc>
<doc id="4733388" url="https://pl.wikipedia.org/wiki?curid=4733388" title="Pieniażki">
Pieniażki

Pieniażki – dawna wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol. Obecnie część Popielewa.
Według Powszechnego Spisu Ludności z 1921 roku wieś i leśniczówkę zamieszkiwało 290 osób, wśród których 19 było wyznania rzymskokatolickiego, 163 prawosławnego a 108 mojżeszowego. Jednocześnie 19 mieszkańców zadeklarowało polską przynależność narodową, 183 białoruską a 88 żydowską. We wsi było 45 budynków mieszkalnych.

</doc>
<doc id="4733389" url="https://pl.wikipedia.org/wiki?curid=4733389" title="Linia kolejowa nr 612">
Linia kolejowa nr 612

Linia kolejowa nr 612 – drugorzędna, jednotorowa, zelektryfikowana linia kolejowa, łącząca stację Przeworsk ze stacją techniczną Przeworsk Gorliczyna.
Charakterystyka techniczna.
Linia w całości jest klasy C3; maksymalny nacisk osi wynosi 221 kN dla lokomotyw oraz 196 kN wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C oraz jest przystosowana do maksymalnej prędkości do 110 km/h; obciążalność prądowa wynosi 1150 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Prędkość konstrukcyjna wynosi 60 km/h, a maksymalna 40 km/h.
Na linii zostały wprowadzone ograniczenia w związku z niezachowaniem skrajni – nieodpowiednia odległość słupów trakcyjnych od osi toru.
Linia w całości została uwzględniona w kompleksową sieć transportową TEN-T.

</doc>
<doc id="4733396" url="https://pl.wikipedia.org/wiki?curid=4733396" title="Podlaski (Białoruś)">
Podlaski (Białoruś)

Podlaski – dawna wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwały 23 osoby, wszystkie były wyznania prawosławnego i zadeklarowały białoruską przynależność narodową. We wsi było 4 budynki mieszkalne.

</doc>
<doc id="4733400" url="https://pl.wikipedia.org/wiki?curid=4733400" title="Bourré Au Son">
Bourré Au Son



</doc>
<doc id="4733403" url="https://pl.wikipedia.org/wiki?curid=4733403" title="Popielewo (Białoruś)">
Popielewo (Białoruś)

Popielewo (, "Papialowa"; , "Popielowo") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 istniał folwark Popielewo Wielkie wchodzący w skład gminy Suchopol.
Według Powszechnego Spisu Ludności z 1921 roku folwark zamieszkiwały 23 osoby, wśród których 2 było wyznania rzymskokatolickiego, 9 prawosławnego, a 12 mojżeszowego. Jednocześnie dwóch mieszkańców zadeklarowało polską przynależność narodową, 17 białoruską, a 4 żydowską. Były tu 3 budynki mieszkalne.

</doc>
<doc id="4733407" url="https://pl.wikipedia.org/wiki?curid=4733407" title="Przykolesie">
Przykolesie

Przykolesie (, "Prykaleś"; , "Prikoleś") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 wieś należała do gminy Suchopol. 
Według Powszechnego Spisu Ludności z 1921 roku wieś zamieszkiwało 161 osób, wszystkie były wyznania rzymskokatolickiego i zadeklarowało białoruską przynależność narodową. Było tu 48 budynków mieszkalnych.

</doc>
<doc id="4733414" url="https://pl.wikipedia.org/wiki?curid=4733414" title="Miasta Białorusi">
Miasta Białorusi



</doc>
<doc id="4733416" url="https://pl.wikipedia.org/wiki?curid=4733416" title="Miasta Danii">
Miasta Danii



</doc>
<doc id="4733418" url="https://pl.wikipedia.org/wiki?curid=4733418" title="Miasta Holandii">
Miasta Holandii



</doc>
<doc id="4733420" url="https://pl.wikipedia.org/wiki?curid=4733420" title="Miasta Islandii">
Miasta Islandii



</doc>
<doc id="4733421" url="https://pl.wikipedia.org/wiki?curid=4733421" title="Miasta Luksemburga">
Miasta Luksemburga



</doc>
<doc id="4733422" url="https://pl.wikipedia.org/wiki?curid=4733422" title="Miasta Norwegii">
Miasta Norwegii



</doc>
<doc id="4733425" url="https://pl.wikipedia.org/wiki?curid=4733425" title="Miasta Rumunii">
Miasta Rumunii



</doc>
<doc id="4733426" url="https://pl.wikipedia.org/wiki?curid=4733426" title="Miasta Wielkiej Brytanii">
Miasta Wielkiej Brytanii



</doc>
<doc id="4733429" url="https://pl.wikipedia.org/wiki?curid=4733429" title="Miejscowości Andory">
Miejscowości Andory



</doc>
<doc id="4733431" url="https://pl.wikipedia.org/wiki?curid=4733431" title="Miasta San Marino">
Miasta San Marino



</doc>
<doc id="4733434" url="https://pl.wikipedia.org/wiki?curid=4733434" title="Irena Stawowy">
Irena Stawowy

Irena Barbara Stawowy-Wojnarowska (ur. 26 marca 1926 w Wołożynie, zm. 27 listopada 1993 w Warszawie) – polska pedagog, surdopedagog, organizatorka opieki instytucjonalnej dla dzieci głuchych.
Życiorys.
Była córką nauczyciela Baltazara (1894-1973) oraz Amalii z Novotnych (1899-1979), którzy ślub zawarli około 1925. W latach 1939-1945 mieszkała w Myślenicach, a potem przeprowadziła się do Krakowa, gdzie w 1948 zdała maturę w Liceum Pedagogicznym. Pracowała początkowo w Szkole Podstawowej Specjalnej dla Dzieci Głuchych im. Jana Siestrzyńskiego i w tym okresie wstąpiła do Związku Nauczycielstwa Polskiego. Od 1950 do 1952 studiowała w warszawskim Instytucie Pedagogiki Specjalnej. Po zakończeniu nauki pracowała w zakładach dla dzieci głuchych w Krakowie i Gołotczyźnie. Zorganizowała też (1957) w Michalinie pierwsze w Polsce przedszkole dla dzieci głuchych z internatem i placówką tą kierowała do 1960. Od 1960 była starszym wizytatorem w warszawskim kuratorium oświaty, a w latach 1961-1971 ponownie kierowała placówką w Michalinie.
W 1962 otrzymała na Uniwersytecie Warszawskim tytuł magistra (praca: "Organizacja zajęć w przedszkolu jako obraz zaspokajania potrzeb dziecka głuchego w wieku przedszkolnym"). Konstruowała w tym czasie pierwsze polskie aparaty stacyjne i aparaty słuchowe dla dzieci przedszkolnych. Doktoryzowała się 1 lipca 1967 pod kierunkiem Janiny Doroszewskiej (praca: "Problem wyrazistości wyuczonej mowy człowieka głuchego"). Od 1975 pozostawała w komitecie redakcyjnym czasopisma "Szkoła specjalna". Habilitowała się 14 czerwca 1978 na Wydziale Humanistycznym Uniwersytetu Marii Curie-Skłodowskiej (rozprawa: "Modernizacja metod nauczania mowy dzieci głuchych w nauczaniu początkowym"). W 1989 wydała książkę "Podstawy kształcenia specjalnego" stanowiącą kompendium wiedzy w tym zakresie. W 1990 wydała (jako redaktor) materiały metodyczne dla nauczycieli opisujące sposoby realizacji programów pedagogicznych w szkołach specjalnych.
Zasługi i odznaczenia.
Wypromowała 170 nauczycieli i była promotorką sześciu prac doktorskich. Odznaczono ją Złotym Krzyżem Zasługi (1975) i Krzyżem Kawalerskim Orderu Odrodzenia Polski (1978). 
Rodzina.
Miała siostrę Janinę (Pasteruk), nauczycielkę. Wyszła za mąż w 1967 za Zygmunta Wojnarowskiego (zm. 1981), który był nauczycielem specjalnym (nauczał dzieci głuche). Małżeństwo nie miało dzieci.

</doc>
<doc id="4733435" url="https://pl.wikipedia.org/wiki?curid=4733435" title="Rowbick">
Rowbick

Rowbick (, "Roubick"; , "Rowbick") – agromiasteczko na Białorusi, w obwodzie brzeskim, w rejonie prużańskim, w sielsowiecie Suchopol.
Wieś Rowbieckie leśnictwa białowieskiego w ekonomii grodzieńskiej w drugiej połowie XVII wieku.
W latach 1921–1939 miejscowość należała do gminy Suchopol.
Według Powszechnego Spisu Ludności z 1921 roku wieś zamieszkiwało 757 osób, wśród których 11 było wyznania rzymskokatolickiego, 709 prawosławnego a 37 mojżeszowego. Jednocześnie 11 mieszkańców zadeklarowało polską przynależność narodową, 709 białoruską a 37 żydowską. We wsi było 176 budynków mieszkalnych (w tym 33 niezamieszkałych).
W miejscowości znajduje się cmentarz prawosławny z kaplicą pw. św. Jerzego Zwycięzcy, administrowany przez parafię w Suchopolu.

</doc>
<doc id="4733439" url="https://pl.wikipedia.org/wiki?curid=4733439" title="Wyżnia Młynarzowa Kopa">
Wyżnia Młynarzowa Kopa

Wyżnia Młynarzowa Kopa (, ok. 1860 m) – turnia w masywie Młynarza (2170 m) w słowackiej części Tatr Wysokich. Znajduje się w zakończeniu południowo-wschodniej grani Młynarki (ok. 2010 m), od której oddziela ją trawiaste Wyżnie Młynarzowe Siodło (ok. 1840 m). Ma dwa wierzchołki znajdujące się w odległości około 30 m i oddzielone przełączką wciętą na 5 m. Na południowy zachód, do Żlebu między Kopy opada z turni ściana o wysokości dochodzącej do 180 m. Dolna część ściany jest pionowa i przedzielona pasem okapów. Część górna jest stroma, częściowo trawiasta, częściowo porośnięta kosodrzewiną. Na północny zachód, do Białowodzkiego Żlebu, opada urwista ściana o wysokości do 250 m. W jej górnej części znajduje się żółty obryw. Na południe opada z wierzchołka turni żebro, na którym są dwie turniczki porośnięte kosodrzewiną. Z siodełka pod niższą z nich opada na południe urwisty filar, a na zachód półka urywająca się kilkadziesiąt metrów powyżej dna Żlebu między Kopy.

</doc>
<doc id="4733441" url="https://pl.wikipedia.org/wiki?curid=4733441" title="Janusz Baszyński">
Janusz Baszyński

Janusz Władysław Baszyński (ur. 13 lutego 1936 w Koźminie Wielkopolskim, zm. 25 listopada 2019 w Poznaniu) – polski fizyk, prof. dr hab.
Życiorys.
Syn Ignacego i Pelagii. Obronił pracę doktorską, następnie uzyskał stopień doktora habilitowanego. 9 marca 1992 nadano mu tytuł profesora w zakresie nauk fizycznych. Piastował stanowisko profesora w Instytucie Fizyki Molekularnej Polskiej Akademii Nauk. Od 1968 do 1981 był dyrektorem ds. technicznych IFM PAN.
W 1977 zajął się kierowaniem Zespołu Stopów Magnetycznych.
Zmarł 25 listopada 2019.

</doc>
<doc id="4733450" url="https://pl.wikipedia.org/wiki?curid=4733450" title="Śląska Filmówka">
Śląska Filmówka



</doc>
<doc id="4733453" url="https://pl.wikipedia.org/wiki?curid=4733453" title="Danuta Rode">
Danuta Rode

Danuta Rode – polska psycholog, dr hab., profesor nadzwyczajny Wydziału Zamiejscowego w Katowicach SWPS Uniwersytetu Humanistycznospołecznego z siedzibą w Warszawie.
Życiorys.
Obroniła pracę doktorską, następnie uzyskała stopień doktora habilitowanego. Otrzymała nominację profesorką. Została zatrudniona na stanowisku adiunkta w Katedrze Pedagogiki na Wydziale Ekonomicznym i Społecznym Śląskiej Wyższej Szkole Zarządzania im. gen. Jerzego Ziętka w Katowicach oraz w Instytucie Psychologii na Wydziale Pedagogiki i Psychologii Uniwersytetu Śląskiego w Katowicach.
Objęła funkcję profesora nadzwyczajnego Wydziału Zamiejscowego w Katowicach SWPS Uniwersytetu Humanistycznospołecznego z siedzibą w Warszawie.

</doc>
<doc id="4733454" url="https://pl.wikipedia.org/wiki?curid=4733454" title="Halina Wardaszko-Łyskowska">
Halina Wardaszko-Łyskowska

Halina Wardaszko-Łyskowska (ur. 1925 w Pęchratce, zm. 27 stycznia 2011) – polska lekarka, wykładowca akademicki na Uniwersytecie Warszawskim.
Życiorys.
Była długoletnim kierownikiem Katedry i Kliniki Psychiatrycznej Akademii Medycznej w Warszawie. Pełniła też funkcję biegłego sądowego w Metropolitalnym Sądzie Archidiecezji warszawskiej.
Została odznaczona m.in. Krzyżem Komandorskim Orderu Odrodzenia Polski. W 2005 uhonorowano ją Medalem za Zasługi dla Wydziału Lekarskiego Warszawskiego Uniwersytetu Medycznego „Gloria Medicinae”.
Zmarła po długotrwałej chorobie. Została pochowana 1 lutego 2011 na Starych Powązkach w Warszawie (kwatera 345-3-6).

</doc>
<doc id="4733457" url="https://pl.wikipedia.org/wiki?curid=4733457" title="Cold brew">
Cold brew

Cold brew – napój kawowy wytwarzany poprzez moczenie zmielonych ziaren kawy w zimnej wodzie. Proces tworzenia cold brew nazywa się tłoczeniem na zimno. Receptura tego napoju znana jest od co najmniej XVII wieku i wywodzi się z Japonii. Wtedy to przepuszczano pojedyncze krople wody przez ziarna kawowca.
Przygotowanie.
Obecnie cold brew przygotowuje się zalewając zimną wodą grubo lub średnio zmielone ziarna kawy na co najmniej 10-12 godzin. W celu wzmocnienia ekstrakcji od czasu do czasu przygotowywany napój należy zamieszać oraz przykryć naczynie, w którym napar jest przygotowywany. Po tym czasie napój należy przefiltrować używając np. papierowego filtra.

</doc>
<doc id="4733459" url="https://pl.wikipedia.org/wiki?curid=4733459" title="Rudawka (obwód brzeski)">
Rudawka (obwód brzeski)

Rudawka (, "Rudauka"; , "Rudawka") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku, Rudawkę, wtedy kolonię, zamieszkiwało 46 osób, wszystkie były wyznania prawosławnego i zadeklarowały białoruską przynależność narodową. Było tu 6 budynków mieszkalnych.

</doc>
<doc id="4733467" url="https://pl.wikipedia.org/wiki?curid=4733467" title="Jason Marsden">
Jason Marsden

Jason Christopher Marsten (ur. 22 lutego 1975 w Providence w stanie Rhode Island) – amerykański aktor głosowy, rzadko występujący przed kamerą. Podkładał głos m.in. pod syna Goofy'ego w filmie "Goofy na wakacjach", a także pod dorosłego Kovu w filmie "".

</doc>
<doc id="4733468" url="https://pl.wikipedia.org/wiki?curid=4733468" title="Geschwenda (ujednoznacznienie)">
Geschwenda (ujednoznacznienie)

Niemcy:
Zobacz też:

</doc>
<doc id="4733469" url="https://pl.wikipedia.org/wiki?curid=4733469" title="Alejandro Jadad">
Alejandro Jadad



</doc>
<doc id="4733472" url="https://pl.wikipedia.org/wiki?curid=4733472" title="Geschwend">
Geschwend

Niemcy:
Zobacz też:

</doc>
<doc id="4733478" url="https://pl.wikipedia.org/wiki?curid=4733478" title="Partnerzy (serial telewizyjny 1986)">
Partnerzy (serial telewizyjny 1986)

Partnerzy ang. ("Sidekicks") – amerykański serial dramatyczno-familijny z elementami sztuk walki z 1986 roku.
W Polsce serial był emitowany w programie Drops na kanale TVP1 około roku 1989/1990. 
Fabuła.
Głównym bohaterem serialu jest znający sztuki walki chłopiec, który dowiaduje się od umierającego dziadka, że jest ostatnim z pradawnego rodu wojowników. Niedługo potem chłopaka przygarnia policjant, któremu chłopiec od tej pory będzie towarzyszył w walce z przestępcami i innymi kryminalnymi sprawami.

</doc>
<doc id="4733480" url="https://pl.wikipedia.org/wiki?curid=4733480" title="Gschwent">
Gschwent

Austria:
Zobacz też:

</doc>
<doc id="4733483" url="https://pl.wikipedia.org/wiki?curid=4733483" title="Osobliwość van Hove">
Osobliwość van Hove



</doc>
<doc id="4733489" url="https://pl.wikipedia.org/wiki?curid=4733489" title="Katarzyna Perez">
Katarzyna Perez

Katarzyna Izabela Perez – polska ekonomistka, dr hab. nauk ekonomicznych, profesor uczelni, pracownik Instytutu Finansów Uniwersytetu Ekonomicznego w Poznaniu.
Życiorys.
W 2001 ukończyła studia w zakresie finansów, bankowości i ubezpieczeń w Akademii Ekonomicznej w Poznaniu, 16 września 2005 obroniła pracę doktorską "Rozwój rynku funduszy wspólnego inwestowania w Polsce", 11 października 2013 habilitowała się na podstawie pracy zatytułowanej "Efektywność funduszy inwestycyjnych. Podejście techniczne i fundamentalne". 
Została zatrudniona na stanowisku profesora nadzwyczajnego i kierownika w Katedrze Polityki Pieniężnej i Rynków Finansowych na Wydziale Ekonomii Uniwersytetu Ekonomicznego w Poznaniu (obecnie w Instytucie Finansów).
Piastuje funkcję profesora Uniwersytetu Ekonomicznego w Poznaniu. 

</doc>
<doc id="4733492" url="https://pl.wikipedia.org/wiki?curid=4733492" title="Siewiec">
Siewiec

Siewiec – dawna kolonia na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku kolonię zamieszkiwało 65 osób, w tym 4 były wyznania rzymskokatolickiego a 61 prawosławnego. Jednocześnie 4 osoby zadeklarowały polską przynależność narodową a 61 białoruską. Było tu 9 budynków mieszkalnych.

</doc>
<doc id="4733494" url="https://pl.wikipedia.org/wiki?curid=4733494" title="Żleb za Widłę">
Żleb za Widłę

Żleb za Widłę – żleb w odchodzącej na północny wschód od Żabiego Szczytu Wyżniego grani słowackich Tatr Wysokich. Opada spod Młynarzowej Przełęczy do Doliny Ciężkiej. Nazwę żlebu podaje "Atlas Tatr i Podtatrza". Władysław Cywiński, który w swoim szczegółowym przewodniku (Tatry, tom 6. Młynarz) nadał nazwy licznym obiektom w tym masywie, ten żleb pozostawił bezimienny, opisując go jako żleb z Młynarzowej Przełęczy.
Jest to olbrzymi i głęboko wcięty żleb mający wylot na progu Dolinki Spadowej. Tworzy umowną granicę między granią Żabiego Szczytu Wyżniego a masywem Młynarza. Od masywu Młynarza oddziela go południowo-wschodnia grań Widłowego Zwornika, w której kolejno znajdują się: Widłowa Szczerbina, Niżnia Widłowa Turnia, Widłowy Przechód, Młynarzowe Widły. orograficznie prawe ograniczenie żlebu tworzy wysoka skalna grzęda odchodząca od Żabiego Muru. Żleb ma dno zbudowane z płyt, przeważnie mokrych i przykrytych szutrem. Górna część żlebu to strome, porośnięty trawą stok Młynarzowej Przełęczy.

</doc>
<doc id="4733499" url="https://pl.wikipedia.org/wiki?curid=4733499" title="Woodmancott">
Woodmancott

Woodmancott – wieś w Anglii, w hrabstwie Hampshire. Leży 15 km od miasta Winchester. W 1961 roku civil parish liczyła 31 mieszkańców. Woodmancott jest wspomniana w Domesday Book (1086) jako "Udemanecote".
Etymologia.
Nazwa miejscowości na przestrzeni wieków:

</doc>
<doc id="4733502" url="https://pl.wikipedia.org/wiki?curid=4733502" title="Andrew Wilson (piłkarz)">
Andrew Wilson (piłkarz)

Andrew Nesbit Wilson (ur. 14 lutego 1896 w Lanarkshire, zm. 15 października 1973 w Londynie) – szkocki piłkarz, występujący na pozycji napastnika w takich klubach jak: Middlesbrough, Chelsea czy Queens Park Rangers a także w reprezentacji narodowej- w 12 rozegranych spotkaniach strzelił 12 bramek.

</doc>
<doc id="4733503" url="https://pl.wikipedia.org/wiki?curid=4733503" title="Osobliwość Van Hove'a">
Osobliwość Van Hove'a



</doc>
<doc id="4733513" url="https://pl.wikipedia.org/wiki?curid=4733513" title="Katarzyna Budnik-Gałązka">
Katarzyna Budnik-Gałązka



</doc>
<doc id="4733517" url="https://pl.wikipedia.org/wiki?curid=4733517" title="Marco Enrico Bossi">
Marco Enrico Bossi

Marco Enrico Bossi (ur. 25 kwietnia 1861 w Salò, zm. 20 lutego 1925 na statku płynącym z Nowego Jorku do Hawru) – włoski kompozytor, pianista, organista i pedagog.
Życiorys.
Pochodził z rodziny organistów, jego ojciec grał na organach w katedrze w Salò. W latach 1871–1873 uczęszczał do Liceo Musicale w Bolonii. Od 1873 do 1881 studiował w konserwatorium w Mediolanie, gdzie jego nauczycielami byli Polibio Fumagalli (organy), Francesco Sangalli (fortepian), Leandro Campanari (skrzypce), Carlo Boniforti (kontrapunkt) i Amilcare Ponchielli (kompozycja). W 1879 roku zdał wyróżnieniem egzamin dyplomowy z gry na fortepianie. Występował z koncertami organowymi w Londynie. Po ukończeniu studiów objął posadę organisty oraz kapelmistrza katedry w Como. W 1890 roku został profesorem teorii i gry na organach w konserwatorium w Neapolu. W latach 1895–1902 dyrektor i wykładowca Liceo Musicale Benedetto Marcello w Wenecji, następnie w latach 1902–1912 Liceo Musicale w Bolonii. Od 1916 do 1923 roku dyrektor Liceo Musicale di Santa Cecilia w Rzymie. Zmarł podczas powrotu z podróży koncertowej w Stanach Zjednoczonych.
Jego syn Renzo (1883–1965) był organistą, kompozytorem i dyrygentem.
Twórczość.
Był rzecznikiem odrodzenia włoskiej muzyki instrumentalnej, pod koniec XIX wieku przytłoczonej przez dominację opery. Jego utwory cechuje ścisła faktura polifoniczna i wykorzystanie neoromantycznych środków harmonicznych. Wzorował się na niemieckiej muzyce neoromantycznej. W swoich wielkich dziełach wokalno-instrumentalnych sięgał po doniosłe tematy z historii i literatury ("Canticum canticorum", "Il paradiso perduto", "Giovanna d’Arco").
Skomponował m.in. "Suitę" (1904), "Intermezzi goldoniani" na orkiestrę smyczkową (1905), "Tema e variazioni" (1908), "Pezzo da concerto" na organy i orkiestrę (1908), "Fantasia sinfonica" na organy i orkiestrę (1924), "I Sonatę skrzypcową" (1893), "Trio fortepianowe d-moll" (1896), "II Sonatę skrzypcową" (1899), "Trio sinfonico" na fortepian, skrzypce i wiolonczelę (1901), suitę organową "Res severa magnum gaudium" (1886), "Studio sinfonico" (1897), "Pièce héroïque" (1907), "Il cieco" na baryton, chór i orkiestrę (1898), kantatę biblijną "Canticum canticorum" na głosy solowe, chór, orkiestrę i organy (1900), "Il paradiso perduto" na chór i orkiestrę według Miltona (1902), misterium "Giovanna d’Arco" na głosy solowe, chór, orkiestrę i organy (1914), opery "Paquita" (wyst. Mediolan 1881), "Il Veggente" (wyst. Mediolan 1890) i "L’angelo della notte" (niewystawiona).
Był rzecznikiem reformy budownictwa organów we Włoszech. Jest autorem napisanej wspólnie z Giovannim Tebaldinim pracy teoretycznej "Metodo teorico-practico per lo studio dell’organo moderno" (wyd. Mediolan 1893).

</doc>
<doc id="4733518" url="https://pl.wikipedia.org/wiki?curid=4733518" title="Langues d'oїl">
Langues d'oїl



</doc>
<doc id="4733523" url="https://pl.wikipedia.org/wiki?curid=4733523" title="Konrad Habel">
Konrad Habel

Konrad Habel (ur. 2 czerwca 1859 w Prudniku, zm. 19 września 1936 tamże) – niemiecki samorządowiec i przedsiębiorca.
Życiorys.
Habel urodził się w Prudniku w rodzinnej posiadłości na Górce na skrzyżowaniu ulic Jesionkowej i Wiejskiej. Po śmierci ojca w 1883 został właścicielem miejskiego majątku z cegielnią. W 1886 ożenił się z Marią Rodehau, z którą miał sześcioro dzieci. W tym samym roku został radnym Rady Miejskiej w Prudniku. W 1888 został powołany do Rady Starszych. W 1897 objął funkcję przewodniczącego Rady Miejskiej. Jako radny opiekun lasu miejskiego i właściciel majątku ziemskiego z cegielnią był jedną ze znaczniejszych postaci Prudnika przełomu XIX i XX wieku. W 1929 otrzymał tytuł Honorowego Obywatela Prudnika.
Jego córka Elżbieta w 1913 wyszła za polskiego lekarza Stanisława Sobotę z Wilkowa.
Upamiętnienie.
Za jego zasługi dla rozwoju miejscowej turystyki w 1917 na Srebrnej Kopie powstał Plac Habla (). Znajduje się na wysokości 655 m n.p.m. Został na nim umieszczony stosowny kamień pamiątkowy, który zaginął po II wojnie światowej. Nowa tablica została ufundowana przez prawnuczkę Habla Elżbietę Zagłobę-Zygler w 2011, w 75. rocznicę śmierci i 100. rocznicę wykupu tutejszych lasów przez miasto Prudnik. Jej odsłonięcie odbyło się 4 czerwca 2011.

</doc>
<doc id="4733526" url="https://pl.wikipedia.org/wiki?curid=4733526" title="Pałac Schoenbergów w Wąchocku">
Pałac Schoenbergów w Wąchocku

Pałac Schoenbergów – pałac rodu Schoenbergów, znajdujący się w Wąchocku. Został wybudowany pod koniec XIX wieku przez Naumana.
Historia.
Powstał pod koniec XIX wieku. Wybudował go Nauman, właściciel funkcjonujących w Wąchocku zakładów metalowych. Zakłady metalowe uruchomiono w 1833 roku w ramach inwestycji Banku Polskiego. Po 1833 został przebudowany cały układ wodny oraz zabudowania fabryczne. W jednej z hal warsztatów metalowych stworzono młyn. Zakłady zostały zniszczone w 1868 roku przez powódź, która nawiedziła miasto. Po przejściu żywiołu obiekt stał się ruiną. Powódź po raz kolejny nawiedziła Wąchock 23 października 1868 roku, przez co jeszcze bardziej pogorszyła stan zakładów metalowych. W ten sam dzień całość zakupił Piotr Hutt, który sprzedał zakład w 1888 roku niemieckiemu przedsiębiorcy Robertowi Neumanowi. Ten założył fabrykę walców młyńskich, polepszył stan młyna oraz wybudował murowany, piętrowy dom mieszkalny, który przypominał strukturę pałacu. Obiekt był budowlą o cechach neoklasycystycznych, zdobiony rozetami, medalionami oraz metalowymi palmetami w zwieńczeniu dachu. W późniejszym okresie gospodarzem rezydencji został zięć Roberta – Mikołaj Schoenberg. Po jego śmierci fabryką kierowali jego synowie. Jeden z nich, Robert, po zajęciu Wąchocka przez Niemców był wójtem gminy. Pod koniec II wojny światowej rodzina Schoenbergów opuściła miasto, a zakład metalowy przejęło państwo. W pałacu siedzibę mieli m.in. posterunek milicji, urząd gminny, przedszkole, ośrodek zdrowia, a nawet miejscowy klub ludowy. Obecnym (rok 2020) właścicielem obiektu jest Przedsiębiorstwo Polonijno-Zagraniczne, które ma siedzibę w Łodzi. Stanowi własność stowarzyszenia Novum Flumen, które planuje remont zabytku. Przedsiębiorstwo planuje urządzić w nim kompleks wypoczynkowo-rekreacyjny.

</doc>
<doc id="4733530" url="https://pl.wikipedia.org/wiki?curid=4733530" title="Jerzy Skoryna (inżynier)">
Jerzy Skoryna (inżynier)

Jerzy Jan Skoryna-Lipski (ur. 16 grudnia 1926 w Krakowie, zm. 28 grudnia 2010 w Meksyku) – plutonowy podchorąży NSZ i AK, uczestnik Powstania warszawskiego, inżynier, dziennikarz.
Życiorys.
Urodził się w Krakowie, w rodzinie Jana i Konstancji z domu Lipska. Ukończył powszechną Szkołę Rodziny Wojskowej, a następnie gimnazjum Ojców Marianów na warszawskich Bielanach. Wstąpił w szeregi Narodowych Sił Zbrojnych – brał udział w transporcie broni, kolportażu prasy podziemnej oraz rozbrajaniu żołnierzy niemieckich. W 1944 uczestniczył w konspiracyjnym kursie Szkoły Podchorążych i otrzymał stopień kaprala podchorążego.
W czasie Powstania Warszawskiego walczył w zgrupowaniach „Harnaś”, „Chrobry II” w kompanii „Warszawianka”. Ranny we wrześniu, awansowany do stopnia plutonowego podchorążego. W niewoli niemieckiej w obozach w Ożarowie, Łambinowicach, Sandbostel i Lubece. Po wyzwoleniu z ostatniego obozu, poprzez Niemcy, Holandię, Belgię i Francję dostał się do Włoch i zaciągnął się do II Korpusu.
19 października 1946, jako członek załogi lotniskowca HMS „Queen”, przybył do Montrealu, a następnie przez Kanadę oraz USA dotarł do Meksyku, gdzie przebywał jego ojciec Jan.
W Meksyku uzyskał wyższe wykształcenie na uniwersytecie Uniwersytecie Panamerykańskim na wydziale Inżynierii Przemysłowej oraz Filozofii Socjalnej i Polityki.
Działalność polonijna.
Dzięki jego staraniom i przychylności księdza prymasa Meksyku kard. Miguela Dario Miranda y Gomeza i przy poparciu Prymasa Polski ks. Kard. Stefana Wyszyńskiego oraz rządu polskiego w Londynie dnia 3 maja 1959, Polska jako jedyny kraj Europy została poświęcona Matce Bożej z Guadelupe, Królowej Meksyku.
W następnym roku dzięki jego staraniom udało się wybudować w Meksyki kościół parafialny pod wezwaniem Matki Bożej Częstochowskiej.
Pragnieniem Prymasa kard. Wyszyńskiego było aby w Polsce wybudować świątynię pod wezwaniem Matki Bożej z Guadalupe, Królowej Meksyku. Kościół i parafia została powołana w 1981 w podwarszawskich Laskach.
Jerzy Skoryna był inicjatorem wielu polskich pomników na ziemi meksykańskiej:
- popiersie płk Stanisława Skarżyńskiego w Galerii Sławnych Lotników,
- w bazylice guadelupiańskiej pamiątkowa tablica z Orłem Polskim na pamiątkę konsekracji z 3 maja 1959,
- na głównej stołecznej alei postawiono pomnik Ignacego Jana Paderewskiego,
- w pobliskim parku pomnik Mikołaja Kopernika,
- w szpitalu Narodowym popiersie Marii Skłodowskiej-Curie,
- stworzył Instytut Studiów Kultury i Społeczeństw Europejskich,
Przetłumaczył na język hiszpański:
Był delegatem z Londynu na Meksyk Stowarzyszenia Polskich Kombatantów, oraz Koła Byłych Żołnierzy Armii Krajowej i przedstawicielem Unii Stowarzyszeń i Organizacji Polskich Ameryki Łacińskiej - USOPAŁ.
Linki zewnętrzne.
https://www.rdc.pl/podcast/losiowisko-belweder/

</doc>
<doc id="4733541" url="https://pl.wikipedia.org/wiki?curid=4733541" title="Tomasz Rynarzewski">
Tomasz Rynarzewski

Tomasz Stefan Rynarzewski (ur. 25 lipca 1950 w Poznaniu) – polski ekonomista, dr hab. nauk ekonomicznych, profesor Instytutu Gospodarki Międzynarodowej Uniwersytetu Ekonomicznego w Poznaniu.
Życiorys.
Obronił pracę doktorską, w 1992 habilitował się na podstawie pracy zatytułowanej "Międzynarodowa stabilizacja cen surowców a dochody eksportowe krajów rozwijających się". 14 listopada 2006 nadano mu tytuł profesora w zakresie nauk ekonomicznych. Został zatrudniona na stanowisku profesora nadzwyczajnego i kierownika w Katedrze Międzynarodowych Stosunków Gospodarczych na Wydziale Gospodarki Międzynarodowej Akademii Ekonomicznej w Poznaniu.
Objął funkcję profesora zwyczajnego w Katedrze Międzynarodowych Stosunków Gospodarczych oraz dziekana na Wydziale Gospodarki Międzynarodowej Uniwersytetu Ekonomicznego w Poznaniu.
Jest profesorem Instytutu Gospodarki Międzynarodowej Uniwersytetu Ekonomicznego w Poznaniu.

</doc>
<doc id="4733542" url="https://pl.wikipedia.org/wiki?curid=4733542" title="Diecezja Durham">
Diecezja Durham

Diecezja Durham (, ) – diecezja Kościoła Anglii w północnej Anglii, w metropolii Yorku. Siedzibą biskupa jest miasto Durham, będące zarazem stolicą hrabstwa o tej samej nazwie. 
Historia.
Diecezja została ustanowiona w 634 roku w ramach Kościoła katolickiego pod nazwą diecezji Lindisfarne. W 883 r. zmieniła nazwę na diecezję Chester-le-Street, zaś w 995 r. przyjęła nazwę diecezji Durham. W czasie reformacji stała się częścią nowo utworzonego Kościoła Anglii. 
Organizacja.
Na czele diecezji stoi biskup diecezjalny, tytułowany biskupem Durham. Powoływany jest jeden biskup pomocniczy, z tytułem biskupa Jarrow. Ponadto w zarządzaniu diecezją pomaga trzech archidiakonów o oznaczonych terytorialnie obszarach odpowiedzialności. 

</doc>
<doc id="4733546" url="https://pl.wikipedia.org/wiki?curid=4733546" title="Kartingowy Puchar Pokoju i Przyjaźni">
Kartingowy Puchar Pokoju i Przyjaźni

Puchar Pokoju i Przyjaźni, także Puchar Krajów Demokracji Ludowej i Puchar Przyjaźni Krajów Socjalistycznych – cykl wyścigów kartingowych, odbywający się wśród zawodników państw socjalistycznych w latach 1964–1989.
Historia.
W ramach pucharu wyłaniano mistrza wśród kierowców i narodów. Pierwsza edycja cyklu odbyła się w 1964 roku, a wzięli w niej udział zawodnicy polscy, radzieccy, węgierscy i wschodnioniemieccy. Odbyły się wówczas trzy eliminacje (w NRD, Polsce i na Węgrzech). W pierwszych latach puchar zdominowali zawodnicy NRD, których gokarty były napędzane przez silniki MZ o pojemności 125 cm³. Pierwszym mistrzem został Winfried Parthum. Podczas zawodów w Szegedzie w 1968 roku śmiertelnemu wypadkowi uległ Klaus Schuring, któremu przyznano pośmiertnie tytuł mistrzowski. 
Do początku lat 70. tytuły dzielili między sobą kierowcy z NRD i ZSRR. W 1970 roku w zawodach zadebiutowała Czechosłowacja, która już rok później zdobyła mistrzostwo narodów, a kierowcy z tego kraju sześć razy z rzędu byli mistrzami w klasyfikacji kierowców. W sezonie 1974 w cyklu zadebiutowała Bułgaria, a w 1980 Rumunia. Puchar organizowano do 1989 roku. 

</doc>
<doc id="4733555" url="https://pl.wikipedia.org/wiki?curid=4733555" title="Nederlandse Omroep Stichting">
Nederlandse Omroep Stichting

Nederlandse Omroep Stichting (wym. []; pol. "Holenderska Firma Nadawcza"), skrótowo NOS – holenderski nadawca publiczny. Jest jedną z organizacji nadawczych tworzących Nederlandse Publieke Omroep (NPO). Ma szczególny obowiązek tworzenia wiadomości i programów sportowych dla trzech holenderskich publicznych kanałów telewizyjnych i holenderskich publicznych stacji radiowych.
Zadania fundacji wynikają z Ustawy o mediach z 2008 roku, która ogłasza, iż NOS ma opracowywać regularne i częste programy o charakterze usług publicznych, w tym w szczególności pełny i bezstronny serwis informacyjny oraz relacje z procedur i debat parlamentarnych, a także sprawozdania z wydarzenia sportowe i inne imprezy krajowe. NOS pełni również funkcję koordynatora technicznego dla Nederlandse Publieke Omroep (NPO). 
Jest częścią Europejskiej Unii Nadawców.
Historia.
W 1947 roku powstał Holenderski Związek Radiowy (NRU). Po kilku nieudanych próbach stworzenia publicznego systemu nadawczego i połączenia ze stacją krajową, NRU został utworzony jako związek stowarzyszeń nadawczych, które zapewniły wsparcie operacyjne. Stowarzyszenia były odpowiedzialne za własne osiągnięcia, ale studiami, orkiestrami i zewnętrznymi obiektami nadawczymi zarządzała NRU. Cotygodniowe słuchowiska radiowe były również domeną NRU i działały do 1986 roku. NRU stała się holenderskim członkiem założycielem Europejskiej Unii Nadawców w 1950 roku.
Tymczasem Holenderska Służba Telewizyjna (NTS) została utworzona w 1951 r., dwa lata po powrocie telewizji publicznej do fal radiowych.
Programy telewizyjne.
NOS jest odpowiedzialny za programy informacyjne, sportowe, polityczne i wydarzenia w publicznych sieciach telewizyjnych. Produkuje programy takie jak:
Kanały tematyczne.
Oprócz nadawania w trzech głównych kanałach telewizji publicznej, NOS jest również odpowiedzialny za dwa kanały cyfrowe:

</doc>
<doc id="4733560" url="https://pl.wikipedia.org/wiki?curid=4733560" title="Wyszehradzka Grupa Bojowa">
Wyszehradzka Grupa Bojowa

Wyszehradzka Grupa Bojowa lub Grupa Bojowa V4 (EU BG V4) – wielonarodowa grupa bojowa pod dowództwem polskim, pełniąca dyżury bojowe w ramach Europejskich Sił Szybkiego Reagowania w I połowie 2016 (EU BG I/2016), II połowie 2019 (EU BG 2019-2) i planowo w I połowie 2023 (EU BG 2023-1). Składa się z kontyngentów sił zbrojnych członków Grupy Wyszehradzkiej i innych państw (Chorwacji i Ukrainy).
Historia.
W 2004 ministrowie obrony państw członkowskich UE zatwierdzili utworzenie 13 grup bojowych, które od 2007 kolejno obejmowały dyżury bojowe.
Grupa bojowa jest zdolna do podjęcia działań bojowych w ciągu 15 dni (pierwsze 5 dni przeznaczone są na podjęcie decyzji o użyciu sił i zaplanowanie operacji, następnych 10 na rozmieszczenie w rejonie mandatowym), po których miała rozpocząć misję trwającą od jednego do czterech miesięcy, zgodną z rozdziałami VI i VII Karty Narodów Zjednoczonych (dodatkowo mogła współdziałać z siłami ONZ i NATO, gdyby zaszła taka ewentualność.
I dyżur (I-VI 2016).
Idea powołania grupy bojowej złożonej z sił państw Grupy Wyszehradzkiej pojawiła się podczas uroczystego szczytu w 2011 z okazji 20 rocznicy powołania grupy. Decyzję podjęto w marcu 2013 i w trakcie szeregu spotkań przedstawicieli państw członkowskich w marcu 2014 podpisano deklaracje dotyczące grupy bojowej i poczyniono szczegółowe ustalenia względem liczebności i struktury organizacyjnej. Ponadto do udziału w grupie bojowej została zaproszona Ukraina.
Państwem ramowym, podobnie jak w przypadku poprzednich grup bojowych UE z udziałem Sił Zbrojnych RP, została Polska. Oznaczało to, że większość składu grupy bojowej, w tym trzon czyli batalion piechoty zmotoryzowanej na KTO Rosomak, została wydzielona przez jednostki polskie. Wiodącą rolę pełni 12 Brygada Zmechanizowana ze Szczecina (Dowództwo Sił (FHQ) i batalion manewrowy), Dowództwo Operacji (OHQ) stworzono na bazie Centrum Operacji Lądowych – Dowództwo Komponentu Lądowego w Krakowie.
Proces formowania EU BG I/2017 trwał trzy lata: w pierwszym roku prowadzono prace planistyczne, w drugim szkolenia w ramach grup narodowych, w trzecim szkolenia wielonarodowe, zakończone 21 listopada 2015 oficjalną certyfikacją całej GB podczas ćwiczeń "Common Challenge-15".
Grupa Bojowa V4 liczyła ponad 3700 żołnierzy. Wkład poszczególnych państw wyglądał następująco:
II dyżur (VII-XII 2019).
Po zakończeniu pierwszego dyżuru grupy bojowej rozpoczęto przygotowania do objęcia kolejnego, w II połowie 2019 roku. 15 listopada 2018 do udziału w niej została zaproszona Chorwacja.
Certyfikacja EU BG V4 miała miejsce w trakcie ćwiczeń "Common Challenge-19" 17 maja 2019. Zakończony został cykl szkoleń, w których główną rolę pełniła 6 Brygada Powietrznodesantowa, stanowiąca jednostkę ramową, wystawiającą trzon grupy (FHQ i batalion manewrowy). W skład batalionu manewrowego (piechoty zmotoryzowanej) wchodziły:
III dyżur (I-VI 2023).
Jeszcze przed rozpoczęciem drugiego dyżuru bojowego EU GB V4, w trakcie spotkania ministrów obrony państw Grupy Wyszehradzkiej w czerwcu 2019 podjęta została decyzja o powołaniu kolejnej grupy bojowej w 2023.

</doc>
<doc id="4733561" url="https://pl.wikipedia.org/wiki?curid=4733561" title="Gossel (ujednoznacznienie)">
Gossel (ujednoznacznienie)

Niemcy:
Osoby:
Zobacz też:

</doc>
<doc id="4733563" url="https://pl.wikipedia.org/wiki?curid=4733563" title="Gosel">
Gosel

Niemcy:
Zobacz też:

</doc>
<doc id="4733569" url="https://pl.wikipedia.org/wiki?curid=4733569" title="Kamila Ciba">
Kamila Ciba

Kamila Magdalena Ciba (ur. 29 marca 1995) – polska lekkoatletka specjalizująca się w biegach sprinterskich.
Kariera sportowa.
Zajęła 8. miejsce w finale biegu na 100 metrów na mistrzostwa świata juniorów młodszych w 2011 w Lille. Na mistrzostwach świata juniorów w 2012 w Barcelonie zajęła wraz z koleżankami 4. miejsce w sztafecie 4 × 100 metrów. Zajęła 5. miejsce w tej samej konkutencji na młodzieżowych mistrzostwach Europy w 2015 w Tallinnie. Na kolejnych młodzieżowych mistrzostwach Europy w 2017 w Bydgoszczy Ciba zajęła 4. miejsce w sztafecie 4 × 100 metrów oraz odpadła w półfinale biegu na 100 metrów.
Zdobyła srebrny medal w sztafecie 4 × 100 metrów (która biegła w składzie: Ciba, Agata Forkasiewicz, Małgorzata Kołdej i Karolina Zagajewska) na uniwersjadzie w 2017 w Tajpej, a w biegu na 100 metrów odpadła w ćwierćfinale. Zajęła 6. miejsce w sztafecie 4 × 100 metrów na mistrzostwach Europy w 2018 w Berlinie. Na uniwersjadzie w 2019 w Neapolu odpadła w półfinale biegu na 100 metrów, a sztafeta 4 × 100 metrów z jej udziałem została w finale zdyskwalifikowana.
Ciba jest wicemistrzynią Polski w biegu na 200 metrów z 2019 oraz brązową medalistką w biegu na 100 metrów z 2018 i 2019.
Srebrna medalistka halowych mistrzostw Polski w biegu na 60 metrów w 2018 oraz brązowa medalistka w tej konkurencji w 2019 i 2020. Medalistka młodzieżowych mistrzostw Polski w biegu na 100 metrów: złota (2016 i 2017) i srebrna (2015).
Życie prywatne.
We wrześniu 2021 roku wstąpiła w szeregi wielkopolskiej policji. Służy w Wydziale Konwojowym Komendy Wojewódzkiej Policji w Poznaniu. 

</doc>
<doc id="4733571" url="https://pl.wikipedia.org/wiki?curid=4733571" title="Bioda Mor">
Bioda Mor

Bioda Mor (gael. "Bioda Mòr") – najwyższe wzniesienie wyspy Dùn na archipelagu St Kilda o wysokości 178 m n.p.m. Całe wzniesienie jest postrzępione.

</doc>
<doc id="4733578" url="https://pl.wikipedia.org/wiki?curid=4733578" title="After Hours (album The Weeknda)">
After Hours (album The Weeknda)

After Hours – czwarty album studyjny kanadyjskiego piosenkarza i autora tekstów The Weeknda wydany 20 marca 2020 roku nakładem wytwórni muzycznych XO i Republic Records jako jego pierwszy solowy projekt w dorobku muzycznym od czasu wydanego w 2016 roku krążka "Starboy" oraz w 2018 r. minialbumu (EP-ki) "My Dear Melancholy".
Album w Polsce uzyskał status złotej płyty.
Między 27 a 29 listopada 2019 roku światło dzienne ujrzały pierwsze dwa single obecnie promujące materiał, "Heartless" i "Blinding Lights", z czego pierwszy stał się czwartym utworem artysty, który objął szczyt prestiżowego notowania "Billboard" Hot 100, a drugi z nich pierwszym w takich krajach, jak Wielka Brytania, Australia i Polska.
W celu promocji albumów "After Hours" i "Dawn FM", Weeknd planuje wyruszyć w trasę koncertową "After Hours til Dawn Stadium Tour" obejmującą wszystkie kontynenty.

</doc>
<doc id="4733580" url="https://pl.wikipedia.org/wiki?curid=4733580" title="Ruabhal">
Ruabhal

Ruabhal – wzniesienie wyspy Hirta na archipelagu St Kilda o wysokości 135 m n.p.m. Od jednej ze stron, wzniesienie jest częścią stromego klifu. Na szczycie znajdują się także, występujące powszechnie na całej wyspie, ruiny starych budynków, które zostały opuszczone podczas ewakuacji Hirty.

</doc>
<doc id="4733583" url="https://pl.wikipedia.org/wiki?curid=4733583" title="Gelberg">
Gelberg

Osoby:
Zobacz też:

</doc>
<doc id="4733590" url="https://pl.wikipedia.org/wiki?curid=4733590" title="Donatella Tesei">
Donatella Tesei

Donatella Tesei (ur. 17 czerwca 1958 w Foligno) – włoska polityk, prawniczka i działaczka samorządowa, senator XVIII kadencji, od 2019 prezydent Umbrii.
Życiorys.
W 1982 ukończyła studia prawnicze na Uniwersytecie w Perugii, po czym podjęła praktykę adwokacką. W 2009 i 2014 wybierana na urząd burmistrza miasta Montefalco. W trakcie pełnienia tej funkcji obejmowała szereg stanowisk w kierownictwach różnych organizacji międzygminnych i lokalnych. W wyborach parlamentarnych w 2018 jako kandydatka Ligi Północnej została wybrana w skład Senatu XVIII kadencji. W październiku 2019, będąc reprezentantką koalicji ugrupowań centroprawicowych, zwyciężyła w wyborach regionalnych na urząd prezydenta Umbrii.

</doc>
<doc id="4733603" url="https://pl.wikipedia.org/wiki?curid=4733603" title="José Jiménez Lozano">
José Jiménez Lozano

José Jiménez Lozano (ur. 13 maja 1930 we wsi Langa w prowincji Ávila, zm. 9 marca 2020) – hiszpański dziennikarz i pisarz. W 2002 roku otrzymał nagrodę Miguela de Cervantesa.
Jiménez Lozano urodził się w Langa, wiosce w prowincji Ávila. Po ukończeniu studiów w 1962 roku został dziennikarzem i pisarzem, zdobywając Nagrodę Cervantesa w 2002 roku. Podkreślał tematy religijne i społeczne zarówno w swoim dziennikarstwie, jak i powieściach.

</doc>
<doc id="4733604" url="https://pl.wikipedia.org/wiki?curid=4733604" title="Kościół św. Józefa w Jabłonkowie">
Kościół św. Józefa w Jabłonkowie

Kościół św. Józefa w Jabłonkowie – kościół katolicki przynależący do klasztoru elżbietanek jabłonkowskich.
Opis.
W lipcu 1929 roku został poświęcony kamień gruntowy i w lecie roku 1932 ukończono budowę. 2 sierpnia 1932 kościół został poświęcony. Jego patronem jest święty Józef. W ciągu swego istnienia był wielokrotnie remontowany. 1 sierpnia 2007 został poświęcony nowy ołtarz.
Kościół służy nie tylko siostrom zakonnym i użytkownikom przyległego domu seniora, lecz także wiernym z Jabłonkowa i okolicy. W kościele służą także dobrowolni ministranci. Ich grono liczy niemal 30 członków. 
Linki zewnętrzne.
Strona jabłonkowskich elżbietanek 

</doc>
<doc id="4733607" url="https://pl.wikipedia.org/wiki?curid=4733607" title="Języki mandżursko-tunguskie">
Języki mandżursko-tunguskie



</doc>
<doc id="4733610" url="https://pl.wikipedia.org/wiki?curid=4733610" title="Diecezja Liverpoolu">
Diecezja Liverpoolu

Diecezja Liverpoolu () – diecezja Kościoła Anglii w północnej Anglii, w metropolii Yorku. Została ustanowiona 9 kwietnia 1880 roku na terytorium należącym wcześniej do diecezji Chester. 
Organizacja.
Na czele diecezji stoi biskup diecezjalny, tytułowany biskupem Liverpoolu. Posługuje w niej także jeden biskup pomocniczy z tytułem biskupa Warrington. W zarządzie diecezją pomaga również czterech archidiakonów o określonych terytorialnie zakresach odpowiedzialności. 

</doc>
<doc id="4733612" url="https://pl.wikipedia.org/wiki?curid=4733612" title="Szkoła Podstawowa nr 4 im. Adama Mickiewicza w Siedlcach">
Szkoła Podstawowa nr 4 im. Adama Mickiewicza w Siedlcach

Szkoła Podstawowa nr 4 im. Adama Mickiewicza w Siedlcach – ośmioletnia szkoła podstawowa. Jedna z najstarszych szkół w Siedlcach.
Historia.
Pierwsze wzmianki o tej placówce oświatowej pojawiły się w dokumentach Archiwum Diecezjalnego w Siedlcach dotyczące nauczania religii w szkołach powszechnych. W 1921 roku patronem Szkoły nr 4 został Adam Mickiewicz. We wrześniu 1939 szkoła zostaje zbombardowana i spalona przez Niemców w wyniku czego traci całe swoje wyposażenie. W tym samym miesiącu "Czwórka" wznawia swoją działalność w budynku przy ul. Berka Joselewicza, ale i on w lipcu 1944 ulega zniszczeniu w czasie walk wojsk radzieckich z niemieckimi oddziałami. Siedziba szkoły zostaje przeniesiona na ulicę Świętojańską 7. W 1950 szkoła bierze udział w walce z analfabetyzmem i organizuje przyspieszone kursy czytania i pisania. 2 maja 1960 rozpoczynają się prace budowlane budynku, który ma być nową siedzibą Szkoły nr 4. W roku 1961 miała miejsce uroczystość przekazania budynku szkole. We wrześniu 1961 rozpoczęcie roku szkolnego w nowej siedzibie, w której mieści się również SP 3. Na przełomie 1978/1979 szkoła nawiązała korespondencję z bułgarską Szkołą Politechniczną nr. 15 im. Adama Mickiewicza w Sofii. W 1981 szkoła wspomogła Obywatelski Komitet Odbudowy Zamku Królewskiego w Warszawie.
W 1990 roku "Czwórka" zwyciężyła w telewizyjnym programie "5 milionów".

</doc>
<doc id="4733620" url="https://pl.wikipedia.org/wiki?curid=4733620" title="Geratal/Plaue">
Geratal/Plaue



</doc>
<doc id="4733621" url="https://pl.wikipedia.org/wiki?curid=4733621" title="Mitropa Cup">
Mitropa Cup

Mitropa Cup – cykl zawodów żużlowych, organizowany w latach 1992–2004.
Historia.
W pucharze uczestniczyli zawodnicy z krajów Europy Środkowej. Na podobnej zasadzie w latach 1968–1988 odbywał się Puchar Dunaju, w którym uczestniczyły Austria, Czechosłowacja, Jugosławia i Węgry.
Pierwszy sezon rozegrano w 1992 roku, a uczestniczyły w nim Austria, Czechosłowacja, Słowenia, Węgry i Włochy. Rozegrano wówczas cztery mecze, a zwyciężyła Czechosłowacja. W 1993 roku, po wycofaniu się Czech w trakcie sezonu, wygrała Austria, natomiast w sezonie 1994 triumfowały Węgry. W roku 1995 zadebiutowała Chorwacja, która zastąpiła Włochy, które ponownie uczestniczyły w Pucharze Mitropa od sezonu 1996. W roku 1997 po raz pierwszy uczestniczyła Słowacja, ponadto po kilkuletniej przerwie powróciły Czechy. Po wycofaniu się drużyn Chorwacji i Włoch w sezonie 2000, rok później zadebiutowała drużyna Polski, natomiast od 2002 roku startowała również drużyna Niemiec. Od sezonu 2003 drużyny były reprezentowane przez kluby żużlowe, wśród których znajdowały się First Team Lonigo, Simon&amp;Wolf Debreczyn czy Unia Leszno. Zawody organizowano do 2004 roku.

</doc>
<doc id="4733626" url="https://pl.wikipedia.org/wiki?curid=4733626" title="Małgorzata Lisowska">
Małgorzata Lisowska

Małgorzata Lisowska (ur. 18 kwietnia 1962 w Cieplicach Śląskich) – polska lekkoatletka, specjalizująca się w siedmioboju, mistrzyni i reprezentantka Polski.
Kariera sportowa.
Była zawodniczką MKS MDK Karkonosze Jelenia Góra, AZS-AWF Warszawa i Górnika Wałbrzych.
Na mistrzostwach Polski seniorek na otwartym stadionie zdobyła jedenaście medali, w tym dziesięć w siedmioboju: złoty w 1987, trzy srebrne (1986, 1988, 1990) i sześć brązowych (1983, 1984, 1985, 1989, 1991 i 1992) oraz brązowy medal w trójskoku w 1990. W halowych mistrzostwach Polski seniorek zdobyła dziewięć medali w pięcioboju, w tym dwa złote (1990, 1991), cztery srebrne (1984, 1986, 1989, 1992) i trzy brązowe (1983, 1985, 1987).
W 1979 wystąpiła na mistrzostwach Europy juniorów, zajmując 9. miejsce w skoku wzwyż, z wynikiem 1,78.
Czterokrotnie reprezentowała Polskę na zawodach Pucharze Europy w wielobojach. W 1985 wystąpiła w zawodach grupy C, zajmując 3. miejsce z wynikiem 5340 (Polska zajęła 1. miejsce drużynowo), w 1987 zajęła z wynikiem 5608 8. miejsce w zawodach grupy B (Polska zajęła 2. miejsce drużynowo), w 1989 zajęła z wynikiem 5563 11. miejsce w zawodach grupy B (Polska zajęła 2. miejsce drużynowo), w 1991 zajęła z wynikiem 5836 14. miejsce w zawodach Superligi (Polska zajęła 3. miejsce drużynowo).
Rekord życiowy w siedmioboju: 5979 (9.08.1987), w biegu na 100 m ppł: 14,15 (4.06.1987), w skoku wzwyż: 1,84 ((16.05.1992), w skoku w dal: 6,24 (2.06.1991), w trójskoku: 12,60 (14.07.1991).

</doc>
<doc id="4733650" url="https://pl.wikipedia.org/wiki?curid=4733650" title="Ringleben (powiat Kyffhäuser)">
Ringleben (powiat Kyffhäuser)



</doc>
<doc id="4733660" url="https://pl.wikipedia.org/wiki?curid=4733660" title="Donndorf (Turyngia)">
Donndorf (Turyngia)



</doc>
<doc id="4733669" url="https://pl.wikipedia.org/wiki?curid=4733669" title="Eugenia Zeylandowa">
Eugenia Zeylandowa

Eugenia Jadwiga Zeylandowa (ur. 25 lutego 1899 w Krakowie, zm. 5 stycznia 1953 w Istebnej) – polska lekarka, mikrobiolożka, znawczyni zagadnień gruźlicy.
Życiorys.
Była córką Eugeniusza Piaseckiego oraz Gizeli z Szelińskich. Najpierw uczyła się we Lwowie, a następnie w Zakopanem, gdzie w 1917 zdała maturę i jeszcze tego samego roku podjęła studia medyczne na Uniwersytecie Jagiellońskim. Od 1919 do 1921 studiowała chemię na Uniwersytecie Poznańskim, a od 1922 kontynuowała na tej uczelni również studia medyczne. Tytuł doktora wszechnauk lekarskich uzyskała w 1924. Od 1925 podjęła pracę naukową w Zakładzie Mikrobiologii Lekarskiej poznańskiego Uniwersytetu. Odbyła podróże naukowe do Wielkiej Brytanii, Holandii i Niemiec, zwiedzając tamtejsze pracownie mikrobiologiczne. W 1930 uhonorowana został przez paryskie środowisko medyczne Nagrodą im. Pannetiera. W 1931 otrzymała srebrny medal Uniwersytetu Poznańskiego. Habilitowała się w 1937 na Wydziale Lekarskim Uniwersytetu Warszawskiego w zakresie mikrobiologii lekarskiej. 
Po napaści Niemiec na Polskę została wysiedlona i poprzez obóz przesiedleńczy na Głównej dostała się do Warszawy. Pracowała tam w Centralnym Laboratorium Gruźliczym Szpitala Wolskiego. Wykładała również na podziemnym Uniwersytecie Ziem Zachodnich. W 1945 przeniosła się do Istebnej, ponieważ jej stan zdrowia wymagał czystego powietrza. Prawie do śmierci pracowała, publikowała prace swoje i męża, a także była zatrudniona w lokalnym laboratorium bakteriologicznym. Zmarła w Istebnej, jednak pochowano ją na cmentarzu Jeżyckim w Poznaniu, w rodzinnym grobowcu.
Specjalizowała się w bakteriologii gruźlicy, badała prątki "Mycobacterium bovis" i jest uważana za najwybitniejszego znawcę zagadnień bakteriologii gruźlicy w Polsce lat międzywojennych. Wraz z mężem, Januszem Zeylandem, była pionierką szczepień BCG w Polsce. 
Do osiągnięć małżeństwa należało udowodnienie, że prątki BCG przenikają przez ściany przewodu pokarmowego oraz wykazanie (po raz pierwszy na świecie), że żywotność prątków BCG zależy od jakości podłoża, na którym wzrastały. Wyniki tych badań opublikowała w około pięćdziesięciu artykułach w polskich i zagranicznych czasopismach naukowych, w tym w monografii "Prątek gruźlicy" z 1948. Rozprawa Zeylandów na temat przenikania prątków BCG przez ściany przewodu pokarmowego była podstawą ułożenia przez Komitet Higieny Ligi Narodów międzynarodowego programu badawczego w 1928.
8 grudnia 1967, pośmiertnie, wybrano ją członkiem honorowym Polskiego Towarzystwa Ftyzjopneumologicznego.
Rodzina.
W 1926 wyszła w Poznaniu za mąż za lekarza, Janusza Zeylanda (1897-1944). 
Upamiętnienie.
Imię jej i męża nosi Wielkopolskie Centrum Pulmonologii i Torakochirurgii w Poznaniu.

</doc>
<doc id="4733676" url="https://pl.wikipedia.org/wiki?curid=4733676" title="Uniwersytet Manchesterski">
Uniwersytet Manchesterski



</doc>
<doc id="4733677" url="https://pl.wikipedia.org/wiki?curid=4733677" title="Złamanie rzekome">
Złamanie rzekome

Złamanie rzekome in. pseudozłamanie, zespół Milkmana, strefa Loosera-Milkmana, Looserowskie strefy przebudowy, strefa Loosera ( ) – charakterystyczny dla osteomalacji obraz zmian radiologicznych w kościach u człowieka.
Historia.
Pierwszy przypadek został opisany na podstawie obrazu autopsyjnego przez angielskiego ortopedę Roberta Wiliama Parkera w 1881 roku, natomiast drugi w 1905 roku u czteroletniego dziecka z wyniszczeniem przez amerykańskiego ortopedę Henry’ego Feissa. W 1911 Albert Fromme opisał stwierdzone przez niemieckich ortopedów Hagemanna and Eringhausa specyficzne złamania kostne u pacjenta z zaawansowaną krzywicą. Pierwszy opis zmian radiologicznych charakteryzujących złamanie rzekome podał szwajcarski lekarz Emil Looser (1877–1936), u ofiar głodu w Europie Środkowej po I wojnie światowej. W 1930 oraz następnie w 1934 amerykański radiolog Louis Arthur Milkman (1895-1951) opisał takie same zmiany, jako samodzielną jednostkę chorobową. Pomimo że L. Milkman nie pominął w swojej pracy wkładu E. Loosera, to początkowo złamanie rzekome nosiło nazwę zespołu Milkmana.
Definicja.
Obecność w zdjęciu rentgenowskim linijnych zacienień prostopadłych do powierzchni kości o długości od kilku do kilkunastu milimetrów. Mogą występować w kości udowej, kości miednicznej, żebrach oraz zewnętrznych częściach łopatek.
Mechanizm powstawania.
Złamanie rzekome jest to albo złamanie przewlekłe, które zostało wygojone poprzez odkładanie się nieprawidłowo zmineralizowanej osseiny, albo też nadżerka kostna spowodowane tętnieniem tętnicy, na co wskazywałaby lokalizacja tych zmian, najczęściej po stronie przeciwnej do nich.
Zastosowanie.
Obecność złamań rzekomych w obrazie radiologicznym pozwala na pewne różnicowanie pomiędzy osteoporozą a osteomalacją.
W scyntygrafii kości złamania rzekome mają identyczny obraz jak mnogie przerzuty nowotworowe.

</doc>
<doc id="4733678" url="https://pl.wikipedia.org/wiki?curid=4733678" title="Krata (pismo)">
Krata (pismo)

Krata – pismo internowanych wydawane w Ośrodku Odosobnienia Kielce-Piaski w okresie od 5 marca 1982 r. do kwietnia 1982 r. Podtytuł brzmiał: "„Przeczytaj! Przepisz! Podaj dalej!”".
Pismo powstawało z inicjatywy Jacka Jerza, będącego również autorem części artykułów i wychodziło do czasu jego wywiezienia do innego miejsca odosobnienia w drugiej połowie kwietnia 1982 r. Ukazało się co najmniej 9 numerów w zmiennym formacie (nr 1 – A5, pozostałe A4), wydawanych w kilkudniowych odstępach (daty zachowanych numerów pisma to: nr 1 – 5.03.1982, nr 2 – 8.03, nr 3 – 13.03, nr 9 – 2.04.1982). Pismo tworzone było ręcznie jako dwustronnie zapisana kartka z zeszytu, a każdy kto je otrzymał miał za zadanie przepisać zawartość i podać oba egzemplarze dalej. Nakład każdego z numerów zależał więc od liczby osób, które go otrzymały i powieliły.
Jako siedzibę redakcji w „stopce redakcyjnej” podawano adres więzienia (ul. Dzierżyńskiego 155, 25–563 Kielce), a skład redakcji określano jako „Zespół 3–5–8”. „Krata” zawierała opis codzienności w kieleckim ośrodku odosobnienia, informacje bieżące z miasta i kraju, oświadczenia i komunikaty oraz poezję i prozę.

</doc>
<doc id="4733679" url="https://pl.wikipedia.org/wiki?curid=4733679" title="Pseudozłamanie">
Pseudozłamanie



</doc>
<doc id="4733682" url="https://pl.wikipedia.org/wiki?curid=4733682" title="Zespół Milkmana">
Zespół Milkmana



</doc>
<doc id="4733683" url="https://pl.wikipedia.org/wiki?curid=4733683" title="Strefa Loosera">
Strefa Loosera



</doc>
<doc id="4733684" url="https://pl.wikipedia.org/wiki?curid=4733684" title="Dimension Data">
Dimension Data



</doc>
<doc id="4733690" url="https://pl.wikipedia.org/wiki?curid=4733690" title="John L. Burton">
John L. Burton

John Lowell Burton (ur. 15 grudnia 1932 w Cincinnati) – amerykański polityk, członek Partii Demokratycznej.
Działalność polityczna.
Od 1965 zasiadał w California State Assembly. Następnie od 4 lipca 1974 do 3 stycznia 1975 był przedstawicielem 6. okręgu, a od 3 stycznia 1975 do 3 stycznia 1983 przez cztery kadencje był przedstawicielem 5. okręgu wyborczego w stanie Kalifornia w Izbie Reprezentantów Stanów Zjednoczonych. Od 1988 do 1996 ponownie zasiadał w California State Assembly, a następnie do 2004 w stanowym Senacie Kalifornii.
Jego starszym bratem był Phillip Burton.

</doc>
<doc id="4733692" url="https://pl.wikipedia.org/wiki?curid=4733692" title="Bahrain-Merida">
Bahrain-Merida



</doc>
<doc id="4733693" url="https://pl.wikipedia.org/wiki?curid=4733693" title="Natalia Lafourcade">
Natalia Lafourcade

Natalia Lafourcade (ur. 26 lutego 1984 w Meksyku) – meksykańska piosenkarka i autorka tekstów, której prace otrzymały statuetkę Grammy i dziesięć Latin Grammy. Jej muzyka zawiera elementy rocka, jazzu, popu, bossa nova i folku.
Dzieciństwo.
María Natalia Lafourcade Silva urodziła się w Meksyku. Dorastała w miejscowości Coatepec, w prowincji Veracruz. Oboje jej rodzice byli muzykami. Jej ojcem jest chilijski muzyk Gastón Lafourcade Valdenegro, który miał francuskich rodziców, a jej matką jest pianistka María del Carmen Silva Contreras. Jej wujem jest chilijski pisarz Enrique Lafourcade, przedstawiciel tzw. „Pokolenia lat 50.”. Uczęszczała do katolickiego gimnazjum Instituto Anglo Español, studiowała malarstwo, flet, teatr, muzykę, aktorstwo, fortepian, gitarę, saksofon i śpiew. W wieku 10 lat śpiewała w grupie Mariachi. W Coatepec, Veracruz studiowała muzykę u matki, naśladując artystów takich jak Gloria Trevi i Garibaldi. Jej matka uczyła się gry na fortepianie ze specjalnością w pedagogice muzycznej i jest twórczynią metody szkolenia muzycznego i rozwoju osobistego dla dzieci i pedagogów. Zaadaptowała i ćwiczyła swoją metodę u córki, aby pomóc jej w rehabilitacji poprzez muzykę po urazie głowy po kopnięciu przez konia.
Talent Natalii Lafourcade ujawnił się wcześnie, nie tylko w śpiewie, ale również w grze na gitarze i fortepianie. W wieku 14 lat dołączyła do grupy pop Twist, a wkrótce potem postanowiła formalnie studiować muzykę. Zaczęła pisać piosenki, a w wieku 17 lat podpisała pierwszą umowę z wytwórnią Sony Music. Głos Lafourcade został sklasyfikowany jako sopran liryczny.
Nagrania i uznanie.
Jej debiutancki solowy album, "Natalia Lafourcade" (2002), znalazł się na szczycie list przebojów w Meksyku. W 2005 roku założyła zespół Natalia y La Forquetina, a wraz z nimi nagrała album "Casa", wyprodukowany przez Emanuela del Real (z Café Tacvba) i Aureo Baqueiro, otrzymując Latin Grammy za najlepszy album rockowy. Po rozstaniu ze swoim zespołem w 2006 roku napisała kompozycje instrumentalne do EPki, "Las quatro estaciones del amor" (Cztery sezony miłości) (2006), współpracując z National Youth Orchestra of Veracruz. W następnym materiale wróciła do pracy solo, pisząc oryginalne piosenki popowe na albumie, "HU HU HU" (2009).
Lafourcade pojawiła się na albumie Travieso Carmesí z 2011 roku, zawierającym klasyczne meksykańskie piosenki, które wykonała wspólnie z Philharmonic Orchestra of the Americas. Zainspirowana tym doświadczeniem stworzyła "Mujer Divina, homenaje a Agustín Lara" (hołd dla Agustína Lary) (2013). Album zdobył dwie nagrody Latin Grammy: najlepszy album alternatywny i najlepszy teledysk do długiej wersji. Dwa lata później jej kolejny album z oryginalnym materiałem, "Hasta la raíz" (To the Root), wyprodukowany przez Lafourcade, Cachorro López i Leonela Garcíę, odniósł sukces popularny i krytyczny, zdobywając Grammy w 2016 roku za najlepszy latynoski rock, urban lub alternatywny Album i 5 Latin Grammy Award w 2015: Song of the Year, Record of the Year, Best Alternative Album, Best Alternative Song i Best Engineered Album.
W maju 2017 r. Lafourcade wydała "Musas Vol. 1", un homenaje al folclore latinoamericano en manos de Los Macorinos (Muses Vol. 1, hołd dla folkloru latynoamerykańskiego). Album zawiera muzykę niektórych idolów Lafourcade – kompozytorów latynoamerykańskich Agustína Lary, Marii Grever, Violety Parry, Margarity Lecuony i Atahualpy Yupanqui – a także oryginalne piosenki. Otrzymał dwa Latin Grammy, najlepszy album folkowy i najlepszy długi teledysk, a także był nominowany do najlepszego albumu roku i najlepszej piosenki roku Latin Grammy, oprócz nominacji do nagrody Grammy za najlepszy album Latin. Na początku 2018 r. Wydano drugi tom Musas, z nowymi utworami i naciskiem na oryginalne treści audiowizualne, będący kontynuacją pierwszego tomu.
Oprócz nagród Grammy, Lafourcade otrzymała liczne wyróżnienia, w tym MTV Latin Awards, nagrodę Indie-O za produkcję muzyczną, nagrody od Sindicato Mexicano de Autores, Compositores y Editores de Música (SMACEM), a także nagrodę od American Society of Composers, Authors and Publishers w 2016 roku, która ma na celu uhonorowanie artystów z niezwykłą karierą muzyczną.
Występy.
W trakcie swojej kariery Natalia Lafourcade koncertowała w Meksyku, Stanach Zjednoczonych, Ameryce Środkowej i Południowej, Europie oraz Japonii. W lutym 2018 roku wyruszyła w tracę koncertową grając między innymi w Londynie, Paryżu, Barcelonie i Madrycie. Wszystkie bilety na tę trasę zostały wyprzedane. Jej tournee promujące płytę "Musas", które odbyło się w 2017 roku obejmowało wyprzedane koncerty w różnych miastach Meksyku, a także w Miami, Chicago, Waszyngtonie, Nowym Jorku i Buenos Aires. W 2015 roku wyruszyła w trasę zatytułowaną "Szukając korzeni", prezentując materiał "Hasta La Raíz" w historycznych teatrach w Meksyku i zakończyła ją wyprzedanym koncertem w legendarnym Auditorio Nacional mieszczącym 10 000 słuchaczy.
W październiku 2017 roku Lafourcade wystąpiła z Los Angeles Philharmonic w reżyserii Gustavo Dudamel w programie z jej muzyką. Z okazji obchodów 200-lecia Niepodległości Meksyku w 2010 roku Natalia wystąpiła z Philharmonic Orchestra of the Americas pod dyrekcją Alondry de la Parra.
W latach 2016–2017 wystąpiła w kultowym programie telewizyjnym PBS Austin City Limits w Teksasie oraz wzięła udział w specjalnych sesjach dla stacji radiowej KCRW w Los Angeles oraz w sesji "Tiny Desk" National Public Radio w Waszyngtonie, D.C.
Wykonała temat filmu Disney Pixar "Coco" podczas 90. ceremonii wręczenia Oscarów w marcu 2018 r. wraz z Gaelem Garcíą i raperem Miguelem. Lafourcade brał udział w hołdach dla wielkich muzyków, takich jak m.in. Juan Gabriel, Caetano Veloso, Simón Díaz, José Alfredo Jiménez, Mecano, José José, Intocable, Luis Eduardo Aute i Chavela Vargas. Śpiewała duety z Pepe Aguilar, Juanem Gabrielem, José José y Gilberto Santa Rosa.
Produkcja filmowa, telewizyjna i muzyczna.
Wystąpiła jako artystka z piosenkarzem Miguelem w piosence "Remember Me" w filmie "Coco", który zdobył dwa Oscary, za najlepszy film animowany i za najlepszą oryginalną piosenkę. Wcześniej śpiewała w ścieżkach dźwiękowych filmu "El Gato con Botas" (2009) i serialu "Locas de Amor", a także współpracowała przy innych ścieżkach dźwiękowych do filmów. Wystąpiła w filmie z 2012 roku "El cielo en tu mirada" (Niebo w twoich oczach) w reżyserii Pedro Pablo Ybarry oraz w dokumencie "Hecho en México", wyprodukowanym przez Duncana Bridgemana. Cosmo TV wyprodukowało reality show "Mi Mundo Privado" o życiu Lafourcade.
Jako producent muzyczny współpracowała z piosenkarzami i autorami tekstów Carla Morrison i Ximena Sariñana.
Zaangażowanie humanitarne.
Natalia Lafourcade jest ambasadorką kultury swojego kraju i obrończynią spraw humanitarnych. Występowała na wielu koncertach w Meksyku, Gwatemali, Stanach Zjednoczonych i innych częściach świata. Napisała piosenkę przewodnią "Un derecho de nacimiento", aby pomóc politycznemu ruchowi młodzieżowemu Yo Soy 132 oraz muzykę do projektu kulturalnego "Yo descubrí Yucatán". Wspierała różne inicjatywy, takie jak "Un techo para mi país", Fundacja El Caracol, Fundacja Camino Seguro i projekt Ponte Oreja Fundacji MVS. Wspiera Agencję ONZ ds. Uchodźców i jest rzecznikiem organizacji Save the Children. Zbiera fundusze na odbudowę Centrum Son Son Jarocho (tradycyjna muzyka ludowa) w Jáltipan, Veracruz, które ucierpiało podczas trzęsienia ziemi z września 2017 roku.

</doc>
<doc id="4733698" url="https://pl.wikipedia.org/wiki?curid=4733698" title="Międzynarodowa Nagroda Rozwoju Króla Baudouina">
Międzynarodowa Nagroda Rozwoju Króla Baudouina

Międzynarodową Nagrodą Rozwoju Króla Baudouina – nagroda przyznawana przez King Baudouin Foundation. KBF to niezależna i pluralistyczna fundacja z siedzibą w Brukseli, która stawia sobie za cel służenie społeczeństwu oraz spójności społeczeństwa w Belgii i Europie. Fundacja została utworzona w 1976 r. z okazji 25-lecia panowania króla Baudouina. 
Nagroda jest przyznawaną co dwa lata przez Radę Zarządzającą Fundacji. 

</doc>
<doc id="4733700" url="https://pl.wikipedia.org/wiki?curid=4733700" title="Jan Węgrzyn">
Jan Węgrzyn

Jan Węgrzyn (ur. 8 lutego 1964) – polski urzędnik państwowy, w latach 1998–1999 podsekretarz stanu w Ministerstwie Spraw Wewnętrznych i Administracji.
Życiorys.
Syn Józefa, zamieszkał w Warszawie. Pracował jako dyrektor w Ministerstwie Spraw Wewnętrznych i Administracji. Od 5 listopada 1998 do 5 stycznia 1999 był podsekretarzem stanu w tym resorcie, odpowiedzialnym za reformę samorządową na terenie województwa kujawsko-pomorskiego. Później pracował jako dyrektor generalny Urzędu ds. Repatriacji i Cudzoziemców, a za rządów Grzegorza Schetyny sprawował funkcję dyrektora generalnego w MSWiA. Zasiadał w Radzie Działalności Pożytku Publicznego w kadencji 2006–2009 jako przedstawiciel administracji rządowej. W drugiej dekadzie XXI wieku rozpoczął pracę w Kancelarii Sejmu: od około 2010 do 2016 był jej wiceszefem, później został p.o. dyrektora biura interwencyjno-technicznego.

</doc>
<doc id="4733707" url="https://pl.wikipedia.org/wiki?curid=4733707" title="Franciszek Maserak">
Franciszek Maserak

Franciszek Maserak (ur. 29 lipca 1897 w Biskupicach, zm. 22 marca 1968 w Zielonej Górze) – marynarz armii niemieckiej, żołnierz armii wielkopolskiej i starszy marynarz Marynarki Wojennej (II RP), uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się w rodzinie Antoniego i Jadwigi z d. Nowaczyk. Absolwent szkoły powszechnej. Członek Towarzystwa Gimnastycznego „Sokół”. Zmobilizowany w styczniu 1916 do marynarki Cesarstwa Niemieckiego. Zwolniony w lutym 1919. Następnie internowany w obozie Havelberg, z którego zbiegł. Od 13 czerwca 1919 brał udział w powstaniu wielkopolskim w szeregach kompanii sanitarnej w Poznaniu. Od marca 1920 marynarz w Flotylli Pińskiej walczył aż do Łojewa nad Dnieprem. Odesłany do Modlina z powodu choroby. Następnie w Flotylli Wiślanej na statku Stefan Batory, na którym walczył podczas wojny polsko-bolszewickiej.
Szczególnie zasłużył się 18 sierpnia 1920 pod Płockiem, kiedy „podczas ostrzeliwania jednostki przez artylerię bolszewicką został ranny, trwał jednak na stanowisku przy armacie. Po otrzymaniu rozkazu opuszczenia statku, zdjął celownik i zamek z obsługiwanej armaty i wyniósł na ląd. /.../ wyniósł z wody ciężko rannego marynarza Skrzypczaka i doniósł go do punktu opatrunkowego”. Za tę postawę został odznaczony Orderem Virtuti Militari.
Służył też na statku „Warneńczyk”. Zwolniony z wojska 27 października 1921. Następnie wyjechał do Francji w poszukiwaniu pracy. Wrócił do Polski w 1934. Pracował w PKP aż do wybuchu wojny. 
W czasie kampanii wrześniowej brał udział w walkach nad Bzurą i obronie Warszawy. Po zakończeniu walk wrócił do Poznania. Podczas okupacji niemieckiej brał udział w akcjach sabotażowych. Po 1945 pracował w Zielonej Górze, jako zastępca komendanta Służby Ochrony Kolei. Zmarł w Zielonej Górze, został pochowany na cmentarzu w Poznaniu.
Życie prywatne.
Żonaty z Marianną Górską. Mieli troje dzieci.

</doc>
<doc id="4733708" url="https://pl.wikipedia.org/wiki?curid=4733708" title="Phillip Burton">
Phillip Burton

Phillip Burton (ur. 1 czerwca 1926 w Cincinnati, zm. 10 kwietnia 1983 w San Francisco) – amerykański polityk, członek Partii Demokratycznej.
Działalność polityczna.
Od 1957 zasiadał w California State Assembly. Następnie od 18 lutego 1964 do 3 stycznia 1975 przez sześć kadencji był przedstawicielem 5. okręgu, a od 3 stycznia 1975 do 3 stycznia 1983 przez cztery kadencje był przedstawicielem 6. okręgu, a od 3 stycznia 1983 do śmierci 10 kwietnia 1983 przez trzy miesiące ponownie przedstawicielem 5. okręgu wyborczego w stanie Kalifornia w Izbie Reprezentantów Stanów Zjednoczonych.
Jego młodszym bratem był John L. Burton, a żoną Sala Burton.

</doc>
<doc id="4733709" url="https://pl.wikipedia.org/wiki?curid=4733709" title="Czerwona Brygada">
Czerwona Brygada

Czerwona Brygada – indyjska organizacja pozarządowa zajmująca się ochroną kobiet przed przemocą i gwałtami. 
Została założona w 2011 roku przez lokalną nauczycielkę, Usha Vishwakarm. Jej działalność obejmuje m.in. prowadzenie zajęć samoobrony dla kobiet, patrolowanie ulic Lucknow, nagłaśnianie lekcewazonych przez policję przypadków przemocy seksualnej oraz interwencje domowe. 

</doc>
<doc id="4733711" url="https://pl.wikipedia.org/wiki?curid=4733711" title="Bogaletch Gebre">
Bogaletch Gebre

Bogaletch „Boge” Gebre (ur. lata 50. XX wieku, zm. 6 listopada 2019) – etiopska naukowiec i aktywistka. W 2010 roku "The Independent" scharakteryzował ją jako „kobietę, która rozpoczęła bunt etiopskich kobiet”. Wraz z siostrą Fikirte Gebre, założyła KMG Ethiopia, poprzednio zwaną Kembatti Mentti Gezzima-Tope. Organizacja charytatywna działa na rzecz kobiet w wielu obszarach, w tym w zapobieganiu okaleczaniu żeńskich narządów płciowych i uprowadzeniom weselnym, praktyce porywania i gwałcenia młodych kobiet w celu zmuszenia ich do małżeństwa. Według Narodowego Komitetu ds. Tradycyjnych Praktyk Etiopii takie praktyki były podstawą 69% małżeństw w kraju od 2003 roku. 
"The Independent" donosi, że organizacja zmniejszyła wskaźnik porwań ślubnych w Kembatta o ponad 90%, podczas gdy "The Economist" zauważa, że przypisano jej zmniejszenie okaleczania żeńskich narządów płciowych ze 100% do 3%. W 2005 Bogaletch Gebre otrzymała Nagrodę Północ-Południe, a w 2007 Nagrodę Jonathana Manna za "globalne zdrowie i prawa człowieka". Za swój wkład w rozwój Afryki, w maju 2013, Boge została nagrodzona Międzynarodową Nagrodą Rozwoju Króla Baudouina.
Życiorys.
Gebre sama była ofiarą okaleczania żeńskich narządów płciowych w wieku 12 lat. Ponadto jej ojciec zabronił jej formalnej edukacji, ale wymknęła się z domu, aby uczęszczać do szkoły misyjnej. Ostatecznie studiowała mikrobiologię w Jerozolimie, a następnie studiowała na University of Massachusetts Amherst na stypendium Fulbrighta. Podczas pobytu w Stanach Zjednoczonych założyła swoją pierwszą organizację charytatywną, Development Through Education, za pośrednictwem której studenci etiopskich szkół średnich i uniwersytetów otrzymali książki techniczne o wartości ok. 26 000 USD.
Po uzyskaniu stopnia doktora z epidemiologii Gebre wróciła do Etiopii, aby pomóc chronić prawa kobiet w latach 90. Po pierwszym wystąpieniu publicznym na temat tabu jakim było wówczas HIV / AIDS, Gebre zdała sobie sprawę, że będzie musiała uwiarygodnić się w oczach społeczności, zanim będzie mogła wprowadzić zmiany. Aby to uczynić postanowiła naprawić inny problem, który jej wskazano po wykładzie, którą była budowa mostu. Zapewniła niezbędne zasoby do budowy mostu i tym samym – jak twierdzi w wywiadzie – zaskarbiła sobie wdzięczność lokalnej społeczności. Taka miała być geneza organizacji "Kembatti Mentti Gezzima-Tope" (KMG), czyli "Kembackie kobiety trzymają się razem". 

</doc>
<doc id="4733712" url="https://pl.wikipedia.org/wiki?curid=4733712" title="Artern/Unstrut">
Artern/Unstrut



</doc>
<doc id="4733716" url="https://pl.wikipedia.org/wiki?curid=4733716" title="Bayani Jialin">
Bayani Jialin

Bayani Jialin (; ur. 17 grudnia 1999 r.) – chińska biegaczka narciarska.
Kariera.
Po raz pierwszy na arenie międzynarodowej pojawiła się 6 stycznia 2018 roku, podczas zawodów juniorskich w norweskiej miejscowości Beitostølen, gdzie uplasowała się na 95. pozycji w sprincie stylem dowolnym.
W Pucharze Świata zadebiutowała 21 grudnia 2019 w słoweńskiej Planica w sprincie stylem dowolnym. Planując się na 52. pozycji na 61 sklasyfikowane zawodniczki. Pierwsze pucharowe punkty wywalczyła 18 lutego 2020 roku w Åre, gdzie w sprincie stylem dowolnym uplasowała się na 30. pozycji.

</doc>
<doc id="4733718" url="https://pl.wikipedia.org/wiki?curid=4733718" title="Čestmír Loukotka">
Čestmír Loukotka

Čestmír Loukotka (ur. 12 listopada 1895 w Chrášťanach, zm. 13 kwietnia 1966 w Pradze) – czeski językoznawca, etnograf i amerykanista. Zajmował się komparatystyką języków indiańskich Ameryki Południowej. Jego córką była pisarka Jarmila Loukotková.
Życiorys.
Studiował lingwistykę i etnologię amerykańską na Sorbonie w Paryżu. W 1914 r. został zmuszony do przerwania studiów. Później przebywał tamże na pobytach studyjnych. W 1953 r. obronił pracę kandydacką na temat klasyfikacji ceramiki południowoamerykańskiej. Dopiero od 1950 r. mógł całkowicie poświęcić się badaniom naukowym. Najpierw pracował w praskim Muzeum Náprstek, a w 1954 r. został zatrudniony w Instytucie Etnografii i Folklorystyki Czechosłowackiej Akademii Nauk. W 1957 r. został zaproszony na roczny pobyt studyjny w Brazylii, gdzie brał udział w wyprawie badawczej poświęconej pozostałościom po plemieniu Xeta.
W swojej działalności naukowej koncentrował się na klasyfikacji języków autochtonicznych Ameryki Południowej. Zajmował się także językami australijskimi, papuaskimi i tajwańskimi. Do jego zainteresowań należały także kultura i historia rdzennych mieszkańców Ameryki. .Jego bibliografia obejmuje szereg książek oraz trzysta studiów naukowych, recenzji i tekstów publicystycznych, ogłoszonych na łamach czasopism czeskich i zagranicznych.
W 1947 r. został mianowany członkiem honorowym Societé des Americanistes, a w 1958 r. – członkiem korespondentem Brazylijskiego Towarzystwa Antropologicznego. Niedługo później został członkiem Akademii Francuskiej.

</doc>
<doc id="4733720" url="https://pl.wikipedia.org/wiki?curid=4733720" title="Rachel Jana’it Ben-Cewi">
Rachel Jana’it Ben-Cewi

Rachel Jana’it Ben-Cewi (hebr. רחל ינאית בן-צבי, ur. 1886 w Malinie, zm. 16 listopada 1979) – izraelska wychowawczyni, autorka wielu publikacji, działaczka syjonistyczna. Żona drugiego prezydenta Izraela, Jicchaka Ben Cewiego.
Życiorys.
Urodziła się w 1886 roku jako Golda Liszanska. Była aktywistką lewicowej partii syjonistycznej, Poalej Syjon. Uczyła się w Rosji, a później we Francji, studiując agronomię. W 1908 r. wyemigrowała do Palestyny, która wówczas znajdowała się pod panowaniem Imperium Osmańskiego. Stała się liderem wśród żydowskich robotników drugiej aliji. Była aktywna w organizacji pracy i organizacji żydowskiej straży, Ha-Szomer Ha-Cair. W 1918 r. wyszła za mąż za Jicchaka Ben Cewiego, działacza Poalej Syjon i Ha-Szomeru. Mieli dwóch synów. Po I wojnie światowej, założyła "Jarmark Edukacyjny" w Jerozolimie; gospodarstwo, które zapewniło kobietom naukę rolnictwa. Była jednym z założycieli "Gimnazjum hebrajskiego" w Jerozolimie i pozostała aktywistką zawodową. Była również aktywna w organizacji paramilitarnej Hagana i zorganizowała tajną aliję imigrantów przez Syrię i Liban. Jej syn, Eli, zmarł w marcu 1948 roku w Bet Keszet podczas wojny domowej w Palestynie. Po utworzeniu państwa Izrael aktywnie uczestniczyła w absorpcji imigrantów z krajów arabskich. W 1952 r. jej mąż został mianowany prezydentem Izraela. Jako pierwsza dama Izraela wspierała ludzi ze wszystkich warstw społeczeństwa izraelskiego. W tym czasie pisała o edukacji i obronie, a także napisała autobiografię o nazwie "We are Olim", która została wydana w 1961 roku. W 1978 roku Ben-Cewi otrzymała Nagrodę Izraela za szczególny wkład w społeczeństwo i państwo Izrael.

</doc>
<doc id="4733721" url="https://pl.wikipedia.org/wiki?curid=4733721" title="Ján Kačala">
Ján Kačala

Ján Kačala (ur. 8 kwietnia 1937 w Dobszynie) – słowacki językoznawca i publicysta. Zajmuje się badaniami nad słowackim językiem literackim, jego kulturą i historią. Porusza zagadnienia z zakresu składni semantycznej, leksykologii i leksykografii.
Urodził się w rodzinie nauczycielskiej. Po ukończeniu gimnazjum w Rożniawie studiował słowacystykę w Wyższej Szkole Pedagogiki w Bratysławie (1954–1958). Przez pięć lat nauczał w szkole średniej. W 1963 r. został zatrudniony w Instytucie Językoznawstwa im. Ľudovíta Štúra, gdzie w latach 1981–1991 piastował stanowisko dyrektora. W 1983 r. uzyskał stopień doktora nauk.
Jego dorobek obejmuje 16 monografii naukowych oraz ponad 500 studiów naukowch, ogłoszonych na Słowacji i za granicą. Jako współautor i redaktor przyczynił się do opracowania szeregu prac zbiorowych, do których należą m.in. wydawnictwa kodyfikacyjne: "Krátky slovník slovenského jazyka" (cztery wydania) oraz "Pravidlá slovenského pravopisu" z roku 1991 (cztery wydania). Współpracował przy tworzeniu "Encyklopédii jazykovedy" (1993). W latach 1971–1991 był redaktorem naczelnym czasopisma lingwistycznego „Kultúra slova”.
Jest członkiem szeregu towarzystw naukowych, m.in. Słowackiego Towarzystwa Językoznawczego przy Słowackiej Akademii Nauk oraz The Societas Linguistica Europaea. W 1987 r. przyznano mu odznakę honorową Josefa Dobrovského za zasługi w dziedzinie nauk społecznych. W 2007 r. otrzymał Złoty Medal Maticy Slovenskej (MS) za wieloletnią pracę naukową i publicystyczną. W 2011 r. został odznaczony Orderem Ľudovíta Štúra II klasy za wybitne osiągnięcia w dziedzinie nauki i edukacji, zwłaszcza w zakresie językoznawstwa.

</doc>
<doc id="4733722" url="https://pl.wikipedia.org/wiki?curid=4733722" title="Jarmila Loukotková">
Jarmila Loukotková

Jarmila Loukotková (ur. 14 kwietnia 1923 w Pradze, zm. 29 października 2007 tamże) – czeska pisarka i tłumaczka. Jej ojcem był językoznawca Čestmír Loukotka. Jej własna twórczość koncentrowała się przede wszystkim na antyku, ale pisała także kryminały i książki dla młodzieży.
Studiowała estetykę i filologię francuską na praskim Uniwersytecie Karola (studia ukończyła w 1949 r.). Publicystyką i literaturą zajmowała się od końca lat 40. Publikowała w periodykach takich jak „Svoboda”, „Svobodné slovo” i „Květy”. Napisała sztukę "Fialinka" (1948) dla Radia Czechosłowackiego. W 1983 roku otrzymała tytuł honorowy zasłużonej artystki ().

</doc>
<doc id="4733726" url="https://pl.wikipedia.org/wiki?curid=4733726" title="Komisja Polityki Gospodarczej, Budżetu i Finansów">
Komisja Polityki Gospodarczej, Budżetu i Finansów

Komisja Polityki Gospodarczej, Budżetu i Finansów – stała komisja sejmowa działająca do końca II kadencji.

</doc>
<doc id="4733731" url="https://pl.wikipedia.org/wiki?curid=4733731" title="Dinige’er Yilamujiang">
Dinige’er Yilamujiang

Dinige’er Yilamujiang (; ur. 3 maja 2001 r.) – chińska biegaczka narciarska.
Kariera.
Po raz pierwszy na arenie międzynarodowej pojawiła się 6 stycznia 2018 roku, podczas zawodów juniorskich w norweskiej miejscowości Beitostølen, gdzie uplasowała się na 61. pozycji w sprincie stylem dowolnym.
W Pucharze Świata zadebiutowała 29 grudnia 2018 we włoskiej miejscowości Toblach w sprincie stylem dowolnym. Plasując się na 74. pozycji na 75 sklasyfikowane zawodniczki. Pucharowych punktów jeszcze nie wywalczyła.

</doc>
<doc id="4733739" url="https://pl.wikipedia.org/wiki?curid=4733739" title="Gulabi Gang">
Gulabi Gang

Gulabi Gang (w języku hindi: gulabi = różowy) – grupa samozwańczych stróżów prawa złożona w większość z kobiet i osób z niższych kast, operująca początkowo w regionie Uttar Pradesh. Została założona przez Sampat Pal w 2006 roku, jako odpowiedź na powszechną przemoc domową i inne rodzaje przemocy wobec kobiet. Od 2010 roku odnotowano jego rozprzestrzenianie się oraz aktywność w całych północnych Indiach, zarówno na ulicach, jak i w lokalnej polityce. Liczbę członkiń określa się na około 20 tysięcy kobiet.
Zajmują się one m.in. interwencjami domowymi, fizyczną ochroną zagrożonych kobiet, rozwiązywaniem sporów rodzinnych oraz prowadzeniem edukacji dla kobiet.
Działalność tej organizacji jest tolerowana przez lokalną policję dzięki częstej współpracy między tymi dwoma podmiotami, zdarzają się jednak przypadki pobicia kijami przez członkinie niechcących przyjąć zawiadomień o gwałtach funkcjonariuszy (za co ciąży na liderce gangu jeden z zarzutów) czy oskarżanych o gwałty, czy przemoc domową mężczyzn.

</doc>
<doc id="4733740" url="https://pl.wikipedia.org/wiki?curid=4733740" title="Cristóbal Balenciaga">
Cristóbal Balenciaga

Cristóbal Balenciaga Eizaguirre (ur. 21 stycznia 1895 w Getarii, zm. 23 marca 1972 w Jávea) – hiszpański projektant mody i założyciel domu mody Balenciaga, uważany za jednego z najważniejszych twórców haute couture.
Życiorys.
Urodził się w niewielkiej rybackiej miejscowości Getaria w Kraju Basków w północnej części Hiszpanii. Jego ojciec był rybakiem, który zmarł, gdy Cristóbal miał jedenaście lat. Od tego czasu był wychowany jedynie przez matkę, która była krawcową. W dzieciństwie spędzał z nią dużo czasu, przyglądając się bacznie jej pracy. W wieku dwunastu lat rozpoczął pracę jako praktykant krawca. W wieku nastoletnim jego klientką została markiza Casa Torres, przedstawicielka miejskiej elity w Getarii. To ona wysłała młodego Balenciagę do Madrytu, gdzie formalnie zaczął kształcić się w krawiectwie.
Na początku swojej kariery Balenciaga pracował jako projektant w Hiszpanii. W 1919 otworzył filie swojego butiku Eisa w Madrycie, Barcelonie i modnym nadmorskim kurorcie San Sebastián. Jego projekty były faworyzowane przez hiszpańską rodzinę królewską i członków arystokracji. Kiedy hiszpańska wojna domowa zmusiła go do zamknięcia sklepów, Balenciaga przeniósł się do Paryża wraz ze swoim partnerem życiowym Władziem Jaworowskim d’Attainville. W sierpniu 1937, wraz ze swoim partnerem oraz Nicolásem Bizcarrondem, otworzył paryski dom kupiecki przy "Avenue George V".
W 1948 zmarł jego partner – Władzio Jaworowski d’Attainville, na skutek czego Balenciaga rozważał zaprzestanie działalności. Narzucił całkowicie nowatorski styl, zmieniając sylwetkę kobiety poprzez płynne linie i zaskakujące formy. Zaprojektował sukienki w formie luźnych tunik, szmizjerki, sukienki "baby doll" czy spódnice bombki. Do wysokiego krawiectwa wprowadził także odważne intensywne kolory.
Stworzył wiele projektów dla Aline Griffith, Margarity Salaverrí Galárragi i Meye Allende de Maier, które uważał za swoje muzy. Zaprojektowane przez niego ubrania nosiły także takie osoby jak: Marlene Dietrich, Greta Garbo, Grace Kelly, Ava Gardner, Audrey Hepburn, Jackie Kennedy. Wykonał również suknię ślubną dla Królowej Belgii Fabioli i Księżnej Kadyksu. Prowadził zajęcia z projektowania mody, inspirując innych projektantów, takich jak Oscar de la Renta, André Courrèges, Emanuel Ungaro, Mila Schön i Hubert de Givenchy.
Po 30 latach pracy w Paryżu Balenciaga zamknął swój dom w 1968. Zamknął kolejno także swoje pozostałe domy mody w Barcelonie i Madrycie. Zmarł 23 marca 1972 w hiszpańskiej miejscowości Jávea.
W 2011 w rodzinnym mieście projektanta powstało Muzeum Cristóbala Balenciagi, które jest poświęcone w całości jego historii i pracy. W wystawach stałych i czasowych odwiedzający mają okazję przyjrzeć się około 1200 strojom i dodatkom zaprojektowanym przez artystę.

</doc>
<doc id="4733744" url="https://pl.wikipedia.org/wiki?curid=4733744" title="Recha Freier">
Recha Freier

Recha Freier (ur. 29 października 1892 w Norden, zm. 2 kwietnia 1984 w Jerozolimie) – żydowska pisarka.
Recha Freier urodziła się jako Recha Schweitzer. Ukończyła studia językowe na uniwersytecie i pracowała jako nauczycielka i badaczka folkloru. W 1919 roku poślubiła rabina dra Moshe Issachara Freiera. Jej życie zmieniło się w 1932 r., kiedy grupa niemieckiej żydowskiej młodzieży, która straciła pracę z powodu bycia Żydami, zwróciła się do niej o pomoc w znalezieniu pracy. Po tym incydencie Freier zaczęła aktywnie walczyć z trudnościami, przed którymi stanęli niemieccy Żydzi po dojściu do władzy partii nazistowskiej. W tym samym roku opracowała i zrealizowała wizję Youth Aliyah: sprowadzenia żydowskiej młodzieży z Niemiec do Palestyny i umieszczenia ich w kibucach. Pierwsza grupa Youth Aliyah przybyła do Palestyny w 1932 r., korzystając z funduszy zebranych przez Freier. Wizja Freier zyskała oficjalne uznanie na Kongresie Syjonistycznym w 1933 r., kiedy postanowiono założyć oficjalne biuro, które zarządzałoby zadaniem sprowadzenia żydowskiej młodzieży do Palestyny. Jednocześnie jednak zdecydowano, że Henrietta Szold, a nie Recha Freier, będzie szefową projektu. Szold, dzięki doświadczeniu, które zdobyła przy założeniu Hadassah, była postrzegana jako bardziej odpowiednia do zarządzania Youth Aliyah. Od tego momenty pojawiły się znaczne napięcie pomiędzy Szold i Freier, które nadal niestrudzenie pracowały, aby sprowadzić więcej młodzieży żydowskiej do Palestyny. Do 1939 r. Freier sprowadziłz około 7000 dzieci do Palestyny. W 1941 r. Freier również wyemigrowała do Palestyny, a w 1943 r. założyła projekt zapewniający edukację i pomoc dzieciom z rodzin borykających się z problemami. Freier również zaczęła działać w dziedzinie muzyki izraelskiej. Założyła fundusz dla kompozytorów izraelskich, który promował współczesną muzykę izraelską. W 1975 r. Freier otrzymała doktorat honoris causa Uniwersytetu Hebrajskiego. W 1981 roku otrzymała Nagrodę Izraela w uznaniu jej wybitnego wkładu dla społeczeństwa.

</doc>
<doc id="4733747" url="https://pl.wikipedia.org/wiki?curid=4733747" title="Aveli Uustalu">
Aveli Uustalu

Aveli Uustalu (ur. 28 października 2000 r.) – estońska biegaczka narciarska, zawodniczka klubu Alutaguse Skiclub.
Kariera.
Po raz pierwszy na arenie międzynarodowej pojawiła się 14 kwietnia 2017 roku, podczas zawodów rangi FIS w fińskiej miejscowości Taivalvaara, gdzie uplasowała się na 13. pozycji w biegu na dystansie 5 km stylem dowolnym.
W Pucharze Świata zadebiutowała 26 stycznia 2020 w niemieckiej miejscowości Oberstdorf w sprincie stylem klasycznym, plasując się na 68. pozycji. Pucharowych punktów jeszcze nie wywalczyła.

</doc>
<doc id="4733748" url="https://pl.wikipedia.org/wiki?curid=4733748" title="Franciszek Masłocha">
Franciszek Masłocha

Franciszek Masłocha (ur. 7 sierpnia 1895 w Ludwikowie, zm. 2 czerwca 1920 pod Karolinem koło Brześćia) – podporucznik Legionów Polskich i Wojska Polskiego. Uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się w rodzinie Wincentego i Walerii z d. Susik. Absolwent szkoły realnej. Od sierpnia 1914 w Legionach Polskich. 28 lipca 1918 ukończył Szkołę Podchorążych Piechoty. Od listopada 1918 w odrodzonym Wojsku Polskim, podporucznik w II batalionie 8 pułku piechoty. Został mianowany dowódcą 8 kompanii z którą następnie walczył podczas wojny polsko-bolszewickiej.
Szczególnie odznaczył się 9 marca 1919 „w ramach gr. "Bug" pod Gródkiem Jagiellońskim na czele swojej kompanii zdecydowanym atakiem zdobył silnie umocnione pozycje nieprzyjaciela, co zdecydowało o sukcesie polskiego natarcia na tym odcinku”. Za tę postawę został odznaczony Orderem Virtuti Militari.
Poległ w walce pod Karolinem. Został pochowany w Łowiczu.
Był kawalerem.

</doc>
<doc id="4733753" url="https://pl.wikipedia.org/wiki?curid=4733753" title="Mariusz Furmanek">
Mariusz Furmanek

Mariusz Furmanek (ur. 13 września 1962) – polski urzędnik państwowy i przedsiębiorca, w latach 1998–1999 podsekretarz stanu w Ministerstwie Spraw Wewnętrznych i Administracji, w latach 1998–2000 Szef Obrony Cywilnej Kraju.
Życiorys.
Syn Zenona, zamieszkał w Warszawie. Absolwent Uniwersytetu Jagiellońskiego i Krajowej Szkoły Administracji Publicznej. Odbył staże w instytucjach zagranicznych, m.in. w landtagu Badenii Wirtembergii, Bundestagu i Radzie Europy w Strasburgu. W latach 1994–1998 doradca Departamentu Obrony Narodowej i Bezpieczeństwa Państwa Najwyższej Izby Kontroli.
Od 5 listopada 1998 do 5 stycznia 1999 sprawował funkcję podsekretarza stanu w Ministerstwie Spraw Wewnętrznych i Administracji, odpowiedzialnego za wdrożenie reformy administracyjnej na terenie województwa pomorskiego. Od 1 października 1998 do kwietnia 2000 pozostawał także Szefem Obrony Cywilnej Kraju, jednocześnie będąc wiceszefem zespołu reagowania kryzysowego MSWiA i sekretarzem Komitetu Rady Ministrów ds. Zarządzania w Sytuacjach Kryzysowych. Był inicjatorem powołania Urzędu Zarządzania Kryzysowego, w którym objął stanowisko dyrektora, zajmował się też pomocą humanitarną dla terenów objętych klęskami żywiołowymi i wojnami. W kwietniu 2000 odszedł z administracji państwowej, założył przedsiębiorstwo zajmujące się doradztwem. Autor publikacji na tematy bezpieczeństwa w prasie.
W 1999 otrzymał Brązowy Krzyż Zasługi.

</doc>
<doc id="4733754" url="https://pl.wikipedia.org/wiki?curid=4733754" title="Szczepan Walkowski">
Szczepan Walkowski

Szczepan Walkowski (ur. 20 listopada 1912 w Wieruszowie, zm. 8 czerwca 1969 w Ezpeleta w Argentynie) – ksiądz kapelan pilot Polskich Sił Powietrznych w Wielkiej Brytanii, uczestnik II wojny światowej, kawaler Orderu Odrodzenia Polski.
Życiorys.
Urodził się w rodzinie Stanisława i Eleonory z d. Wolna. Absolwent gimnazjum w Kępnie i Częstochowskiego Seminarium Duchownego w Krakowie. Studiował też teologię na Uniwersytecie Jagiellońskim. 25 czerwca 1939 otrzymał święcenia kapłańskie. Wikariusz w parafii Lututów. Po ataku niemieckim we wrześniu 1939 przedostał się przez Rumunię i Jugosławię do Włoch. Od grudnia 1939 żołnierz Wojska Polskiego we Francji, gdzie ukończył Szkołę Podchorążych. Po upadku Francji przedostał się 19 czerwca 1940 do Wlk. Brytanii. W sierpniu 1940 biskup polowy Wojska Polskiego Józef Gawlina mianował go kapelanem lotnictwa polskiego w Anglii. Miał numer służbowy RAF P-1508.
Po ukończeniu kursu pilotażu został przydzielony do dywizjonu 304, w którym odbywał loty patrolowe m.in. nad Zatoką Biskajską. Pierwszą placówką duszpasterską księdza pilota Szczepana Walkowskiego była placówka kapłańska pod Hereford w 1940. We wrześniu 1940 został przyjęty do Centrum Wyszkolenia Naziemnego Lotnictwa w bazie Blackpol, 7 marca 1941 został mianowany kapelanem rejonu Bramcot.
Po zakończeniu działań wojennych został kapelanem lotnictwa Polskiego Korpusu Przysposobienia w Anglii. Służbę wojskową zakończył w 1948. 12 lutego 1949 wyjechał do Argentyny gdzie założył Stowarzyszanie Lotników Polskich oraz rozpoczął budowę kościoła, działał w organizacjach polonijnych, był redaktorem „Głosu Polskiego”. W 1966 rozpoczął budowę Ośrodka Duszpasterskiego w Ezpeleta. Zginął potrącony przez ciężarówkę.
Za zasługi dla Polonii argentyńskiej odznaczony został Orderem Odrodzenia Polski.
Upamiętnienie.
W 2005 podczas Święta Lotnika, Dowódca Sił Powietrznych gen. Stanisław Targosz dokonał otwarcia wystawy poświęconej ks. Walkowskiemu w siedzibie Dowództwa Sił Powietrznych w Warszawie.
W 2018 odbyła się podobna wystawa w Wieruszowie, a w 2019 w Lututowie, obie były poświęcone ks. Walkowskiemu. 
Jego imieniem w 2018 nazwano rondo w rodzinnym Wieruszowie.

</doc>
<doc id="4733755" url="https://pl.wikipedia.org/wiki?curid=4733755" title="Jan Röder">
Jan Röder

Jan Röder (ur. 30 listopada 1890 w Wenecji) – major geograf Wojska Polskiego, kawaler Orderu Virtuti Militari.
Życiorys.
Syn Ambrożego i Marii. Ukończył Korpus Kadetów w Wiedniu. 18 sierpnia 1911 roku mianowany na stopień chorążego ze starszeństwem z 1 września 1911 w korpusie oficerów piechoty i wcielony do Galicyjskiego Pułku Piechoty Nr 40 w Rzeszowie. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. Na stopień podporucznika został mianowany ze starszeństwem z 1 listopada 1913. Na stopień porucznika został mianowany ze starszeństwem z 1 maja 1915 w korpusie oficerów piechoty. Jego oddziałem macierzystym do 1918 pozostał Pułk Piechoty Nr 40. We wrześniu 1916 roku ukończył szkołę topograficzną w Serbii i służył jako topograf w 10. wojennym oddziale pomiarowym.
23 listopada 1919 roku wstąpił do odrodzonego Wojska Polskiego, otrzymał przydział do Wojskowego Instytutu Geograficznego. 1 marca 1920 roku został skierowany (na własny wniosek) na kurs do Oficerskiej Szkoły Obserwatorów Lotniczych w Toruniu. Trudna sytuacja na froncie spowodowała skrócenie szkolenia, kadra i słuchacze Szkoły zostali przydzieleni do 4 eskadry wywiadowczej (nazwanej „Toruńską”) i od 23 lipca 1920 roku wzięli udział w działaniach wojennych na froncie polsko-bolszewickim. 13 i 14 sierpnia, w załodze z pil. Januszem Meissnerem, bombardował środki przeprawowe Armii Czerwonej przygotowane w rejonie Góry Kalwarii.
W trakcie bitwie warszawskiej, 15 sierpnia 1920 rok, atakował z niskiej wysokości oddziały Armii Czerwonej pomimo tego, że jego samolot został uszkodzony ogniem przeciwlotniczym. 16 sierpnia 1920 roku, w załodze z pil. Stanisławem Żarskim, przeprowadził rozpoznanie wzdłuż Wisły w rejonie miejscowości Korytnica—Garwolin—Dęby. W trakcie tego lotu zebrał cenne informacje o rozlokowaniu i liczebności oddziałów nieprzyjaciela oraz atakował rozpoznane wrogie oddziały. 7 października 1920 roku, w załodze z pil. Władysławem Dittmerem, przeprowadził rozpoznanie wzdłuż rzeki Uszy. Wykrył oddziały nieprzyjaciela, które skutecznie zaatakował i rozproszył. 9 października, w trudnych warunkach atmosferycznych, nawiązał kontakt z grupą gen. Krajeńskiego i doręczył rozkazy oraz odebrał meldunki sytuacyjne. 14 października 1920 roku, podczas lotu z pil. Józefem Szyfterem, został ranny podczas katastrofy samolotu LVG C.V pod Baranowiczami.
26 marca 1921 został mianowany z dniem 1 grudnia 1919 kapitanem Wojsk Lotniczych. Pełnił wówczas służbę w Oficerskiej Szkole Obserwatorów Lotniczych w Toruniu. 17 sierpnia 1921 roku został przydzielony do oddziału, którego celem było wytyczenie w terenie granicy pomiędzy II Rzeczpospolitą a Związkiem Socjalistycznych Republik Radzieckich. 3 maja 1922 roku został zweryfikowany w stopniu kapitana ze starszeństwem z 1 czerwca 1919 roku i 12. lokatą w korpusie oficerów geografów. Pełnił służbę w Wojskowym Instytucie Geograficznym w Warszawie. 1 grudnia 1924 roku został mianowany majorem ze starszeństwem z 15 sierpnia 1924 roku i 1. lokatą w korpusie oficerów geografów. W kwietniu 1928 został przeniesiony z WIG na stanowisku oficera placu Chełmno. Z dniem 28 lutego 1929 został przeniesiony w stan spoczynku. W 1934 roku, jako oficer stanu spoczynku pozostawał w ewidencji Powiatowej Komendy Uzupełnień Warszawa Miasto III. Dalsze jego losy nie są znane.
Ordery i odznaczenia.
Za swą służbę Jan Röder został odznaczony:

</doc>
<doc id="4733759" url="https://pl.wikipedia.org/wiki?curid=4733759" title="Waldemar Lipka-Chudzik">
Waldemar Lipka-Chudzik

Waldemar Lipka-Chudzik (ur. 22 lutego 1938 w Stoczku) – polski prawnik i dyplomata; konsul generalny w Nowym Jorku oraz Wilnie.
Życiorys.
Waldemar Lipka-Chudzik uczęszczał do liceum w Pasłęku. Ukończył prawo. Następnie zdał egzamin sędziowski i uzyskał uprawnienia radcy prawnego.
Karierę zawodową rozpoczął w sądzie wojewódzkim. Następnie pracował w Ministerstwie Spraw Wewnętrznych jako radca prawny. Później pracował w Misji Wojskowej w Berlinie. Od 1981 do 1985 był Konsulem Generalnym PRL w Nowym Jorku. W latach 1986–1989 wicedyrektor Departamentu Konsularnego Ministerstwa Spraw Zagranicznych. W 1994 został doradcą ministra Mirosława Pietrewicza w zakresie koordynacji w skali kraju spraw polonijnych, zajmował się problematyką działania resortu na Wschodzie. Od 1996 do 1998 Konsul Generalny RP w Wilnie.
Zna angielski i niemiecki.
W 2016 nakładem wydawnictwa CB ukazała się jego powieść „Między pokusą a kuszeniem. Dylematy oficera wywiadu”.

</doc>
<doc id="4733761" url="https://pl.wikipedia.org/wiki?curid=4733761" title="Zamek Braemar">
Zamek Braemar

Zamek Braemar (ang. "Braemar Castle") − zamek w miejscowości Braemar, w jednostce administracyjnej Aberdeenshire, w Szkocji. Do 2006 roku należał do Klanu Farquharson, później został przekazany lokalnej organizacji charytatywnej.
Historia.
Zbudowany w 1628 przez earla Johna Erskina. Po powstaniu jakobickim w 1745 skonfiskowany i przekształcony w koszary wojskowe. W 1831 zwrócony szkockiemu klanowi Farquharson. Po renowacji w latach 2006 – 2008 udostępniony do zwiedzania.
Architektura.
Zamek zbudowany jest na planie litery L i posiada pięć pięter oraz zwieńczony jest trzema jednopiętrowymi wieżyczkami. W głównym wejściu zachowała się żelazna kratownica, a wiele okien jest też chronionych ciężkimi żelaznymi kratami.
Na parterze zamku znajdują się pomieszczenia strażnicy, magazyn amunicyjny i kuchenne. Na pierwszym piętrze znajduje się jadalnia i pokój dzienny, a na drugim piętrze kolejny pokój dzienny (ang. "Laird's Day Room") z charakterystycznymi zakrzywionymi drzwiami. Naprzeciwko znajduje się kolejny pokój (ang. "Rose Room"), a między nimi jest mała łazienka zainstalowana w 1901 roku. W głównym skrzydle na tym poziomie znajduje się salon. Na trzecim piętrze znajduje się sypialnia z baldachimem, natomiast na czwartym piętrze znajdują się sypialnie dla gości.

</doc>
<doc id="4733765" url="https://pl.wikipedia.org/wiki?curid=4733765" title="Karol Piasecki (malarz)">
Karol Piasecki (malarz)

Karol Piasecki (ur. 1907 w Łodzi, zm. 1963 tamże) – polski malarz pochodzenia żydowskiego.
Życiorys.
Syn Calada i Liby Piaseckich, brat malarza Szymona Piaseckiego. Studiował dwa lata w Instytucie Sztuk Plastycznych we Lwowie, malarstwa uczył się u Romana Sielskiego, a grafiki u Ludwika Tyrowicza. Podczas II wojny światowej przebywał w Związku Socjalistycznych Republik Radzieckich, a następnie powrócił do Łodzi. Razem z Majerem Apelbaumem, Mojżeszem Boruszkiem, Rafaelem Chwolesem, Ireną Molgą, Bolesławem Pacanowskim, Józefem Pasmanikiem i Adamem Muszką należał do efemerycznej grupy artystów "Grupa Ośmiu", był członkiem łódzkiego oddziału Związku Polskich Artystów Plastyków. Prace Karola Piaseckiego były wystawiane w Łodzi w 1948, 1949, 1955 i ma przełomie 1957 i 1958, w Krakowie i Wrocławiu w 1949 i w Warszawie w 1961. W 1956 i 1959 miał wystawy indywidualne w Łodzi. W 1963 w Biurze Wystaw Artystycznych odbyła się wystawa pośmiertna jego prac. 
Twórczość.
Malował portrety, martwe natury i nastrojowe pejzaże, stosował statyczną kompozycję i stłumiony koloryt, w którym dominowały szaro-srebrzyste tony .

</doc>
<doc id="4733779" url="https://pl.wikipedia.org/wiki?curid=4733779" title="Indian Niño">
Indian Niño



</doc>
<doc id="4733780" url="https://pl.wikipedia.org/wiki?curid=4733780" title="Indian Ocean Dipole">
Indian Ocean Dipole



</doc>
<doc id="4733787" url="https://pl.wikipedia.org/wiki?curid=4733787" title="Wojciech Dylewski">
Wojciech Dylewski

Wojciech Dylewski (ur. 29 marca 1964) – polski funkcjonariusz służb specjalnych, menedżer i urzędnik państwowy. W latach 1998–1999 podsekretarz stanu w Ministerstwie Spraw Wewnętrznych i Administracji, były zastępca komendanta głównego Straży Granicznej.
Życiorys.
Syn Henryka, pochodzi z Białegostoku. Od 1990 był funkcjonariuszem Urzędu Ochrony Państwa w stopniu oficera, zajmował fotel wiceszefa Biura Kadr i Szkoleń oraz Zarządu Śledczego. Odszedł ze służby po tzw. aferze Olina, następnie pracował w Instytucie Lecha Wałęsy.
Od 5 listopada 1998 do 5 stycznia 1999 sprawował funkcję podsekretarza stanu w Ministerstwie Spraw Wewnętrznych i Administracji, odpowiedzialnego za wdrożenie reformy administracyjnej na terenie województwa dolnośląskiego. Został następnie podpułkownikiem Straży Granicznej, objął fotel zastępcy Komendanta Głównego tej służby. Później związał się z sektorem prywatnym: pracował m.in. w TP Internet (spółce-córce TP S.A.), gdzie odpowiadał za bezpieczeństwo, w zarządzie Polkomtela, odpowiadając za informatykę i bezpieczeństwo oraz w przedsiębiorstwie zajmującym się bezpieczeństwem teleinformatycznym. Według informacji medialnych w 2007 miał przeprowadzać nieformalny audyt służb specjalnych po przejęciu władzy przez Platformę Obywatelską. W latach 2016–2022 był dyrektorem Departamentu Informatyki i Telekomunikacji w Narodowym Banku Polskim.
Odznaczenia.
Otrzymał Srebrny (1994) i Złoty (1999) Krzyż Zasługi.

</doc>
<doc id="4733788" url="https://pl.wikipedia.org/wiki?curid=4733788" title="Jimmy Jansson">
Jimmy Jansson

Jimmy Jansson, właściwie Erik Robert Jimmy Jansson (ur. 17 września 1985) – szwedzki piosenkarz, autor tekstów, producent i kompozytor, tworzący głównie piosenki do eliminacji do Konkursu Piosenki Eurowizji.
Życiorys.
W 2002 roku wraz ze swoim zespołem The Poets wziął udział w Melodifestivalen. Utwór "What Difference Does It Make" zajął 3. miejsce w drugim półfinale i nie zdołał awansować do finału.
W 2005 roku z utworem "Vi kan gunga" zajął 6. miejsce w finale szwedzkich eliminacji do Konkursu Piosenki Eurowizji. Singel ten znalazł się na pierwszym miejscu notowania listy przebojów Sverigetopplistan.
W 2007 roku z piosenką "Amanda" uczestniczył w Melodifestivalen, w którym awansował do koncertu „Drugiej Szansy”. Przegrał w nim wówczas rywalizując z Sanną Nielsen.
W 2020 roku współtworzył rekordową ilość sześciu piosenek biorących udział w tej samej edycji Melodifestivalen. Jest współtwórcą utworu "Yes" wykonywanego przez duet Ben &amp; Tan, który miał reprezentować Danię podczas 65. Konkursu Piosenki Eurowizji.
Współpracował m.in. z Eleną Paparizou, Margaret, czy Magnusem Carlssonem.

</doc>
<doc id="4733790" url="https://pl.wikipedia.org/wiki?curid=4733790" title="Canadian Soccer League">
Canadian Soccer League

Canadian Soccer League (CSL) ((fr.) Ligue canadienne de soccer) – profesjonalna liga dla kanadyjskich klubów piłkarskich zlokalizowanych głównie w prowincji Ontario, następca Canadian National Soccer League (CNSL). 
Sezon trwa od maja do października, większość meczów rozgrywanych jest w weekend, a następnie w formacie play-off, który określa zwycięzcę. Liga powstała w 1998 roku jako Canadian Professional Soccer League (CPSL) w wyniku sojuszu zawartego przez Ontario Soccer Association (OSA) z Canadian National Soccer League. Od 2019 r. Składa się z 16 drużyn i jest podzielona na dwie dywizje. 
Format.
Tradycyjnie podczas sezonu ligowego drużyny zwykle grały w zrównoważony harmonogram 18 lub 22 meczów od kwietnia / maja do października / listopada i osiem najlepszych drużyn w rankingu awansowało do playoffów. W ostatnich sezonach rozegrano zrównoważony harmonogram 14 gier. W każdym meczu zwycięska drużyna otrzymuje trzy punkty, aw przypadku remisu drużyny otrzymują po jednym punkcie. Punkty nie są przyznawane za przegraną. Na koniec każdego sezonu klub z największą liczbą punktów zostaje koronowany na mistrza sezonu regularnego. 
Rozgrywki rozgrywane są jako ćwierćfinał jednego meczu, a następnie półfinał jednego meczu dla czterech ocalałych drużyn oraz finał jednego meczu, który ukoronuje mistrzów CSL. Nie ma automatycznej promocji i spadku między pierwszą i drugą dywizją. 

</doc>
<doc id="4733793" url="https://pl.wikipedia.org/wiki?curid=4733793" title="Andrzej Gogolewski">
Andrzej Gogolewski

Andrzej Gogolewski (ur. 1954) – polski informatyk, menedżer i urzędnik państwowy, w 1997 podsekretarz stanu w Ministerstwie Spraw Wewnętrznych i Administracji.
Życiorys.
W 1981 ukończył studia informatyczne na Politechnice Warszawskiej. Zatrudniony na stanowiskach zarządzających w przedsiębiorstwach informatycznych, m.in. wdrażając projekty dotyczące danych i bezpieczeństwa w Pekao S.A. i Zakładzie Ubezpieczeń Społecznych. Później pracował jako dyrektor sprzedaży w spółce Olivetti Polska. W latach 1994–1997 był głównym projektantem projektu ALSO (komputeryzacji urzędów pracy i pomocy społecznej). Od 28 marca do 5 listopada 1997 sprawował funkcję podsekretarza stanu w Ministerstwie Spraw Wewnętrznych i Administracji, odpowiedzialnego za informatyzację administracji, ochronę danych osobowych i modernizację systemu PESEL. Później rozpoczął pracę w koncernie Siemens-Nixdorf, prowadził też przedsiębiorstwo informatyczne.

</doc>
<doc id="4733794" url="https://pl.wikipedia.org/wiki?curid=4733794" title="John Diakomihalis">
John Diakomihalis

John (Yianni) Michael Diakomihalis (ur. 11 kwietnia 1999) – amerykański zapaśnik walczący w stylu wolnym. Srebrny medalista mistrzostw świata w 2022. Mistrz panamerykański w 2020. Pierwszy w Pucharze Świata w 2022. Mistrz świata kadetów w 2015 i 2016 roku.
Zawodnik Hilton High School z Hilton i Cornell University. Trzy razy All-American (2018, 2019, 2022) w NCAA Division I, pierwszy w 2018, 2019 i 2022 roku.

</doc>
<doc id="4733795" url="https://pl.wikipedia.org/wiki?curid=4733795" title="Józef Winiarski">
Józef Winiarski

Józef Winiarski (ur. 9 maja 1952) – polski urzędnik państwowy i menedżer, wicewojewoda kielecki (1994–1996), podsekretarz stanu w Urzędzie Rady Ministrów (1996) i Ministerstwie Spraw Wewnętrznych i Administracji (1997).
Życiorys.
W latach 1994–1996 wicewojewoda kielecki. Za rządów koalicji SLD–PSL był od 23 stycznia do 31 grudnia 1996 podsekretarzem stanu w Urzędzie Rady Ministrów. Od 2 stycznia do 5 listopada 1997 sprawował funkcję podsekretarza stanu w Ministerstwie Spraw Wewnętrznych i Administracji, odpowiedzialnego za administrację. Zarazem od marca do listopada 1997 pozostawał pełnomocnikiem rządu ds. zagospodarowania mienia przejętego od wojsk Federacji Rosyjskiej. Później pracował w powiązanych z Aleksandrem Gudzowatym towarzystwem ubezpieczeniowym Cigna STU (późniejszy Interrisk) jako członek zarządu oraz zasiadał w radzie nadzorczej Banku Współpracy Europejskiej. W 2001 był ponownie wymieniany w gronie kandydatów na wiceministra spraw wewnętrznych.

</doc>
<doc id="4733796" url="https://pl.wikipedia.org/wiki?curid=4733796" title="Koronka ku czci Ducha Świętego">
Koronka ku czci Ducha Świętego

Koronka ku czci Ducha Świętego, znana też jako Koronka do Ducha Świętego i Jego siedmiu darów – modlitwa prośby o zesłanie Ducha Świętego oraz siedem darów: mądrość, rozum (zrozumienie), radę, męstwo, umiejętność, pobożność i bojaźń Bożą.
Historia modlitwy.
Koronka ta została ułożona w 1994 r. w Chludowie przez o. Mirosława Piątkowskiego (werbistę), który chciał w ten sposób ułatwić sobie regularną modlitwę do Ducha Świętego, zgodnie z duchowymi zaleceniami angielskiego kardynała, św. Jana Henryka Newmana (1801–1880) oraz założyciela Zgromadzenia Słowa Bożego (Misjonarzy Werbistów), św. Arnolda Janssena (1837–1909). Inspiracją do ułożenia „Koronki ku czci Ducha Świętego” był otrzymany w prezencie tzw. „Różaniec Pokoju” z Medziugorie, zalecany do regularnej modlitwy przez widzących tam Matkę Bożą.
W 1998 r. twórca koronki opublikował książkę na jej temat, za zgodą Kurii Biskupiej Warszawsko-Praskiej. 
Z modlitwy tej korzystają nie tylko zakonnicy, np. kamilianie, ale także wierni świeccy, m.in. z Apostolatu Margaretka. Została przetłumaczona na wiele języków, m.in. angielski, francuski, niemiecki, , rosyjski i japoński.
Koronka ku czci Ducha Świętego znana jest nie tylko w Polsce. Została ona rozpowszechniona w innych krajach Europy, Ameryki Północnej, Ameryki Południowej, Azji (w tym na Filipinach, w Indiach) oraz Afryki (m.in. na Madagaskarze).
Treść koronki.
Koronkę rozpoczyna się od krzyżyka (czasem zastąpionego medalikiem z symbolem Ducha Świętego w postaci gołębicy)
Następnie na siedmiu trójkach paciorków:
Na zakończenie:
Odpowiedź wiernych „I odnowisz oblicze ziemi” nawiązuje do słynnych słów Jana Pawła II „Niech zstąpi Duch Twój i odnowi oblicze ziemi, tej ziemi” (w 1979 roku, podczas jego pierwszej pielgrzymki do Ojczyzny), które stały się wezwaniem do walki z komunizmem.
Znaczenie duchowe.
W kolejnych wydaniach książki o. Piątkowskiego o koronce dodano świadectwa osób, którym pomogła ona w rozwoju duchowym i codziennym życiu. Modlitwa ta stała się także inspiracją do stworzenia nowenny "owocowej" do Ducha Świętego, opartej na koronce oraz cytacie z Listu do Galatów: „Owocem zaś ducha jest: miłość, radość, pokój, cierpliwość, uprzejmość, dobroć, wierność, łagodność, opanowanie. Przeciw takim [cnotom] nie ma Prawa” (Gal. 5,22-23). Obie modlitwy, z kolei, stały się inspiracją do utworzenia sieci przyrodniczych szlaków pielgrzymkowych Rogalińskie Drogi Ducha Świętego z okazji 200-lecia kościoła pw. św. Marcelina w Rogalinie (patrz Podsumowanie, z pełnym tekstem koronki do druku). Celem tej inicjatywy jest propagowanie pieszych i rowerowych pielgrzymek, wycieczek (rodzinnych, szkolnych itp.) lub zwykłych spacerów, a także obu modlitw do Ducha Świętego (koronki o 7 darów i nowenny o 9 owoców), zdrowego trybu życia oraz szacunku dla przyrody i historii, nie tylko w okolicach Rogalina, ale również w innych miejscach. 

</doc>
<doc id="4733797" url="https://pl.wikipedia.org/wiki?curid=4733797" title="Park Narodowy Rajaji">
Park Narodowy Rajaji

Park Narodowy Rajaji – park narodowy położony u podnóża Himalajów w Indiach. Park chroni zrónicowane obszary lasów liściastych, roślinności rzecznej, zarośli i łąk. Dzięki urozmaiconej topografii w parku występują tu populacje m.in. słoni indyjskich, tygrysów bengalskich, lampartów plamistych, wargaczy leniwych, gorali.

</doc>
<doc id="4733798" url="https://pl.wikipedia.org/wiki?curid=4733798" title="Darian Cruz">
Darian Cruz

Darian Toi Cruz (ur. 7 lutego 1995) – amerykański i portorykański zapaśnik walczący w stylu wolnym. Zajął dziewiąte miejsce na mistrzostwach świata w 2022. Srebrny medalista mistrzostw panamerykańskich w 2022 i brązowy w 2020 roku.
Zawodnik Bethlehem Catholic High School z Bethlehem i Lehigh University. Trzy razy All-American (2014, 2017, 2018) w NCAA Division I, pierwszy w 2017; piąty w 2018; siódmy w 2014 roku.

</doc>
<doc id="4733800" url="https://pl.wikipedia.org/wiki?curid=4733800" title="Cruiz Manning">
Cruiz Manning

Cruiz Saint Luc Manning (ur. 17 sierpnia 1990) – kanadyjski zapaśnik walczący w stylu wolnym. Zajął 31. miejsce na mistrzostwach świata w 2015. Brązowy medalista mistrzostw panamerykańskich z 2020; piąty w 2014 roku.
Zawodnik Newtonbrook Secondary School z Newtonbrook, Toronto i Brock University.

</doc>
<doc id="4733801" url="https://pl.wikipedia.org/wiki?curid=4733801" title="Clayton Pye">
Clayton Pye

Clayton Steven Pye (ur. 22 maja 1995) – kanadyjski zapaśnik walczący w stylu wolnym. Srebrny medalista mistrzostw panamerykańskich w 2021 i brązowy w 2020 roku.
Zawodnik Stratford Northwestern Secondary School z Stratford i Brock University.

</doc>
<doc id="4733802" url="https://pl.wikipedia.org/wiki?curid=4733802" title="FC Ukraine United">
FC Ukraine United

FC Ukraine United – kanadyjski klub piłkarski z siedzibą w mieście Toronto.
Historia.
Klub Piłkarski FC Ukraine United został założony w 2008 w miejscowości Toronto przez byłych zawodowych piłkarzy Andreja Malychenkova i Vladimira Kovala. Klub powstał w celu reprezentowania społeczności ukraińskiej w Toronto. Klub grał na poziomie amatorskim przez dziewięć lat i zdobył kilka mistrzostw. W 2016 roku klub stał się profesjonalny dołączając do Canadian Soccer League. Ukraine United podpisało kontrakt z wieloma zawodowymi piłkarzami z Ukrainy na swój debiutancki sezon. W drugim sezonie wygrali mistrzostwa drugiej ligi.
Klub zdobył tytuł pierwszej ligi w 2018 roku i zaczął rywalizować z FC Vorkuta. FC Ukraine United grał w finale CSL Championship w 2019 roku, ale przegrała ze Scarborough SC.
Piłkarze.
Aktualny skład.
Stan na: 11 sierpnia 2019
Struktura klubu.
Stadion.
Klub rozgrywa swoje mecze domowe na stadionie Centennial Park Stadium w Toronto, który może pomieścić 2200 widzów.

</doc>
<doc id="4733805" url="https://pl.wikipedia.org/wiki?curid=4733805" title="Maciej Romanowicz">
Maciej Romanowicz

Maciej Romanowicz (ur. 9 sierpnia 1938, zm. 6 marca 2020) – polski stomatolog, prof. dr hab.
Życiorys.
Obronił pracę doktorską, 16 grudnia 1996 habilitował się na podstawie pracy zatytułowanej "Ocena przydatności elektroanalgezji w zabiegach szlifowania zębów na podstawie obiektywnych i subiektywnych wskaźników reakcji bólowej". 18 listopada 2002 nadano mu tytuł profesora w zakresie nauk medycznych.
Piastował funkcję profesora zwyczajnego i kierownika w Katedrze Protetyki Stomatologicznej i Zaburzeń Czynnościowych Narządu Żucia Uniwersytetu Medycznego w Łodzi.
Przez wiele lat był członkiem zarządu Łódzkiego Klubu Sportowego oraz kierownikiem sekcji koszykówki i sekcji hokeja na lodzie.
Zmarł w marcu 2020. Został pochowany na Starym Cmentarzu w Łodzi.

</doc>
<doc id="4733806" url="https://pl.wikipedia.org/wiki?curid=4733806" title="Amarveer Dhesi">
Amarveer Dhesi

Amarveer "Amar" Dhesi (ur. 2 września 1995) – kanadyjski zapaśnik walczący w stylu wolnym. Olimpijczyk z Tokio 2020, gdzie zajął trzynaste miejsce w kategorii 125 kg.
Piąty na mistrzostwach świata w 2022. Ósmy w indywidualnym Pucharze Świata w 2020. Złoty medalista mistrzostw panamerykańskich w 2022 i srebrny w 2020. Triumfator igrzysk wspólnoty narodów w 2022. Mistrz świata juniorów w 2014 roku.
Zawodnik Burnaby Central Secondary School z Burnaby i Oregon State University. Trzy razy All-American (2016, 2018, 2019) w NCAA Division I; trzeci w 2018; piąty w 2016 i 2019 roku.

</doc>
<doc id="4733808" url="https://pl.wikipedia.org/wiki?curid=4733808" title="Adamowo (Guty)">
Adamowo (Guty)

Adamowo – część wsi Guty w Polsce, położona w województwie podlaskim, w powiecie grajewskim, w gminie Szczuczyn.
W latach 1975–1998 Adamowo należało administracyjnie do województwa łomżyńskiego.
Wierni kościoła rzymskokatolickiego należą do parafii Imienia Najświętszej Maryi Panny w Szczuczynie.

</doc>
<doc id="4733810" url="https://pl.wikipedia.org/wiki?curid=4733810" title="Dinigeer Yilamujiang">
Dinigeer Yilamujiang



</doc>
<doc id="4733811" url="https://pl.wikipedia.org/wiki?curid=4733811" title="Przeszkoda (województwo podlaskie)">
Przeszkoda (województwo podlaskie)



</doc>
<doc id="4733813" url="https://pl.wikipedia.org/wiki?curid=4733813" title="Białowodzki Przechód">
Białowodzki Przechód

Białowodzki Przechód (, ok. 1890 m) – przełączka w masywie Młynarza w słowackich Tatrach Wysokich. Znajduje się pomiędzy Młynarką a Pośrednią Białowodzką Przełączką, około 30 metrów wyżej od niej i około 100 m dalej na zachód. Na południe do północ opada do Młynarzowego Przechodu.
Przez Białowodzki Przechód prowadzi droga wspinaczkowa z Doliny Ciężkiej do środkowej części Młynarzowej Ławki. Kozice wydeptały perci na obydwie strony przełączki. Z obydwu stron na przełączkę prowadzą również drogi wspinaczkowe.
Nazwę przełączki utworzył Władysław Cywiński.

</doc>
<doc id="4733816" url="https://pl.wikipedia.org/wiki?curid=4733816" title="Suchopol">
Suchopol

Suchopol (, "Suchopal"; , "Suchopol") – agromiasteczko na Białorusi, w obwodzie brzeskim, w rejonie prużańskim, w sielsowiecie Suchopol.
Znajduje się tu parafialna cerkiew prawosławna pw. Podwyższenia Krzyża Pańskiego.
Wieś Suchopole leśnictwa białowieskiego w ekonomii grodzieńskiej w drugiej połowie XVII wieku.
W latach 1921–1939 miejscowość należała do gminy Suchopol.
Według Powszechnego Spisu Ludności z 1921 roku wieś zamieszkiwało 185 osób, wśród których 7 było wyznania rzymskokatolickiego, 132 prawosławnego a 46 mojżeszowego. Jednocześnie 7 mieszkańców zadeklarowało polską przynależność narodową, 126 białoruską, 46 żydowską a 6 inną. We wsi było 36 budynków mieszkalnych.

</doc>
<doc id="4733820" url="https://pl.wikipedia.org/wiki?curid=4733820" title="Karolina Zagajewska">
Karolina Zagajewska

Karolina Monika Zagajewska (ur. 5 kwietnia 1993) – polska lekkoatletka specjalizująca się w biegach sprinterskich.
Kariera sportowa.
Zdobyła srebrny medal w sztafecie 4 × 100 metrów (która biegła w składzie: Kamila Ciba, Agata Forkasiewicz, Małgorzata Kołdej i Zagajewska) na uniwersjadzie w 2017 w Tajpej, a w biegu na 100 metrów odpadła w półfinale.
Była mistrzynią Polski w sztafecie 4 × 100 metrów w 2018 oraz brązową medalistką w biegu na 100 metrów i w sztafecie 4 × 100 metrów w 2017.
Srebrna medalistka halowych mistrzostw Polski w biegu na 200 metrów w 2017 oraz brązowa medalistka w tej konkurencji w 2016. Brązowa medalistka młodzieżowych mistrzostw Polski w 2014 w biegach na 100 i na 200 metrów.
Zakończyła karierę w 2018.

</doc>
<doc id="4733821" url="https://pl.wikipedia.org/wiki?curid=4733821" title="Roßleben (ujednoznacznienie)">
Roßleben (ujednoznacznienie)

Niemcy:
Inne:
Zobacz też:

</doc>
<doc id="4733823" url="https://pl.wikipedia.org/wiki?curid=4733823" title="Taborzysko">
Taborzysko

Taborzysko – dawna kolonia na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 25 osób, jedna była wyznania rzymskokatolickiego a 24 prawosławnego. 24 osoby zadeklarowały białoruską przynależność narodową a jedna polską. We wsi było 4 budynki mieszkalne.

</doc>
<doc id="4733826" url="https://pl.wikipedia.org/wiki?curid=4733826" title="Sally Rooney">
Sally Rooney

Sally Rooney (ur. 20 lutego 1991 w Castlebar) – irlandzka pisarka.
Edukacja i życie osobiste.
Rooney urodziła się w Castlebar w 1991 roku i tam też dorastała. Jej ojciec pracował dla Telecom Éireann, a matka prowadziła centrum sztuki. Rooney ma starszego brata i młodszą siostrę. Studiowała angielski w Kolegium Świętej Trójcy w Dublinie. W 2011 otrzymała prestiżowe stypendium uczelni. Początkowo studiowała politologię, jednak ostatecznie otrzymała tytuł w zakresie literatury amerykańskiej.
W 2013 zwyciężyła w Uniwersyteckich Mistrzostwach Europy Debat. Zanim została pisarką, pracowała w restauracji na stanowisku administracyjnym. Mieszka w Dublinie.
Kariera.
Rooney ukończyła swoją pierwszą powieść – którą ocenia jako „absolutny śmieć” – w wieku 15 lat. Zaczęła pisać regularnie pod koniec 2014. Ukończyła swoją debiutancką powieść "Rozmowy z przyjaciółmi" podczas studiów magisterskich w zakresie literatury amerykańskiej. Napisała 100 000 słów książki w ciągu trzech miesięcy.
W marcu 2017 opowiadanie Rooney pt. "Mr Salary" zostało nominowane do nagrody Sunday Times EFG Private Bank Short Story Award.
Rooney podpisała umowę z Tracy Bohan z agencji Wylie, a prawa do publikacji "Rozmów z przyjaciółmi" stały się przedmiotem aukcji. Ostatecznie prawa te zostały sprzedane w 12 krajach. Powieść została opublikowana w czerwcu 2017 przez Faber and Faber. Była nominowana do Międzynarodowej Nagrody im. Dylana Thomasa Uniwersytetu Swansea w 2018.
Druga powieść Rooney, "Normalni ludzie", została opublikowana we wrześniu 2018, również nakładem Faber and Faber. Punktem wyjścia dla powieści były dla Rooney dalsze losy bohaterów jej opowiadania "At the Clinic". W lipcu 2018 "Normalni ludzie" znaleźli się na liście nominacji do Nagrody Bookera. 27 listopada 2018 powieść wygrała nagrodę Irish Book Award w kategorii „Irlandzka książka roku” oraz została Książką Roku 2018 sieci Waterstones. Była też nominowana do Dylan Thomas Prize oraz Women’s Prize for Fiction 2019. Powieść jest podstawą dwunastoodcinkowego serialu jako koprodukcja BBC3 i platformy Hulu.
We wrześniu 2021 ukazała się trzecia powieść Rooney, "Gdzie jesteś, piękny świecie", która zadebiutowała na 1. miejscu listy bestsellerów The New York Times.

</doc>
<doc id="4733829" url="https://pl.wikipedia.org/wiki?curid=4733829" title="Wołkownia (obwód brzeski)">
Wołkownia (obwód brzeski)

Wołkownia – dawna kolonia na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku kolonię zamieszkiwało 7 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny.

</doc>
<doc id="4733832" url="https://pl.wikipedia.org/wiki?curid=4733832" title="Wybrody">
Wybrody

Wybrody (, "Wybrady"; , "Wybrody") – wieś na Białorusi, w obwodzie brzeskim, w rejonie prużańskim, w sielsowiecie Suchopol.
W latach 1921–1939 należała do gminy Suchopol.
Według Powszechnego Spisu Ludności z 1921 roku wieś zamieszkiwało 42 osoby, wszystkie były wyznania prawosławnego i zadeklarowały białoruską przynależność narodową. We wsi było 6 budynków mieszkalnych.

</doc>
<doc id="4733834" url="https://pl.wikipedia.org/wiki?curid=4733834" title="Roßleben-Wiehe">
Roßleben-Wiehe

Roßleben-Wiehe – miasto i gmina "(Landgemeinde)" w Niemczech, w kraju związkowym Turyngia, w powiecie Kyffhäuser. Powstało 1 stycznia 2019 z połączenia miast Roßleben, Wiehe oraz gmin Donndorf i Nausitz. Jednostki te stały się automatycznie jego dzielnicami. Leży w pobliżu Parku Natury Saale-Unstrut-Triasland.
Przez miasto przebiega linia kolejowa Naumburg – Reinsdorf.

</doc>
<doc id="4733838" url="https://pl.wikipedia.org/wiki?curid=4733838" title="Dondorf">
Dondorf

Niemcy:
Osoby:
Inne:
Zobacz też:

</doc>
<doc id="4733841" url="https://pl.wikipedia.org/wiki?curid=4733841" title="Grot (karabinek)">
Grot (karabinek)



</doc>
<doc id="4733843" url="https://pl.wikipedia.org/wiki?curid=4733843" title="Dohndorf">
Dohndorf

Niemcy:
Osoby:
Zobacz też:

</doc>
<doc id="4733845" url="https://pl.wikipedia.org/wiki?curid=4733845" title="Tsunku">
Tsunku

, właśc. – japoński producent muzyczny, autor piosenek (kompozytor i tekściarz), piosenkarz. Najbardziej znany jest jako autor i producent piosenek dla dziewczęcej grupy Morning Musume i innych artystów z projektu muzycznego zatytułowanego Hello! Project. Wcześniej znany był jako wokalista poprockowego zespołu Sharam Q. Także pisał i produkował hity dla innych japońskich artystów, w tym dla Ayumi Hamasaki. Jego muzyczne wpływy obejmują Beatlesów.

</doc>
<doc id="4733847" url="https://pl.wikipedia.org/wiki?curid=4733847" title="Colocasia esculenta">
Colocasia esculenta



</doc>
<doc id="4733850" url="https://pl.wikipedia.org/wiki?curid=4733850" title="Mitsuo Terada">
Mitsuo Terada



</doc>
<doc id="4733863" url="https://pl.wikipedia.org/wiki?curid=4733863" title="Upłaziasta Przełączka">
Upłaziasta Przełączka

Upłaziasta Przełączka (, ok. 1855 m) – przełączka w masywie Młynarza w słowackich Tatrach Wysokich. Znajduje się w grani wschodniej Młynarza, pomiędzy Przeziorowym Zębem (ok. 1865 m) a Upłaziastą Turnią (ok. 1880 m), tuż pod jej pionowym uskokiem. Jest jedynym miejscem, z którego można łatwo wejść na Przeziorowy Ząb. 
Pierwszego wejścia turystycznego na Upłaziastą Przełączkę dokonali najprawdopodobniej (przy przejściu granią) Jan Humpola i Mieczysław Świerz 14 lipca 1924 r.
Autorem nazwy przełączki jest Władysław Cywiński.

</doc>
<doc id="4733864" url="https://pl.wikipedia.org/wiki?curid=4733864" title="Gorsleben (ujednoznacznienie)">
Gorsleben (ujednoznacznienie)

Niemcy:
Osoby:

</doc>
<doc id="4733870" url="https://pl.wikipedia.org/wiki?curid=4733870" title="Hemleben (ujednoznacznienie)">
Hemleben (ujednoznacznienie)

Niemcy:
Osoby:
Inne:
Zobacz też:

</doc>
<doc id="4733872" url="https://pl.wikipedia.org/wiki?curid=4733872" title="Elvira Willman">
Elvira Willman

Agnes Elvira Maria Willman (ur. 10 sierpnia 1875 w Uusikaupunki, zm. 17 kwietnia 1925 w Moskwie) – fińska dramaturżka, dziennikarka, działaczka rewolucyjna i socjalistyczna. 
Jedna z najważniejszych kobiet we wczesnym fińskim ruchu robotniczym, uważana za pierwszą fińską pisarkę podejmującą w swojej twórczości tematy klasy robotniczej, choć sama nie miała robotniczego pochodzenia. Po wojnie domowej w Finlandii w 1918 Willman i jej mąż Voitto Eloranta uciekli do Rosji radzieckiej. Oskarżeni o podżeganie do morderstwa ośmiu fińskich komunistów w partyjnym lokalu, oboje zostali skazani na śmierć i straceni.
Życiorys.
Urodziła się w Uusikaupunki w zachodniej Finlandii, jednak po rozwodzie rodziców przeprowadziła się do Helsinek, gdzie ukończyła w 1894 szwedzkojęzyczną szkołę średnią. Studiowała języki, historię i literaturę na uniwersytecie w Helsinkach, rok akademicki 1899–1900 spędziła na uniwersytecie w Paryżu. Po powrocie do Finlandii Willman działała w ruchu młodofinów, organizującym opór przeciwko rusyfikacji Finlandii. Wkrótce zainteresowała się ruchem robotniczym. Wstąpiła do Partii Socjaldemokratycznej i pracowała jako w lewicowym piśmie literackim. W sierpniu 1906 brała udział w powstaniu marynarzy w twierdzy Sveaborg. Była jedną z osób kontaktowych buntowników w Helsinkach, a jej mieszkanie było wykorzystywane jako punkt kontaktowy. 
Podczas wojny domowej w 1918 Willman pracowała jako dziennikarka, zaś jej mąż Voitto Eloranta był członkiem sztabu generalnego fińskiej Czerwonej Gwardii na odcinku frontu pod Savo. W obliczu porażek fińskich komunistów w wojnie, Willman wraz z dziećmi uciekła do radzieckiej Rosji, wkrótce potem dołączył do niej Eloranta. Oboje wstąpili do działających w Piotrogrodzie struktur Komunistycznej Partii Finlandii i znaleźli się w opozycji wobec jej komitetu centralnego. Wewnątrzpartyjny konflikt miał tło taktyczne i personalne, ale wiązał się również z postępowaniem części partyjnych liderów, którzy w odróżnieniu od zwykłych fińskich emigrantów w Piotrogrodzie prowadzili wystawny tryb życia, ku oburzeniu szeregowych działaczy.
31 sierpnia 1920 ośmioro działaczy Komunistycznej Partii Finlandii, w tym jej czołowi działacze Jukka Rahja, Väinö Jokinen, Tuomas Hyrskymurto i Kosta Lindquist zostało zastrzelonych w lokalu partyjnym przy Prospekcie Kamiennoostrowskim (tzw. klub Kuusinena). Rosyjski sąd uznał Voitto Elorantę za głównego podżegającego do morderstwa, chociaż ten wszystkiemu zaprzeczał (faktycznie jednak w jego mieszkaniu odbywały się spotkania partyjnej opozycji i rozmawiano o zabójstwie skompromitowanych liderów). Eloranta został skazany na śmierć i stracony w listopadzie 1922, natomiast Willman została zwolniona z braku dowodów. Przeprowadziła się do Moskwy, gdzie została ponownie aresztowana w lipcu 1924. Jej proces wznowiono; została uznana za winną, skazana na śmierć 13 kwietnia 1925 i stracona cztery dni później. 
Działalność literacka.
W swoich pracach Willman poruszała tematykę praw kobiet, sięgała także do problemów queer. Debiutowała sztuką "Lyyli", której premiera odbyła się w Teatrze Narodowym Finlandii w 1903. Dramat opowiada historię robotnicy Lyyli, która najpierw zostaje uwiedziona, a następnie pozostawiona przez mężczyznę z wyższej klasy. Dramat "Kellarikerroksessa" z 1907 porusza tematykę prostytucji i queer. Powieść "Vallankumouksen vyöry" ma częściowo autobiograficzny charakter, przedstawiając bunt w Sveaborgu w 1906, chociaż akcję przeniesiono na czas rewolucji rosyjskiej w 1917 Powieść zawiera krótką scenę zauroczenia mężczyzny innym mężczyzną. 

</doc>
<doc id="4733873" url="https://pl.wikipedia.org/wiki?curid=4733873" title="Carmen Martín Gaite">
Carmen Martín Gaite

Carmen Martín Gaite (ur. 8 grudnia 1925 w Salamance, zm. 23 lipca 2000 w Madrycie) – hiszpańska pisarka i jedna z wybitniejszych postaci literatury hiszpańskiej XX wieku. Specjalizowała się nie tylko w prozie, ale pisała także eseje, artykuły, tłumaczenia, poezję, sztuki teatralne oraz scenariusze filmowe. Za swoje utwory oraz za całokształt twórczości otrzymała wiele znaczących w Hiszpanii nagród jak: Premio Nacional de Literatura, Premio Nadal czy Premio Príncipe de Asturias de las Letras.
Biografia.
Dzieciństwo i młodość.
Carmen Martín Gaite była drugą córką José Martína Lópeza y Marii Gaite Veloso, którzy pobrali się w 1923. Urodziła się 8 grudnia 1925 w budynku na placu Bandos w Salamance. Rodzice Carmen Martín Gaite poznali się w Salamance, gdzie José Martín López pracował jako notariusz, ale matka, María Gaite Veloso, pochodziła z prowincji Ourense i tam też, w miejscowości San Lorenzo de Piñor (Barbadás) rodzina Carmen Martín miała zwyczaj spędzać wakacje. Liczne podróże do Galicji wywołały u pisarki zainteresowanie tamtejszą kulturą, które widoczne jest między innymi w dziełach "Las ataduras" y "Retahílas".
Do dziesiątego roku życia Carmen Martín Gaite nie uczęszczała do szkoły, pobierała natomiast lekcje prywatne od nauczycieli i od swojego ojca, który interesował się historią i literaturą.
Wybuch hiszpańskiej wojny domowej w 1936 r. uniemożliwił wyjazd Martín Gaite do Madrytu oraz sprawił, że rozpoczęła swoją edukację w jednej z żeńskich szkół średnich w Salamance, której atmosferę oddała w utworze "Entre visillos". W tym właśnie liceum poznała swoich nauczycieli oraz późniejszych członków Hiszpańskiej Akademii Królewskiej: Rafaela Lapesę oraz Salvadora Fernándeza Ramíreza, którym zawdzięczała swoje powołanie i pasję do literatury.
Uniwersytet.
19 października 1943 r. Carmen Martín Gaite rozpoczęła studia na Wydziale Filozofii i Literatury na Uniwersytecie w Salamance, gdzie miała możliwość opublikowania swoich pierwszych wierszy i opowiadań w czasopiśmie "Trabajos y días". Jej pierwsze utwory były podpisane przydomkiem: „Carmiña”, ponieważ właśnie tak zwracano się do niej w domu rodzinnym. W trakcie studiów licencjackich grała w wielu sztukach teatralnych oraz spotkała ważne w jej życiu osoby, takie jak Agustín García Calvo czy José Ignacio Aldecoa Isasi, którzy wywarli wpływ na jej twórczość literacką. Również jej wykładowcy, między innymi: César Real de la Riva, Manuel García Blanco y Alonso Zamora Vicente odegrali znaczącą rolę w początkach twórczości autorki.
W trakcie studiów otrzymała stypendia naukowe, które zrealizowała w dwóch europejskich miastach: pierwsze stypendium w 1946 r. na Uniwersytecie w Coimbrze, a drugie w 1948 na Uniwersytecie w Cannes. W trakcie pierwszego stypendium Carmen Martín Gaite pogłębiała wiadomości na temat kultury galicyjsko-portugalskiej, która od zawsze wzbudzała w niej ciekawość. Następnie, w 1948, po zakończeniu studiów licencjackich w dziedzinie filologii romańskiej, wyjechała na stypendium naukowe do Międzynarodowego Uniwersytetu w Cannes, gdzie miała możliwość pogłębiania wiedzy z zakresu języka francuskiego oraz współczesnej literatury francuskiej. Po powrocie z Francji, w 1948 r., Carmen Martín Gaite przeprowadziła się do Madrytu, gdzie rozpoczęła studia doktoranckie. Tematem jej doktoratu, którego jednak wówczas nie ukończyła, były XIII-wieczne liryczne śpiewniki galicyjsko-portugalskie.
W Madrycie, dzięki spotkaniu z Ignaciem Aldecoa, Carmen Martín Gaite została wprowadzona w koło literackie, w skład którego wchodzili pisarze z Pokolenia roku 50. (Generación del 50) między innymi: Medardo Fraile, Alfonso Sastre, Rafael Sánchez Ferlosio czy Carlos Edmundo de Ory.
Życie w Madrycie i kariera literacka.
Mieszkała w dzielnicy Retiro. Publikowała opowiadania i artykuły w czasopismach. Pracowała również przy tworzeniu słownika Hiszpańskiej Akademii Królewskiej oraz jako nauczycielka w szkole żeńskiej, a także jako pracownica kancelarii notarialnej.
W maju 1949 zachorowała na tyfus i z tego powodu nie mogła zdać egzaminów z pierwszego semestru studiów doktoranckich. Swoje odczucia w trakcie choroby autorka opisała w opowiadaniu "El libro de la fiebre".
W 1950 r. zaczęła się spotykać z dwa lata młodszym pisarzem Rafaelem Sánchezem Ferlosio, którego poznała po przyjeździe do Madrytu, i w 1953 wzięła z nim ślub. Po weselu nowożeńcy wyjechali na kilkumiesięczną podróż poślubną do Włoch, gdzie Carmen Martín Gaite miała możliwość zgłębiać wiedzę na temat współczesnej literatury włoskiej. Małżeństwo było razem przez siedemnaście lat i doczekało się dwójki dzieci. W 1954 urodził się jej pierwszy syn, Miguel, który zmarł na skutek zapalenia opon mózgowo-rdzeniowych po siedmiu miesiącach życia. W 1956 urodziła się jej córka Marta.
W 1953 pisarka zaczęła współpracować z czasopismem literackim "Revista Española", gdzie od roku 1953 pojawiały się zarówno utwory samej Carmen Martín Gaite jak i innych pisarzy z Pokolenia roku 50-tego. W czasopiśmie ukazały się między innymi dwa opowiadania autorstwa Jesúsa Fernándeza Santosa y Carmen Martín Gaite zatytułowane: "Cabeza rapada" y "Un día de libertad". W tym czasie praca nad doktoratem została porzucona na rzecz kariery literackiej.
W 1954 opublikowała pierwszą książkę, "El balneario", złożoną z dziesięciu opowiadań, za którą otrzymała nagrodę literacką Premio Café Gijón. Następnie, w 1957 wydała pierwszą powieść, "Entre visillos", za którą, w tym samym roku, została uhonorowana nagrodą Premio Nadal. W 1960 powstało opowiadanie "Las ataduras". Z kolei druga powieść Carmen Martín Gaite zatytułowana "Ritmo lento" stała się finalistą w nagrodzie literackiej Premio Biblioteca Breve w 1963. W 1965 pisarka rozpoczęła pracę nad powieścią "Retahílas", która została opublikowana w 1974. Od 1965 do 1974 autorka odeszła od beletrystyki i rozpoczęła pracę nad artykułami oraz esejami. Interesowała ją w tym czasie szczególnie historia i literatura hiszpańska XVIII wieku. W 1970 opublikowała książkę opisującą postać Melchora Rafaela de Macanaz pod tytułem "El proceso de Macanaz: historia de un empapelamiento". W 1972 Carmen Martín Gaite obroniła swój doktorat pod kierunkiem profesora Zamory Vincente na Uniwersytecie Madryckim, zatytułowany "Lenguaje y estilo amorosos en los textos del siglo XVIII español". W 1973 doktorat ten został wydany jako esej pod tytułem "Usos amorosos del dieciocho en España".
W 1970 Rafael Sánchez Ferlosio rozwiódł się z Carmen Martín Gaite i opuścił ich wspólny dom. Po rozstaniu Martín Gaite opublikowała kolejno w 1974 i 1976 dwie powieści: "Retahílas" y "Fragmentos de interior", które poruszały temat relacji międzyludzkich, często skomplikowanych, rozstań i upływu czasu.
Od 1970 pisarka mieszkała ze swoją córką Martą Sánchez Martín, z którą utrzymywała bardzo bliski kontakt. To właśnie córce dedykowała wiele swoich utworów, między innymi: "Retahílas", "El castillo de las tres murallas", "La Reina de las Nieves" y "Nubosidad variable". W dziełach Carmen Martín Gaite jej córka była obecna jako adresatka paratekstu. W 1985 Marta Sánchez Martín zmarła w wieku dwudziestu dziewięciu lat.
W 1978 powstała kolejna powieść, "El cuarto de atrás", w której Carmen Martín Gaite opisała swoje wspomnienia z młodości. W tym samym roku powieść uzyskała nagrodę Premio Nacional de Narrativa, czyniąc z autorki pierwszą kobietę uhonorowaną tą nagrodą. W 1994 została ponownie nagrodzona Premio Nacional de las Letras Españolas za całokształt twórczości.
Carmen Martín Gaite pisała również literaturę młodzieżową, którą reprezentują opowiadania: "El castillo de las tres murallas" z 1981 czy "El pastel del diablo" z 1985 oraz powieść "Caperucita en Manhattan" ("Kapturek na Manhattanie") z 1990.
W 1988 r. Carmen Martín Gaite otrzymała Nagrodę Księcia Asturii za twórczość literacką. Poza beletrystyką, specjalizowała się też w krytyce literackiej, prezentując swoje prace w licznych gazetach i czasopismach, na przykład: "Diario 16", "Cuadernos hispanoamericanos", "Revista de Occidente", "El País", "El Independiente" czy "ABC". Opracowywała także scenariusze do seriali emitowanych w hiszpańskiej telewizji publicznej (Televisión Española), takich jak: "Santa Teresa de Jesús" z 1982 czy serial dla dzieci "Celia" z 1989. Ponadto pracowała jako tłumaczka takich autorów jak Primo Levi, Virginia Woolf czy Natalia Ginzburg i przetłumaczyła między innymi: "Panią Bovary", "Wichrowe Wzgórza" czy "Dziwne losy Jane Eyre".
Pod koniec lat 90. opublikowała dwie powieści, które okazały się bardzo dobrze ocenione przez krytyków i czytelników, a mianowicie: "Lo raro es vivir" w 1997 oraz "Irse de casa" w 1998.
W 2000 r. u 74-letniej Carmen Martín Gaite zdiagnozowano raka i z tego też powodu pisarka zmarła dnia 23 lipca 2000 roku. Została pochowana w miejscowości El Boalo, gdzie miała dom rodzinny.
W 2016 siostra Carmen, Ana María Martín Gaite, zainicjowała nagrodę imienia zmarłej siostry: Premio de Narrativa Carmen Martín Gaite. Ana María stworzyła również w miejscu rodzinnego domu w El Boalo Centrum Badawcze Carmen Martín Gaite, w którym znajdują się archiwum, meble oraz rzeczy, które Carmen posiadała w Madrycie.

</doc>
<doc id="4733886" url="https://pl.wikipedia.org/wiki?curid=4733886" title="Magdalena Bokun">
Magdalena Bokun

Magdalena Bokun (z d. Żebrowska, ur. 29 maja 1996 w Lelisie) – polska lekkoatletka specjalizująca się w skoku w dal. Halowa Mistrzyni Polski w skoku w dal z 2021 r. Dwukrotna złota medalistka Drużynowych Mistrzostwach Europy (Bydgoszcz 2019, Chorzów 2021). Trzykrotna młodzieżowa mistrzyni Polski w tej konkurencji z 2016, 2017 i 2018 r.
Zawodniczka reprezentująca Klub Sportowy AZS AWF Katowice.
Kariera sportowa.
Jest wychowanką Ostrołęckiego Klubu Lekkiej Atletyki. W latach 2015-2020 reprezentowała barwy KS Podlasie. Obecnie występuje w barwach AZS-AWF Katowice.
Brała udział w młodzieżowych mistrzostwach Europy w 2017 w Bydgoszczy. Reprezentowała Polskę na igrzyskach europejskich w 2019 w Mińsku.
Jest wicemistrzynią Polski w skoku w dal z 2018, 2019 i z 2020.
Czterokrotna medalistka halowych mistrzostw Polski w skoku w dal (złoto w 2021 oraz srebro w 2018, 2022) i 2023. Młodzieżowa mistrzyni Polski w tej konkurencji z 2016, 2017 i 2018.
Drugie miejsce podczas mityngu z serii Continental Gold Tour Nairobi 2021 r. w skoku w dal.
Życie prywatne.
Studiowała logopedię z fonaudiologią na Uniwersytecie Medycznym w Białymstoku.

</doc>
<doc id="4733888" url="https://pl.wikipedia.org/wiki?curid=4733888" title="Orzew (przystanek kolejowy)">
Orzew (przystanek kolejowy)

Orzew (, ) – przystanek kolejowy w miejscowości Orzew, w rejonie rówieńskim, w obwodzie rówieńskim, na Ukrainie. Leży na linii Zdołbunów – Kowel.

</doc>
<doc id="4733891" url="https://pl.wikipedia.org/wiki?curid=4733891" title="Rosario Flores">
Rosario Flores

Rosario Flores, właśc. Rosario del Carmen González Flores (ur. 4 listopada 1963 w Madrycie) − hiszpańska piosenkarka, kompozytorka i osobowość telewizyjna pochodzenia romskiego.
Życiorys.
Pochodzi z rodziny artystów flamenco; jest córką Loli Flores i Antonio Gonzáleza (znanego pod pseudonimem "El Pescaílla"), a także siostrą Antonia i Lolity. Jej ciotką jest piosenkarka Carmen, ciotecznym bratem − piłkarz Quique, a bratanicą aktorka Alba.
W 1969, u boku swoich rodziców, zagrała w komedii muzycznej "El taxi de los conflictos". Jako wokalistka zadebiutowała w 1976, singlem "Que querrá decir esto", wydanym pod pseudonimem Rosario Ríos. Rok później, pod tym samym pseudonimem, wystąpiła w głównej roli w musicalu komediowym "Al fin solos, pero", reżyserowanym przez Antonio Giméneza Rico.
Pierwsze duże wydawnictwo w jej dyskografii to album "De Ley" (1992), na którym znalazły się piosenki napisane przez jej brata, Antonio. Płyta uzyskała "Premios Ondas", nagrodę przyznawaną przez Radio Barcelona. W latach 90. wydawała kolejne albumy: "Siento" (1995), "Mucho por vivir" (1996), "Jugar a la locura" (1999), występowała w serialach "Brigada central", "Cuentos de Borges" i "La mujer de tu vida", zagrała również w thrillerze "Chatarra" (1991), w reżyserii Félixa Rotaety.
Kilkukrotnie była nominowana do nagrody Latin Grammy Awards, statuetkę zdobyła dwa razy: w 2002 za płytę "Muchas flores" oraz w 2004 za płytę "De mil colores"; obie w kategorii "Best Female Pop Vocal Album".
Od 2012, przez dwa pierwsze sezony, była jurorką programu "La Voz" (hiszpańskiej wersji formatu "The Voice". Od 2015 jest jurorką dziecięcej wersji tego programu, "La Voz Kids".
W latach 90. była związana z Carlosem Orellaną, z którym ma córkę Lolę (ur. 1996). W 2006 poślubiła Pedro Manuela Lazagę Busto, ich synem jest Pedro Antonio (ur. 2006).

</doc>
<doc id="4733907" url="https://pl.wikipedia.org/wiki?curid=4733907" title="Naziha al-Dulaimi">
Naziha al-Dulaimi



</doc>
<doc id="4733911" url="https://pl.wikipedia.org/wiki?curid=4733911" title="Susan Fraser">
Susan Fraser

Susan Barbara "Sue" Fraser (ur. 15 lipca 1966 w Aberdeen) – szkocka i brytyjska hokeistka na trawie. Brązowa medalistka olimpijska z Barcelony.
Zawody w 1992 były jej debiutanckimi igrzyskami olimpijskimi. Wystąpiła w pięciu spotkaniach i strzeliła dwie bramki, w tym jedną w meczu o trzecie miejsce. Z reprezentacją Wielkiej Brytanii brała również udział w igrzyskach w Atlancie cztery lata później. Brytyjki zajęły czwarte miejsce (8 spotkań, 1 gol). Z reprezentacją Szkocji brała udział m.in. mistrzostwach świata w 1998, mistrzostwach Europy w 1995 i 1999 oraz w Igrzyskach Wspólnoty Narodów w 1998.

</doc>
<doc id="4733912" url="https://pl.wikipedia.org/wiki?curid=4733912" title="Czesław Staszczak">
Czesław Staszczak

Czesław Franciszek Staszczak (ur. 16 września 1942 w Jabłonnie, zm. 21 lutego 2016) – polski urzędnik państwowy i działacz partyjny, w latach 1987–1989 podsekretarz stanu w Ministerstwie Spraw Wewnętrznych i szef Służby Polityczno-Wychowawczej.
Życiorys.
Syn Józefa i Zofii. Ukończył studia na Wydziale Prawa Uniwersytetu Marii Curie-Skłodowskiej w Lublinie (1966). Działacz Związku Młodzieży Wiejskiej (1957–1962), Zrzeszenia Studentów Polskich (1961–1966) oraz od 1959 Polskiej Zjednoczonej Partii Robotniczej: w latach 1966–1971 pracownik Komitetu Wojewódzkiego PZPR w Lublinie, od 1971 do 1975 był I sekretarzem Komitetu Powiatowego w Radzyniu Podlaskim, następnie sekretarzem organizacyjnym Komitetu Wojewódzkiego i od 1981 do 1987 I sekretarzem Komitetu Wojewódzkiego w Białej Podlaskiej. W latach 70. pozostawał zastępcą przewodniczącego, a od lutego 1983 przewodniczącym Wojewódzkiej Rady Narodowej w Białej Podlaskiej. Na X Zjeździe PZPR w lipcu 1986 wszedł w skład Komitetu Centralnego PZPR. Od 1 lutego 1987 do 22 listopada 1989 sprawował funkcję podsekretarza stanu w Ministerstwie Spraw Wewnętrznych i jednocześnie Szefa Służby Polityczno-Wychowawczej (ta druga funkcja została zlikwidowana wraz z jego odejściem).
Pochowany na cmentarzu parafialnym w Skolimowie-Konstancinie.

</doc>
<doc id="4733915" url="https://pl.wikipedia.org/wiki?curid=4733915" title="Grabów (przystanek kolejowy)">
Grabów (przystanek kolejowy)

Grabów (, ) – przystanek kolejowy w miejscowości Grabów, w rejonie rówieńskim, w obwodzie rówieńskim, na Ukrainie. Leży na linii Zdołbunów – Kowel.

</doc>
<doc id="4733916" url="https://pl.wikipedia.org/wiki?curid=4733916" title="Białowodzki Żleb">
Białowodzki Żleb

Białowodzki Żleb , ok. 1855 m – żleb w masywie Młynarza w słowackich Tatrach Wysokich. Stanowi prawą (patrząc od dołu) odnogę Białowodzkiego Koryta. Drugą odnogą jest Żleb między Kopy. Obydwa uchodzą do Białowodzkiego Koryta. Górą Białowodzki Żleb podchodzi pod Pośrednią Białowodzką Przełączkę.
Białowodzki Żleb ma duże odcinki łatwe do przejścia, ale są w nim także pionowe progi. W środkowej części żlebu znajduje się Białowodzki Kociołek. Poniżej kociołka żleb tworzy wąski kanion ograniczony przez ściany Nawiesistej Turni i Wyżniej Młynarzowej Kopy. W kanionie znajduje się próg o wysokości około 30 m. Jest to najwyższy próg całego żlebu. Zimą tworzy się na nim lodospad, poza tym cały żleb jest zaśnieżony.
Dolną część żlebu (poniżej kociołka) wykorzystywali taternicy do schodzenia po zjazdach z pobliskich turni. Nikt nie przeszedł całego żlebu za jednym razem. Z dolnych progów taternicy zjeżdżali, w górę dolną część żlebu pokonywano tylko zimą. Górną część (powyżej kociołka) pokonywano natomiast wyłącznie latem.
Autorem nazwy żlebu jest Władysław Cywiński.

</doc>
<doc id="4733918" url="https://pl.wikipedia.org/wiki?curid=4733918" title="Hainrode/Hainleite">
Hainrode/Hainleite



</doc>
<doc id="4733919" url="https://pl.wikipedia.org/wiki?curid=4733919" title="Nohra (powiat Nordhausen)">
Nohra (powiat Nordhausen)



</doc>
<doc id="4733920" url="https://pl.wikipedia.org/wiki?curid=4733920" title="Białowodzki Kociołek">
Białowodzki Kociołek

Białowodzki Kociołek – piarżysty kociołek w masywie Młynarza w słowackich Tatrach Wysokich. Znajduje się w środkowej części Białowodzkiego Żlebu. Łatwo można z niego wyjść na Wyżnie Młynarzowe Siodło oraz na Niżnią Białowodzką Przełączkę, a z niej na Nawiesistą Turnię.
Autorem nazwy kociołka jest Władysław Cywiński.

</doc>
<doc id="4733924" url="https://pl.wikipedia.org/wiki?curid=4733924" title="Przeziorowy Ząb">
Przeziorowy Ząb

Przeziorowy Ząb (, 1849 m) – turniczka w masywie Młynarza w słowackich Tatrach Wysokich. Znajduje się we wschodniej grani Młynarza, pomiędzy Upłaziastą Przełączką (1839 m) a Przeziorową Szczerbiną (1833 m). Z turniczki ku Przeziorowej Szczerbinie opada stromy uskok. Jego najniższa część wraz z najniższą częścią grani Przeziorowej Turni tworzy okno skalne.
Wejście z Upłaziastej Przełączki na szczyt Przeziorowego Zęba jest łatwe (0 w skali tatrzańskiej). Pierwsze wejście: Jan Humpola i Mieczysław Świerz, podczas przejścia granią 14 lipca 1924 roku.

</doc>
<doc id="4733936" url="https://pl.wikipedia.org/wiki?curid=4733936" title="Przeziorowa Szczerbina">
Przeziorowa Szczerbina

Przeziorowa Szczerbina (, 1833 m) – przełączka w masywie Młynarza w słowackich Tatrach Wysokich. Znajduje się w grani wschodniej Młynarza, pomiędzy Przeziorowym Zębem (1849 m) a Przeziorową Turnią (1848 m). Na południe opada z przełączki płytki żlebek, na północ skalisto-trawiasta depresja będąca odnoga Młynarkowego Żlebu.
Przełączka ma bardzo oryginalną budowę. Jej najniższe wcięcie jest oknem skalnym o wysokości około 1,5 m.
Autorem nazwy przełączki jest Władysław Cywiński. On też jest autorem pierwszego (prawdopodobnie) wejścia na tę przełączkę (31 lipca 1995 r.).

</doc>
<doc id="4733939" url="https://pl.wikipedia.org/wiki?curid=4733939" title="Zamieszki we Lwowie (1932)">
Zamieszki we Lwowie (1932)

Zamieszki we Lwowie w 1932 roku – rozruchy na tle antysemickim, które miały miejsce we Lwowie w listopadzie i grudniu 1932 roku.
Począwszy od końca lat 20. Młodzież Wszechpolska i inne organizacje obozu narodowego prowadziły energiczną agitację za wprowadzeniem getta ławkowego i urzędowym ograniczeniem liczby studentów pochodzenia żydowskiego. Ich działaniom nierzadko towarzyszyły akty przemocy. Jesienią 1932 roku młodzież endecka dwukrotnie sprowokowała we Lwowie zamieszki na dużą skalę (12–13 listopada i 27 listopada – 1 grudnia). W pierwszym przypadku za pretekst posłużyła rocznica śmierci polskiego studenta, który zginął w starciu z żydowskimi studentami w Wilnie, w drugim – śmierć lwowskiego studenta, zabitego przez żydowskich batiarów w pijackiej awanturze. Efektem rozruchów byli liczni ranni i aresztowani oraz znaczne szkody w mieniu.
Zamieszki odbiły się szerokim echem w całej Polsce, a także poza jej granicami.
Geneza.
W okresie międzywojennym środowisko studenckie we Lwowie znajdowało się pod przemożnym wpływem obozu narodowego. Zjawisko to było szczególnie widoczne na Uniwersytecie Jana Kazimierza, gdzie na przełomie lat 20. i 30. pozycja Młodzieży Wszechpolskiej pozostawała – wedle słów Grzegorza Mazura – „nieprawdopodobnie silna”.
W czerwcu 1929 roku uczennice prywatnego żydowskiego gimnazjum we Lwowie zostały niesłusznie oskarżone o celowe zakłócenie procesji Bożego Ciała. Pod pretekstem obrony uczuć religijnych środowiska narodowe wywołały w mieście rozruchy na tle antysemickim. Zdecydowana reakcja władz sanacyjnych spowodowała, że przybrały one także antyrządowy charakter. Wydarzenia te – od nazwiska starosty grodzkiego Aleksandra Klotza ochrzczone mianem „klocjady” – odbiły się echem w całej Polsce.
Od czasu „klocjady” postępował proces radykalizacji młodzieży endeckiej. Na uczelniach wyższych, w tym lwowskich, Młodzież Wszechpolska i powiązane z nią organizacje regularnie inicjowały akcje o charakterze antysemickim. Żądano najpierw wprowadzenia zasady "numerus clausus", później "numerus nullus". Żydów poddawano bojkotowi gospodarczemu i towarzyskiemu. Od grudnia 1931 roku zdominowany przez Wszechpolaków Lwowski Komitet Akademicki domagał się także wprowadzenia getta ławkowego. Na uczelniach nierzadko dochodziło do ekscesów i aktów przemocy. W maju 1932 roku ofiarą napaści stał się nawet były premier i profesor Politechniki Lwowskiej, Kazimierz Bartel.
Zamieszki w dniach 12–13 listopada.
10 listopada 1932 roku przypadała pierwsza rocznica śmierci Stanisława Wacławskiego, studenta Uniwersytetu Stefana Batorego w Wilnie, który zginął uderzony kamieniem podczas starć ze studentami pochodzenia żydowskiego. Obóz narodowy postanowił ją wykorzystać jako pretekst do zorganizowania demonstracji o charakterze antysemickim.
11 listopada w zakładzie kamieniarskim L. Tyrowicza władze skonfiskowały kamienną tablicę ku czci Wacławskiego, którą młodzież endecka planowała wmurować w ścianę II Domu Techników. Skonfiskowano także ulotki wydrukowane w Domu Akademickim. Tego dnia na ulicach miasta pojawili się studenci z przypiętymi zielonymi wstążkami, które symbolizowały bojkot Żydów.
12 listopada zwolennicy obozu narodowego przystąpili do zakłócania zajęć na uczelniach wyższych. Na Uniwersytecie Jana Kazimierza siłą usunięto żydowskich studentów z sal wykładowych. O godzinie 11:00 ponad tysiąc studentów wzięło udział w mszy w kościele św. Piotra i Pawła. Po jej zakończeniu, mimo wyraźnego zakazu policji, studenci przeszli pod II Dom Techników, gdzie zawiesili prowizoryczną tablicę ku czci Wacławskiego i przeprowadzili wiec. W międzyczasie grupa około 100 osób odłączyła się od tłumu i zaczęła wybijać szyby w oknach żydowskich sklepów w rejonie politechniki. Kilku studentów zdemolowało także kawiarnię „Louvre” na rogu ulic Kościuszki i Trzeciego Maja (ob. Kościuszki i Strzelców Siczowych). Do studentów wkrótce zaczęli się przyłączać członkowie marginesu społecznego, którzy demolowali i grabili sklepy. Interweniowała policja, która rozproszyła zgromadzenie pod II Domem Techników.
Wieczorem członkowie Młodzieży Wszechpolskiej dwukrotnie usiłowali zorganizować manifestację na ul. Akademickiej i pl. Mariackim. Policja, która już wcześniej silnie obsadziła ulice Lwowa, rozproszyła manifestantów. Niemniej w różnych punktach miasta niewielkie grupy narodowców napadały na żydowskie sklepy, wybijając szyby i demolując witryny. Tego dnia ucierpiało łącznie 56 sklepów i przedsiębiorstw, w tym kilka należących do Polaków. Kilkudziesięciu Żydów zostało pobitych. Interweniowała policja. Ośmiu studentów zostało rannych podczas starć z funkcjonariuszami, kolejne 33 osoby aresztowano. Zamieszki trwały do godziny 21:30.
13 listopada atmosfera we Lwowie nieco zelżała, co nie oznaczało jednak końca zamieszek. Tego dnia policja kilkakrotnie rozpraszała grupy studentów gromadzące się w różnych punktach miasta, m.in. pod gmachem uniwersytetu. Na ulicy Żulińskiego (obecnie akademika Władimira Fiłatowa) uciekający przed policją studenci wybili szyby w mleczarni. Także w innych punktach miasta wybijano szyby w sklepach i przedsiębiorstwach, m.in. w zakładzie fotograficznym na ul. Legionów (ob. prospekt Swobody), na którego witrynie wystawiony był portret marsz. Józefa Piłsudskiego. Policja zatrzymała 23 studentów.
Tego dnia wojewoda Józef Rożniecki przyjął rektorów uniwersytetu i politechniki: Adama Gerstmanna i Kazimierza Zipsera. Rektorzy wyrazili ubolewanie z powodu rozruchów, lecz jednocześnie podjęli interwencję w sprawie uwolnienia aresztowanych studentów.
14 listopada dziewiętnastu studentów uczestniczących w zamieszkach zostało ukaranych w trybie administracyjnym. Do 19 listopada zwolniono z aresztów wszystkich studentów zatrzymanych podczas rozruchów.
Zamieszki w dniach 27 listopada – 1 grudnia.
Śmierć Jana Grodkowskiego.
W sobotnią noc z 26 na 27 listopada grupa studentów z korporacji „Lutyko-Venedya” bawiła się w owianym złą sławą lokalu „Adria” na rogu ulic Sykstuskiej i Szajnochy (ob. Doroszenki i Bankiwska). Młodzi ludzie wdali się w awanturę z czterema batiarami pochodzenia żydowskiego: Mosze Katzem, Nuchimem Schmerem, Szulimem Kellerem i Izraelem Tune. Sytuacja uległa zaognieniu, gdy student IV roku weterynarii Jan Grodkowski obrzucił obelgami towarzyszącą batiarom polską prostytutkę Stefanię Surówkę. Spór wkrótce przeniósł się z lokalu na ulicę. W pewnym momencie Grodkowski spoliczkował prostytutkę, za co Katz pchnął go nożem. Lekko ranni zostali także studenci Stanisław Pietruszko i Jerzy Szczepanowski. Policja, która błyskawicznie przybyła na miejsce zdarzenia, aresztowała nożowników oraz Surówkę. Grodkowski zmarł w szpitalu.
Wiadomość o śmierci Grodkowskiego błyskawicznie rozeszła się po mieście. Pojawiły się ulotki wzywające do rozprawy z „Żydami i sanatorami”, przy czym według ustaleń policji co najmniej część z nich przygotowali komuniści, licząc na sprowokowanie niepokojów społecznych. Prezes „Lutyko-Venedya” Tadeusz Winiecki oraz prezes Bratniej Pomocy Studentów Akademii Medycyny Weterynaryjnej Władysław Borowiak zaapelowali do studentów o zachowanie spokoju. Mimo tego wieczorem 27 listopada na ulicach miasta rozpoczęły się zamieszki. Studenci napadali na Żydów i próbowali rozbijać żydowskie sklepy. Pobito około 50 osób. Eskalacji chwilowo zapobiegła interwencja policji, która tłumiąc zajścia, aresztowała kilkanaście osób.
Eskalacja rozruchów.
Kolejny dzień nie przyniósł uspokojenia nastrojów. Nad ranem obrzucono kamieniami Żydowski Dom Akademicki przy ul. św. Teresy (obecnie Metropolity Andrzeja). Wybijano także szyby w oknach żydowskich domów i sklepów. Rozruchy objęły lwowskie uczelnie wyższe; na Politechnice Lwowskiej i w Wyższej Szkole Handlu Zagranicznego doszło do napadów na żydowskich studentów. Kilkunastu napastników wdarło się także do siedziby żydowskiej „Wzajemnej Pomocy”, gdzie pobito żydowskich studentów i studentki. W konsekwencji rektorzy uniwersytetu, politechniki i WSHZ podjęli decyzję o zawieszeniu zajęć.
Na wniosek prezydenta Wacława Drojanowskiego rada miejska we Lwowie wydała proklamację potępiającą rozruchy. Niedługo później tłum studentów udał się pod kamienicę, w której zamieszkiwał Drojanowski i wybił szyby w oknach jego mieszkania. Do studentów dołączać zaczęli przedstawiciele lwowskiego marginesu, a także komunistyczni agitatorzy, którzy podburzali do „grabienia bogaczy”. Na ulicy Akademickiej (obecnie prospekt Szewczenki) kilkutysięczny tłum rozproszyła szarża policji konnej. Po południu policja sprowadziła trzy strażackie wozy z beczkowozami i w przypadku napotkania zbiegowisk, oblewała ich uczestników strugami wody. Tego dnia rannych zostało co najmniej 80 osób. Około godziny 20:00 podpalono stadion żydowskiego towarzystwa sportowego „Hasmonea Lwów”. Zamieszki trwały do późnych godzin nocnych.
29 listopada odbył się uroczysty pogrzeb Grodkowskiego. Według danych urzędowych wzięło w nim udział ponad 15 tys. osób, w tym rektorzy i profesura lwowskich uczelni, miejscowi liderzy obozu narodowego oraz liczni duchowni katoliccy. Na ulicach silnie zaznaczała się obecność policji, której funkcjonariusze starali się identyfikować i zatrzymywać potencjalnych prowodyrów. Po zakończeniu uroczystości tłumy lwowian ruszyły z Cmentarza Łyczakowskiego do Śródmieścia, gdzie – mimo wcześniejszych apeli ze strony uczonych i organizacji kombatanckich – rozpoczęły się rozruchy i napady na Żydów. W czasie szarpaniny na ulicy Kopernika został ranny student Zygmunt Zamorski. Po mieście rozeszła się plotka, iż został zastrzelony przez Żydów, co doprowadziło do eskalacji zamieszek. Atakowano żydowskie sklepy, wybijano szyby w żydowskich mieszkaniach, a na ulicach polowano na osoby o „semickim wyglądzie”. W tym ostatnim procederze pomagali motorniczowie lwowskich tramwajów, którzy specjalnie zatrzymywali pojazdy poza przystankami, umożliwiając napastnikom wtargnięcie do środka i bicie żydowskich pasażerów. Policja była zmuszona przesunąć przystanek tramwajowy przy politechnice, aby zapobiec zbiegowiskom i napadom na żydowskich pasażerów. Bojówkarze zaatakowali także pasażerów wysiadających z pociągu na Dworcu Łyczakowskim. Wielokrotnie interweniowała policja, aresztując na gorącym uczynku około 80 uczestników zamieszek. Zatrzymano ponadto około 40 komunistów i lewicowców pod zarzutem podburzania tłumu do grabienia sklepów i straganów.
30 listopada sytuacja we Lwowie nadal była niespokojna. Endeckie bojówki krążyły po ulicach, usiłując nie dopuścić do ponownego otwarcia żydowskich sklepów. Na ulicach i w tramwajach nadal dochodziło do ataków na Żydów, przy czym bojówkarze przez pomyłkę pobili także kilku chrześcijan. Do napadów na żydowskich pasażerów doszło ponadto w pociągach do Stanisławowa i Tarnopola.
Tego dnia lwowscy biskupi obrządków łacińskiego (abp Bolesław Twardowski i bp Franciszek Lisowski) i ormiańskiego (abp Józef Teodorowicz) wydali odezwę do młodzieży akademickiej, wzywającą do zachowania spokoju. Podobny apel wystosowali rektor i senat Uniwersytetu Jana Kazimierza, ostrzegając jednocześnie, że dalsze zakłócanie porządku może zmusić władze uczelniane do wstrzymania immatrykulacji nowego rocznika studentów. W praktyce o wiele większy skutek przyniosło sprowadzenie do Lwowa znacznych sił policyjnych, w tym kadetów ze szkoły policyjnej w Mostach Wielkich. Mimo iż nacjonalistyczni studenci usiłowali ponownie sprowokować zamieszki, sytuacja zaczęła się stopniowo uspokajać.
Rankiem 1 grudnia na terenie Uniwersytetu Jana Kazimierza odbył się wiec z udziałem około 2 tys. osób, w którego trakcie wysunięto m.in. żądania ustąpienia prezydenta Drojanowskiego, wprowadzenia zasady "numerus clausus" na uczelniach wyższych, bojkotu gospodarczego Żydów i ograniczenia im dostępu do wolnych zawodów, doraźnego osądzenia zabójców Grodkowskiego. Po zakończeniu wiecu, wbrew zakazowi policyjnemu, uczestnicy udali się na pl. Mariacki z zamiarem przeprowadzenia kolejnej manifestacji. Gdy policja przy użyciu motopompy rozproszyła zbiegowisko, mniejsze grupy studentów rozbiegły się po mieście, a następnie zaczęły atakować żydowskich przechodniów. Pobito kilkadziesiąt osób. Do bójek i awantur doszło także w godzinach popołudniowych. Kilkakrotnie interweniowała policja, zatrzymując ponad 40 osób. W nocy z 1 na 2 grudnia przeprowadzono rewizje w mieszkaniach miejscowych liderów obozu narodowego. Aresztowano wtedy kilkanaście osób.
W kolejnych dniach odnotowano już tylko sporadyczne incydenty. Zatrzymano m.in. studentkę, która naklejała kartki z narysowaną świnią na plecy osób wchodzących do żydowskich sklepów. 2 grudnia zostały wznowione zajęcia na Wyższej Szkole Handlu Zagranicznego, 3 grudnia – na Uniwersytecie Jana Kazimierza, a 5 grudnia – na Politechnice Lwowskiej. 4 grudnia w jednej z lwowskich drukarń policja skonfiskowała 10 tys. ulotek, które wzywały do bojkotu gospodarczego Żydów. W tych dniach aresztowano jeszcze kilkunastu działaczy obozu narodowego, w tym Klaudiusza Hrabyka, Adama Marię Macielińskiego i Jana Ostoję Matłachowskiego.
Bilans.
W wyniku zamieszek 234 osoby zgłosiły się na pogotowie ratunkowe; w większości wypadków byli to Żydzi. Nieznana jest liczba osób, które zostały ranne, lecz nie zgłosiły się po pomoc medyczną. 97 osób zgłosiło doznanie szkód majątkowych na skutek kradzieży lub zniszczeń. Ucierpieć miało 50% żydowskich sklepów we Lwowie, a także pewna liczba sklepów należących do Polaków.
Policja zatrzymała 90 studentów, z czego trzynastu aresztowano, a czterdziestu trzech ukarano w trybie administracyjnym. Starostwo grodzkie wymierzyło kary 185 osobom, z czego połowę stanowili studenci. Większość ukarano grzywną, wymierzono także kary bezwzględnego aresztu. W kwietniu 1933 roku niektórzy uczestnicy zamieszek zostali osądzeni i skazani na kary więzienia w zawieszeniu.
Miejscowi przywódcy Młodzieży Wszechpolskiej: Klaudiusz Hrabyk, Adam Maria Macieliński i Jan Ostoja Matłachowski zostali już 16 grudnia zwolnieni z aresztu. Kilka dni później przyjęli ich na audiencji biskupi Franciszek Lisowski i Józef Teodorowicz, którzy w czasie spotkania wyrazili radość, że „przewodniczący młodzieży nie zostali złamani na duchu”.
Epilog.
Wieści o lwowskich zamieszkach rozeszły się po Polsce. Do manifestacji i antysemickich ekscesów doszło w Warszawie, Krakowie, Poznaniu, Częstochowie i Wilnie.
Sprawę zamieszek omówił Sejm w dniu 6 grudnia 1932 roku. Koła poselskie zgłosiły w tej sprawie trzy różne wnioski. We wniosku Koła Żydowskiego zażądano wyjaśnienia przyczyn rozruchów i ukarania winnych, a jednocześnie oskarżono policję, iż zachowała się zbyt biernie. Z kolei we wniosku Stronnictwa Narodowego policję oskarżono o prowokowanie młodzieży i nadmierną brutalność. We wniosku Polskiej Partii Socjalistycznej oceniono natomiast, że działania młodzieży nacjonalistycznej miały „wybitnie dywersyjny charakter”, a jednocześnie oskarżono władze o utrudnianie socjalistom kontrakcji wobec działań endecji – poprzez wydanie zakazu odbycia wiecu ZNMS w dniu 4 grudnia. Sprawa zamieszek była jeszcze przez długi czas omawiana na posiedzeniach komisji sejmowych.
7 grudnia 1932 roku minister spraw wewnętrznych Bronisław Pieracki przyjął na spotkaniu posłów Koła Żydowskiego oraz posłów BBWR pochodzenia żydowskiego. Zapewnił, iż władze podejmą wszelkie środki, aby nie dopuścić do powtórzenia się podobnych zajść w przyszłości. Tego samego dnia Pieracki przyjął także delegację lwowskich Żydów, która przedstawiła m.in. dokumentację fotograficzną szkód spowodowanych przez zamieszki, zaapelowała o pomoc dla poszkodowanych i zażądała ukarania winnych.
O lwowskich rozruchach informowała prasa europejska i amerykańska. Dużą uwagę poświęciły im zwłaszcza gazety niemieckie, określając zamieszki mianem „pogromu”.
Zabójca Grodkowskiego, Mosze Katz, został osądzony i skazany na karę czterech lat pozbawienia wolności.
W kolejnych latach rocznice śmierci Wacławskiego i Grodkowskiego były wykorzystywane przez Młodzież Wszechpolską do prowokowania ekscesów antyżydowskich – zarówno we Lwowie, jak i w innych miastach.

</doc>
<doc id="4733943" url="https://pl.wikipedia.org/wiki?curid=4733943" title="Joanna Kuryło">
Joanna Kuryło

Joanna Kuryło (ur. 16 sierpnia 1995) – polska lekkoatletka specjalizująca się w skoku w dal.
Kariera sportowa.
Jest mistrzynią Polski w skoku w dal z 2019 i 2020
Złota medalistka halowych mistrzostw Polski w skoku w dal w 2019 oraz brązowa medalistka w tej konkurencji w 2020. Brązowa medalistka młodzieżowych mistrzostw Polski w 2015 w sztafecie 4 × 100 metrów.

</doc>
<doc id="4733952" url="https://pl.wikipedia.org/wiki?curid=4733952" title="Wojciech Mazur">
Wojciech Mazur

Wojciech Mazur (ur. 12 grudnia 1893 w Szykach, zm. 1 stycznia 1925 w Dobrowodzie) – żołnierz kawalerii Legionów Polskich i Wojska Polskiego. Uczestnik I wojny światowej i wojny polsko-bolszewickiej. Kawaler Orderu Virtuti Militari.
Życiorys.
Urodził się w rodzinie Wojciecha i Agaty z d. Kolarz. Absolwent szkoły powszechnej. Działał w drużynach strzeleckich. Od 6 sierpnia 1914 w Legionach Polskich, żołnierz 2 szwadronu kawalerii w 2 pułku ułanów podległej II Brygadzie Legionów Polskich z którym walczył podczas I wojny światowej.
„Szczególnie odznaczył się podczas szarży pod Rokitną /13 VI 1915/”. Za udział w której otrzymał Order Virtuti Militari.
W październiku 1915 wcielony do 2 pułku ułanów z którym walczył na Wołyniu, pod Przemyślem i na Bukowinie. Zwolniony z Legionów w lutym 1918. Od grudnia 1918 w odrodzonym wojsku polskim, żołnierz 2 pułku szwoleżerów z którym walczył podczas wojny polsko-bolszewickiej. Zdemobilizowany w 1921. Od 15 września 1922 pracował w Policji Państwowej. Zmarł tragicznie w Dobrowodach i tam został pochowany.
Był żonaty.

</doc>
<doc id="4733953" url="https://pl.wikipedia.org/wiki?curid=4733953" title="Droga młodych">
Droga młodych

Droga młodych ( "Mir kumen on") – polski fabularyzowany film dokumentalny w języku jidysz z 1936 w reżyserii Aleksandra Forda, zrealizowany na podstawie scenariusza Wandy Wasilewskiej oraz Jakuba Pata.
Fabuła.
Film poświęcony jest losom grupy żydowskich dzieci z ubogich rodzin, która przyjeżdża do Sanatorium im. Włodzimierza Medema w Miedzeszynie pod Warszawą, podległego lewicowej partii Bund, a wyróżniającego się wzorowością w praktyce pedagogicznej i leczniczej. Dzieci przybyłe do sanatorium, choć początkowo mają trudności z dostosowaniem się do społeczności sanatoryjnej, stopniowo odzyskują szczęście, bawią się z rówieśnikami, a po trzech miesiącach pobytu czują się znów pełnoprawnymi członkami społeczeństwa.
Produkcja.
Celem Forda i jego współpracowników było zwrócenie uwagi na konieczność zebrania pieniędzy na leczenie żydowskich dzieci chorych na gruźlicę, w obliczu odmowy dofinansowania pracy sanatorium przez Ministerstwo Opieki Społecznej. Ścieżka dźwiękowa dzieła Forda cytowała przetłumaczony na jidysz wiersz Walta Whitmana "Salut au Monde" oraz przekład "Międzynarodówki", do których muzykę skomponowali Henryk Kon i Jankiel Trowpiański.
Odbiór.
Film Forda został sfinansowany przez amerykańskie organizacje żydowskie, jednak jego premiera w Polsce została wstrzymana przez ówczesną cenzurę sanacyjną pod pretekstem zarzutu „propagandy komunistycznej” oraz „zakapturzonego bolszewizmu”. 23 kwietnia 1936 roku urząd cenzury w Centralnym Biurze Filmowym sugerował wręcz, że wyświetlanie "Drogi młodych" „mogłoby zagrażać żywotnym interesom Rzeczypospolitej”. Adolf Nowaczyński w pogardliwym stylu pisał, że film wprowadza mimochodem „protekcyjki strajkomanii polskiej”, choć filmu zapewne nie widział.
W następstwie tego wydarzenia film pokazywano na seansach prywatnych, gdzie spotkał się on z pozytywnymi opiniami takich krytyków literackich jak Karol Ford, Zbigniew Mitzner oraz Antoni Słonimski, którzy chwalili go za bardzo wysoki poziom artystyczny. Pierwszy, zamknięty, acz legalny pokaz "Drogi młodych" odbył się we Francji, gdzie film był dystrybuowany pod nazwą "Nous arrivons" (fr. "Przyjeżdżamy"). Projekcję poprzedziły wprowadzenie Jeana Painlevé oraz prelekcja Luisa Buñuela. Mimo że "Drogę młodych" za granicą przyjęto z uznaniem, również pozostałe kopie filmu rozpowszechniane poza Polską były częściowo ocenzurowane, zwłaszcza w Stanach Zjednoczonych.
Skrócona wersja filmu została opracowana w Wielkiej Brytanii w 1944 przez Stefana Osieckiego pod nazwą "Dzieci powinny się śmiać" (ang. "Children Must Laugh"). W sierpniu 2017 w warszawskim kinie Iluzjon miała miejsce premiera odrestaurowanej wersji filmu, „w atmosferze premiery osiemdziesiąt jeden lat spóźnionej, chociaż radosnej; międzynarodowego (polsko-niemiecko-francusko-amerykańskiego) wysiłku zakończonego wzruszającym sukcesem”.
Znaczenie.
Zdaniem Magdaleny Kozłowskiej:"Droga młodych" przyczyniła się do rozpowszechnienia idei sanatorium za granicą. Było to cenne, zwłaszcza pod koniec lat trzydziestych, w obliczu bardzo ograniczonej pomocy ze strony Warszawy i polskich instytucji państwowych. Film ten był również próbą rekonfiguracji kultury jidysz – próbą ukazania innego rodzaju świata żydowskiego, nie tego tradycyjnego, ale zawierającego inne spojrzenie, świata, który patrzy w przyszłość. Podważył stereotypowe postrzeganie Żydów jako związanych wyłącznie z religią, handlem i życiem miejskim.Jerzy Stanisław Majewski z „Gazety Wyborczej” wprawdzie stwierdził, iż „współczesnego widza obraz stworzony przez reżysera śmieszy nachalną dydaktyką”, lecz zarazem przyznał, iż "Droga młodych" „dla badaczy dziejów przedwojennej Warszawy jest wyjątkowym świadectwem przeszłości. Tym bardziej, że w filmie świat dawnej żydowskiej Warszawy żyje. Wchodzimy do wnętrz, śledzimy sanatoryjne losy dzieci, słuchamy ich występów w języku żydowskim i polskim”. Zdaniem Tomasza Rachwalda "Droga młodych" nie zawiera „bezpośrednich odwołań do ideologii socjalistycznej (o komunizmie nie wspominając), poza wspomnianymi pochwałami kolektywu i pieśniami o jednoczącym się proletariacie”. Jednakże, jak przekonuje Rachwald, poprawa bytu młodych proletariuszy różnych narodowości mogła zapowiadać nadchodzącą rewolucję mas.
Znaczenie "Drogi młodych" jako dokumentu podkreślają również losy sanatorium. W 1942 obiekt zamknęły niemieckie nazistowskie władze okupacyjne, a jego pensjonariusze i personel zostali zamordowani w obozie zagłady w Treblince. Już wersja filmu zmontowana przez Osieckiego kończyła się planszą informującą o tym, co spotkało dzieci i wychowawców sanatorium. Rachwald podsumowywał, że „ten niezwykle optymistyczny film ugina się pod naporem wstrząsu, jakim była ostateczna konsekwencja dzielenia ludzi wedle ich pochodzenia etnicznego”.

</doc>
<doc id="4733969" url="https://pl.wikipedia.org/wiki?curid=4733969" title="Meloidogyne">
Meloidogyne



</doc>
<doc id="4733970" url="https://pl.wikipedia.org/wiki?curid=4733970" title="Karolina Młodawska">
Karolina Młodawska

Karolina Młodawska (ur. 4 października 1996 w Kielcach) – polska lekkoatletka specjalizująca się w skoku w dal i trójskoku.
Kariera sportowa.
Jest brązową medalistką mistrzostw Polski w skoku w dal z 2019.
Złota medalistka halowych mistrzostw Polski w skoku w dal w 2020 oraz srebrna medalistka w tej konkurencji w 2019, a także brązowa medalistka halowych mistrzostw Polski w trójskoku (Toruń 2021) i srebrna w skoku w dal w tym samym roku. Brązowa medalistka młodzieżowych mistrzostw Polski w 2018 w skoku w dal.

</doc>
<doc id="4733971" url="https://pl.wikipedia.org/wiki?curid=4733971" title="Przecław Bachorza z Osięcin">
Przecław Bachorza z Osięcin

Przecław Bachorza z Osięcin (zm. między 1303 a 1305 r.) – kasztelan włocławski i brzeski od 1288 r. do śmierci.
Życiorys.
Pochodził z osięcińskiej linii Pomianów. Przydomek Bachorza przybrali od kanału, będącego dopływem Zgłowiączki. Ród używał go do XV wieku. Jego nieznany z imienia ojciec jest wymieniany w dokumencie z 1246 r. jako giermek księcia kujawskiego Kazimierza Konradowica. Ojciec Przecława był prawdopodobnie pierwszym znanym właścicielem Osięcin.
W 1282 r. książę brzeski Władysław Łokietek mianował Przecława sędzią w Brześciu. Między 1282 a 13 czerwca 1288 r. został kasztelanem włocławskim. Zastąpił na tym stanowisku Krystyna, który przeszedł na kasztelanię w Kruszwicy. Jako kasztelan włocławski Bachorza występuje w dwóch dokumentach z 1293 i 1293 roku. Po tym czasie kasztelania została przeniesiona do Brześcia, gdzie Bachorza pozostał do końca życia. Występuje wielokrotnie jako świadek dyplomów Władysława Łokietka.
W 1295 r. jego syn Ubysław dostał się do niewoli w czasie napadu litewskiego na Kujawy. Przecław wykupił go za 100 grzywien, które uzyskał sprzedając wieś Silno biskupowi włocławskiemu Wisławowi. W drodze do Torunia, gdzie odbyła się transkacja, towarzyszył Bachorze kapelan Trzebowit (Tebovico) z Osięcin. Jest to najstarsza wzmianka o istnieniu Kościoła w Osięcinach.
W 1300 r. brał udział w nieudanej obronie Brześcia przed wyprawą wojenną króla czeskiego Wacława II. Do przełomu 1301 i 1302 roku Kujawy były okupowane przez sprzymierzonych z Czechami Krzyżaków, a władzę w Brześciu objął komtur Jan Sas. Następnie Przecław, podobnie jak inni urzędnicy z Kujaw uznali władzę Wacława II, co było warunkiem oddania im urzędów. Po raz ostatni pojawia się na dokumencie czeskiego starosty Kujaw i Pomorza Tassa z Vizmburka z 25 stycznia 1303 roku. Podczas antyczeskiego powstania na Kujawach w latach 1305-06 kasztelanem brzeskim był już Berwold (Berold) z Przewłok.
Przecław Bachorza miał trzech synów: Ubysława, Jałbrzyka i Rozdziała. Ubysław był kasztelanem brzeskim w latach 1307-1326, zaś Rozdział podkomorzym brzeskim w latach 1307-1330. Ubysław i Jałbrzyk uczestniczyli w antyczeskim powstaniu. Urzędy, którymi obdarzono synów Przecława po powrocie do władzy księcia Łokietka świadczą o tym, że Bachorzowie pozostawali z nim w dobrych stosunkach, a władzę księcia Wacława uznali jedynie z konieczności. Bachorzowie otrzymali także liczne dobra ziemskie. Na przełomie XIV i XV wieku potomkowie Przecława posiadali ponad 10 wsi na terenie parafii w Osięcinach i Dąbiu a także na ziemi sieradzkiej. Były to Osięciny, Dąbie, Bełszewo, Torzewo, Sadłóg, Jarantowice, Jądrowice, Stok, Smólsk, Niewiesz, Biernacice, Iwonie i Boczki. Same Osięciny podzielono między trzech synów Przecława. Podział ten utrzymał się przez kolejne 300 lat.

</doc>
<doc id="4733980" url="https://pl.wikipedia.org/wiki?curid=4733980" title="Tkanka łączna siateczkowata">
Tkanka łączna siateczkowata



</doc>
<doc id="4733982" url="https://pl.wikipedia.org/wiki?curid=4733982" title="Tomasz Mazurek (żołnierz)">
Tomasz Mazurek (żołnierz)

Tomasz Mazurek (ur. 8 grudnia 1896 w Piaskach, zm. 17 września 1920 w szpitalu polowym nr 702) – żołnierz armii niemieckiej, armii wielkopolskiej i Wojska Polskiego, uczestnik I wojny światowej i wojny polsko-bolszewickiej, kawaler Orderu Virtuti Militari.
Życiorys.
Urodził się 8 grudnia 1896 w Piaskach (obecnie dzielnica Grodziska Wielkopolskiego), w rodzinie Antoniego i Magdaleny ze Stacheckich. Ukończył cztery klasy szkoły powszechnej w Piaskach. Po zakończeniu nauki pracował u rodziców. Zmobilizowany w 1916 do armii niemieckiej. Służył w 5 pułku artylerii w Poznaniu. Zwolniony w 1918. Od 4 stycznia 1919 brał udział w powstaniu wielkopolskim, żołnierz 11. kompanii 2 pułku strzelców wielkopolskich z którym później brał udział w walkach wojny polsko-bolszewickiej. 
Szczególnie zasłużył się 16 września 1920 podczas walk pod Berezą Kartuską, gdzie „skutecznie ostrzeliwał pozycje nieprzyjaciela ckm-em, umożliwiając atak piechocie. Podczas zmiany pozycji został ciężko ranny” w brzuch. Zmarł następnego dnia w szpitalu polowym nr 702. Za tę postawę został odznaczony pośmiertnie Orderem Virtuti Militari.
Był kawalerem.

</doc>
<doc id="4733986" url="https://pl.wikipedia.org/wiki?curid=4733986" title="Becky Chambers">
Becky Chambers

Becky Chambers (ur. 1985) – amerykańska pisarka science fiction. Laureatka Nagrody Hugo.
Życiorys.
Becky Chambers urodziła się w 1985 roku w USA, w Południowej Kalifornii. Jej ojciec był inżynierem lotniczym, a matka wykładowcą astrobiologii. Dorastała na przedmieściach Los Angeles. W wieku 18 lat przeprowadziła się do San Francisco, gdzie studiowała teatrologię na University of San Francisco. Później mieszkała na Islandii i w Szkocji, i wróciła do Kalifornii, gdzie mieszka z żoną – Berglaug Asmundardottir.
Twórczość.
Przed opublikowaniem w 2014 roku swojej debiutanckiej powieści "Daleka droga do małej, gniewnej planety" Chambers pracowała w teatrach i jako pisarz-freelancer. Powieść opublikowała własnym sumptem po skutecznej kampanii finansowania społecznościowego na platformie Kickstarter. Kolejne wydanie ukazało się nakładem Hodder &amp; Stoughton, a w 2016 Chambers opublikowała sequel pt. "Wspólna orbita zamknięta". Cykl zamyka wydana w lipcu 2018 roku powieść "Record of a Spaceborn Few". Cykl tych trzech powieści znany jako "Cykl Wayfarers" został w 2019 roku uhonorowany Nagrodą Hugo za najlepszy cykl literacki.
W lipcu 2018 roku podpisała umowę z Tor Books na dwie książki, z datą premiery pierwszej z nich zapowiadaną na 2021 rok.

</doc>
<doc id="4734030" url="https://pl.wikipedia.org/wiki?curid=4734030" title="Leon Suchodolski">
Leon Suchodolski

Leon Suchodolski herbu Janina (ur. 1806 - zm. 28 lutego 1872 we Lwowie) – oficer, powstaniec listopadowy, ziemianin i działacz gospodarczy
Jako oficer walczył w powstaniu listopadowym. Po klęsce powstania osiadł na stałe w Galicji. 
Ziemianin, właściciel dóbr Czernielów Mazowiecki, w pow. zbaraskim (1852–1865) oraz Krzywe w pow. brzeżańskim (1853–1865) i Sosnów w pow. podhajeckim (1865–1872). Rzeczoznawca ds. dóbr ziemskich Sądu Obwodowego w Złoczowie (1865–1870). Członek Rady Powiatowej w Złoczowie (1869–1870). Od 1860 członek i działacz Galicyjskiego Towarzystwa Gospodarskiego. W latach 1869–1872 prezes oddziału brzeżańsko-podhajeckiego towarzystwa. Członek Komitetu GTG (28 czerwca 1870 - 30 czerwca 1871). Członek Wydziału Okręgowego w Podhajcach (1869–1872) Galicyjskiego Towarzystwa Kredytowego Ziemskiego.
Pochowany na Cmentarzu Łyczakowskim we Lwowie.
Rodzina.
Urodził się w rodzinie ziemiańskiej. W 1840 ożenił się z Izydorą z Krzeczunowiczów. Mieli dzieci: syna Kornela (1840–1904) ożenionego z Wandą z Dzieduszyckich (ur. 1846), oraz córki Izabelę Sabinę (1841–1916), żonę Kornela Krzeczunowicza (1815–1881), Aleksandrę (1842–1918), żonę Filipa Zaleskiego (1836–1911), Felicję (1845–1938), żonę Edwarda Podlewskiego (ur. 1826–1906), Antoninę (1848–1928), żonę Dawida Abrahamowicza (1839–1926).

</doc>
<doc id="4734031" url="https://pl.wikipedia.org/wiki?curid=4734031" title="José Vargas Rueda">
José Vargas Rueda

José Andrés Vargas Rueda – meksykański zapaśnik walczący w stylu klasycznym. Wicemistrz panamerykański z 2020 roku.

</doc>
<doc id="4734034" url="https://pl.wikipedia.org/wiki?curid=4734034" title="Hanna Greń">
Hanna Greń

Hanna Greń (ur. 8 stycznia 1959 w Wiśle) – polska pisarka, autorka powieści kryminalnych.
Życiorys.
Urodziła się w 1959 w Wiśle. Mieszkanka Bielska-Białej. Z wykształcenia jest ekonomistką, ukończyła Akademię Ekonomicznej w Katowicach. Do 2014 prowadziła biuro rachunkowe, a niedługo później wydała swoją pierwszą powieść, "Cień sprzedawcy snów". Pasjonuje się kryminalistyką. Jej mąż jest emerytowanym policjantem książek.

</doc>
<doc id="4734045" url="https://pl.wikipedia.org/wiki?curid=4734045" title="Diego Martínez de Leija">
Diego Martínez de Leija

Diego Alberto Martínez de Leija (ur. 2000) – meksykański zapaśnik walczący w stylu klasycznym. Zajął dziewiętnaste miejsce na mistrzostwach świata w 2021. Wicemistrz panamerykański z 2020 i trzeci w 2021. Srebrny medalista mistrzostw panamerykańskich juniorów w 2019, mistrz kadetów w 2017 roku.

</doc>
<doc id="4734056" url="https://pl.wikipedia.org/wiki?curid=4734056" title="Antropologia sztuki">
Antropologia sztuki

Antropologia sztuki – jeden z działów antropologii kulturowej, poświęcony badaniu sztuki w różnych kontekstach kulturowych. Antropologia sztuki koncentruje się na wymiarach historycznych, ekonomicznych i estetycznych w niezachodnich formach sztuki, głównie w społeczeństwach potocznie nazywanych „pierwotnymi” bądź „niepiśmiennymi”. Przez większą część swej niedługiej historii, antropologia sztuki pozostawała na marginesie głównego nurtu. Paradoksalnie, pozwoliło to na przenikanie się idei różnych dziedzin oraz jej interdyscyplinarny charakter, choć występują trudności z konkretnym jej zdefiniowaniem. Od pokrewnych jej socjologii sztuki i historii sztuki odróżnia ją inny obszar badań. Zamiast na formie i funkcji (w ujęciu politycznym, ekonomicznym i estetycznym), antropolodzy sztuki starają się zrozumieć znaczenie dzieła w ujęciu danej społeczności.
Historia.
Antropologia i sztuka w końcu XIX i pierwszej połowie XX wieku.
Pierwszych oznak na wykształcanie się antropologii sztuki można doszukiwać się już w końcu XIX wieku. W 1895 roku brytyjski antropolog Alfred Cort Haddon wydał książkę "Evolution in Art", będącą podsumowaniem jego badań nad sztuką na obszarze Brytyjskiej Nowej Gwinei.
W początkach XX wieku Franz Boas, jeden z pionierów współczesnej antropologii, przeprowadził wiele badań terenowych dotyczących sztuki, co pozwoliło stworzyć podstawy dla tej dziedziny. Napisana przez niego książka "Primitive Art" (1927), zbiera jego najważniejsze spostrzeżenia na temat tak zwanych „prymitywnych” form sztuki, ze szczegółowym studium przypadku na temat sztuki mieszkańców północno-zachodniego wybrzeża Pacyfiku. Antropolog Claude Lévi-Strauss rozwinął analizy Boasa w swojej książce "Drogi Masek" (1982), w której prześledził zmiany w plastycznej formie masek północno-zachodniego wybrzeża Ameryki Północnej do wzorców interakcji międzykulturowych wśród rdzennych mieszkańców wybrzeża.
Pod wpływem porównawczej nauki o społeczeństwie Alfreda Radcliffe-Browna antropologia w Wielkiej Brytanii przeszła duże zmiany. Próbując stworzyć dla niej niszę, która odróżniałaby antropologię od innych dziedzin nauki, przekształcił ją w dziedzinę skupiającą się na organizacji i strukturze społecznej, mocno powiązaną ze funkcjonalizmem strukturalnym. Tamtejsza antropologia w dużej mierze zdystansowała się od historii, psychologii a także kultury, co wpłynęło na wzrost zainteresowania grupą i zachowaniem, z niekorzyścią dla jednostki i emocji. Teoretycy kształtujący antropologię uważali, że badania nad sztuką i kulturą materialną nie były w większości przypadków kluczowe dla rozwoju całości dziedziny. Tym samym kultura materialna i sztuka zostały odcięte od głównego nurtu brytyjskich badań etnologicznych. Zebrane artefakty nie były poddawane szerszym badaniom tylko deponowane w muzealnych magazynach. Ta sytuacja utrzymywała się do lat 60. XX wieku, kiedy sztuka ponownie stała się ważnym zagadnieniem w pracach badawczych. Podobny proces zachodził też w innych krajach Europy (na przykład we Francji i Holandii), które rozwinęły podobne tradycje pracy w terenie .
W Stanach Zjednoczonych stan badań nad sztuką z perspektywy antropologicznej prezentował się znacznie lepiej, choć charakteryzował się podobnym okresem zaniedbań co w antropologii europejskiej. Antropologia w tym kraju rozwijała się bardziej holistycznie, a podział badań na cztery główne obszary (antropologia społeczno-kulturowa, antropologia biologiczna, archeologia i lingwistyka) pozwolił na dalszą pracę nad kulturą materialną. Mimo to w pierwszej połowie XX wieku przeprowadzano relatywnie niewiele badań nad sztuką.
Zdystansowanie się antropologii muzealnej od etnologów pracujących w terenie poskutkowało zmniejszeniem możliwości przyporządkowania przedmiotów posiadanych w kolekcjach ze społecznościami, które je wytworzyły. Obiekty oznaczane jako „sztuka” były odcięte od swego kontekstu kulturowego i oceniane zgodnie z zachodnimi kryteriami i kategoriami oraz traktowane jako stadium poprzedzające tradycyjnie wytworzone przez świat zachodu rodzaje sztuki. Rozpatrywanie przedmiotów kultury materialnej odbywało się w stosunku do zachodnich wzorców, które zazwyczaj nie miały zastosowania w innych społecznościach .
Antropologia sztuki współcześnie.
Ponowne zainteresowanie sztuką wśród antropologów nastąpiło w latach 60. XX wieku. Czynnikami, które to spowodowały były zmiany w programie badań antropologicznych oraz dążenie zachodniej teorii sztuki w stronę myślenia antropologicznego. Po II wojnie światowej antropologia dynamicznie się rozwijała, co sprzyjało powstaniu kolejnych jej specjalizacji. W Wielkiej Brytanii przejawiło się to odejściem od badań relacji społecznych na rzecz zaciekawienia religią, mitem i rytuałami. Rosło także zainteresowanie antropologią wizualną, kulturą materialną i antropologią archeologiczną. Wzrost zainteresowania wpłynął zwłaszcza na badania nad symboliką (w systematyce, semiotyce i języku) oraz nad wymianą i związanymi z nią rytuałami. Teoria wymiany i antropologia symboliczna wpłynęły na dyskurs nad charakterem osób i rzeczy, w kontekście ich wzajemnych powiązań. Stało się to głównym tematem antropologii w latach 80. i 90. XX wieku.
Od lat 70. XX wieku zwiększano nacisk na badania takich tematów jak emocje, płeć, ciało, przestrzeń i czas, a szeroko pojęta sztuka stanowiła ich główne źródło informacji, gdyż każda forma sztuki przekazywała sobą konkretne informacje o danej społeczności. 
Problem antropologii sztuki i jej definicja.
Jeden z głównych problemów antropologii sztuki dotyczy uniwersalności „sztuki” jako zjawiska kulturowego. Antropolodzy zauważyli, że zachodni podział na kategorie takie jak „malarstwo”, „rzeźba” czy „literatura”, nie istnieje lub istnieje w znacznie innej formie w większości niezachodnich kontekstów. Sztuka zazwyczaj występuje jako pojęcie bliskie kulturze w obu jej znaczeniach: kulturze pojmowanej jako określony sposób życia i powłoka, w której można urzeczywistnić idee i wiedzę grupy, oraz kulturze w znaczeniu metafizycznej esencji danej społeczności, zgodnie z której standardami oceniane są później te fizyczne produkty. Taki rozdział doprowadzał do wielu niejasności i utrudniał wypracowanie konsensusu w sprawie jednej, międzykulturowej definicji „sztuki” w antropologii. Dużym wyzwaniem w dalszym ciągu pozostaje traktowanie sztuki w oderwaniu od eurocentrycznego poglądu na nią. Według tej definicji, sztuka jest rozumiana jako oderwana od społeczności i determinowana przez swoją rolę w strukturze klasowej zachodniego kapitalistycznego społeczeństwa. Zgodnie z tym poglądem, sztuka służy jedynie do bycia symbolicznym znacznikiem kapitału, w który klasa rządząca inwestuje aby jeszcze bardziej móc podkreślić swój status. Ciężko jednak zastosować tę definicję w przypadku większości poza zachodnich społeczności . 
Aby przezwyciężyć trudności ze zdefiniowaniem kluczowego dla dziedziny pojęcia, antropolodzy sztuki skupili się na formalnych cechach przedmiotów, które nie będąc wyłącznie „artystycznymi”, mają pewne wyraźne cechy „estetyczne”. "Primitive Art" Franza Boasa, "Drogi Maski" Claude Lévi-Straussa czy "Art as Cultural System" (1983) Clifforda Geertza to kilka przykładów tego trendu przekształcania antropologii „sztuki” w antropologię specyficzno-kulturowej „estetyki”. W 1998 roku w swojej książce "Art and Agency" Alfred Gell zaproponował nową definicję „sztuki” jako złożonego systemu intencjonalności, w którym artyści wytwarzają przedmioty artystyczne, aby wywoływać zmiany w świecie, w tym (ale nie wyłącznie) zmiany w postrzeganiu estetyki przez odbiorców sztuki. Około 2000 roku pomysły Gella wzbudziły wiele kontrowersji w antropologii sztuki .
Inną definicję sztuki stworzył Howard Morphy. Zgodnie z nią, sztuką są obiekty posiadające atrybuty estetyczne i/lub semantyczne (w większości przypadków oba na raz), które są wykorzystywane do celów reprezentacyjnych lub prezentacyjnych. W swojej późniejszej pracy, "The Anthropology of Art" twierdził on ponadto, że zrozumienie pracy wymaga umieszczenia jej w najszerszym możliwym kontekście. Znaczenie i wpływ dzieła na otoczenie nie są zrozumiałe dla antropologa, który nie weźmie pod uwagę historycznego, społecznego i kulturowego podłoża jego stworzenia. W ten sposób obiekty sztuki łączą wydarzenia z procesami i zbliżają do siebie doświadczenia rozdzielone w czasie.

</doc>
<doc id="4734065" url="https://pl.wikipedia.org/wiki?curid=4734065" title="Emerson Ordóñez">
Emerson Ordóñez

Emerson Isaías Felipe Ordóñez (ur. 1999) – gwatemalski zapaśnik walczący w stylu klasycznym. Zajął 27. miejsce na mistrzostwach świata w 2022. Brązowy medalista mistrzostw panamerykańskich w 2020 i 2021, a także mistrzostw panamerykańskich juniorów w 2019 roku.

</doc>
<doc id="4734079" url="https://pl.wikipedia.org/wiki?curid=4734079" title="Cristhian Rivas">
Cristhian Rivas

Crist(h)ian Alberto Rivas Castro (ur. 12 czerwca 1995) – ekwadorski zapaśnik walczący w stylu klasycznym. Zajął szóste miejsce na igrzyskach panamerykańskich w 2019. Brązowy medalista mistrzostw panamerykańskich w 2020; piąty w 2019. Mistrz panamerykański kadetów w 2010 roku.

</doc>
<doc id="4734092" url="https://pl.wikipedia.org/wiki?curid=4734092" title="Syfon (anatomia muchówek)">
Syfon (anatomia muchówek)

Syfon, rurka oddechowa, rurka syfonowa (łac. "sipho") – zesklerotyzowany przewód oskórkowy z pniami tchawkowymi, służący do pobierania powietrza, który działa na tej samej zasadzie co fajka nurka. Występuje u wodnych stadiów rozwojowych niektórych przedstawicieli rzędu muchówek: poczwarek komarowatych, larw komarowatych z podrodziny Culicinae oraz niektórych larw z rodziny bzygowatych.
Ogonowa rurka oddechowa larw komarowatych z rzędu muchówek. Rurka syfonowa jest przedłużeniem tylnych przetchlinek. Otwór na końcu syfonu jest chroniony przez pierścień blisko rozmieszczonych włosków z wodoodporną powłoką. Na styku powietrze-woda włosy te przerywają napięcie powierzchniowe wody i utrzymują otwarte drogi oddechowe. Gdy owad nurkuje, ciśnienie wody popycha włosy blisko siebie, aby uszczelnić otwór i zatrzymać wodę. Specjalne gruczoły w syfonie syntezują nierozpuszczalne w wodzie lipidy. Działają w ten sposób, jako hydrostatyczna obrona przed „zwilżeniem” syfonu, co chroni larwy przed utonięciem. Transport lipidów do światła tchawicy syfonu jest najprawdopodobniej ułatwiony przez mikrokosmki. U większości komarowatych na syfonie występuje grzebień (ang. pecten), rząd kolców rozciągający się od brzusznej podstawy syfonu do pewnego punktu wzdłuż jego długości. Rozmiar, kształt, długość syfonu i grzebienia, różnią się w zależności od gatunku i są bardzo przydatne do identyfikacji rodzaju i gatunku larw komarów.
Larwy bzygowatych (Syrphidae) mają syfon umieszczony na tylnym końcu odwłoka. Zbudowany jest on z pierścieniowatych członów, nachodzących na siebie teleskopowo. Dzięki temu może się składać i wydłużać, nawet na ponad 10 cm, co daje larwie większą swobodę w wyborze stopnia zanurzenia. Wierzchołek syfonu zaopatrzony jest w pęczek rzęsek, który służy utrzymaniu go na powierzchni wody.
U niektórych muchówek syfon ma postać kolca i służy do wkłuwania się w rośliny oraz pobierania z nich powietrza. Wiele roślin wodnych przechowuje tlen (produkt uboczny fotosyntezy) w specjalnych wakuolach. Niektóre owady (np. larwy komarów z rodzaju "Mansonia") wkłuwają rurki oddechowe do tych magazynów powietrza i uzyskują bogate zapasy tlenu bez wypływania na powierzchnię wody.
Larwy gatunków z rodzaju widliszek ("Anopheles") nie mają syfonu, ale oddychają przez spłaszczone przetchlinki umiejscowione na VIII segmencie odwłoka. Krótki syfon występuje natomiast u poczwarek z tego rodzaju.

</doc>
<doc id="4734093" url="https://pl.wikipedia.org/wiki?curid=4734093" title="Marciano Alí">
Marciano Alí

Marciano George Alí – portorykański zapaśnik walczący w stylu klasycznym. Brązowy medalista mistrzostw panamerykańskich w 2020 i 2021 roku.

</doc>
<doc id="4734094" url="https://pl.wikipedia.org/wiki?curid=4734094" title="Wendy Fraser">
Wendy Fraser

Wendy Katrina Fraser (ur. 23 kwietnia 1963 w Bukobie) – szkocka i brytyjska hokeistka na trawie. Brązowa medalistka olimpijska z Barcelony.
Urodziła się w dzisiejszej Tanzanii. Zawody w 1992 były jej drugimi igrzyskami olimpijskimi. Wystąpiła w pięciu spotkaniach. Z reprezentacją Wielkiej Brytanii brała również udział w igrzyskach w Seulu cztery lata wcześniej. Brytyjki zajęły czwarte miejsce (5 spotkań). Z reprezentacją Szkocji brała udział m.in. w mistrzostwach Europy w 1987 i 1995.

</doc>
<doc id="4734095" url="https://pl.wikipedia.org/wiki?curid=4734095" title="Marciano Ali">
Marciano Ali



</doc>
<doc id="4734105" url="https://pl.wikipedia.org/wiki?curid=4734105" title="Dzidka">
Dzidka



</doc>
<doc id="4734107" url="https://pl.wikipedia.org/wiki?curid=4734107" title="Olene Walker">
Olene Walker

Olene Smith Walker (ur. 15 listopada 1930 w Ogden, zm. 28 listopada 2015 w Salt Lake City) – amerykańska polityk, gubernator stanu Utah w latach 2003–2005, zastępczyni gubernatora w latach 1993–2003, znana głównie ze swojej działalności na rzecz rozwoju systemu edukacji w stanie Utah.
Wczesne życie i edukacja.
Urodziła się w 15 listopada 1930 w Ogden w stanie Utah jako Olene Smith. Była drugim z pięciorga dzieci Thomasa O. Smitha i Niny Hadley Smith. Oboje jej rodziców było nauczycielami i dodatkowo prowadzili farmę o powierzchni 100 akrów. Jej ojciec był nadzorcą okręgu szkolnego Ogden przez 25 lat, aż do przejścia na emeryturę.
W 1953 zdobyła Bachelor’s degree na Uniwersytecie Brighama Younga z politologii, w 1954 stopień magistra politologii na Uniwersytecie Stanforda, a w 1981 stopień doktora administracji edukacyjnej na Uniwersytecie Utah.
Od 1969 do 1992 pełniła funkcję wiceprezesa w rodzinnej firmie Country Crisp Foods.
Kariera polityczna.
Od 1970 do 1973 była konsultantem ds. Edukacji w Departamencie Edukacji USA. Od 1974 do 1979 była dyrektorem Programu Wolontariackiego Okręgu Szkolnego Salt Lake City. W 1980 założyła fundację Salt Lake Education Foundation i była jej dyrektorem przez 9 lat.
Była reprezentantką w stanowym parlamencie od 1981 do 1989.
W latach 1989–1992 pełniła funkcję dyrektora Wydziału Rozwoju Społeczności Utah.
Od 1993 do 2003 pełniła funkcję zastępcy gubernatora Utah. Była pierwszą kobietą, która pełniła tę funkcję. W czasie swojej kadencji kierowała wieloma inicjatywami, takimi jak programy edukacyjne i programy rozwoju siły roboczej. Kierowała Grupą Zadaniową ds. Reformy Opieki Zdrowotnej, która ustanowiła "Program Ubezpieczeń Zdrowotnych dla Dzieci", zapewniający tanią opiekę zdrowotną dzieciom z Utah. Walker zwołała także Komitet Koordynacyjny ds. Bezdomnych w Utah, którego celem było położenie kresu bezdomności chronicznemj poprzez tworzenie tanich mieszkań i usług wsparcia.
Po tym jak w 2003 gubernator Mike Leavitt zrezygnował z urzędu, aby zostać administratorem Environmental Protection Agency, 5 listopada Walker przejęła jego funkcję na drodze sukcesji i została pierwszą kobietą na tym stanowisku. Pełniąc urząd nie zawsze zgadzała się ze swoją partią w kluczowych sprawach. Na przykład zawetowała ustawę o kuponach do szkół publicznych, tłumacząc, że jej zdaniem zmniejszyłoby to budżet stanu przeznaczony na finansowani szkół. W 2004 podpisała ustawę, zgodnie z którą kara śmierci nie mogła być już wykonywana przy użyciu plutonów egzekucyjnych. Partia Republikańska zdecydowała się nie nominować jej jako swojego kandydata w najbliższych wyborach. Zakończyła swoją kadencję 3 stycznia 2005.
W 2005 została dołączona do galerii sławy instytutu politologii Hinckley Institute of Politics przy Uniwersytecie Utah.
Życie prywatnie.
Była Mormonką. W 1954 poślubiła Myrona Walkera i zmieniła swoje imię i nazwisko z Olene Smith na Olene Smith Walker. Wraz z mężem przeprowadziła się do Bostonu, aby Myron Walker mógł studiować na Uniwersytecie Harvarda i pracować nad swoją pracą dyplomową z administracji biznesowej. Przeprowadzali się 10 razy w ciągu 13 lat, aż na dłużej osiedlili się w Salt Lake City w Utah. Mieli siedmioro dzieci.
Śmierć.
Umarła 28 listopada 2015 w Salt Lake City w Utah. Jej śmierć przeżyli: jej mąż, siedmioro dzieci, 25 wnucząt i 25 prawnucząt. Została pochowana na Salt Lake City Cemetery.

</doc>
<doc id="4734109" url="https://pl.wikipedia.org/wiki?curid=4734109" title="Natali">
Natali



</doc>
<doc id="4734113" url="https://pl.wikipedia.org/wiki?curid=4734113" title="Lesyan Cousin Otomuro">
Lesyan Cousin Otomuro

Lesyan Osvaldo Cousin Otomuro (ur. 9 kwietnia 1991) – jamajski zapaśnik walczący w stylu klasycznym. Zajął dziewiętnaste miejsce na mistrzostwach świata w 2018. Brązowy medalista mistrzostw panamerykańskich w 2020. Trzeci na mistrzostwach Ameryki Środkowej i Karaibów w 2018 roku.

</doc>
<doc id="4734114" url="https://pl.wikipedia.org/wiki?curid=4734114" title="Olene Smith Walker">
Olene Smith Walker



</doc>
<doc id="4734120" url="https://pl.wikipedia.org/wiki?curid=4734120" title="Angus Arthur">
Angus Arthur

Angus Patrick Arthur (ur. 6 stycznia 1996) – jamajski zapaśnik walczący w stylu wolnym. Zajął 25. miejsce na mistrzostwach świata w 2019. Ósmy na igrzyskach panamerykańskich w 2019. Złoty medalista mistrzostw panamerykańskich w 2020 roku.

</doc>
<doc id="4734121" url="https://pl.wikipedia.org/wiki?curid=4734121" title="Alison Ramsay">
Alison Ramsay

Alison Gail Ramsay (ur. 16 kwietnia 1959 w Londynie) – szkocka i brytyjska hokeistka na trawie. Brązowa medalistka olimpijska z Barcelony.
Zawody w 1992 były jej drugimi igrzyskami olimpijskimi. Wystąpiła w pięciu spotkaniach i zdobyła jedną bramkę. Z reprezentacją Wielkiej Brytanii brała również udział w igrzyskach w Seulu cztery lata wcześniej. Brytyjki zajęły czwarte miejsce (5 spotkań). Z reprezentacją Szkocji brała udział m.in. w mistrzostwach Europy w 1987 i 1995.

</doc>
<doc id="4734125" url="https://pl.wikipedia.org/wiki?curid=4734125" title="Józef Kobus">
Józef Kobus

Józef Kobus (ur. 27 lutego 1897 w Świnach, zm. 6 lipca 1926 tamże) – żołnierz piechoty Wojska Polskiego II Rzeczypospolitej, uczestnik wojny polsko-bolszewickiej, kawaler Krzyża Srebrnego Orderu Wojennego Virtuti Militari.
Życiorys.
Syn Stanisława (rolnika) i Antoniny z domu Szymańskiej.
Ukończył szkołę ludową. W styczniu 1919 roku wstąpił jako ochotnik do odrodzonego Wojska Polskiego. Otrzymał przydział do 28 pułku Strzelców Kaniowskich, w którego szeregach wziął udział w wojnie polsko-bolszewickiej. Szczególnie odznaczył się w dniu 16 sierpnia 1920 roku pod wsią Mokre, kiedy to wykonał ryzykowne zadanie zwiadowcze na tyłach wojsk wroga. Za wykazane wówczas męstwo odznaczony został Krzyżem Srebrnym Orderu Virtuti Militari, co zostało następnie potwierdzone dekretem Wodza Naczelnego marszałka Józefa Piłsudskiego L. 2660 z dnia 28 lutego 1921 roku (opublikowanym w Dzienniku Personalnym Ministerstwa Spraw Wojskowych Nr 12 z dnia 26 marca 1921 roku).
Po zakończeniu działań wojennych został przeniesiony do rezerwy w stopniu starszego szeregowego. Mieszkał i pracował w rodzinnych Świnach pod Koluszkami, gdzie zmarł w 1926 w wyniku długotrwałej choroby. Spoczął na miejscowym cmentarzu. Józef Kobus nie zdążył założyć rodziny.

</doc>
<doc id="4734131" url="https://pl.wikipedia.org/wiki?curid=4734131" title="Szampan (singel)">
Szampan (singel)

Szampan – pierwszy singel polskiej piosenkarki Sanah z jej debiutanckiego albumu studyjnego, zatytułowanego "Królowa dram". Singel został wydany 3 stycznia 2020. Utwór napisali i skomponowali Zuzanna Jurczak, Magdalena Wójcik i Jakub Galiński.
Piosenka była nominowana do nagrody polskiego przemysłu fonograficznego Fryderyka w kategoriach: „utwór roku” i „teledysk roku”.
Kompozycja znalazła się na 1. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status diamentowego singla, przekraczając liczbę 100 tysięcy sprzedanych kopii.
Geneza utworu i historia wydania.
Utwór napisali i skomponowali Zuzanna Jurczak, Magdalena Wójcik i Jakub Galiński, który również odpowiada za produkcję piosenki.
Singel ukazał się w formacie digital download 3 stycznia 2020 w Polsce za pośrednictwem wytwórni płytowej Magic Records w dystrybucji Universal Music Polska. Piosenka została umieszczona na debiutanckim albumie studyjnym Sanah – "Królowa dram".
Pod koniec stycznia 2020 wykonała piosenkę na żywo w ramach koncertu „Live Session” radia Muzo.fm. 9 kwietnia zaśpiewała utwór podczas transmisji w serwisie społecznościowym Facebook. Na początku grudnia wystąpiła z singlem w finale 11. edycji "The Voice of Poland".
Singel znalazł się w grupie trzydziestu polskich propozycji, spośród których polski oddział stowarzyszenia OGAE wyłaniał reprezentanta kraju na potrzeby plebiscytu OGAE Song Contest 2020. Zdobywając 270 punktów, kompozycja zajęła drugie miejsce w polskich selekcjach.
W marcu 2021 singel uzyskał nominację do nagrody polskiego przemysłu fonograficznego Fryderyka w kategoriach: „utwór roku” i „teledysk roku”.
Utwór znalazł się na kilkunastu polskich składankach m.in. "Bravo Hits: Wiosna 2020" (wydana 13 marca 2020), "RMF Polskie Przeboje 2020" (wydana 29 maja 2020) i "Bravo Hits: Lato 2020" (wydana 19 czerwca 2020).
„Szampan” w stacjach radiowych.
Nagranie było notowane na 1. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk zrealizowany przez The Dreams Studio, który udostępniono w dniu premiery singla za pośrednictwem serwisu YouTube.
Wykorzystanie utworu.
We wrześniu 2020 fragment kompozycji wykorzystany został w reklamie SmartDom Cyfrowego Polsatu, nagranej z udziałem Sanah.

</doc>
<doc id="4734152" url="https://pl.wikipedia.org/wiki?curid=4734152" title="Aasta Hansteen">
Aasta Hansteen

Aasta Hansteen, znana również jako Hasta Hanseen (ur. 10 grudnia 1824 w Christianii, zm. 13 kwietnia 1908 tamże) – norweska malarka, pisarka i feministka.
Życiorys.
Urodziła się w Christianii (obecnie Oslo) jako córka Christophera Hansteena, znanego profesora astronomii, geofizyki i matematyki stosowanej na uniwersytecie w Oslo. Edukację artystyczną rozpoczęła w Kopenhadze (1840–1841), gdzie uczyła się rysunku. Kontynuowała ją przez kolejne trzy lata na Kunstakademie w Düsseldorfie, gdzie studiowała malarstwo. Jest wiązana ze szkołą düsseldorfską. Jej prace wystawiane były na wystawie światowej w Paryżu w 1855 roku.
Po powrocie do Norwegii osiadła w Christianii, gdzie przez kilka lat była uznaną portrecistką. Jej najbardziej znanym obrazem z tego okresu jest prawdopodobnie portret jej ojca, który można zobaczyć na wystawie stałej w norweskiej Galerii Narodowej.
Przytłoczona zainteresowaniem jej twórczością, zrezygnowała na kilka lat z aktywności artystycznej i przeniosła się do regionu Telemark, gdzie zainteresowała się norweskimi dialektami. Po powrocie do stolicy, studiowała u lingwisty Ivara Aasena. W 1862 roku opublikowała anonimowo książkę w języku nynorsk, co uznaje się za pierwszą publikację w tym języku napisaną przez kobietę.
Razem z przybraną córką Teodorą Nielsen 9 kwietnia 1880 roku wypłynęła z Christianii do Stanów Zjednoczonych, gdzie mieszkała przez dziewięć lat (1880–1889). Spędziła sześć i pół roku w okolicach Bostonu oraz dwa i pół roku na Środkowym Zachodzie, głównie w Chicago. Miała okazję spotkać lub zapoznać się z działalnością Lucy Stone, Julia Ward Howe, Mary Livermore i Wendella Phillipsa. Utrzymywała się wówczas z pisania dla stołecznej gazety "Verdens Gang", uzupełniając tworzeniem portretów na zamówienie. Powstał wtedy m.in. portret norweski działacza i pisarza Marcusa Thrane'a. W 1889 r. powróciła do Norwegii zainteresowana ruchem praw kobiet. Dołączyła wówczas do Norweskiego Stowarzyszenia Praw Kobiet ("Norsk Kvinnesaksforening"), udzielając się aktywnie w prasie.
Zmarła w 1908 roku w Kristianii (Oslo). Została pochowana na cmentarzu Chrystusa Zbawiciela.

</doc>
<doc id="4734158" url="https://pl.wikipedia.org/wiki?curid=4734158" title="Zamek Culzean">
Zamek Culzean

Zamek Culzean (ang. "Culzean Castle") − zamek w miejscowości Maybole, w jednostce administracyjnej South Ayrshire, w Szkocji.
Historia.
Pierwszy zamek zbudowano w XVI wieku dla rodu Kennedych. David Kennedy, 10th Earl of Cassilis, zlecił przebudowę zamku szkockiemu architektowi Robertowi Adam.Przebudowa rozpoczęła się w 1777, a zakończyła w 1792 roku. W 1945 roku zamek został przekazany do National Trust for Scotland, od 2011 roku udostępniony zwiedzającym.
Architektura.
Owalna klatka schodowa uznawana jest za jedno z największych osiągnięć Roberta Adama. Na pierwszym piętrze znajduje się owalny salon z widokiem na morze.

</doc>
<doc id="4734161" url="https://pl.wikipedia.org/wiki?curid=4734161" title="Żytkowicze (stacja kolejowa)">
Żytkowicze (stacja kolejowa)

Żytkowicze (, ) – stacja kolejowa w miejscowości Żytkowicze, w rejonie żytkowickim, w obwodzie homelskim, na Białorusi. Leży na linii Homel - Łuniniec - Żabinka.
Stacja powstała w 1886 na linii drogi żelaznej poleskiej pomiędzy stacjami Kopcewicze a Mikaszewicze. Pierwszy budynek stacyjny był drewniany. Służył on do lat 50. XX w. W okresie międzywojennym była to sowiecka stacja graniczna na granicy z Polską. Po stronie polskiej stacją graniczną były Mikaszewicze. Pasażerski ruch transgraniczny był prowadzony, z wyjątkiem pierwszych lat po odzyskaniu przez Polskę niepodległości.
W latach 70. XX w. stacja została rozbudowana w związku z powstaniem nieopodal dużego przedsiębiorstwa przemysłu drzewnego.

</doc>
<doc id="4734163" url="https://pl.wikipedia.org/wiki?curid=4734163" title="Parafia Wszystkich Świętych w Droszewie">
Parafia Wszystkich Świętych w Droszewie

Parafia Wszystkich Świętych w Droszewie – parafia rzymskokatolicka, znajdująca się w diecezji kaliskiej, w dekanacie Gołuchów.

</doc>
<doc id="4734164" url="https://pl.wikipedia.org/wiki?curid=4734164" title="Parafia św. Floriana w Jedlcu">
Parafia św. Floriana w Jedlcu

Parafia Świętego Floriana w Jedlcu – rzymskokatolicka parafia, znajdująca się w diecezji kaliskiej, w dekanacie Gołuchów.

</doc>
<doc id="4734167" url="https://pl.wikipedia.org/wiki?curid=4734167" title="Drzonków (Zielona Góra)">
Drzonków (Zielona Góra)



</doc>
<doc id="4734169" url="https://pl.wikipedia.org/wiki?curid=4734169" title="Stary Kisielin (Zielona Góra)">
Stary Kisielin (Zielona Góra)



</doc>
<doc id="4734171" url="https://pl.wikipedia.org/wiki?curid=4734171" title="Nowy Kisielin (Zielona Góra)">
Nowy Kisielin (Zielona Góra)



</doc>
<doc id="4734173" url="https://pl.wikipedia.org/wiki?curid=4734173" title="Racula (Zielona Góra)">
Racula (Zielona Góra)



</doc>
<doc id="4734175" url="https://pl.wikipedia.org/wiki?curid=4734175" title="Barcikowice (Zielona Góra)">
Barcikowice (Zielona Góra)



</doc>
<doc id="4734177" url="https://pl.wikipedia.org/wiki?curid=4734177" title="Barcikowiczki (Zielona Góra)">
Barcikowiczki (Zielona Góra)



</doc>
<doc id="4734180" url="https://pl.wikipedia.org/wiki?curid=4734180" title="Parafia św. Andrzeja Apostoła w Tursku">
Parafia św. Andrzeja Apostoła w Tursku

Parafia Świętego Andrzeja Apostoła w Tursku – parafia rzymskokatolicka, znajdująca się w diecezji kaliskiej, w dekanacie Gołuchów.

</doc>
<doc id="4734181" url="https://pl.wikipedia.org/wiki?curid=4734181" title="Halina Guła-Kubiszewska">
Halina Guła-Kubiszewska

Halina Aleksandra Guła-Kubiszewska – polska specjalistka w zakresie metodyki i dydaktyki wychowania fizycznego, dr hab. nauk o kulturze fizycznej, profesor nadzwyczajny Instytutu Edukacji Szkolnej Wydziału Wychowania Fizycznego Akademii Wychowania Fizycznego we Wrocławiu i Katedry Sportu i Promocji Zdrowia Wydziału Lekarskiego i Nauk o Zdrowiu Uniwersytetu Zielonogórskiego.
Życiorys.
4 lipca 1995 obroniła pracę doktorską "Wyobrażenia motoryczne jako podstawa programowania wewnętrznego w realizacji zadań ruchowych", 29 czerwca 2008 habilitowała się na podstawie pracy zatytułowanej "Efekty dydaktyczne samoregulowanego uczenia się motorycznego". Otrzymała nominację profesorską.
Objęła funkcję profesora nadzwyczajnego w Katedrze Sportu i Promocji Zdrowia na Wydziale Lekarskim i Nauk o Zdrowiu Uniwersytetu Zielonogórskiego, oraz w Instytucie Edukacji Szkolnej na Wydziale Wychowania Fizycznego Akademii Wychowania Fizycznego we Wrocławiu.

</doc>
<doc id="4734186" url="https://pl.wikipedia.org/wiki?curid=4734186" title="Simon Proulx-Sénécal">
Simon Proulx-Sénécal

Simon Proulx-Sénécal (ur. 6 grudnia 1991 w LaSalle) – kanadyjski łyżwiarz figurowy reprezentujący Armenię, startujący w parach tanecznych z Tiną Garabedian. Uczestnik igrzysk olimpijskich (2022), uczestnik mistrzostw świata i Europy, medalista zawodów z cyklu Challenger Series, mistrz Armenii (2016).
Programy.
Tina Garabedian / Simon Proulx-Sénécal

</doc>
<doc id="4734191" url="https://pl.wikipedia.org/wiki?curid=4734191" title="Giorgi Melikidze">
Giorgi Melikidze

Giorgi Melikidze (ur. 1953 w Tbilisi) – gruziński fizyk, dr hab. nauk fizycznych, profesor zwyczajny Instytutu Astronomii im. profesora Janusza Gila Wydziału Fizyki i Astronomii Uniwersytetu Zielonogórskiego.
Życiorys.
Odbył studia na wydziale fizyki Tbiliskiego Uniwersytetu Państwowego, w 1983 uzyskał doktorat, 23 listopada 1998 habilitował się na podstawie pracy zatytułowanej "Plasma Model for Pulsar Radiation". 16 marca 2004 nadano mu tytuł profesora w zakresie nauk fizycznych.
Objął funkcję profesora zwyczajnego w Instytucie Astronomii im. profesora Janusza Gila na Wydziale Fizyki i Astronomii Uniwersytetu Zielonogórskiego, prorektora na Uniwersytecie Zielonogórskim, a także dziekana Wydziału Fizyki i Astronomii Uniwersytetu Zielonogórskiego.

</doc>
<doc id="4734192" url="https://pl.wikipedia.org/wiki?curid=4734192" title="Kalinkowicze (stacja kolejowa)">
Kalinkowicze (stacja kolejowa)

Kalinkowicze (, ) – stacja kolejowa w miejscowości Kalinkowicze, w rejonie kalinkowickim, w obwodzie homelskim, na Białorusi. Węzeł linii Homel – Łuniniec – Żabinka oraz Żłobin – Korosteń.

</doc>
<doc id="4734211" url="https://pl.wikipedia.org/wiki?curid=4734211" title="International Journal of the Sociology of Language">
International Journal of the Sociology of Language

International Journal of the Sociology of Language – czasopismo naukowe poświęcone socjologii języka. Założył je językoznawca Joshua A. Fishman (1974). Wydawcą czasopisma jest Walter de Gruyter. Artykuły publikowane są w języku angielskim.

</doc>
<doc id="4734212" url="https://pl.wikipedia.org/wiki?curid=4734212" title="Kościół Narodzenia Najświętszej Maryi Panny w Hyżnem">
Kościół Narodzenia Najświętszej Maryi Panny w Hyżnem

Kościół Narodzenia Najświętszej Maryi Panny − rzymskokatolicki kościół parafialny należący do parafii pod tym samym wezwaniem (dekanat Błażowa archidiecezji przemyskiej).
Obecna świątynia została wzniesiona w latach 1727-1739, przez miejscowego proboszcza księdza Piotra Antoniego Nawrotowskiego (1718-1746). Był on szczególnym orędownikiem kultu Matki Bożej. Powołał tutaj m.in. Bractwo Niepokalanego Poczęcia Najświętszej Maryi Panny, które działało do 1897 roku (dogmat o Niepokalanym Poczęciu został ogłoszony w 1858 roku) i spisał ponad 300 przypadków łask i uzdrowień. Po ich zbadaniu władze kościelne w 1747 roku uznały Obraz Matki Bożej za cudowny (w rok po śmierci księdza Nawrotowskiego). Ten trzeci kościół został poświęcony w 1745 roku przez biskupa Wacława Hieronima Sierakowskiego.
Przez kilkanaście lat, zanim zakończono budowę świątyni, w jej bocznej kaplicy były odprawiane nabożeństwa. Tutaj również został umieszczony Obraz Matki Bożej z Dzieciątkiem Jezus, który słynął z licznych łask. Po przeniesieniu Obrazu do głównego ołtarza, cześnik z Gostynia, Kasper Aleksander Nieborowski, właściciel Nieborowa, ufundował do bocznej kaplicy ołtarz i obraz Niepokalanego Poczęcia Najświętszej Maryi Panny, jako wotum wdzięczności Panu Bogu za otrzymane łaski. Dlatego ludzie zaczęli błędnie myśleć, że „Łaskawym” jest obraz Najświętszej Panny Niepokalanie Poczętej.
Świątynia była wielokrotnie gruntownie remontowana. W latach 1912-1913 ówczesny proboszcz ksiądz Ignacy Łachecki (1908-1959) rozbudował i poszerzył istniejący kościół poprzez dobudowanie dwóch naw bocznych. Chociaż inny był projekt rozbudowy, ale czas I wojny światowej nie pozwolił go zrealizować. Ksiądz Łachecki zaczął także starać się o koronację Obrazu Matki Bożej.

</doc>
<doc id="4734221" url="https://pl.wikipedia.org/wiki?curid=4734221" title="Journal of Sociolinguistics">
Journal of Sociolinguistics

Journal of Sociolinguistics – czasopismo naukowe poświęcone socjolingwistyce, wydawane cztery razy w roku. Publikuje artykuły badające funkcjonowanie różnych języków w kontekście społecznym. Ukazuje się od 1997 r. Czasopismo redaguje Monica Haller (2020), a jego wydawcą jest Wiley-Blackwell.

</doc>
<doc id="4734223" url="https://pl.wikipedia.org/wiki?curid=4734223" title="Florian Ogan">
Florian Ogan

Florian Ogan (ur. 4 maja 1891 w Wieszowie, zm. 24 stycznia 1965 w Knurowie) – polski lekarz, uczestnik III powstania śląskiego.
Życiorys.
Florian Ogan przyszedł na świat 4 maja 1891 roku w Wieszowiej, która znajdowała się wówczas na terytorium Cesarstwa Niemieckiego. Wedle panującej tradycji otrzymał imię ze względu na fakt, że urodził się w dzień świętego Floriana. Miał dwóch braci: Franciszka i Pawła oraz trzy albo cztery siostry. W 1895 roku zmarł ojciec Floriana, przez co w utrzymaniu rodziny pomagali jego starsi bracia. Rozpoczęli pracę w kopalni Rokitnica, do której uczęszczali pieszo.
Ogan skończył czteroletnią Szkołę Realną w rodzinnej miejscowości, dzięki czemu kształcił się dalej w szkole podstawowej i męskim gimnazjum mieszczącym się w Gliwicach przy ul. Kozielskiej, które było prowadzone przez księży. Był wtenczas członkiem tajnej organizacji młodzieżowej. W lipcu 1910 roku uczestniczył w odsłonięciu Pomnika Grunwaldzkiego w Krakowie za co został wydalony ze szkoły. Ogan wrócił do klasy maturalnej po wygranej sprawie w sejmie pruskim w Berlinie, a następnie zdał egzamin maturalny w Bolesławcu. W 1911 roku rozpoczął studia na wydziale medycznym Uniwersytetu Wrocławskiego, podczas których działał w Związku Akademickim Górnoślązaków i Związku Młodzieży Polskiej „Zet”. Naukę przerwał wybuch I wojny światowej, po czym Ogan otrzymał powołanie do wojska pruskiego i pracował jako felczer. Po zakończeniu wojny dokończył studia. W 1921 roku uzyskał tytuł lekarza medycyny i odbył praktyki w szpitalach w Chorzowie i Rudzie Śląskiej. Brał udział w III powstaniu śląskim jako lekarz w pułku Alfonsa Zgrzebnioka. W 1928 roku wygrał konkurs na dyrektora szpitala w Knurowie, w którym otworzył oddział ginekologii i chirurgii. Po wybuchu II wojny światowej został służbowo przeniesiony do szpitala w Chorzowie, gdzie wcześniej praktykował. Jednocześnie zlikwidowano przygraniczny wówczas szpital w Knurowie, by w przypadku ataku okupant nie miał zaplecza leczniczego. Ogan otrzymał w 1940 roku ofertę ponownej pracy w Knurowie w zamian za podpisania volkslisty, jednak odmówił i stracił przez to zajmowane wtenczas stanowisko. W 1943 był lekarzem w obozie jenieckim w Świętochłowicach. Rok później rozpoczął pracę w szpitalu w Dąbrówce Małej, którą załatwił mu jeden z kolegów oraz otworzył w budynku szkoły podstawowej nr 2 w Knurowie gabinet lekarski. Po zakończeniu wojny pełnił przez siedemnaście lat kolejny raz rolę ordynatora szpitala w Knurowie.
Życie prywatne.
W 1928 roku wziął ślub z Antoniną, która była położną w szpitalu w Chorzowie. Miał z nią córkę Marię (1940–2015). W 1962 roku ze względu na wiek i chorobę przeszedł na emeryturę. Zmarł 24 stycznia 1965 roku w Knurowie i został pochowany na cmentarzu przy ul. 1–go Maja.
Upamiętnienia.
19 listopada 1998 roku Klub Honorowych Dawców Krwi w Knurowie przyjął za patrona Ogana. W 2009 roku Izba Tradycji wydała pocztówkę z wizerunkiem Ogana w ramach projektu „Knurowskie sacrum, zabytki, muzea”. Publikacja była stylizowana na oprawione stare zdjęcie, zaś na odwrocie znajdował się życiorys i zasługi dla miasta. Jedna z ulic w Knurowie nosi imię Ogana.

</doc>
<doc id="4734228" url="https://pl.wikipedia.org/wiki?curid=4734228" title="2 Pancerna Brygadowa Grupa Bojowa „The Iron Brigade”">
2 Pancerna Brygadowa Grupa Bojowa „The Iron Brigade”

2 Pancerna Brygadowa Grupa Bojowa (ang. 2nd Armored Brigade Combat Team, 1st Armored Division) – oddział Armii Stanów Zjednoczonych, aktualnie przydzielony do 1 Dywizji Pancernej.
Historia.
2 Brygada 1 Dywizji Pancernej została zorganizowana po raz pierwszy 5 kwietnia 1942 w Fort Knox w Kentucky jako "Combat Command B". Podczas operacji Torch jednostka została rozmieszczona w Afryce Północnej jako część sił inwazyjnych i została użyta w czasie pierwszej bitwy pancernej. Poniosła duże straty podczas lądowania w Algierii i w pustynnych rejonach Bizente, Tunisu, bitwie na przełęczy Al-Kasrajn i stała się decydującą siłą, która pokonała Afrika Korps feldmarszałka Rommela.
Po zwycięstwie na kontynencie afrykańskim Combat Command B walczyła jako część głównych sił uderzeniowych Piątej Armii USA we Włoszech. Jednostka wzięła udział w walkach pod Anzio podczas Operacji Shingle, Bitwie o Monte Cassino i przełamaniu Linii Gustawa. Po wojnie Brygada służyła krótko w Bawarii, a 9 kwietnia 1946 w Camp Kilmer w stanie New Jersey została dezaktywowana wraz z resztą 1 Dywizji Pancernej.
Pięć lat później w 1951 Combat Command B została reaktywowana w Fort Hood w Teksasie. Ponownie dezaktywowana 23 grudnia 1957 w Fort Polk w Luizjanie. 3 lutego 1962 jednostka została przeprojektowana w dowództwo i kompanię dowodzenia 2 Brygady 1 Dywizji Pancernej i aktywowana w Fort Hood w Teksasie. Podczas kryzysu kubańskiego jednostka uczestniczyła w ćwiczeniach desantowych w Georgii, wykazując zaangażowanie USA w kryzysie.
Po ponownym rozmieszczeniu 1 Dywizji Pancernej w Niemczech w 1971, 2 Brygada objęła pozycje w północno-wschodniej Bawarii. Przez następne dwie dekady pozostawała kluczową siłą odstraszającą przed zagrożeniem bloku komunistycznego. 16 sierpnia 1985 Brygada przyjęła nazwę „The Iron Brigade”.
Podczas błyskawicznej operacji Pustynna burza w konflikcie w Zatoce Perskiej, w lutym 1991 Żelazna Brygada starła się z siłami irackimi. W 89 godzin żołnierze 2 Brygady pokonali wroga w prowincji Al-Musanna podczas zdobywania bazy lotniczej Ar Rumaylah i w bitwie o grzbiet Madinah. Po zakończeniu operacji wojennych Brygada zapewniała pomoc humanitarną dla regionu rozdartego wojną.
W maju 1995 Żelazna Brygada została wezwana do monitorowania i egzekwowania pokoju na Bałkanach. W lutym 1998 2 Brygadowy Zespół Bojowy został ponownie powołany do służby w regionie Bośni i Hercegowiny w ramach operacji Joint Guard i Joint Forge. Brygada zapewniała utrzymanie porozumienia pokojowego z Dayton do października 1998. W marcu 1999 Brygada rozmieszczona została w Albanii w celu wsparcia zespołu zadaniowego Hawk podczas kampanii powietrznej przeciwko Serbii. Brygada zapewniała stabilność w regionie i bezpieczeństwo zasobów lądowych i powietrznych Aliantów. W czerwcu 1999 Brygada wysłała zespół kompanii wraz z elementami 82 Dywizji Powietrznodesantowej do Kosowa w ramach zespołu zadaniowego Falcon.
W kwietniu 2008 Żelazna Brygada rozmieszczona została w Iraku w celu wsparcia operacji "Iraqi Freedom". Brygada przyjęła odpowiedzialność za region Al-Mada’in.

</doc>
<doc id="4734243" url="https://pl.wikipedia.org/wiki?curid=4734243" title="Language in Society">
Language in Society

Language in Society (pol. „Język w Społeczeństwie”) – czasopismo naukowe poświęcone socjolingwistyce, wydawane pięć razy w roku. Porusza funkcjonowanie języka i dyskursu jako aspektów życia społecznego. Ukazuje się od 1972 r. 
Czasopismo redagują Susan Ehrlich i Tommaso Milani (2020), a jego wydawcą jest Cambridge University Press.

</doc>
<doc id="4734250" url="https://pl.wikipedia.org/wiki?curid=4734250" title="Madison Beer">
Madison Beer

Madison Elle Beer (ur. 5 marca 1999 w Jericho) – amerykańska piosenkarka i autorka tekstów.
Życiorys.
Madison urodziła się w Jericho w stanie Nowy Jork 5 marca 1999 roku. Jej ojcem jest Robert Beer który jest deweloperem, a jej matka Tracie pracowała jako projektantka wnętrz, ale zrezygnowała z pracy w zawodzie aby pomóc w rozwoju kariery Madison. Ma młodszego brata Rydera. W wieku 4 lat znalazła się na okładce magazynu dziecięcego. Jej rodzina jest wyznania żydowskiego.
Kariera.
Minialbum "As she pleases".
Epka ta wydana została 2 lutego 2018 roku, a na niej znalazło się 7 utworów. Artystka zapowiedziała ją 3 klipami: „Dead”, „Say it to my face” oraz „Home with you”. Piosenki, które się na niej znajdują to:
Współprace artystki.
Przed zapowiedzeniem oraz wydaniem swojej debiutanckiej płyty Madison Beer nagrała piosenki ze światowej sławy DJ-ami – Jax Jones i Martin Solveig (znanymi pod nazwą Europa) oraz Davidem Guettą. 12 lutego 2021 wydała singiel pt. „Carried away”, który nagrała przy współpracy z Surf Mesą.

</doc>
<doc id="4734251" url="https://pl.wikipedia.org/wiki?curid=4734251" title="Cisco Packet Tracer">
Cisco Packet Tracer



</doc>
<doc id="4734256" url="https://pl.wikipedia.org/wiki?curid=4734256" title="Młynarczykowy Żleb">
Młynarczykowy Żleb

Młynarczykowy Żleb () – żleb na północnych zboczach wschodniej grani masywu Młynarza (dokładnie Wielkiego Młynarza) w słowackich Tatrach Wysokich.
Żleb opada do porośniętych lasem lewych zboczy Doliny Białej Wody. Najniższa jego część to kamieniste koryto, wspólne dla Młynarczykowego i Młynarkowego Żlebu. Żleby te łączą się na progu o wysokości około 15 m. Zazwyczaj spływa z niego woda tworząc dwa wodospadziki. Lewy tworzy woda spływająca Młynarczykowym Żlebem, prawy woda Młynarkowego Żlebu. Zimą na progu tworzą się trzy lodospady. Wyżej koryto Młynarczykowego Żlebu zamienia się w głęboki żleb. Jest w nim stromy komin i jeszcze jeden płytowy próg. Orograficznie prawe jego ograniczenie tworzy Młynarczyk, lewe – północna ściana i grzęda Przeziorowej Turni, oddzielająca go od Młynarkowego Żlebu. Młynarczykowy Żleb w górnej części rozgałęzia się na dwie odnogi. Lewa (patrząc od dołu) podchodzi pod Młynarczykową Szczerbinę, prawa pod Niżnią Białowodzką Przełączkę. Młynarczykowy Żleb stanowi najłatwiejszą drogę wejściową na tę przełączkę (II w skali tatrzańskiej, 1 godz.).

</doc>
<doc id="4734262" url="https://pl.wikipedia.org/wiki?curid=4734262" title="Romuald Myga">
Romuald Myga

Romuald Krzysztof Myga (ur. 1 stycznia 1947 w Katowicach) – polski samorządowiec, w latach 1990–1998 prezydent Knurowa.
Po wprowadzeniu stanu wojennego został internowany na podstawie art. 42 dekretu z dnia 12 grudnia 1981 roku jako osoba występująca „aktywnie przeciwko PZPR”. W czasie internowania przebywał w zakładzie karnym w Jastrzębiu–Szerokiej oraz w ośrodku odosobnienia w Uhercach. W 2015 roku odznaczony Krzyżem Wolności i Solidarności. Znany z antysemickich wypowiedzi.

</doc>
<doc id="4734263" url="https://pl.wikipedia.org/wiki?curid=4734263" title="Mistrzostwa NCAA Division I w Zapasach w 1989">
Mistrzostwa NCAA Division I w Zapasach w 1989

Mistrzostwa NCAA Division I w zapasach rozgrywane były w Oklahoma City w dniach 16 - 18 marca 1989 roku. Zawody odbyły się w McCasland Field House i Gallagher-Iba Arena, na terenie Uniwersytetu Stanu Oklahoma i Uniwersytetu Oklahomy.

</doc>
<doc id="4734272" url="https://pl.wikipedia.org/wiki?curid=4734272" title="Joshua A. Fishman">
Joshua A. Fishman

Joshua Aaron Fishman (; ur. 18 lipca 1926 w Filadelfii, zm. 1 marca 2015 w Nowym Jorku) – amerykański językoznawca, socjolingwista. Specjalizował się w socjologii języka, planowaniu językowym, edukacji dwujęzycznej oraz relacji między językiem a przynależnością etniczną. Założyciel czasopisma „International Journal of the Sociology of Language”.
Urodził się i dorastał w Filadelfii. Kształcił się na Uniwersytecie Pennsylwanii (1944–1948), gdzie uzyskał bakalaureat z historii oraz magisterium z psychologii. W 1953 r. uzyskał doktorat z psychologii społecznej na Uniwersytecie Columbia.

</doc>
<doc id="4734274" url="https://pl.wikipedia.org/wiki?curid=4734274" title="Joshua Fishman">
Joshua Fishman



</doc>
<doc id="4734285" url="https://pl.wikipedia.org/wiki?curid=4734285" title="Przygoda człowieka poczciwego">
Przygoda człowieka poczciwego

Przygoda człowieka poczciwego – polski film eksperymentalny z 1937 w reżyserii Franciszki i Stefana Themersonów, długo uznawany za jedyne zachowane dzieło filmowe tych artystów z okresu międzywojennego.
Fabuła.
Film rozpoczyna się napisami: „Człowiek poczciwy prosi P.T. publiczność by jego lirycznego odskoku od rzeczywistości nie brała za bezsensowną ekstrawagancję”.
Tytułowy człowiek poczciwy to zwykły urzędnik, który przypadkiem dodzwania się do zakładu stolarskiego. Kierownik tego zakładu przez słuchawkę oznajmia: „Nie będzie dziury w niebie, jeżeli pójdziesz tyłem”. Urzędnik, wysłuchawszy ostrzeżenia, wstaje od biurka i zaczyna iść tyłem. Wkrótce wpada na dwóch ludzi dźwigających szafę zabraną z owego zakładu stolarskiego. W trakcie zderzenia urzędnik omyłkowo zamienia się miejscami z jednym z tragarzy i niesie dalej szafę. Dwaj mężczyźni trafiają z szafą do lasu. Wówczas księgowy unosi się i odlatuje, po czym ląduje i przysiada na kominie domu. Zagrawszy na flecie, kieruje swoje słowa w stronę widowni: „Bo trzeba się znać na przenośni, proszę Państwa!” Swą postawą urzędnik wywołuje protest społeczny, wskutek czego formuje się manifestacja idąca śladem ludzi z szafą, niosąca transparenty z napisami: „Na pewno będzie dziura w niebie!” lub „Precz z chodzeniem tyłem!” Dotarłszy do lasu, protestujący odnajdują jedynie pustą szafę bez tylnej ściany i przechodzą przez nią na drugą stronę.
Produkcja.
Themersonowie wzorowali się na technikach wziętych z fotografii oraz filmu animowanego, osiągając nierealistyczne filmowe odwzorowanie przestrzeni za pomocą „oryginalnych punktów widzenia, ruchu inscenizacji, pracy kamery oraz kompozycji kadru”. Do formalnych zabiegów, które zastosowali twórcy, należą: zamontowanie lustra na drzwiach szafy, filmowanie kadrów z zachowaniem perspektywy płaskiej, zakrzywienie obiektywu tudzież burzenie czwartej ściany przez bezpośredni zwrot bohaterów w stronę kamery. Celem tego typu zabiegów było ustawiczne zaburzanie iluzji przezroczystości języka filmu.
Stefan Themerson twierdził, że "Przygoda człowieka poczciwego" może być oglądana także do tyłu, co również ma znaczenie. W odwrotnej kolejności puszczania filmu to tłum idzie „tyłem do przodu”, trzymając jednocześnie transparenty na znak protestu.
Odbiór i znaczenie.
Po premierze w marcu 1938 roku film spotkał się z bardzo negatywną reakcją widowni i został rychło zdjęty z afisza. Krytycznie ustosunkowała się do niego również prasa. Po latach był jednak rehabilitowany, zyskując opinię najbardziej znanego dzieła filmowego Themersonów, a jednocześnie najbardziej surrealistycznego ze wszystkich polskich filmów awangardowych dwudziestolecia międzywojennego. Marcin Giżycki stwierdził, że „jeśli chodzi o bogactwo użytych środków”, "Przygoda człowieka poczciwego" była „niewątpliwie najbardziej zaawansowanym filmem w całym dorobku artystów [Themersonów]”. Alina Taszycka pisała, iż film „po pierwsze kontynuuje poszukiwania awangardy filmowej z lat 20. XX wieku, a po drugie zapowiada (i w pewien sposób wyprzedza) późniejsze poszukiwania filmu eksperymentalnego”.
W 1958 roku Roman Polański nakręcił etiudę studencką "Dwaj ludzie z szafą", zapożyczając pomysł na akcję filmu od dzieła Themersonów.

</doc>
<doc id="4734287" url="https://pl.wikipedia.org/wiki?curid=4734287" title="Tadeusz Janiszewski (pilot)">
Tadeusz Janiszewski (pilot)

Tadeusz Janiszewski (ur. 10 maja 1899 w Krakowie, zm. 9 grudnia 1980 w Forest Hills w stanie Nowy Jork) – kapitan obserwator inżynier Wojska Polskiego, kawaler Orderu Virtuti Militari.
Życiorys.
Syn Tomasza i Anieli z domu Tomek. 2 stycznia 1917. jako niepełnoletni uciekł z domu i wstąpił do Legionów Polskich. W listopadzie 1918 roku zgłosił się do odrodzonego Wojska Polskiego. Otrzymał przydział do Inspektoratu Wojsk Lotniczych w Warszawie. W 1919 roku został skierowany na kurs do Oficerskiej Szkoły Obserwatorów Lotniczych, następnie został przydzielony do 5. Eskadry Wywiadowczej w charakterze obserwatora.
5 lipca wykazał się brawurową odwagą podczas ataku na poddziały Armii Czerwonej pod Płoskirowem. Pomimo odniesionej rany doprowadził do wyrwania się polskiego oddziału z okrążenia. Już po trzech dniach powrócił do latania bojowego, w następnych dniach wykonał szereg lotów bojowych. Wyróżnił się podczas obrony Lwowa, kiedy to skutecznie atakował bombami i ogniem broni maszynowej oddziały nieprzyjacielskiej jazdy.
Po zakończeniu działań wojennych pozostał w Wojsku Polskim, ale już w październiku 1922 roku otrzymał bezterminowy urlop z wojska w celu podjęcia studiów na Politechnice Warszawskiej. Po ich ukończeniu otrzymał tytuł inżyniera hydrotechnika i pracował w Instytucie Badań Technicznych Lotnictwa oraz na Politechnice Warszawskiej. Nie stracił kontaktu z lotnictwem. Posiadał przydział w rezerwie do 2. pułku lotniczego w Krakowie. 29 stycznia 1932 roku został mianowany kapitanem ze starszeństwem z 2 stycznia 1932 roku i 2. lokatą w korpusie oficerów rezerwowych aeronautycznych.
Dalsze jego losy nie są bliżej znane.

</doc>
<doc id="4734291" url="https://pl.wikipedia.org/wiki?curid=4734291" title="Cùl Cleite">
Cùl Cleite

Cùl Cleite, także Cul Cleite – półwysep na niezamieszkałej wyspie Dùn, w archipelagu St Kilda. Położony jest na średniej wysokości 87 m n.p.m.

</doc>
<doc id="4734293" url="https://pl.wikipedia.org/wiki?curid=4734293" title="Tadeusz Janiszewski">
Tadeusz Janiszewski



</doc>
<doc id="4734296" url="https://pl.wikipedia.org/wiki?curid=4734296" title="Gmina Dekanovec">
Gmina Dekanovec



</doc>
<doc id="4734299" url="https://pl.wikipedia.org/wiki?curid=4734299" title="Gmina Donja Dubrava">
Gmina Donja Dubrava



</doc>
<doc id="4734300" url="https://pl.wikipedia.org/wiki?curid=4734300" title="Gmina Donji Vidovec">
Gmina Donji Vidovec



</doc>
<doc id="4734303" url="https://pl.wikipedia.org/wiki?curid=4734303" title="Anatol Nowicki">
Anatol Nowicki

Anatol Nowicki (ur. 1951) – polski fizyk, dr hab., profesor nadzwyczajny Instytutu Fizyki i dziekan Wydziału Fizyki i Astronomii Uniwersytetu Zielonogórskiego.
Życiorys.
W 1973 ukończył studia fizyczne na Uniwersytecie Wrocławskim. Obronił pracę doktorską, następnie uzyskał stopień doktora habilitowanego. Otrzymał nominację profesorską. Objął funkcję profesora nadzwyczajnego w Instytucie Fizyki, oraz dziekana na Wydziale Fizyki i Astronomii Uniwersytetu Zielonogórskiego.
Był członkiem Komitetu Fizyki na III Wydziale Nauk Ścisłych i Nauk o Ziemi Polskiej Akademii Nauk.

</doc>
<doc id="4734304" url="https://pl.wikipedia.org/wiki?curid=4734304" title="Gob an Duin">
Gob an Duin

Gob an Duin, także Gob an Dùin lub Gob na Muce – wzniesienie wyspy Dùn na archipelagu St Kilda. Źródła pokazują różną wysokość wzniesienia: 84 m n.p.m., 75,4 m n.p.m..

</doc>
<doc id="4734311" url="https://pl.wikipedia.org/wiki?curid=4734311" title="Gmina Kotoriba">
Gmina Kotoriba



</doc>
<doc id="4734314" url="https://pl.wikipedia.org/wiki?curid=4734314" title="Juelsminde">
Juelsminde

Juelsminde – miasto w Danii, w regionie Jutlandia Środkowa, w gminie Hedensted.

</doc>
<doc id="4734316" url="https://pl.wikipedia.org/wiki?curid=4734316" title="Plymouth TC3">
Plymouth TC3



</doc>
<doc id="4734318" url="https://pl.wikipedia.org/wiki?curid=4734318" title="Na Sgarain">
Na Sgarain

Na Sgarain – niewielki półwysep na wyspie Dùn w archipelagu St Kilda. Położony jest na średniej wysokości 3,8 m n.p.m.

</doc>
<doc id="4734321" url="https://pl.wikipedia.org/wiki?curid=4734321" title="International Ophthalmology">
International Ophthalmology

International Ophthalmology (skrót: Int Ophthalmol) – anglojęzyczne czasopismo okulistyczne ukazujące się od 1978 roku.
Czasopismo jest recenzowane i publikuje oryginalne prace kliniczne, przeglądy, metaanalizy, listy oraz duże badania kohortowe z wszystkich głównych obszarów okulistyki (w tym z zakresu: technik diagnostycznych i terapii). Periodyk publikuje także sekcje dotyczące nowych produktów, technik i technologii okulistycznych. Redaktorem naczelnym jest Piergiorgio Neri.
W międzynarodowym rankingu SCImago Journal Rank (SJR) mierzącym znaczenie poszczególnych czasopism naukowych „International Ophthalmology" zostało w 2018 sklasyfikowane na 59. miejscu wśród czasopism okulistycznych. W polskim wykazie czasopism punktowanych przez Ministerstwo Nauki i Szkolnictwa Wyższego czasopismo otrzymało 70 punktów (wg punktacji z 2019 roku). Wydawcą czasopisma jest Springer.

</doc>
<doc id="4734327" url="https://pl.wikipedia.org/wiki?curid=4734327" title="Hamalan">
Hamalan

Hamalan – wyspa w archipelagu St Kilda.

</doc>
<doc id="4734332" url="https://pl.wikipedia.org/wiki?curid=4734332" title="Jewgienij Baszkirow">
Jewgienij Baszkirow

Jewgienij Olegowicz Baszkirow (ros. Евгений Олегович Башкиров, ur. 6 lipca 1991 w Leningradzie) – rosyjski piłkarz grający na pozycji pomocnika w polskim klubie Zagłębie Lubin. Były młodzieżowy reprezentant Rosji.
Kariera klubowa.
Wychowanek lokalnego Zenitu Petersburg. Był podstawowym pomocnikiem młodzieżowej drużyny Zenitu, która zdobyła mistrzostwo Rosji juniorów. Sezon 2011/2012 opuścił z powodu uszkodzenia więzadeł krzyżowych. W sezonie 2012/2013 został włączony do pierwszej drużyny oraz wypożyczony na okres całego sezonu do grającego w Rosyjskiej Pierwszej Dywizji klubu Tomu Tomsk. Dla zespołu z mroźnej Syberii zadebiutował 26 września 2012 w domowym, przegranym 0:1 meczu Pucharu Rosji z CSKA Moskwa. Ligowy debiut zaliczył 2 października 2012 w wyjazdowym, przegranym 2:0 meczu 14. kolejki ze Spartakiem Nalczyk. Baszkirow w debiutanckim sezonie w Tomskim klubie wyszedł na boisko w 11 meczach Rosyjskiej Pierwszej Dywizji i jednym Pucharu Rosji. W żadnym z meczów nie strzelił bramki.
1 lipca 2013 pomocnik przeniósł się do Tomu na stałe. 9 listopada 2013 strzelił swojego pierwszego gola dla Tomu, trafiając do bramki Lokomotiwu Moskwa w domowym meczu 16. kolejki Priemjer-Ligi, który zakończył się zwycięstwem Tomu 2:0. W sezonie 2013/2014 wybrany najlepszym zawodnikiem Tomu Tomsk. 
W lipcu 2016 jako wolny zawodnik, podpisał kontrakt z Krylją Sowietow Samara. 31 lipca 2016 zadebiutował w nowym klubie w wyjazdowym, przegranym 1:0 meczu 1. kolejki z Terekiem Grozny. 30 lipca 2017 strzelił swoją pierwszą bramkę dla klubu z Samary, w wyjazdowym, wygranym 0:2 meczu z FK Chimki. Początkiem stycznia 2019 samarski klub rozwiązał umowę z Baszkirowem.
31 stycznia 2019 został zawodnikiem Rubina Kazań z którym podpisał półtoraroczny kontrakt. Dla "Czerwono-zielonych" zadebiutował 2 marca 2019 w domowym, wygranym 1:0 meczu 18. kolejki z Achmatem Grozny. 3 maja 2019 strzelił pierwszego gola w barwach Rubina podczas domowego, wygranego 2:0 spotkania z FK Orenburg. 24 lutego 2020 jego kontrakt został rozwiązany za porozumieniem stron.
Już dwa dni później, bo 26 lutego 2020 związał się z Zagłębiem Lubin kontraktem do końca sezonu 2019/2020 z opcją przedłużenia o rok. Dla "Miedziowych" zadebiutował 1 marca 2020 w domowym, wygranym 3:1 meczu 24. kolejki Ekstraklasy ze Śląskiem Wrocław, a więc w dolnośląskich derbach. Pierwszą bramkę dla lubińskiego klubu zdobył 26 czerwca 2020, w domowym, wygranym 2:1 meczu 33. kolejki z Koroną Kielce. W tym meczu strzelił również drugiego gola i przez kibiców został wybrany zawodnikiem meczu. 6 maja 2020, przedłużył swój kontrakt do czerwca 2022, czyli końca sezonu 2021/2022.
Kariera reprezentacyjna.
Baszkirow reprezentował swój kraj w latach 2009–2010, w reprezentacji do lat 19. Został powołany na mecz towarzyski z Finlandią U-19 przez Andrieja Tałałajewa. Zadebiutował 2 września 2009 w wygranym 2:1 meczu z Finlandią U-19, w którym strzelił również swojego pierwszego gola w młodzieżówce. Łącznie w kadrze Rosji U-19 rozegrał 8 spotkań w których strzelił 5 goli.
Życie prywatne.
W 2004 wystąpił w teleturnieju „Co? Gdzie? Kiedy?” reprezentując zespół widzów. Znawca (mistrz gry) Aleksandr Druź nie potrafił poprawnie odpowiedzieć na jego pytanie, więc zgodnie z zasadami gry, Baszkirow otrzymał 29 620 rubli.
Ukończył dziennikarstwo na Petersburskim Uniwersytecie Państwowym. Dziennikarstwem zainteresował się już w latach dziecięcych, kiedy to nagrywał wywiady z kolegami ze akademii piłkarskiej, na dyktafon podarowany przez matkę. Interesuje się kulturą, podróżami i sztuką. Pisze poezję, swój pierwszy wiersz napisał jako piętnastolatek. Autor podkastu Horyzont Zdarzeń (). Jego ulubionym miejscem jest Albertina w Wiedniu.
Kontrowersje.
W październiku 2018 Baszkirow został zatrzymany przez patrol drogówki za prowadzenie samochodu pod wpływem alkoholu.

</doc>
<doc id="4734333" url="https://pl.wikipedia.org/wiki?curid=4734333" title="Jaeden Lieberher">
Jaeden Lieberher



</doc>
<doc id="4734336" url="https://pl.wikipedia.org/wiki?curid=4734336" title="How I’m Feeling">
How I’m Feeling

How I'm Feeling – debiutancki album studyjny amerykańskiego piosenkarza Lauv. Wydawnictwo ukazało się 6 marca 2020 roku nakładem wytwórni AWAL. Promocję albumu rozpoczęto w styczniu 2019 roku, wraz z premierą pierwszego promującego singla – „I'm So Tired...”. Utwór osiągnął spory sukces plasując się między innymi na ósmym miejscu notowania UK Singles Chart. W kwietniu 2019 roku Lauv wydał singiel i teledysk do utworu „Drugs &amp; the Internet”, który napisał, gdy zmagał się z uczuciem pustki i depresji. Kolejnymi singlami zostały utworyː „Sad Forever”, „Fuck, I'm Lonely”, „Feelings”, „Sims”, „Mean It”, „Changes”, „Tattoos Together” oraz „Modern Loneliness”.

</doc>
<doc id="4734341" url="https://pl.wikipedia.org/wiki?curid=4734341" title="Mulleriblattina">
Mulleriblattina

Mulleriblattina – wymarły rząd karaczanów z rodziny "Nocticolidae" z okresu kredy opisany na przykładzie okazu znalezionego w kawałku bursztynu wydobytego w mjanmarskiej dolinie Hukawng i nazwanego "Mulleriblattina bowangi". Osobniki tego gatunku żyły w jaskiniach, prawdopodobnie żywiąc się odchodami kręgowców.

</doc>
<doc id="4734342" url="https://pl.wikipedia.org/wiki?curid=4734342" title="Crenocticola svadba">
Crenocticola svadba

Crenocticola svadba – wymarły rodzaj karaczanów z rodziny "Nocticolidae" z okresu kredy opisany na przykładzie okazu znalezionego w kawałku bursztynu wydobytego w mjanmarskiej dolinie Hukawng i nazwanego "Crenocticola svadba". Osobniki tego gatunku żyły w jaskiniach, prawdopodobnie żywiąc się odchodami kręgowców.

</doc>
<doc id="4734344" url="https://pl.wikipedia.org/wiki?curid=4734344" title="USA Sevens 2006">
USA Sevens 2006

USA Sevens 2006 – trzecia edycja wchodzącego w skład IRB Sevens World Series turnieju USA Sevens przeznaczonego dla męskich reprezentacji narodowych w rugby 7. Odbyła się w dniach 11–12 lutego 2006 roku na Home Depot Center w Carson będąc czwartym turniejem sezonu 2005/2006.
Informacje ogólne.
Rozegrane na Home Depot Center zawody były czwartym turniejem sezonu 2005/2006 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Po turnieju NAWIRA Sevens 2005 ogłoszono, że w zawodach wezmą udział Meksyk oraz wspólny zespół Indii Zachodnich, z Ameryki Południowej dołączył zaś Urugwaj. Podział na grupy oraz rozkład gier zostały opublikowane w grudniu 2005 roku. Składy zespołów. Składy zespołów.
Faworytem zawodów była reprezentacja Fidżi ze wschodzącą gwiazdą tego sportu Williamem Ryderem. Niespodzianką pierwszego dnia były zwycięstwa Urugwaju nad Szkocją oraz Kanady nad RPA, zaś indywidualnie wyróżniali się Danny Care, Luke Narraway, Mathew Tait, Jone Daunivucu, Cory Jane, Lote Raikabula, Nigel Hunt i Stefan Basson. W turnieju triumfowali reprezentanci Anglii w fazie pucharowej zwyciężając wysoko z RPA i Fidżi.
Wejściówki dla osób poniżej czternastego roku życia kosztowały 10 USD, zaś najtańsze bilety normalne 35 USD.

</doc>
<doc id="4734354" url="https://pl.wikipedia.org/wiki?curid=4734354" title="Ciuchici (gmina)">
Ciuchici (gmina)

Ciuchici − gmina w Rumunii, w okręgu Caraș-Severin. Obejmuje miejscowości Ciuchici, Macoviște, Nicolinț i Petrilova. W 2011 roku liczyła 1338 mieszkańców.

</doc>
<doc id="4734363" url="https://pl.wikipedia.org/wiki?curid=4734363" title="Tadeusz Kobyliński (1889–1920)">
Tadeusz Kobyliński (1889–1920)

Tadeusz Kobyliński (ur. 17 grudnia 1889 w Łyszkowicach, zm. 31 sierpnia 1920 w Wysokim Litewskim) – porucznik piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Syn Wiktora, pracownika kolei warszawsko-wiedeńskiej, i Wandy z Bilnickich, nauczycielki.
Ukończył Szkołę Wawelberga i politechnikę w Nancy (z odznaczeniem), uzyskując tytuł inżyniera. W listopadzie 1918 roku wstąpił do odrodzonego Wojska Polskiego. Otrzymał przydział do 23 pułku piechoty, w którego szeregach wziął udział w wojnie polsko-bolszewickiej. Objął stanowisko dowódcy kompanii technicznej pułku.
Szczególnie odznaczył się w dniu 13 czerwca 1920 roku, kiedy to poprowadził kontratak umożliwiający pododdziałom macierzystego pułku utrzymanie swych pozycji oraz w dniu 18 czerwca tr., kiedy na czele swej kompanii zaatakował folwark Jakubowo i zmusił do odwrotu dwa bataliony radzieckiego 155 pułku piechoty. Za wykazane w tych akcjach męstwo odznaczony został Krzyżem Srebrnym Orderu Virtuti Militari.
W toku walk awansowany na porucznika. Poległ 31 sierpnia 1920 roku pod Wysokim Litewskim i tam został pochowany. Pośmiertnie został awansowany na kapitana.
Tadeusz Kobyliński nie zdążył założyć rodziny.

</doc>
<doc id="4734366" url="https://pl.wikipedia.org/wiki?curid=4734366" title="Gromada językowa">
Gromada językowa



</doc>
