<doc id="4769445" url="https://pl.wikipedia.org/wiki?curid=4769445" title="Romatowscy herbu Drogomir">
Romatowscy herbu Drogomir

Romatowscy – nazwisko polskiej rodziny szlacheckiej pieczętującej się herbem Drogomir. Wywodzi się ono z miejscowości Romatowo w powiecie sierpeckim. Byli związani z Mazowszem, Kujawami i Małopolską. Szczyt jej znaczenia przypada na okres od XIV do XVII wieku. Nie należy ich mylić z rodziną Ramotowskich tego samego herbu z ziemi wiskiej
Wybrani przedstawiciele rodu.
Romatowscy z Włocławka.
Krystyn z Romatowa.
Pierwszym znanym członkiem rodu mieszkającym we Włocławku był Krystyn z Romatowa. W literaturze jest opisywany też jako Krystyn z Bowętowa. Występuje na dokumencie z 1483 r. Był on kanonikiem kujawskim i kanclerzem biskupa kujawsko-pomorskiego Andrzeja Oporowskiego. Biskup Oporowski nigdy nie przyjechał osobiście do Włocławka. W 1482 r. wysłał tu Krystyna, który sprawował rządy w jego imieniu. W 1483 r. Krystyn był świadkiem śmierci bpa Oporowskiego w Mereczu. Następnie został egzekutorem jego testamentu, na mocy którego otrzymał też pewne zapisy.
9 października 1493 r. wziął udział w konsystorzu w Gnieźnie. Zebrał wówczas liczną grupę świadków występujących przeciwko przekazaniu kapituły gnieźnieńskiej Mikołajowi Kościeleckiemu.
Zmarł 8 czerwca 1508 r. we Włocławku. Pochowano go pod posadzką Katedry Włocławskiej. Gotycka płyta nagrobna Krystyna z Romatowa miała wymiary ok. 215 x 125 cm, wykonana została z piaskowca. W 1912 r. sporządzono odrys nagrobka, dzięki czemu wiadomo dziś jak wyglądał. Znajdowała się na nim postać zmarłego kanonika w sutannie z komżą i almucją oraz biretem na głowie, ze złożonymi na piersiach dłońmi. U jego stóp wyryto późnogotycką tarczę herbową z herbem Rawicz. Na bordiurze znajdowała się inskrypcja w minuskule gotyckiej. 
Na pewnym etapie (być może na początku XVII wieku) płyta została pocięta wzdłuż na trzy części. Jej fragmenty wydobyte w 1898 r. podczas regotyzacji Katedry. Część prawa i środkowa znajdują się w niej do dziś, wykorzystano je przy budowie stopni prowadzącej do kaplicy pw. św. Kazimierza. Środkowa część stanowi dziś najlepiej zachowany fragment grobowca, ma on obecnie ok. 3/4 pierwotnej długości. Inskrypcja i postać na grobowcu są już znacznie zatarte, ale nie na tyle, by nie dało się ich dostrzec gołym okiem. Lewą część umieszczono wraz z innymi wydobytymi wtedy fragmentami w murze otaczającym Seminarium, jako jego najwyższą część. W 2010 r. zostały wydobyte i w kolejnym roku umieszczone na terenie powstającego wówczas Muzeum Diecezjalnego. Obecnie znajdują się przed wejściem placówki od strony ul. Tumskiej.
Stanisław Romatowski.
Inwentarz z 1598 r. z Włocławka wymienia bez imienia Romatowskiego, właściciela 1 szkuty i lichtana.
W 1600 r. zamożny obywatel Włocławka Stanisław Romatowski (być może tożsamy z powyższym armatorem) zbudował nieduży, drewniany Kościół Wszystkich Świętych wraz z sąsiadującym z nim cmentarzem. Opłacany przez Romatowskich ksiądz odprawiał w nim modlitwy w intencji zbawienia fundatorów kaplicy. Stanisław Romatowski był właścicielem licznych gruntów i placów we Włocławku, w tym tych przy ul. Brzeskiej. 14 kwietnia 1594 r. został członkiem Komisji powołanej przez biskupa Hieronima Rozdrażewskiego do zbadania szkód powstałych przy spustoszeniach Młyna Cziemiega (blisko ujścia Zgłowiączki), dokonanych przez jego ówczesnego właściciela Andrzeja Lasska.
Wojciech i Dorota Romatowscy.
Synem i spadkobiercą Stanisława był Wojciech Romatowski (zm. 10 grudnia 1840), rajca włocławski, w 1620 r. wymieniany jako wójt. Jego żoną była Dorota z Rogalińskich Romatowska (zm. 8 października 1639). Para nie miała dzieci.
Ufundowali oni i wyposażyli zbudowany w latach 1639–1644 Kościół Wszystkich Świętych i klasztor Franciszkanów reformatów, zbudowany w miejsce Kościoła wzniesionego przez ojca Wojciecha. Ten istnieje do dziś. Oryginalne wyposażenie Świątyni nie istnieje. Romatowscy przekazali na rzecz klasztoru także liczne ziemie. 
Romatowscy umarli przed ukończeniem budowy, ale w swoim testamencie zabezpieczyli środki na jej dokończenie. Wykonawcą ich testamentu był p. Bilski, który to też wystawił im grób w podziemiach klasztoru. 
W celu budowy nowego Kościoła, starą drewnianą kaplicę przeniesiono na sąsiadujący z nim grunt. W ten sposób zbudowano i wyposażono drewniany Kościół św. Wojciecha, nazwany tak od imienia fundatora. Romatowscy nabyli również sąsiadującą z nim ziemię i wybudowali w jej miejscu prebendę Kościoła. Życzeniem Wojciecha Romatowskiego, zaakceptowanym przez biskupa Macieja Łubieńskiego, było żeby w Kościele odprawiano dwie msze tygodniowo. Skorzystał także z prawa do wyznaczenia proboszcza prebendy, którym został ks. Mikołaja Chomętowskiego. Później te prawo miał Magistrat Miasta. Romatowscy w swoim testamencie zapisali, że ich życzeniem jest, by w miejscu obecnego kościoła drewnianego wznieść Świątynię murowaną. To się jednak nigdy nie stało, ponieważ wszystkie ich fundusze przeznaczono na dokończenie budowy klasztoru. Obecnie w miejscu Kościoła św. Wojciecha istnieje Świątynia ewangelicko-augsburska. 

</doc>
<doc id="4769446" url="https://pl.wikipedia.org/wiki?curid=4769446" title="Sara Forbes Bonetta">
Sara Forbes Bonetta

Sara Forbes Bonetta, inaczej Sarah (ur. 1843 w Oke Odan na terenie obecnej Nigerii, zm. 15 sierpnia 1880 na Maderze) – zachodnioafrykańska księżniczka Egbado z ludu Joruba, osierocona w wojnie międzyplemiennej i sprzedana w niewolę.
W wieku dorosłym została uwolniona z niewoli i została chrześniaczką królowej Wiktorii. Wyszła za mąż za kapitana Jamesa Pinsona Labulo Daviesa, bogatego wiktoriańskiego filantropa z Lagos.
Dzieciństwo.
Urodziła się w 1843 roku w Oke-Odan, wiosce Egbado jak Omoba Aina. W 1848 roku Oke-Odan został najechany przez armię Dahomejską; Rodzice Ainy zostali zabici podczas ataku, a ona skończyła na dworze króla Ghezo jako niewolnica. Przeznaczona do stania się ludzką ofiarą, została uratowana przez kapitana Fredericka E. Forbesa z Królewskiej Marynarki Wojennej, który przekonał króla Ghezo z Dahomeju, by ten oddał ją królowej Wiktorii w prezencie.
Forbes nadał jej imię Sara Forbes Bonetta, po sobie oraz po nazwie statku HMS Bonetta, którym dotarli do Wielkiej Brytanii. W 1850 roku poznała królową, która była pod wrażeniem wyjątkowej inteligencji młodej księżniczki, a następnie wychowała ją jako swoją chrześnicę, w brytyjskiej klasie średniej. W 1851 Sara zapadła na przewlekły kaszel, który miał być spowodowany przez klimat Wielkiej Brytanii. Jej opiekunowie wysłali ją do szkoły w Afryce w maju tego samego roku, miała wówczas osiem lat, wróciła do Anglii w 1855 roku. W styczniu 1862 roku została zaproszona na ślub królewskiej córki Wiktorii, księżniczki Alicji.
Rodzina.
Królowa wydała jej pozwolenie na poślubienie kapitana Jamesa Pinsona Labulo Daviesa w kościele św. Mikołaja w Brighton we wschodnim Sussex w sierpniu 1862 roku. Podczas swojego kolejnego pobytu w Brighton mieszkała na 17 Clifton Hill w okolicach Montpelier.
Kapitan Davies był przedsiębiorcą z Yoruby o znacznym majątku. Po ślubie para przeniosła się z powrotem do rodzinnej Afryki, gdzie mieli troje dzieci: Victorię Davies (1863), Arthura Daviesa (1871) i Stellę Davies (1873). Sara Forbes Bonetta nadal utrzymywała bliskie stosunki z królową Wiktorią, do tego stopnia, że ona i biskup Samuel Ajayi Crowther byli jedynymi osobami z Lagos, których marynarka królewska miała stałe rozkazy ewakuacji w przypadku powstania w Lagos. Victoria Matilda Davies, córka Sary, była także chrześnicą królowej Wiktorii. Poślubiła odnoszącego sukcesy lekarza z Lagos, Johna K. Randle’a. Wielu potomków Sary mieszka obecnie w Anglii lub w Sierra Leone, podczas gdy osobna gałąź, arystokratyczna rodzina Randle z Lagos, pozostaje znacząca we współczesnej Nigerii.
Śmierć i upamiętnienie.
Sara Forbes Bonetta zmarła na gruźlicę 15 sierpnia 1880 w mieście Funchal, stolicy Madery, portugalskiej wyspy na Oceanie Atlantyckim.
Jej mąż, kapitan Davies, wzniósł ku jej pamięci granitowy pomnik w kształcie obelisku o wysokości ponad ośmiu stóp w Ijon, w zachodniej części Lagos, gdzie założył farmę kakao.
Grób Sary ma numer 206 na brytyjskim cmentarzu Funchal w pobliżu anglikańskiego kościoła Świętej Trójcy, Rua Quebra Costas Funchal, Madera.
Sara została przedstawiona przez Zaris-Angel Hator w serialu telewizyjnym Victoria w 2017 roku.

</doc>
<doc id="4769447" url="https://pl.wikipedia.org/wiki?curid=4769447" title="Lądowisko Wisła">
Lądowisko Wisła

Lądowisko Wisła – lądowisko śmigłowcowe w Wiśle w województwie śląskim przy ulicy Zameczek 1.
Lądowiskiem zarządza Kancelaria Prezydenta Rzeczypospolitej Polskiej. Znajduje się ono naprzeciwko wejścia Dolnego Zamku – Gajówki w kompleksie Zamku Prezydenckiego w Wiśle. Lądowisko zostało wpisane do ewidencji Urzędu Lotnictwa Cywilnego w roku 2012 pod numerem 180. W 2020 podpisano porozumienie pozwalające na korzystanie z obiektu przez Lotnicze Pogotowie Ratunkowe.

</doc>
<doc id="4769453" url="https://pl.wikipedia.org/wiki?curid=4769453" title="Ken Uehara">
Ken Uehara

 – japoński aktor.
Życiorys.
Urodził się 7 listopada 1909 w Tokio jako będąc synem zawodowego żołnierza. Absolwent Rikkyo University. W 1935 dołączył do studia Shōchiku i w tym samym roku zadebiutował jako aktor.
Jego pierwsza żona Yōko Kozakura była aktorką. Zmarła w 1970 na raka macicy. Ich syn Yūzō Kayama jest również aktorem. Z drugiego małżeństwa z Masami Ōbayashi mają córkę Ryō Hitomi, która również jest aktorką.
Zagrał m.in. w filmie "Cztery kominy" (1953, reż. Heinosuke Gosho), który w Europie zadebiutował na 3. Międzynarodowym Festiwalu Filmowym w Berlinie. W latach 40. i 50. często współpracował z takimi reżyserami jak Kon Ichikawa, Keisuke Kinoshita i Mikio Naruse. W latach 60. kilkakrotnie zagrał w japońskich filmach tokusatsu w reżyserii Ishirō Hondy: "Mothra" (1961), "Gorath" (1962), "Atragon" (1963).
Uehara zmarł 23 listopada 1991.

</doc>
<doc id="4769455" url="https://pl.wikipedia.org/wiki?curid=4769455" title="Borsalino i Spółka">
Borsalino i Spółka

Borsalino i Spółka (oryg. "Borsalino and Co.") – francuski film gangsterski z 1974 roku w reżyserii Jacquesa Deraya, w którym występują Alain Delon i Catherine Rouvel. Film jest sequelem filmu "Borsalino" nakręconego w 1970 roku. Oba filmy łączy postać głównego bohatera Rocha Siffredi, gangstera działającego w latach 30. XX wieku w Marsylii. 
Fabuła filmu.
Siffredi dowiaduje się, że zabójstwo jego współpracownika i przyjaciela Capella, zostało zlecone przez nowo przybyłego do miasta Włocha Volponego. Pragnąc się zemścić, zabija jego brata wyrzucając go z jadącego pociągu. Wybucha bezlitosna wojna gangów, którą wygrywa Volpone. Siffredi popada w nałóg alkoholowy. Volpone umieszcza Siffrediego w szpitalu psychiatrycznym, a jego kochankę Lolę więzi w burdelu. Siffredi, przy pomocy jednego z dawnych członków jego gangu, ucieka łodzią do Włoch. Trzy lata później Siffredi odzyskuje zdrowie, i za zarobione pieniądze zakłada nowy gang. Wraca do Marsylii i uwalnia Lolę z burdelu. Krwawo rozprawia się z gangiem Volponego. Ten wciąż ma poparcie miejscowej policji kolaborującej z Niemcami. Kiedy Volpone próbuje uciec pociągiem do Niemiec, Siffredi wskakuje do pociągu i wywiązuje się bójka między nimi. W wyniku bójki bohater wpycha wroga do paleniska lokomotywy. Siffredi nie widząc przyszłości w opanowanej przez nazistów Marsylii, postanawia wraz z Lolą i jego gangiem wsiąść na statek i popłynąć do Stanów Zjednoczonych.

</doc>
<doc id="4769456" url="https://pl.wikipedia.org/wiki?curid=4769456" title="Višķi">
Višķi

Višķi (pol. "Wyszki") – wieś na Łotwie w gminie Dyneburg, siedziba pohostu Višķi, 25 km na północny wschód od Dyneburga.
Historia.
Wyszki zostały nadane rodzinie Mohlów herbu Trzy Krety (lub Ropuchy) przez króla Zygmunta Augusta w 1561 albo 1562 roku, po zajęciu Inflant przez Rzeczpospolitą. Od tego momentu dobra te należały do rodziny Mohlów aż do I wojny światowej. Jednym z pierwszych właścicieli był Arend Arnulph von der Mohl, syn Dawida, major wojska polskiego, uczestnik wyprawy Batorego na Moskwę na czele własnej chorągwi złożonej ze szlachty inflanckiej, który wraz z żoną Elżbietą z Sielickich (lub von Ossendorff) ufundował w Wyszkach w 1621 roku pierwszy kościół. Kolejnym dziedzicem był Aleksander, syn Arenda i jego żony. Franciszek Mohl (~1770–1839), marszałek dyneburski, jeden z kolejnych właścicieli majątku, przyjmował tu w 1812 roku Napoleona, za co został później przez cara Aleksandra I pozbawiony urzędu i wraz z synem zesłany w głąb Rosji. Jego wnuk Stanisław (1821–1894) poparł finansowo powstanie styczniowe, za co był więziony w więzieniu dyneburskim, a później został zesłany do Ufy. Za nim udała się tam jego żona Felicja z domu Komar (1844–1891). Dobra Mohlów zostały skonfiskowane. Dopiero po wielu latach rodzinie udało się je odkupić od rządu. Ostatnim właścicielem Wyszek był syn Stanisława Hieronim (1871–1939) żonaty z Verą Letycją Bornholdt (1875–1908). Jego bratem był Aleksander Mohl. Pod koniec XIX wieku dobra Mohlów liczyły 3213 dziesięcin ziemi.
Po I rozbiorze Polski w 1772 roku Wyszki, wcześniej wchodząc w skład Polskich Inflant Rzeczypospolitej, znalazły się na terenie ujezdu dyneburskiego (później dźwińskiego) guberni witebskiej Imperium Rosyjskiego. Wyszki były siedzibą gminy i parafii należącej do dekanatu górnodźwińskiego. Od końca I wojny światowej miejscowość należy do Łotwy, która w okresie 1940–1990, jako Łotewska Socjalistyczna Republika Radziecka, wchodziła w skład ZSRR.
Pod koniec XIX wieku Wyszki miały status miasteczka. Poza kościołem i cmentarzem katolickim istniała tu synagoga, gdyż wtedy większość jego mieszkańców stanowili Żydzi. W drugiej połowie wieku oddano do użytku stację kolejową na trasie Kolei Warszawsko-Petersburskiej w pobliżu (4 km) wsi. Stacja początkowo miała nazwę Dubna (od nazwy sąsiedniej wsi i lokalnej rzeczki). W 1897 roku mieszkało tu 956 osób, z czego 668 Żydów. W 1914 roku żyło tu 1200 mieszkańców.
Po przejęciu tych ziem przez Łotwę majątek poddano reformie rolnej. W 1921 roku w byłym dworze uruchomiono ośrodek kursów dla pracowników rolnictwa i mleczarni. W 1926 roku powstała tu szkoła ekonomiczna, która wkrótce została przekształcona w dwuletnią Państwową Szkołę Ogrodnictwa i Gospodarki. W 1940 roku utworzono tu Liceum Ogrodnicze. W czasie II wojny światowej funkcjonował tu szpital wojskowy Wehrmachtu. Po wojnie odtworzono Technikum Ogrodnicze. W 1962 roku utworzono Państwową Szkołę Techniczną Rolnictwa, w ramach działającego tu kołchozu „O. Oškalns” o powierzchni użytków rolnych 4499 hektarów. 
Do lat 30. XX wieku miasteczko było sztetlem. W latach 30. z 58 sklepów 50 należało do Żydów (również 78 spośród 158 karczm). W latach 1941 i 1942 setki Żydów z Wyszek zostało wymordowane przez Einsatzgruppen w okolicy miejscowości lub w getcie w Dyneburgu. Zidentyfikowano 350 ofiar.
Kościoły.
Drewniany kościół z 1621 roku został w 1715 roku rozebrany i przeniesiony na pobliski półwysep przez Hieronima i Katarzynę Mohlów, a na jego miejscu powstał nowy parafialny kościół katolicki pw. Zwiastowania NMP. Istniał przy nim niewielki klasztor dominikanów. 
W latach 1908–1915 wzniesiono tu nowy kościół pw. Jana Chrzciciela, który istnieje do dziś. Jest to murowany budynek z kamienia polnego z ocynkowanym blaszanym dachem i wieżą. Ma formę jednonawową na planie krzyża. Jest to trzykondygnacyjny budynek z cementową podłogą, o długości 30 metrów i szerokości 15 metrów. Wokół kościoła znajduje się kamienne ogrodzenie. Wyposażanie wnętrz ukończono dopiero w 1930 roku. W 1935 roku zakupiono nowy dzwon o wadze 673 kg. 27 czerwca 1939 roku piorun uderzył w kościół, niszcząc dach i wnętrze kościoła. Kościół został odrestaurowany. Jest obecnie zabytkiem.
Synagoga nie istnieje, zachował się jednak kirkut. Na terenie wsi stoi również cerkiew prawosławna.
Pałac.
Stary dwór Mohlów został splądrowany, a następnie spalony, wraz z budynkami gospodarczymi, w 1863 roku w konsekwencji zaangażowania właścicieli w powstanie styczniowe. Stracono wtedy całe urządzenie domu, bibliotekę i archiwum rodzinne. 
Nie wiadomo, kiedy wzniesiono nowy pałac. Była to budowla dwukondygnacyjna, z wysokimi piwnicami, zaprojektowana na planie szerokiego prostokąta, prawie kwadratu. Dom był nakryty gładkim czterospadowym dachem. Jedna z jego krótszych, siedmioosiowych elewacji była frontowa i została wzbogacona dwiema trzykondygnacyjnymi wieżami, zwieńczonymi wydatnymi, profilowanymi gzymsami i dachami ukrytymi za ściankami attykowymi. Między wieżami zbudowano portyk z dwiema kolumnami i wnętrzem będącym jakby otwartym przedsionkiem. Portyk był zwieńczony tarasem, do domu prowadziły szerokie, kamienne schody. Elewacje pałacu były na parterze boniowane, piętro było gładkie. O wnętrzu pałacu Mohlów nic nie wiadomo.
Pałac stał na szczycie wzgórza, z lewej strony opadały rozległe otwarte gazony z klombami pokrytymi dywanami kwiatów, zakończone pochyłą trawiastą skarpą. Kilkunastostopniowe schody wiodły nią do dolnej części parku.
Po wojnie polsko-bolszewickiej z majątku pozostały zgliszcza.
Majątek Wyszki został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego. Został również szczegółowo opisany w książce "Memento kresowe" Antoniego Urbańskiego w 1929 roku.

</doc>
<doc id="4769457" url="https://pl.wikipedia.org/wiki?curid=4769457" title="Hryhoriwka (rejon obuchowski)">
Hryhoriwka (rejon obuchowski)

Hryhoriwka (, ) – wieś na Ukrainie, w obwodzie kijowskim, w rejonie obuchowskim, nad Krasną. W 2001 roku liczyła 1769 mieszkańców.

</doc>
<doc id="4769458" url="https://pl.wikipedia.org/wiki?curid=4769458" title="Burgsvik">
Burgsvik

Burgsvik – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 335 (31 grudnia 2015), 350 (31 grudnia 2018) i 334 (31 grudnia 2019).

</doc>
<doc id="4769461" url="https://pl.wikipedia.org/wiki?curid=4769461" title="Havdhem">
Havdhem

Havdhem – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 270 (31 grudnia 2015), 265 (31 grudnia 2018) i 263 (31 grudnia 2019).

</doc>
<doc id="4769462" url="https://pl.wikipedia.org/wiki?curid=4769462" title="Hemse">
Hemse

Hemse – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 1668 (31 grudnia 2015), 1709 (31 grudnia 2018) i 1727 (31 grudnia 2019).

</doc>
<doc id="4769463" url="https://pl.wikipedia.org/wiki?curid=4769463" title="Frako-Term">
Frako-Term

Przedsiębiorstwo Badawczo–Wdrożeniowe „FRAKO-TERM” Sp. z o.o. – polska firma R&amp;D (Research and Development) założona w 2004 roku w Toruniu. Obecnie siedziba firmy znajduje się w Otłoczynie, a swoje oddziały posiada również w Warszawie i Toruniu (gdzie koncentrują się realizowane przez nią prace R&amp;D).
Działalność badawcza.
Frako-Term jest jedyną w Polsce i jedną z nielicznych na świecie firm aplikujących nowoczesne technologie z dziedziny nadprzewodnictwa do zastosowań komercyjnych.
Główne kierunki działalności to nadprzewodnictwo, kriogenika, technika próżni, energoelektronika i elektrotechnika.
Firma prowadzi samodzielnie i przy współpracy z renomowanymi ośrodkami naukowymi badania przemysłowe i prace rozwojowe przy opracowaniu aparatury badawczej np.:
oraz urządzeń do zastosowań komercyjnych:
Oferta.
W swojej ofercie Frako–Term posiada zarówno aparaturę badawczą realizowaną pod indywidualne zamówienie, jak i urządzenia wytwarzane samodzielnie lub jako przedstawiciel handlowy:
Historia.
Powstała w czerwcu 2004 roku firma Frako-Term od początku swego istnienia ukierunkowana była na opracowanie rozwiązań urządzeń nadprzewodnikowych, które pozwoliłyby na implementowanie ich w rozwiązaniach przemysłowych. Pierwsze prace prowadzone przy współpracy z Akademią Górniczo-Hutniczą w Krakowie dotyczyły możliwości separacji tlenu z powietrza w wysokogradientowych separatorach magnetycznych (HGMS).
Konieczność rozwoju technologicznego w dziedzinie kriogeniki i techniki próżni zaowocowała nawiązaniem ścisłej współpracy ze Zjednoczonym Instytutem Badań Jądrowych w Dubnej, jednym z wiodących w świecie ośrodków wykorzystujących tego typu technologie.
Współpraca rozpoczęła się w drugiej połowie 2012 r. i dotyczyła wspólnych działań nad opracowaniem aparatury niezbędnej do budowy akceleratora ciężkich jonów w ramach programu NICA.
Realizując projekty badawcze wspierane przez Narodowe Centrum Badań i Rozwoju firma opracowała nadprzewodnikowy ogranicznik prądów zwarciowych (NOPZ) i nadprzewodnikowy magazyn energii (SMES), które są obecnie przedmiotem wdrożenia do produkcji. Będą to jedne z pierwszych na świecie rozwiązań tego typu oferowane komercyjnie.
Partnerzy naukowi.
Jako przedsiębiorstwo badawczo-naukowe firma Frako-Term współpracuje z instytutami naukowymi i ośrodkami badawczymi. Do najważniejszych należą:

</doc>
<doc id="4769465" url="https://pl.wikipedia.org/wiki?curid=4769465" title="Biała Armia (1948-1949)">
Biała Armia (1948-1949)



</doc>
<doc id="4769466" url="https://pl.wikipedia.org/wiki?curid=4769466" title="Jean-Baptiste Vaquette de Gribeauval">
Jean-Baptiste Vaquette de Gribeauval

Jean-Baptiste Vaquette de Gribeauval (ur. 15 września 1715 w Amiens, zm. 9 maja 1789 w Paryżu) – generał i inżynier francuski, inspektor i reformator artylerii.
Stworzył nowy system produkcji armat, który pozwalał na zastosowanie lżejszych dział bez konieczności zmniejszania zasięgu ich strzału. System Gribeauvala zastąpił dotychczas używany system de Vallière’a. Armaty te okazały się niezbędne w późniejszych zwycięstwach sił zbrojnych Francji podczas wojen napoleońskich. Gribeauval jest uważany za najwcześniejszego znanego zwolennika części zamiennych do broni. Przyczynił się zatem do późniejszego rozpowszechnienia i rozwoju produkcji części zamiennych, między innymi w Stanach Zjednoczonych.
Życiorys.
Jean-Baptiste urodził się w Amiens, był synem prawnika z klasy średniej. W 1732 wstąpił do szkoły artylerii w La Fère, gdzie uczył go Bernard Forest de Belidor. Po jej ukończeniu w 1735 został oficerem "Corps-Royal del’Artillerie", będącym odpowiednikiem Inspektoratu Artylerii, nadzorującego stan artylerii i szkół artyleryjskich, arsenałów, ludwisarni i producentów wyposażenia. W 1743 wziął udział w bitwie pod Dettingen, a następnie w latach 1744–1747 w licznych oblężeniach miast prowadzonych przez Maurycego Saskiego podczas kampanii w Niderlandach. Przez prawie dwadzieścia lat pochłaniały go obowiązki oficerskie i praca naukowa, w 1752 roku został kapitanem kompanii minerskiej. W 1755 znalazł się na misji wojskowej w Prusach.
W 1757 podczas wojny siedmioletniej (będąc już podpułkownikiem), służył w armii austriackiej, założył też austriacki korpus saperów. Brał udział w oblężeniu Kłodzka w 1760 i obronie Świdnicy w 1762, gdzie dostał się do niewoli pruskiej i został uwięziony w Królewcu. W Świdnicy również mistrz ciesielski Reiter zapoznał się z projektem armaty Gribeauvala z 1748 roku, przetestował ją i ulepszył system jezdny. Gribeauvala zwolniono w kwietniu 1763 po pokoju w Hubertusburgu.
W 1762 Gribeauval przekazał władzom paryskim informacje o austriackim systemie artyleryjskim i porównał go z istniejącym systemem francuskich dział de Vallière’a. Podczas pracy w armii austriackiej pracował także nad dalszym rozwojem minerstwa.
Cesarzowa Maria Teresa Habsburg w uznaniu jego dotychczasowych zasług uhonorowała go stopniem feldmarschalleutnanta i Krzyżem Wielkim Orderu Marii Teresy. Po powrocie do Francji został mianowany inspektorem artylerii, a w 1765 generałem porucznikiem i komandorem Orderu Świętego Ludwika.

</doc>
<doc id="4769468" url="https://pl.wikipedia.org/wiki?curid=4769468" title="Lärbro">
Lärbro

Lärbro – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 423 (31 grudnia 2015), 424 (31 grudnia 2018) i 439 (31 grudnia 2019).

</doc>
<doc id="4769470" url="https://pl.wikipedia.org/wiki?curid=4769470" title="Wałerij Hełetej">
Wałerij Hełetej

Wałerij Wiktorowycz Hełetej, ukr. Валерій Вікторович Гелетей (ur. 28 sierpnia 1967 w m. Werchnij Koropeć) – ukraiński policjant, generał pułkownik, w 2014 minister obrony.
Życiorys.
Po odbyciu służby wojskowej podjął pracę w milicji. W 1990 ukończył branżową szkołę średnią, a w 1994 prawoznawstwo na Narodowej Akademii Spraw Wewnętrznych. Pozostał pracownikiem służb podległym resortowi spraw wewnętrznych, zajmując się głównie zwalczaniem przestępczości zorganizowanej. W latach 2006–2007 był kierownikiem jednej ze służb w Administracji Prezydenta Ukrainy, po czym do 2009 pełnił funkcję naczelnika Zarządu Ochrony Państwowej (UDO), służby zajmującej się m.in. ochroną wybranych obiektów i najwyższych urzędników państwowych. W 2008 otrzymał awans na generała pułkownika. W latach 2011–2014 był wiceprezesem Awant-banku. Po wydarzeniu Euromajdanu w 2014 powrócił na funkcję dowódcy UDO.
Na początku lipca 2014 objął urząd ministra obrony. Doszło do tego w okresie poważnych kryzysów związanych z aneksją Krymu przez Rosję oraz wojną w Donbasie. W październiku tego samego roku Wałerij Hełetej zrezygnował z zajmowanego stanowiska. Powrócił na funkcję naczelnika UDO, służbą tą kierował do 2019.

</doc>
<doc id="4769471" url="https://pl.wikipedia.org/wiki?curid=4769471" title="Stånga">
Stånga

Stånga – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 335 (31 grudnia 2015), 333 (31 grudnia 2018) i 337 (31 grudnia 2019).

</doc>
<doc id="4769473" url="https://pl.wikipedia.org/wiki?curid=4769473" title="Północny Akropol">
Północny Akropol

Północny Akropol – ruiny kompleksu architektonicznego w centrum Tikál, mieście Majów w Gwatemali. 
W 1979 stanowisko archeologiczne w Tikál wraz z otaczającym je parkiem narodowym zostało wpisane na listę światowego dziedzictwa UNESCO.
Opis.
Ruiny Akropolu Północnego znajdują się w centrum Tikál przy Wielkim Placu. Skrywają pozostałości stu budowli wznoszonych jedna na drugiej na przestrzeni 1500 lat. Większość z nich pochodzi z wczesnego okresu klasycznego. 
Na akropolu odkryto groby władców Tikál, którzy byli tu chowani między 1 rokiem n.e. a rokiem 550, a także groby wysoko urodzonych, m.in. bogato wyposażony grób kobiety z ok. 100 roku p.n.e. Znaleziono tu również ślady osadnictwa z ok. 800 roku p.n.e.
Na terenie akropolu odkryto ruiny świątyni 33, które skrywają pozostałości trzech świątyń, wzniesionych jedna na drugiej. W pierwszej z nich spoczywa Sihyaj Chan Kʼawiil II, nazywany „Burzliwym Niebem”, który zmarł w 457 roku. 
W ruinach znaleziono również stelę 31 wzniesioną przez Sihyaja Chana Kʼawiila II z przedstawieniem jaguara – boga-opiekuna Tikál
Ruiny świątyni po północnej stronie akropolu, oznaczonej jako 5D–22 zdobią charakterystyczne rzeźbione maski.
W 1979 stanowisko archeologiczne w Tikál wraz z otaczającym je parkiem narodowym zostało wpisane na listę światowego dziedzictwa UNESCO.

</doc>
<doc id="4769477" url="https://pl.wikipedia.org/wiki?curid=4769477" title="Polska Akademia Nauk Centrum Badań Ekologicznych w Dziekanowie Leśnym">
Polska Akademia Nauk Centrum Badań Ekologicznych w Dziekanowie Leśnym



</doc>
<doc id="4769481" url="https://pl.wikipedia.org/wiki?curid=4769481" title="Tingstäde">
Tingstäde

Tingstäde – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 229 (31 grudnia 2015), 246 (31 grudnia 2018) i 229 (31 grudnia 2019).

</doc>
<doc id="4769486" url="https://pl.wikipedia.org/wiki?curid=4769486" title="Skoczogonki Malty">
Skoczogonki Malty

Skoczogonki Malty, kolembolofauna Malty – ogół taksonów skoczogonków, których występowanie stwierdzono na terenie Malty.
Badania nad skoczogonkami Malty jako pierwszy prowadził J. Stach w latach 1927–67, ostatecznie wykazując z niej 30 gatunków. W 1989 roku J.M. Thibaud i E. Christian opublikowali wyniki badań nad skoczogonkami zamieszkującymi interstycjal na wyspie Gozo, opisując dwa nowe dla nauki gatunki. W 2016 roku W.P. Pfliegler i F. Janssens opublikowali zrewidowaną checklistę skoczogonków Malty. Według niej do tegoż roku stwierdzono na Malcie występowanie 44 gatunków z 10 rodzin i 3 podrzędów:

</doc>
<doc id="4769487" url="https://pl.wikipedia.org/wiki?curid=4769487" title="Stacja Naukowa Polskiej Akademii Nauk w Wiedniu">
Stacja Naukowa Polskiej Akademii Nauk w Wiedniu



</doc>
<doc id="4769488" url="https://pl.wikipedia.org/wiki?curid=4769488" title="Stacja Naukowa Polskiej Akademii Nauk w Rzymie">
Stacja Naukowa Polskiej Akademii Nauk w Rzymie



</doc>
<doc id="4769490" url="https://pl.wikipedia.org/wiki?curid=4769490" title="Stacja Naukowa Polskiej Akademii Nauk w Paryżu">
Stacja Naukowa Polskiej Akademii Nauk w Paryżu



</doc>
<doc id="4769492" url="https://pl.wikipedia.org/wiki?curid=4769492" title="Tofta (Gotland)">
Tofta (Gotland)

Tofta – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 627 (31 grudnia 2015), 768 (31 grudnia 2018) i 788 (31 grudnia 2019).

</doc>
<doc id="4769494" url="https://pl.wikipedia.org/wiki?curid=4769494" title="Västerhejde">
Västerhejde

Västerhejde – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 372 (31 grudnia 2015), 456 (31 grudnia 2018) i 493 (31 grudnia 2019).

</doc>
<doc id="4769496" url="https://pl.wikipedia.org/wiki?curid=4769496" title="Pieńki-Grodzisko">
Pieńki-Grodzisko



</doc>
<doc id="4769497" url="https://pl.wikipedia.org/wiki?curid=4769497" title="Vibble">
Vibble

Vibble – miejscowość (tätort) w Szwecji, w regionie administracyjnym ("län") Gotland, w gminie Gotland.
Według danych Szwedzkiego Urzędu Statystycznego liczba ludności wyniosła: 1709 (31 grudnia 2015), 1807 (31 grudnia 2018) i 1801 (31 grudnia 2019).

</doc>
<doc id="4769498" url="https://pl.wikipedia.org/wiki?curid=4769498" title="SOR TN 12">
SOR TN 12

SOR TN 12 – typ czeskiego częściowo niskopodłogowego trolejbusu, wyprodukowanego w 2008 r. w dwóch prototypach przez przedsiębiorstwo SOR Libchavy. TN 12 jest pierwszym trolejbusem zakładów SOR, które po Škodzie i przewoźniku z Ostrawy (trolejbusy Solaris Trollino) stały się trzecim producentem trolejbusów w Czechach.
Konstrukcja.
Karoseria trolejbusu TN 12 pochodzi od autobusu miejskiego SOR BN 12 lub jego wariantu napędzanego gazem ziemnym, który jest oznaczony jako BNG 12. Karoseria jest konstrukcją panelową wykonaną ze spawanych profili stalowych. Karoseria może zostać wyposażona w troje lub czworo drzwi, w drugich (lub trzecich) drzwiach znajduje się rozkładana rampa dla wózków. Przednia część trolejbusu jest niskopodłogowa z podłogą na wysokości 340 mm (w drzwiach obniżona do poziomu 320 mm), tylna część nad drugą osią (od drugich lub trzecich drzwi) ma podłogę na wysokości 800 m i jest dostępna za pośrednictwem schodów z wnętrza pojazdu lub tylnych drzwi z zewnątrz. Oś przednia jest trapezowa z niezależnie zawieszonymi kołami SOR, tylna oś jest sztywna z podwójnymi kołami DANA.
Wyposażenie elektryczne różni się w zależności od trolejbusu. Egzemplarz oznaczony jako TN 12 A wyposażono w falownik z tranzystorami IGBT produkcji firmy Pintr EP, silnik asynchroniczny o mocy 120 kW firmy SKD Trade. Oprócz regulacji mocy silnika trakcyjnego, napęd steruje również procesem zmiany biegów, silnik można również stosować w wyższym zakresie momentu obrotowego, co pozwala na zachowanie takich samych właściwości dynamicznych trolejbusu przy niższej mocy silnika. Pierwszy bieg służy przede wszystkim do rozruchu, a drugi bieg włącza się automatycznie przy prędkości około 30 km/h. Większość elementów wyposażenia elektrycznego jest wbudowana w komorę silnika z tyłu pojazdu, z wyjątkiem rezystora hamowania, który znajduje się w skrzynce na dachu niskopodłogowej sekcji trolejbusu.
Model TN 12 C (drugi prototyp) jest wyposażone w układ TV Europulse firmy Cegelec i silnik asynchroniczny o mocy 175 kW firmy Pragoimex. Znajduje się on w komorze silnikowej z tyłu pojazdu, inne części wyposażenia elektrycznego (np. falowniki) znajdują się w bocznej skrzynce i w zadaszonym obszarze na dachu trolejbusu.
Prototypy.
Firma SOR Libchavy opracowała swój pierwszy trolejbus z myślą o rynku wschodnioeuropejskim i bałkańskim. Nowy trolejbus miał oferować, oprócz standardów powszechnych w Europie Zachodniej i Środkowej (konstrukcja niskopodłogowa, dobra jakość, ochrona antykorozyjna, długa żywotność itp.), niską cenę zakupu i niższe koszty utrzymania. Przy projektowaniu i produkcji pierwszego prototypu oprócz SOR-u (część mechaniczna) brały udział także inne czeskie firmy: Czetro (napęd), SKD Trade (silnik), Pintr ED (falownik) i Dopravní podnik Ostrava (montaż końcowy i testy).
Czterodrzwiowa karoseria pierwszego prototypu TN 12 A wyprodukowano w zakładach SOR-u w Libchavach w 2006 r., kiedy to negocjowano umowę na dostawę trolejbusów dla Kiszyniowie, ale umowa ta nie została zawarta. Po opracowaniu nowego wyposażenia elektrycznego w 2008 r. trolejbus miał zostać zmontowany przez Dopravní podnik města Pardubic, ale pierwszeństwo dostał ostrawski przewoźnik, który miał już doświadczenie w montowaniu trolejbusów Solaris Trollino we własnej zajezdni trolejbusowej. Nadwozie przetransportowano 28 kwietnia 2008 r. do Ostrawy. Jeszcze nieukończony trolejbus na początku czerwca wspomnianego roku wystawiono na targach Autotec w Brnie, po powrocie do Ostrawy skompletowano jego wyposażenie i po różnych testach wyruszył 9 sierpnia 2008 r. na pierwszą jazdę próbną poza terenem zajezdni. Od 15 września przeprowadzono testy trolejbusu bez pasażerów, a na początku listopada 2008 r. rozpoczęto jazdy próbne bez pasażerów po ostrawskim systemie trolejbusowym. 2 marca 2009 r. (lub 3 lutego) został wpisany na stan Dopravnego podniku Ostrava (DPO) i otrzymał numer 9999. Trolejbus pozostał jednak własnością zakładów, które współpracowały przy jego budowie. Jazdy próbne z pasażerami rozpoczęto 16 marca 2009 r., z powodu nietypowego osprzętu elektrycznego musiał przejechać 20 000 kilometrów w procesie homologacji. Jazdy testowe w Ostrawie ukończono w dniu 18 grudnia 2009 r. Trolejbus pozostał w zajezdni przez kilka miesięcy, a 6 kwietnia 2010 r. został przewieziony do Libchav. Niedługo potem został przetransportowany do Pardubic, gdzie miał być testowany na tamtejszej sieci trolejbusowej. Do tego jednak nie doszło, a trolejbus powrócił do SOR-u. Tam został odstawiony do 2010. Na początku 2011 r. został wynajęty firmie Veolia Transport Teplice/Arriva Teplice/Arriva City, która nadała mu numer 100 i eksploatowała na sieci trolejbusowej w Cieplicach. Na wniosek producenta i właściciela został odstawiony w czerwcu 2018 r., a od roku 2019 jest eksponatem muzeum w Loučni.
Drugi trolejbus, typu TN 12 C, także jest czterodrzwiowy. Jego karoserię dostarczono do Ostrawy 22 września 2008 r., montaż został ukończony w zajezdni trolejbusowej w ciągu miesiąca (20 października). Od momentu produkcji miał malowanie ostrawskie i był własnością DPO. Testy bez pasażerów rozpoczęły się 13 stycznia 2009 r., na stan DPO został wpisany dnia 30 kwietnia 2009 r. (lub 1 maja). Testy z udziałem pasażerów rozpoczęły się 3 czerwca 2009 r. i zakończyły jesienią. Po udzieleniu homologacji trolejbus rozpoczął służbę liniową w Ostrawie. Aby zmniejszyć awaryjność tylną oś typu DANA zastąpiono nową produkcji Rába. Trolejbus kursował do grudnia 2017 r., kiedy to został odstawiony z powodu usterki wyposażenia elektrycznego. Według DPO naprawa była nieopłacalna, a pod koniec 2018 roku trolejbus został zezłomowany.

</doc>
<doc id="4769504" url="https://pl.wikipedia.org/wiki?curid=4769504" title="Eyraud-Crempse-Maurens">
Eyraud-Crempse-Maurens

Eyraud-Crempse-Maurens – gmina we Francji, w regionie Nowa Akwitania, w departamencie Dordogne. W 2013 roku populacja ludności wynosiła 1630 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Maurens, Laveyssière, Saint-Jean-d'Eyraud oraz Saint-Julien-de-Crempse. Siedzibą gminy została miejscowość Maurens. 

</doc>
<doc id="4769508" url="https://pl.wikipedia.org/wiki?curid=4769508" title="Unos wtórny">
Unos wtórny

Unos wtórny – pył gromadzący się na powierzchni jezdni wzbijany ponownie w powietrze w wyniku turbulencji generowanych przez pojazdy. Składnik smogu.
Unos pochodzi z wielu źródeł, m.in. z pojazdów (w tym emisja bezpośrednia wraz ze spalinami, ścieranie opon, okładzin klocków i tarcz hamulcowych, nawierzchni drogi), roślinności, emitorów przemysłowych czy komunalno-bytowych. Pył ten może być ponownie unoszony w wyniku turbulencji generowanych przez pojazdy oraz porywany przez wiatr (tzw. resuspensja). Według badań jest to jedno z głównych źródeł emisji pyłu grubego (PM10) w pobliżu szlaków komunikacyjnych.
Pojazdy samochodowe wytwarzają pyły w wyniku spalania paliwa w silnikach (szczególnie Diesla), ścierania się opon i klocków hamulcowych, jak również powodują wzrost zapylenia przez powtórne porywanie pyłu z powierzchni jezdni. Według danych za 2013 74% pyłu emitowanego przez transport drogowy pochodziło ze zużycia opon, hamulców i nawierzchni dróg. Badania przeprowadzone w takich miastach jak Mediolan, Sztokholm, Oslo, Helsinki, Kopenhaga czy Warszawa dowodzą istotnego związku pomiędzy natężeniem ruchu pojazdów a poziomem zanieczyszczeń powietrza. Wpływa to niekorzystnie na osoby przebywające w pobliżu zatłoczonych arterii, skutkując większą zachorowalnością m.in. na choroby układu oddechowego.
Według oceny Najwyższej Izby Kontroli z 2014 w Polsce nie podejmuje się działań zapewniających dostateczną ochronę ludzi i środowiska naturalnego. Nie były dotrzymywane normy jakości powietrza wynikające z prawa Unii Europejskiej. W latach 2010–2013 przekroczenia poziomów pyłu PM10 występowały w ponad 75% stref, w których dokonuje się oceny jakości powietrza. W skali kraju samochody przyczyniają się do smogu w ok. 10%. Jednak w Warszawie wg NIK ruch samochodowy odpowiadał w 2011 za 63% stężenia PM10.

</doc>
<doc id="4769509" url="https://pl.wikipedia.org/wiki?curid=4769509" title="Henri Massis">
Henri Massis

Henry Massis (ur. 21 marca 1886, zm. 16 kwietnia 1970) – konserwatywny działacz kulturalny, dziennikarz, pisarz, krytyk literacki, członek Akademii Francuskiej. 
Życiorys.
Po I wojnie światowej aktywnie uczestniczył w debacie politycznej we Francji. Stojąc na stanowisku katolickim, ale jednocześnie zabarwionym wizją wyższości narodów romańskich, przestrzegał nie tylko przed bolszewizmem, ale również przed „germano-slawizmem” (lub nawet „azjatyckim slawizmem”), które – jego zdaniem – ponosiły odpowiedzialność za negatywne wpływy kultur barbarzyńskich (czyli wschodnich) na Europę Zachodnią.
Jest autorem manifestu broniącego interwencji faszystowskich Włoch w Abisynii pt. "Manifeste des intellectuels français pour la défense de l’Occident et la paix en Europe" (1935), który podpisało kilkuset intelektualistów – tytuł manifestu nawiązywał do książki Massisa "Défense de l’Occident," 1927). Choć otwarcie wyrażał swój negatywny stosunek do kultury niemieckiej, został członkiem Rady Narodowej i sekretarzem ds. młodzieży w rządzie Vichy. W 1960 został członkiem Akademii Francuskiej.

</doc>
<doc id="4769515" url="https://pl.wikipedia.org/wiki?curid=4769515" title="Edward Drummond (funkcjonariusz publiczny)">
Edward Drummond (funkcjonariusz publiczny)



</doc>
<doc id="4769517" url="https://pl.wikipedia.org/wiki?curid=4769517" title="Pandemia COVID-19 w Izraelu">
Pandemia COVID-19 w Izraelu

Pandemia COVID-19 w Izraelu – pandemia zachorowań na ostrą zakaźną chorobę układu oddechowego COVID-19 wywoływaną przez wirusa SARS-CoV-2. Pierwszy przypadek zachorowania na terenie Izraela nastąpił 21 lutego 2020 roku, po tym jak obywatelka uzyskała wynik pozytywny na koronawirusa w Sheba Medical Center po powrocie z kwarantanny na statku Diamond Princess w Japonii.
Według stanu na dzień 25 stycznia 2021, Izrael znajduje się na 28. miejscu na świecie pod względem liczby zakażonych (605 397 osób), zaś łączna liczba zgonów wynosi 4 478. Liczba wykonanych testów przekroczyła 10 milionów, a więc jest ona większa niż łączna liczba obywateli tego państwa. 
Pierwsza fala.
Pierwszy przypadek.
21 lutego Izrael potwierdził pierwszy przypadek COVID-19. Obywatelka Izraela, która przyleciała do domu z Japonii po poddaniu jej kwarantannie Diamond Princess, uzyskała wynik pozytywny w Sheba Medical Center. 23 lutego drugi były pasażer Diamond Princess uzyskał wynik pozytywny i został przyjęty do szpitala w celu izolacji.
Od 11 marca Izrael zaczął egzekwować dystans społeczny oraz inne zasady, aby ograniczyć rozprzestrzenianie się infekcji. Początkowo zgromadzenia były ograniczone do nie więcej niż 100 osób, a 15 marca liczba ta została obniżona do 10 osób, a uczestnikom zalecono zachowanie odległości 2 metrów między sobą.
19 marca premier Benjamin Netanjahu ogłosił stan wyjątkowy, stwierdzając, że istniejące ograniczenia będą odtąd prawnie egzekwowane, a osoby naruszające zasady będą karane grzywną. Izraelczykom nie wolno było opuszczać swoich domów, chyba że było to absolutnie konieczne. Podstawowe usługi – w tym sklepy spożywcze, apteki i banki – pozostałyby otwarte. Ograniczenia ruchu zostały dodatkowo zaostrzone 25 marca i 1 kwietnia, a wszystkie osoby poinstruowano, aby zakrywały nos i usta podczas przebywania poza domem. Ponieważ liczba zachorowań na koronawirusa wzrosły w mieście Bnei Brak, docierając do prawie 1000 zarażonych osób na początku kwietnia, gabinet głosował za ogłoszeniem miasta „strefą zamkniętą”, ograniczając wjazd i wyjazd na okres jednego tygodnia.
Reakcja rządu.
Rząd stworzył wielojęzyczną stronę internetową zawierającą informacje i instrukcje dotyczące pandemii. Rząd stworzył również panel, gdzie można przeglądać codzienne statystyki.
Stan wyjątkowy.
19 marca premier Netanjahu ogłosił stan wyjątkowy. Powiedział, że istniejące ograniczenia będą odtąd prawnie egzekwowane, a osoby naruszające prawo będą karane grzywną. Izraelczykom nie wolno było opuszczać swoich domów, chyba że było to absolutnie konieczne. Podstawowe usługi pozostałyby otwarte. Media poinformowały, że setki Izraelczyków ignorują nowy zakaz z 21 marca i licznie odwiedzają parki, plaże czy miejsca przyrodnicze, co skłoniło Ministerstwo Zdrowia do zagrożenia nałożeniem surowszych ograniczeń na społeczeństwo.
Druga fala.
W dniu 1 lipca Kneset zezwolił Służbom Bezpieczeństwa Szin Bet na śledzenie zakażonych osób przez telefon komórkowy, wprowadzając specjalną ustawę.
6 lipca 2020 po ponad dwóch tygodniach ciągłego wzrostu liczby nowych przypadków, premier Netanjahu ogłosił nowe wytyczne dotyczące dystansu społecznego, które zostały zatwierdzone przez rząd.
Rok szkolny w szkołach haredi rozpoczął się 24 sierpnia 2020, przed zatwierdzeniem planu rządu dotyczącemu ograniczeń w związku ze wzrostem zachorowań na koronawirusa. W ciągu tygodnia wiele szkół i przedszkoli zgłaszało informacje o ogniskach koronawirusa, co doprowadziło do kwarantanny zarażonych pracowników i uczniów.
Szkoły, przedszkola i żłobki zostały zamknięte 13 września, a zajęcia były kontynuowane zdalnie. 18 października przedszkola i żłobki zostały ponownie otwarte, także w „czerwonych” strefach.
1 listopada klasy od 1 do 4 zostały ponownie otwarte w strefach innych niż „czerwone”. Zajęcia w jednym pomieszczeniu były ograniczone do 18 dzieci. Uczniowie musieli nosić maski przez cały dzień i jeść posiłki na świeżym powietrzu lub w dużej odległości od siebie. 24 listopada 2020 do szkoły wróciły klasy 5 i 6. 6 grudnia do szkół wróciły klasy 7-10.
Trzecia fala.
Na początku grudnia 2020 liczba przypadków stale rosła, osiągając ponad 3000 nowych przypadków dziennie, a wskaźnik pozytywnych testów wynosił ponad 5%. Wiele krajów ogłosiło pojawienie się nowych i bardziej zakaźnych szczepów COVID-19. Pod koniec grudnia w Izraelu wykryto pierwsze przypadki szczepu B.1.1.7.
20 grudnia 2020 roku Izrael ogłosił zakaz wjazdu dla wszystkich zagranicznych podróżnych przybywających z Wielkiej Brytanii, RPA i Danii. Izraelczycy powracający z tych krajów musieli przejść kwarantannę w państwowych hotelach.
Czwarta fala.
Pod koniec czerwca 2021 roku liczba zakażeń zaczęła rosnąć, osiągając 17 lipca ponad 1000 przypadków dziennie oraz pod koniec lipca ponad 2000 przypadków dziennie. 25 lipca przywrócono wymóg noszenia masek w pomieszczeniach. Przywrócono również ograniczenia związane z wydarzeniami masowymi, w których liczba uczestników przekracza 100 osób.
Od 1 sierpnia rozpoczęto podawanie trzeciej dawki szczepionki od firmy Pfizer dla osób powyżej 60 roku życia.
19 października 2021 wykryto pierwszy przypadek wariantu Delta koronawirusa.
Piąta fala.
Pod koniec listopada 2021 został wykryty w Izraelu pierwszy przypadek wariantu Omikron. 28 listopada 2021 zabroniono wjazdu cudzoziemcom do kraju. Władze Izraela poszerzyły swoją czerwoną listę państw o takie kraje jak Wielka Brytania, Dania czy Belgia. Wyjazd Izraelczyków do państw z czerwonej listy bez specjalnego pozwolenia jest zabroniony.
Izrael jako pierwszy kraj świata zdecydował się na czwartą dawkę szczepionki, którą zaczęto podawać od 31 grudnia 2021. Prawo do czwartej dawki ma personel medyczny, osoby powyżej 60 roku życia oraz osoby z obniżoną odpornością.
Premier Naftali Benett zapowiedział zniesienie paszportu covidowego pod koniec lutego.
Szczepienia.
Dostawa szczepionek.
Gdy pojawiły się dane dotyczące różnych szczepionek COVID-19, rząd Izraela zaczął zamawiać dawki szczepionek COVID-19 z różnych źródeł, m.in. 8 milionów dawek od firmy Pfizer, 10 milionów dawek od firmy AstraZeneca oraz od firmy Moderna 6 milionów dawek.
Dystrybucja szczepionek.
Ministerstwo Zdrowia ustaliło priorytet szczepień, dzieląc proces na dwie fazy:
Szczepienia rozpoczęto 19 grudnia 2020. Pierwsza duża partia szczepionek firmy Pfizer została szybko rozprowadzona, a około 1,5 miliona osób (16% populacji) zostało zaszczepionych w ciągu 3 tygodni. Do 15 stycznia co najmniej jedną dawkę szczepionki otrzymało około 25 procent ludności kraju.
Od 12 stycznia szczepienia zostały rozszerzone dla grup osób powyżej 55 roku życia oraz nauczycieli. Od 17 stycznia rozpoczęto szczepienia wśród grupy osób powyżej 45 roku życia. 19 stycznia wpisano kobiety w ciąży jako grupę priorytetową na liście szczepień. 23 stycznia rozpoczęto szczepienie młodzieży urodzonej w roku 2003 oraz 2004. Od 4 lutego szczepienia są dostępna dla osób powyżej 16 roku życia.
Rozwój izraelskiej szczepionki.
Izraelski Instytut Badań nad Biologią opracował szczepionkę i wyprodukował 25 000 dawek szczepionki do badania klinicznego I fazy, które rozpoczęło się w ośrodkach medycznych Sheba i Hadassah w październiku 2020 roku. 14 grudnia 2020 ogłoszono, że Ministerstwo Zdrowia zatwierdziło rozpoczęcie II fazy badania klinicznego preparatu BriLife przez Instytut Badań nad Biologią.

</doc>
<doc id="4769518" url="https://pl.wikipedia.org/wiki?curid=4769518" title="Christian Altamirano">
Christian Altamirano

Christian Josué Altamirano Metzgen (ur. 26 listopada 1989 w San Pedro Sula) – honduraski piłkarz występujący na pozycji pomocnika, zawodnik FC Tulsa. Były reprezentant Hondurasu.
Życiorys.
Kariera klubowa.
Christian Altamirano rozpoczął swoją karierę piłkarską w honduraskim klubie Deportes Savio FC z Liga Nacional de Fútbol Profesional de Honduras. 19 maja 2009 poinformowano o przeniesieniu Altamirano do CD Olimpia. W latach 2010–2011 był zawodnikiem CDS Vida. 1 lipca 2011 podpisał kontrakt z CD Marathón, z którym w następnym roku zakwalifikował się do Ligi Mistrzów CONCACAF 2012-13. W 2014 znalazł się ponownie w CDS Vida. 1 lipca 2014 podpisał umowę z drużyną Platense FC, gdzie rozegrał 19 meczów ligowych i strzelił 2 gole. Rok później trafił do klubu CD Real Sociedad. 31 maja 2016 został piłkarzem Real CD España. W 2018 ponownie był graczem honduraskiego klubu Platense FC.
18 grudnia 2018 amerykański klub FC Tulsa z USL Championship poinformował o podpisaniu kontraktu z 29-letnim pomocnikiem Christianem Altamirano.
Kariera reprezentacyjna.
13 stycznia 2017 na stadionie Estadio Rommel Fernández (Panama, Panama) zadebiutował w reprezentacji Hondurasu podczas Copa Centroamericana 2017 w wygranym 2:1 meczu przeciwko reprezentacji Nikaragui. Wystąpił w 6 meczach.

</doc>
<doc id="4769519" url="https://pl.wikipedia.org/wiki?curid=4769519" title="Les Eyzies">
Les Eyzies

Les Eyzies – gmina we Francji, w regionie Nowa Akwitania, w departamencie Dordogne. W 2013 roku populacja ludności wynosiła 1122 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Les Eyzies-de-Tayac-Sireuil, Manaurie oraz Saint-Cirq. Siedzibą gminy została miejscowość Les Eyzies. 

</doc>
<doc id="4769521" url="https://pl.wikipedia.org/wiki?curid=4769521" title="Åled">
Åled

Åled – miejscowość (tätort) w Szwecji, w regionie administracyjnym ("län") Halland, w gminie Halmstad.
Według danych Szwedzkiego Urzędu Statystycznego liczba ludności wyniosła: 1690 (31 grudnia 2015), 1812 (31 grudnia 2018) i 1807 (31 grudnia 2019).

</doc>
<doc id="4769523" url="https://pl.wikipedia.org/wiki?curid=4769523" title="Spadowy Żleb">
Spadowy Żleb

Spadowy Żleb (, , , 2085 m) – żleb w polskich stokach północnej grani Rysów w Tatrach Wysokich. Opada z Ciężkiej Przełączki (ok. 2205 m) ku północnemu zachodowi. Na wysokości około 1900 m uchodzi do Wyżniego Białczańskiego Żlebu.
Najwyższa część Spadowego Żlebu jest krucha, stroma i głęboko wcięta, dolna znacznie rozszerza się. Orograficznie lewe ograniczenie żlebu tworzy zachodni filar Spadowej Kopy i jej północno-zachodnia ściana. Prawe ograniczenie tworzą ścianki opadające z odcinka grani między Białczańską Przełęczą Wyżnią i Ciężką Przełączką. Żleb ma trzy orograficznie prawe odgałęzienia. Są to trzy żlebki wcinające się w zachodnie stoki grani między Ciężką Przełączką a Wyżnią Spadową Przełączką.
Autorem nazwy żlebu jest Władysław Cywiński

</doc>
<doc id="4769525" url="https://pl.wikipedia.org/wiki?curid=4769525" title="Tárcoles">
Tárcoles

Tárcoles – rzeka w prowincji Puntarenas, w Kostaryce. Swoje źródła bierze w paśmie górskim na południowych zboczach Kordyliery Środkowej, przepływa przez Park Narodowy Carara. Przez około 70 km kieruje swoje wody na zachód i południowy zachód i uchodzi do Oceanu Spokojnego przez Zatokę Nicoya. 
Rzeka jest utworzona przez połączenie rzek "Virilla" i "Grande de San Ramón". Obejmuje mokradła, które oferują możliwości obserwowania ptaków, szlaki turystyczne i jedne z najwyższych wodospadów w kraju. Ma długość około 111 km, a dorzecze zajmuje powierzchnię 2121 km². Uważana jest za najbardziej zanieczyszczoną rzekę w Ameryce Środkowej. 
Tárcoles ma jedną z największych populacji krokodyli na świecie, których jest tutaj ok. 25 tysięcy. Zwierzęta te odgrywają ważną rolę w ekosystemach wodnych, są cennym zasobem gospodarczym, stanowią wielką atrakcję turystyczną i mają zainteresowanie naukowe, ponieważ są jedynymi ocalałymi z grupy Archozaurów.

</doc>
<doc id="4769526" url="https://pl.wikipedia.org/wiki?curid=4769526" title="Przytuły (folwark)">
Przytuły (folwark)

Przytuły – dawny folwark, obecnie w obszarze Przytuły w Polsce położony w województwie podlaskim, w powiecie łomżyńskim, w gminie Przytuły.
Historia.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku folwark zamieszkiwały 54 osoby w 2 budynkach mieszkalnych. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4769527" url="https://pl.wikipedia.org/wiki?curid=4769527" title="Cieśnina Narrows">
Cieśnina Narrows



</doc>
<doc id="4769529" url="https://pl.wikipedia.org/wiki?curid=4769529" title="Anişoara Cuşmir-Stanciu">
Anişoara Cuşmir-Stanciu



</doc>
<doc id="4769534" url="https://pl.wikipedia.org/wiki?curid=4769534" title="Salwador na Letnich Igrzyskach Paraolimpijskich 2004">
Salwador na Letnich Igrzyskach Paraolimpijskich 2004

Salwador na Letnich Igrzyskach Paraolimpijskich 2004 w Atenach reprezentowało dwoje lekkoatletów. Był to drugi występ Salwadoru na igrzyskach paraolimpijskich (poprzedni miał miejsce w roku 2000).

</doc>
<doc id="4769548" url="https://pl.wikipedia.org/wiki?curid=4769548" title="Salwador na Letnich Igrzyskach Paraolimpijskich 2008">
Salwador na Letnich Igrzyskach Paraolimpijskich 2008

Salwador na Letnich Igrzyskach Paraolimpijskich 2008 w Pekinie reprezentowała jedna lekkoatletka. Był to trzeci występ Salwadoru na igrzyskach paraolimpijskich (poprzednie miały miejsce w roku 2000 i 2004).

</doc>
<doc id="4769550" url="https://pl.wikipedia.org/wiki?curid=4769550" title="Älvsered">
Älvsered

Älvsered – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 445 (31 grudnia 2015), 455 (31 grudnia 2018) i 438 (31 grudnia 2019).

</doc>
<doc id="4769572" url="https://pl.wikipedia.org/wiki?curid=4769572" title="Kościół Najświętszego Serca Pana Jezusa w Popowie-Ignacewie">
Kościół Najświętszego Serca Pana Jezusa w Popowie-Ignacewie

Kościół Najświętszego Serca Pana Jezusa w Popowie-Ignacewie – rzymskokatolicki kościół parafialny zlokalizowany w Popowie-Ignacewie (powiat gnieźnieński). 
Historia.
Katolicy z Popowa-Ignacewa do lat 30. XX wieku należeli do parafii św. Jana Chrzciciela w Kołdrąbiu. Po śmierci właściciela wsi, Jana Saskowskiego (1926), który w 1913 roku kupił Popowo-Ignacewo, majątek przypadł jego starszemu synowi, Franciszkowi, który 22 października 1932 zwrócił się do Kurii Metropolitalnej z prośbą o zgodę na budowę kościoła, którą później sfinansował. 
Kamień węgielny pod budowę położono 11 czerwca 1933. Poświęcił go biskup Antoni Laubitz (parafię erygowano we wsi 1 kwietnia 1933). Uroczystość wmurowania kamienia zgromadziła ponad 3 tysiące mieszkańców okolicznych wsi. Obiekt w stanie surowym był gotowy 4 października 1933. Odbioru dokonał Stanisław Paluszkiewicz, inspektor budownictwa z Wrześni. 11 czerwca 1936 zostały poświęcone, a 15 czerwca tego roku wciągnięte na liczącą 31,6 metrów wieżę kościoła trzy dzwony o łącznej wadze 926 kg. Odlano je w poznańskiej odlewni ludwisarza Antoniego Białkowskiego. Największy z dzwonów, który ważył 450 kg, otrzymał imię św. Anny, drugi – św. Jana, a trzeci – św. Franciszka i św. Antoniego. 
21 czerwca 1936 odbyła się uroczystość konsekracji kościoła, której dokonał prymas August Hlond w towarzystwie biskupa Antoniego Laubitza. Kazanie wygłosił ks. Michał Kozal, ówczesny rektor seminarium duchownego w Gnieźnie, późniejszy błogosławiony. Powiedział m.in.: "Nie arystokrata z rodu, nie magnat z majątku, znalazł się człowiek, hojny fundator, który wzniósł ten Dom Boży i wyposażył go we wszystko". Po konsekracji Prymas Polski udekorował Franciszka Saskowskiego, fundatora kościoła przyznanym przez papieża Piusa XI, Krzyżem Kawalerskim Orderu św. Sylwestra, a jego matkę Annę, Krzyżem Kawalerskim „Pro Ecclesia et Pontifice”. 
Pierwszym proboszczem został ksiądz Edmund Wesołowski. Został on aresztowany przez Niemców 15 maja 1940, wypuszczony i ponownie aresztowany 24 sierpnia 1940 (został ostatecznie zamordowany w 30 września 1942 w KL Dachau). Odtąd dojeżdżał do kościoła ks. Władysław Cegielski z parafii św. Jakuba w Modliszewku, którego aresztowano 6 października 1941 (zmarł w Dachau 6 lutego 1942). Kościół pozostał bez opieki, a 6 stycznia 1942 został przez okupantów zamknięty. 23 kwietnia 1942 Niemcy zrabowali dzwony i wywieźli je do Niemiec. 25 lipca 1944 Niemcy przerobili świątynię na magazyn wojskowy.
26 stycznia 1945 kościół ponownie otwarto dla wiernych, a 30 września 1949 na ścianie prezbiterium wmurowano tablicę pamiątkową poświęconą proboszczowi Edmundowi Wesołowskiemu. W 1957 obiekt zelektryfikowano, odmalowano, jak również odświeżono polichromię. 20 kwietnia 1975 odbyła się uroczystość poświęcenia dwóch nowych dzwonów noszących imiona Maryja i Franciszek (odpowiednio: 374 i 217 kg). 26 sierpnia 1978 otwarto kaplicę pogrzebową z salką katechetyczną. 4 czerwca 1986, na 50-lecie parafii przybył kardynał Józef Glemp.
Architektura.
Wnętrze świątyni jest jednonawowe, z płaskim sklepieniem z wizerunkami scen Dobrego Pasterza. W prezbiterium namalowana jest polichromia Chrystusa umierającego na krzyżu. W ołtarzu głównym znajduje się malowany na płótnie obraz Najświętszego Serca Pana Jezusa, a w szczycie ołtarza owalny obraz św. Franciszka z Asyżu. W kaplicy obok wieży zawieszony jest obraz św. Józefa. Kościół dysponuje dwoma ołtarzami bocznymi: Matki Boskiej i św. Antoniego. Oba ołtarze zaprojektował Stefan Cybichowski w formach zbliżonych do baroku. W prezbiterium znajduje się także ambona, na której umieszczone są rzeźbione w drewnie cztery postacie Ewangelistów. Prace dekoracyjno-malarskie wykonał gnieźnieński malarz, Józef Piekarek. Ołtarze wybudowało poznańskie przedsiębiorstwo Spychalski. Drobne prace rzeźbiarskie są dziełem artysty Burka z Gniezna, droga krzyżowa – profesora Wysockiego z Poznania, zaś obrazy ołtarzowe artystki Trąmpczyńskiej, także z Poznania. 
Wieżę wieńczy lekki hełm, którego szczyt zdobi krzyż w kolorze złotym. Wieżę flankują dwie kopułki na poziomie wejścia.

</doc>
<doc id="4769584" url="https://pl.wikipedia.org/wiki?curid=4769584" title="Saint-Julien-Innocence-Eulalie">
Saint-Julien-Innocence-Eulalie

Saint-Julien-Innocence-Eulalie – gmina we Francji, w regionie Nowa Akwitania, w departamencie Dordogne. W 2013 roku populacja ludności wynosiła 289 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Sainte-Eulalie-d'Eymet, Sainte-Innocence oraz Saint-Julien-d'Eymet. Siedzibą gminy została miejscowość Sainte-Innocence. 

</doc>
<doc id="4769585" url="https://pl.wikipedia.org/wiki?curid=4769585" title="Årnäs">
Årnäs

Årnäs – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 679 (31 grudnia 2015), 728 (31 grudnia 2018) i 735 (31 grudnia 2019).

</doc>
<doc id="4769596" url="https://pl.wikipedia.org/wiki?curid=4769596" title="Przytuły-Bukowo">
Przytuły-Bukowo

Przytuły-Bukowo – dawna osada w Polsce położona w województwie podlaskim, w powiecie łomżyńskim, w gminie Przytuły.
Historia.
W latach 1921–1939 osada leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku osadę zamieszkiwało 9 osób, 5 było wyznania rzymskokatolickiego a 4 prawosławnego. Jednocześnie wszyscy mieszkańcy zadeklarowali polską przynależność narodową. Było tu 920 budynków mieszkalnych. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.

</doc>
<doc id="4769601" url="https://pl.wikipedia.org/wiki?curid=4769601" title="Natalja Razumowa">
Natalja Razumowa



</doc>
<doc id="4769612" url="https://pl.wikipedia.org/wiki?curid=4769612" title="Salwador na Letnich Igrzyskach Paraolimpijskich 2016">
Salwador na Letnich Igrzyskach Paraolimpijskich 2016

Salwador na Letnich Igrzyskach Paraolimpijskich 2016 w Rio de Janeiro reprezentował jeden sztangista. Był to piąty występ Salwadoru na igrzyskach paraolimpijskich (poprzednie miały miejsce w latach 2000, 2004, 2008 i 2012).
Reprezentacja Salwadoru nie zdobyła medalu paraolimpijskiego. Chorążym reprezentacji podczas ceremonii otwarcia igrzysk był Herbert Aceituno.

</doc>
<doc id="4769619" url="https://pl.wikipedia.org/wiki?curid=4769619" title="Årstad">
Årstad

Årstad – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 321 (31 grudnia 2015), 278 (31 grudnia 2018) i 278 (31 grudnia 2019).

</doc>
<doc id="4769627" url="https://pl.wikipedia.org/wiki?curid=4769627" title="Serdar Üstüner">
Serdar Üstüner

Serdar Üstüner (ur. 1 marca 1983) – turecki bokser amatorski, mistrz Unii Europejskiej ze Strasburga, uczestnik igrzysk olimpijskich w Atenach.
Jako junior reprezentował Turcję na mistrzostwach Europy w Sarajewie. Doszedł do ćwierćfinału zawodów, pokonując kolejno reprezentanta Irlandii Andy'ego Lee oraz Bośniaka Nermina Bašovića. W ćwierćfinale pokonał go późniejszy złoty medalista tych zawodów Matt Korobow.
14 czerwca 2003 roku zdobył złoty medal mistrzostw Unii Europejskiej. W finale pokonał na punkty (38:21) Francuza Mamadou Diambanga. W lipcu tego samego roku uczestniczył w mistrzostwach świata, które odbywały się w Bangkoku. Üstüner zakończył rywalizację na 1/16 finału, przegrywając z Ukraińcem Ołehem Maszkinem. W tym samym roku był również półfinalistą turnieju Green Hill, który odbywał się w Karaczi. W półfinale wyeliminował go Węgier Károly Balzsay.
W lutym 2004 roku był uczestnikiem mistrzostw Europy w Puli. Po wygranej walce w 1/16 finału, Üstüner przegrał wysoko na punkty (24:39) z reprezentantem Niemiec Lukasem Wilaschekiem. 25 kwietnia 2004 roku zdobył kwalifikacje olimpijskie w wadze średniej, dochodząc do finału turnieju kwalifikacyjnego, który odbywał się w szwedzkim mieście Göteborg. W drodze do finału pokonał reprezentanta Czech Tomáša Adamka oraz Estończyka Aleksandra Rubjuka. Swój udział na igrzyskach olimpijskich zakończył w 1/16 finału, przegrywając z reprezentantem Uzbekistanu Sherzodem Abdurahmanovem. W tym samym roku zdobył też mistrzostwo Turcji w kategorii półciężkiej.

</doc>
<doc id="4769628" url="https://pl.wikipedia.org/wiki?curid=4769628" title="ERT (ujednoznacznienie)">
ERT (ujednoznacznienie)



</doc>
<doc id="4769630" url="https://pl.wikipedia.org/wiki?curid=4769630" title="Palanyczynci">
Palanyczynci

Palanyczynci () – wieś na Ukrainie, w obwodzie kijowskim, w rejonie fastowskim, nad Kamjanką. W 2001 roku liczyła 692 mieszkańców.
Pierwsza wzmianka o miejscowości pochodzi z 1637 roku. W czasach radzieckich we wsi znajdowała się siedziba kołchozu „Rosija”.

</doc>
<doc id="4769633" url="https://pl.wikipedia.org/wiki?curid=4769633" title="Åsa (Szwecja)">
Åsa (Szwecja)

Åsa – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 6084 (31 grudnia 2015), 6341 (31 grudnia 2018) i 6408 (31 grudnia 2019).

</doc>
<doc id="4769636" url="https://pl.wikipedia.org/wiki?curid=4769636" title="Ewa Schmeidel">
Ewa Schmeidel

Ewa Lidia Schmeidel (ur. 1953) – polska matematyk, dr hab. nauk matematycznych, profesor nadzwyczajny Instytutu Informatyki Uniwersytetu w Białymstoku.
Życiorys.
W 1976 ukończyła studia matematyczne na Uniwersytecie im. Adama Mickiewicza, 1 lipca 1993 obroniła pracę doktorską "Wybrane własności rozwiązań pewnych klas równań różnicowych", 12 stycznia 2010 habilitowała się na podstawie pracy zatytułowanej "Properties of Solutions of Higher order Difference Equations". Otrzymała nominację profesorską. Została zatrudniona na stanowisku adiunkta w Instytucie Matematyki na Wydziale Elektrycznym Politechniki Poznańskiej.
Piastuje stanowisko profesora nadzwyczajnego Instytutu Informatyki Uniwersytetu w Białymstoku, gdzie jest kierownikiem Zakładu Równań Różnicowych i Procesów Dyskretnych.
Była prodziekanem na Wydziale Matematyki i Informatyki Uniwersytetu w Białymstoku.
Współorganizowała krajowe i międzynarodowe konferencje, m.in. organizowała międzynarodową konferencję Progress on Difference Equations 2009 (PODE09).

</doc>
<doc id="4769637" url="https://pl.wikipedia.org/wiki?curid=4769637" title="Racibory-Jurgi">
Racibory-Jurgi



</doc>
<doc id="4769638" url="https://pl.wikipedia.org/wiki?curid=4769638" title="Susi Good">
Susi Good

Susi Good (ur. w 1966 w Plons) – była szwajcarska wspinaczka sportowa uprawiała także wspinaczkę lodową. Specjalizowała się w prowadzeniu. Dwukrotna mistrzyni świata w prowadzeniu z 1991 oraz z 1993 roku. Mistrzyni Europy z 1992 roku.
Kariera sportowa.
W 1991 roku we Frankfurcie zdobyła złoty medal w prowadzeniu na 1. mistrzostwach świata, który obroniła na kolejnych mistrzostwach w 1993 w Innsbrucku.
W 1992 roku odbyły się we Frankfurcie nad Menem pierwsze mistrzostwa Europy we wspinaczce sportowej, gdzie zdobyła złoty medal.
Wielokrotna uczestniczka, medalistka prestiżowych zawodów wspinaczkowych Rock Master we włoskim Arco, gdzie zdobyła złoty i srebrny medal.

</doc>
<doc id="4769641" url="https://pl.wikipedia.org/wiki?curid=4769641" title="Alfa Romeo AF/Ansaldo">
Alfa Romeo AF/Ansaldo

Alfa Romeo AF/Ansaldo – typ włoskiego trolejbusu, który wyprodukowano m.in. dla systemu trolejbusowego w Moście i Litvínovie.
Konstrukcja.
Przy budowie trolejbusu współpracowały dwa zakłady: Alfa Romeo wyprodukowała część mechaniczną trolejbusu (podwozie i karoserię), firma "Ansaldo–San Giorgio" dostarczyła wyposażenie elektryczne. Trolejbus Alfa Romeo AF wyposażony był w stalową karoserię samonośną, obłożoną blachami. Przód i tył trolejbusu wykonano z paneli aluminiowych mocowanych do ramy za pomocą śrub. Dostęp do wnętrza umożliwiało dwoje harmonijkowych drzwi umieszczonych z prawej strony nadwozia. Miejsca siedzące zamontowano w poprzek do linii okien.
Jedyny trolejbus tego typu na terenie Czech, który zakupiono w 1950 r. a który dostarczono cztery lata później, kursował w Moście i Litvínovie.
Dostawy.
Trolejbus wycofano z eksploatacji z powodu likwidacji sieci trolejbusowej łączącej Most z Litvínovem w 1959 r.

</doc>
<doc id="4769643" url="https://pl.wikipedia.org/wiki?curid=4769643" title="Nikaragua na Letnich Igrzyskach Paraolimpijskich 2004">
Nikaragua na Letnich Igrzyskach Paraolimpijskich 2004

Nikaraguę na Letnich Igrzyskach Paraolimpijskich 2004 w Atenach reprezentował jeden lekkoatleta. Był to debiut reprezentacji Nikaragui na igrzyskach paraolimpijskich. 

</doc>
<doc id="4769644" url="https://pl.wikipedia.org/wiki?curid=4769644" title="Åsby">
Åsby

Åsby – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 409 (31 grudnia 2015), 483 (31 grudnia 2018) i 487 (31 grudnia 2019).

</doc>
<doc id="4769651" url="https://pl.wikipedia.org/wiki?curid=4769651" title="Ätran (Szwecja)">
Ätran (Szwecja)

Ätran – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 400 (31 grudnia 2015), 408 (31 grudnia 2018) i 420 (31 grudnia 2019).

</doc>
<doc id="4769652" url="https://pl.wikipedia.org/wiki?curid=4769652" title="Winnyćki Stawy">
Winnyćki Stawy

Winnyćki Stawy () – wieś na Ukrainie, w obwodzie kijowskim, w rejonie białocerkiewskim, w hromadzie Kowaliwka, nad Rutką. W 2001 roku liczyła 657 mieszkańców.
Miejscowość nosiła dawniej nazwy Seredyna Słoboda i Seredynka. W początkach stycznia 1826 roku, w czasie powstania dekabrystów, przez wieś przechodził powstańczy pułk czernihowski z Siergiejem Murawjowem-Apostołem na czele. W czasach radzieckich w miejscowości znajdowała się siedziba kołchozu im. Kirowa.

</doc>
<doc id="4769654" url="https://pl.wikipedia.org/wiki?curid=4769654" title="Mauricio Bolaños">
Mauricio Bolaños

Mauricio Bolaños (ur. 16 stycznia 1939 w San Martín) – salwadorski kolarz szosowy, uczestnik letnich igrzysk olimpijskich.
Bolaños reprezentował Salwador na Letnich Igrzyskach Olimpijskich 1968 w Meksyku. Wystartował w jeździe drużynowej na czas razem z Roberto Garcíą, Francisco Funesem i Juanem Moliną. Salwadorczycy zajęli wówczas 28. miejsce spośród 30. reprezentacji. Bolaños brał także udział w wyścigu indywidualnym ze startu wspólnego, którego nie ukończył.

</doc>
<doc id="4769655" url="https://pl.wikipedia.org/wiki?curid=4769655" title="Gmina Ribnik">
Gmina Ribnik



</doc>
<doc id="4769657" url="https://pl.wikipedia.org/wiki?curid=4769657" title="Ford Landau">
Ford Landau



</doc>
<doc id="4769662" url="https://pl.wikipedia.org/wiki?curid=4769662" title="François Bayle">
François Bayle

François Bayle (ur. 27 kwietnia 1932 w Tamatawie na Madagaskarze) – francuski kompozytor.
Życiorys.
W wieku 14 lat wyjechał do Francji i osiadł w Paryżu. Początkowo studiował nauki przyrodnicze i literaturę, dopiero później zainteresował się muzyką. Uczestnik Międzynarodowych Letnich Kursów Nowej Muzyki w Darmstadcie. Uczęszczał na kursy kompozytorskie u Karlheinza Stockhausena, Olivera Messiaena i Henri Pousseura. W 1958 roku dołączył do działającej przy Radiodiffusion-Télévision Française (RTF) Groupe de recherches musicales, w latach 1966–1997 był jej kierownikiem. Współpracował z Pierre’em Schaefferem. W 1997 roku założył własne Studio Magison.
Otrzymał I nagrodę na biennale w Paryżu (1961), nagrodę SACEM (1978), Grand Prix National du Disque (1981), nagrodę muzyczną miasta Paryża (1996) i Grand Prix Charles Cros (1999). Odznaczony Orderem Narodowym Zasługi (1976), komandorią Orderu Sztuki i Literatury (1986) oraz Legią Honorową (1990).
Twórczość.
Bayle pisze utwory oparte na materiale elektroakustycznym, poszukując nowych środków obrazowości, o wizualnej sugestywności i poetyckości zbliżonej do surrealizmu. W tworzeniu kompozycji posługuje się środkami elektronicznymi. Swoją muzykę określa jako akusmatyczną, skoncentrowaną całkowicie na odbiorze przez słuchacza, zrywającą z tradycyjnymi regułami kompozytorskimi.
Ważniejsze kompozycje: "Trois portraits d’un Oiseau-Qui-N’existe-Pas" (1963–1966), "Espaces in habitables" (1967), "Jeïta" (1970), "L’Expérience Acoustique" (1970–1972), "Trois rêves d’oiseau" (1972), "Purgatoire de la Divine Comédie" (1972), "Vibrations composées" (1973), "Grande Polyphonie" (1974), "Camera Oscura" (1976), "Erosphère I-II-III" (1978–1979), "Son Vitesse-Lumière" (1980–1983), "Les couleurs de la nuit" (1982), "Aéroforms" (1983–1986), "Motion-Emotion" (1985), "Théâtre d’Ombres" (1988), "Fabulae: Fabula, Onoma, Nola, Sonora" (1990–1991), "Le Main Vide: Batoa de pluie, la fleur future, inventions" (1994–1995), "Morceaux de ciels" (1997), "Si loin, si proche..." (1998–1999), "La forme du temps est un cercle" (1999–2000), "Univers nerveux" (2004–2005), "Rien n’est réel" (2010).

</doc>
<doc id="4769663" url="https://pl.wikipedia.org/wiki?curid=4769663" title="Sokoliwka (obwód kijowski)">
Sokoliwka (obwód kijowski)

Sokoliwka () – wieś na Ukrainie, w obwodzie kijowskim, w rejonie białocerkiewskim, nad Protoką. W 2001 roku liczyła 489 mieszkańców.
W czasach radzieckich w miejscowości znajdowała się siedziba kołchozu „Ukrajina”.

</doc>
<doc id="4769664" url="https://pl.wikipedia.org/wiki?curid=4769664" title="Pięta (herb szlachecki)">
Pięta (herb szlachecki)

Pięta (Pienta, Piente, Pientta, Pyanthe, Pyonte, Pyonthe, Ustarbowski II, Leliwa odmienny) – kaszubski herb szlachecki, znany z jedynej pieczęci, odmiana herbu Leliwa.
Opis herbu.
Herb znany przynajmniej w dwóch wariantach. Opisy z wykorzystaniem klasycznych zasad blazonowania:
Pięta (Ustarbowski II): "W polu półksiężyc z gwiazdą pomiędzy rogami. Klejnot - nad hełmem bez korony samo godło. Labry. Barwy nieznane."
Pięta odmienny (Ustarbowski III): "W polu półksiężyc z gwiazdą między rogami, ponad nią serce (tarcza rycerska?) przeszyte mieczem lewoskośnie w górę. Klejnot i barwy niewiadome."
Ustarbowski IV (Leliwa odmienny, Księżyc odmienny): "W polu błękitnym półksiężyc złoty, ponad którym trzy gwiazdy srebrne 1 i 2. Na tarczy hełm bez korony, z labrami błękitnymi podbitymi złotem."
Najwcześniejsze wzmianki.
Herb Pięta: Pieczęć Adama Pięty z Ustarbowa, ławnika puckiego, przyłożona do dokumentu z 1600 roku. Wcześniejsze jego pieczęcie, z lat 1591 i 1592, zawierały samą tarczę z godłem.
Herb Pięta odmienny: Pieczęć Filipa Ustarbowskiego, ławnika mirachowskiego z trzech dokumentów z 1615 roku.
Herb Ustarbowski IV: Płaskorzeźba nad krużgankiem budynku Uniwersytetu w Padwie, wyobrażająca herb Rafała Ustarbowskiego, konsyliarza korporacji polskich studentów w Padwie, wybranego w 1660 roku.
Herbowni.
Pięta (Pienta, Piente, Pientta, Pyanthe, Pyonte, Pyonthe). Był to także prawdopodobnie pierwotny herb Pięta-Ustarbowskich, których w latach późniejszych notowano z herbem Ustarbowski. Herb Pięta odmienny może być pośrednim etapem procesu zamiany herbów.

</doc>
<doc id="4769665" url="https://pl.wikipedia.org/wiki?curid=4769665" title="Roberto García (kolarz)">
Roberto García (kolarz)

Roberto Antonio García (ur. 8 września 1937 w San Salvador) – salwadorski kolarz szosowy, uczestnik letnich igrzysk olimpijskich.
García reprezentował Salwador na Letnich Igrzyskach Olimpijskich 1968 w Meksyku. Wystartował w jeździe drużynowej na czas razem z Francisco Funesem, Juanem Moliną i Mauricio Bolañosem. Salwadorczycy zajęli wówczas 28. miejsce spośród 30. reprezentacji.

</doc>
<doc id="4769668" url="https://pl.wikipedia.org/wiki?curid=4769668" title="Witold Klaus">
Witold Klaus

Witold Antoni Klaus (ur. 25 listopada 1976) – polski prawnik i kryminolog, doktor habilitowany nauk prawnych, profesor nadzwyczajny Instytutu Nauk Prawnych Polskiej Akademii Nauk.
Życiorys.
Absolwent Wydziału Prawa i Administracji Uniwersytetu Warszawskiego (2000). Kształcił się podyplomowo w Szkole Praw Człowieka Helsińskiej Fundacji Praw Człowieka oraz w studium ewaluacji programów społecznych w Instytucie Socjologii UW. W 2008 w Instytucie Nauk Prawnych PAN pod kierunkiem Ireny Rzeplińskiej obronił pracę doktorską pt. "Wymiar sprawiedliwości wobec nieletnich sprawców czynów zabronionych poniżej 13 roku życia". W 2017 uzyskał habilitację po obronie rozprawy pt. "Przemoc ze strony najbliższych w doświadczeniach życiowych uchodźczyń. Analiza kryminologiczna".
W pracy naukowej zajął się problematyką kryminologii, praw człowieka, badań nad migracjami. Został profesorem nadzwyczajnym INP PAN, pracował również w Ośrodku Badań nad Migracjami UW. Odbył staż naukowy w Max Planck Institute for Foreign and International Criminal Law, był też stypendystą British Academy i rządu Stanów Zjednoczonych, a także kierownikiem kilku grantów badawczych. Za pracę doktorską otrzymał II nagrodę w XLIV Ogólnopolskim Konkursie „Państwa i Prawa”, wyróżniony też Społecznym Noblem 2008 przez Fundację Ashoka.
Został wybrany na członka Komitetu Badań nad Migracjami (w kadencji 2019–2022) i Komitetu Nauk Prawnych PAN (w kadencji 2020–2023). Wszedł w skład rady naukowej czasopisma „Biuletyn Polskiego Towarzystwa Kryminologicznego im. prof. Stanisława Batawii” oraz został sekretarzem wydającej je organizacji. Od 2005 do 2019 był prezesem Stowarzyszenia Interwencji Prawnej, działał także w Szkole Sprawiedliwości Naprawczej i Polskim Stowarzyszeniu dla Edukacji Prawnej.
W 2014 otrzymał Złoty Krzyż Zasługi.

</doc>
<doc id="4769670" url="https://pl.wikipedia.org/wiki?curid=4769670" title="Puchar Islandii w piłce siatkowej mężczyzn (2019/2020)">
Puchar Islandii w piłce siatkowej mężczyzn (2019/2020)

Puchar Islandii w piłce siatkowej mężczyzn 2019/2020 (oficjalnie Kjörísbikar karla 2019/2020) – 46. sezon rozgrywek o siatkarski Puchar Islandii organizowany przez Islandzki Związek Piłki Siatkowej ("Blaksamband Íslands"). Zainaugurowany został 29 października 2019 roku. W walce o Puchar Islandii brały udział kluby z Mizunodeild, 1. deild i 2. deild.
Rozgrywki składały się z dwóch rund wstępnych i turnieju finałowego, w ramach którego miały być rozegrane półfinały i finał. W rundach wstępnych rywalizowały drużyny z niższych klas rozgrywkowych od Mizunodeild. Drużyny z Mizunodeild dołączyły w ćwierćfinałach.
Turniej finałowy miał odbyć się w dniach 14-15 marca 2020 roku w Íþróttahúsið Digranes w Kópavogurze. 13 marca 2020 roku ze względu na szerzenie się zakażeń wirusem SARS-CoV-2 postanowiono przesunąć turniej finałowy na inny termin. 3 kwietnia 2020 roku zarząd Islandzkiego Związku Piłki Siatkowej podjął decyzję o zakończeniu rozgrywek bez wyłonienia zdobywcy Pucharu.
System rozgrywek.
Puchar Islandii w sezonie 2019/2020 składa się z dwóch rund wstępnych, ćwierćfinałów oraz turnieju finałowego.
W 1. rundzie uczestniczą drużyny z lig niższych niż drugi poziom rozgrywkowy. W 2. rundzie do zwycięzców 1. rundy dołączają z drugiego poziomu rozgrywkowego, tj. 1. deild. Od ćwierćfinałów w rozgrywkach uczestniczą drużyny z Mizunodeild.
Zwycięzcy ćwierćfinałów uzyskują awans do turnieju finałowego, w ramach którego rozgrywane są półfinały i finał. Nie odbywa się mecz o 3. miejsce.
We wszystkich rundach w parach odbywa się jeden mecz decydujący o awansie.

</doc>
<doc id="4769672" url="https://pl.wikipedia.org/wiki?curid=4769672" title="Francisco Funes">
Francisco Funes

Francisco Antonio Funes, znany także jako Pato (ur. 28 marca 1950 w San Juan Nonualco) – salwadorski kolarz szosowy, uczestnik letnich igrzysk olimpijskich.
Funes reprezentował Salwador na Letnich Igrzyskach Olimpijskich 1968 w Meksyku. Wystartował w jeździe drużynowej na czas razem z Roberto Garcíą, Juanem Moliną i Mauricio Bolañosem. Salwadorczycy zajęli wówczas 28. miejsce spośród 30. reprezentacji. Funes brał także udział w wyścigu indywidualnym ze startu wspólnego, którego nie ukończył.

</doc>
<doc id="4769673" url="https://pl.wikipedia.org/wiki?curid=4769673" title="Ford Landau (Australia)">
Ford Landau (Australia)

Ford Landau – samochód sportowy klasy pełnowymiarowej produkowany pod amerykańską marką Ford w latach 1973 – 1976.
Historia i opis modelu.
Późnym latem 1973 roku australijski oddział Forda zaprezentował pełnowymiarowe coupe oparte na bazie lokalnie produkowanych modeli Falcon i LTD o stosowanej już w międzyczasie w Brazylii nazwie "Landau". Samochód charakteryzował się masywną, kanciastą sylwetką z chowanymi reflektorami i podłużnymi tylnymi lampami.
Produkcja.
Australijski Ford Landau był samochodem niskoseryjnym wyprodukowanym w stosunkowo niewielkiej liczbie sztuk. Podczas trwającej 3 lata produkcji powstało 1385 sztuk pojazdu.

</doc>
<doc id="4769676" url="https://pl.wikipedia.org/wiki?curid=4769676" title="Nikaragua na Letnich Igrzyskach Paraolimpijskich 2016">
Nikaragua na Letnich Igrzyskach Paraolimpijskich 2016

Nikaraguę na Letnich Igrzyskach Paraolimpijskich 2016 w Rio de Janeiro reprezentowało troje sportowców. Był to trzeci występ reprezentacji Nikaragui na igrzyskach paraolimpijskich (poprzednie miały miejsce w latach 2004 i 2012). 
Reprezentacja Nikaragui nie zdobyła medalu paraolimpijskiego. Chorążym reprezentacji podczas ceremonii otwarcia igrzysk był Gabriel Cuadra Holman.

</doc>
<doc id="4769681" url="https://pl.wikipedia.org/wiki?curid=4769681" title="Vedat Tutuk">
Vedat Tutuk

Vedat Tutuk (ur. 5 października 1963) – turecki bokser amatorski, uczestnik igrzysk olimpijskich w Seulu (1988).
W 1987 zdobył brązowy medal na Igrzyskach Śródziemnomorskich w Latakii. W ćwierćfinale wyeliminował Włocha Andrea Mannai, ulegając w półfinale Syryjczykowi Hamedowi Halbouniemu.
W 1988 reprezentował Turcję na igrzyskach olimpijskich w Seulu. Tutuk rozpoczął udział w turnieju od zwycięstwa nad reprezentantem Ugandy – Edwardem Obewą, pokonując go na punkty (5:2). W kolejnym pojedynku na igrzyskach zmierzył się z reprezentantem NRD René Breitbarthem. Reprezentant Turcji przegrał ten pojedynek wysoko na punkty (0:5), odpadając z dalszej rywalizacji.
W 1989 doszedł do ćwierćfinału mistrzostw świata w Moskwie, a w 1990 do ćwierćfinału pucharu świata w Dublinie.

</doc>
<doc id="4769684" url="https://pl.wikipedia.org/wiki?curid=4769684" title="Juan Molina">
Juan Molina

Juan Francisco Molina Castro (ur. 14 czerwca 1948 w Delgado) – salwadorski kolarz szosowy, uczestnik letnich igrzysk olimpijskich.
Molina reprezentował Salwador na Letnich Igrzyskach Olimpijskich 1968 w Meksyku. Wystartował w jeździe drużynowej na czas razem z Roberto Garcíą, Francisco Funesem i Mauricio Bolañosem. Salwadorczycy zajęli wówczas 28. miejsce spośród 30. reprezentacji. Molina brał także udział w wyścigu indywidualnym ze startu wspólnego, którego nie ukończył.

</doc>
<doc id="4769685" url="https://pl.wikipedia.org/wiki?curid=4769685" title="Operacja grecka NKWD">
Operacja grecka NKWD

Operacja grecka (, ) – wymierzona w Greków tzw. operacja narodowościowa NKWD realizowana w latach 1937–1950 w oparciu o szeroką interpretację (oskarżenia o działanie na rzecz polskiego wywiadu) Rozkazu Ludowego Komisarza Spraw Wewnętrznych ZSRR nr 00485 z dnia 11 sierpnia 1937.
Szacuje się, że podczas operacji greckiej zginęło od 20 do 50 tysięcy osób. 
Historia.
Według spisu ludności sowieckiej z 1926 r. Związek Radziecki zamieszkiwało 213 765 Greków, głównie zamieszkałych w Greckim Rejonie Narodowym potomków mieszkańców starożytnego Królestwa Bosporańskiego. 
Pojawiające się po wydaniu rozkazu nr 00485 prześladowania Greków były stopniowe: początkowo władze zamknęły greckie szkoły, ośrodki kultury i wydawnictwa. Następnym krokiem było zaaresztowanie wszystkich Greków powyżej 16. roku życia. 
W wielu przypadkach władze centralne wysyłały telegramy do lokalnych sił policyjnych z rozkazem aresztowania określonej liczby Greków, nie podając żadnych indywidualnych nazwisk, czego efektem były aresztowania losowych osób pochodzenia greckiego w celu osiągnięcia żądanej przed władze liczby więźniów. 
Na skutek sowieckich prześladowań, w 1938 r. do Grecji emigrowało 20 000 radzieckich Greków, a w latach 1965–1975 ich liczba zwiększyła się o kolejne 15 tysięcy.
Pamięć.
Pomnik więźniów łagrów pochodzenia greckiego został odsłonięty w Magadanie w 2011. 
Ofiary operacji greckiej zostały zrehabilitowane dekretem prezydenta Federacji Rosyjskiej nr. 458 z 12 września 2015.

</doc>
<doc id="4769688" url="https://pl.wikipedia.org/wiki?curid=4769688" title="Zvirgzdene">
Zvirgzdene

Zvirgzdene (dawniej pol. Zwirdzin, Zwierdzin) – wieś na Łotwie w gminie Cibla, siedziba pohostu Zvirgzdene, 4 km na północny zachód od Lucyna i 13 km na zachód od Cibli.
Historia.
Według przekazów m.in. rodzinnych majątek Zwirdzin miał otrzymać w 1596 roku pułkownik Michał Szadurski herbu Ciołek. Po nim dziedziczył te dobra jego syn Albrycht Szadurski, żonaty z Żardynówną, a następnie ich syn Władysław, cześnik inflancki, ożeniony z Sołtanówną pod koniec XVII wieku. Ich syn Jan Franciszek był kolejnym dziedzicem na tych włościach. Ożenił się z Karoliną Hylzenówną (lub Jadwigą Karoliną Hülsen von Eckeln), strościanką marienhaską. Kolejnymi właścicielami Zwirdzina byli: syn Jana Franciszka i Karoliny, Jan Szadurski (~1730–1771) ożeniony z Dorotą Niemirowicz-Szczytt herbu Jastrzębiec (1740–1801); ich syn Franciszek Ksawery (1764–?) żonaty z Franciszką Felkerzambówną; ich syn Stanisław (~1790–1870) żonaty z Katarzyną Szumowicz (~1800–1875). Po śmierci Stanisława ich córka Maria (~1830–1926) wniosła Zwirdzin i inne majątki swemu mężowi w posagu, Wacławowi Kazimierzowi Prószyńskiemu. Ich syn Stanisław (?–1914) zapisał Zwirdzin swej córce Elżbiecie (1902–?) późniejszej Gasiewiczowej, która mieszkała tu do 1925 roku i była ostatnią właścicielką majątku.
Po I rozbiorze Polski w 1772 roku Zwirdzin, wcześniej wchodząc w skład Polskich Inflant Rzeczypospolitej, znalazł się na terenie ujezdu lucyńskiego guberni witebskiej Imperium Rosyjskiego. Od końca I wojny światowej miejscowość należy do Łotwy, która w okresie 1940–1990, jako Łotewska Socjalistyczna Republika Radziecka, wchodziła w skład ZSRR.
Nieistniejący dwór.
Pierwszy znany dwór Szadurscy zbudowali tu w połowie XVIII wieku. Został on przebudowany przez Franciszka Szadurskiego około 1840 roku. Był to wtedy drewniany, parterowy dom z mieszkalnym poddaszem o dziewięciu osiach i prostokątnej podstawie. Wejście do domu miało formę drewnianego ganku z filarami i trójkątnym szczytem, prawdopodobnie dobudowanego na przełomie XIX i XX wieku. Cechą charakterystyczną elewacji ogrodowej była facjatka z prostokątnym oknem i okulusy. Dom był przykryty przez gontowy dach mansardowy z sygnaturką na szczycie.
Dom stał na wysokim brzegu jeziora Zwierdziańskiego. Do drzwi wejściowych prowadziła stara aleja lipowa. Od tylnej strony rozciągał się gazon oddzielony drogą od parku krajobrazowego obfitującego w liczne alejki i drzewa wielu gatunków. W ogrodzie stał lamus zbudowany z kamienia polnego, dalej, koło starego kurhanu urządzono cmentarzyk z grobami rodzinnymi osłonięty drzewami. Bliżej domu wybudowano (też około 1840 roku) z cegły parterową, otynkowaną oficynę.
Szadurscy ufundowali też w 1758 roku parafialny kościół katolicki.
Majątek Zwirdzin został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego. 

</doc>
<doc id="4769689" url="https://pl.wikipedia.org/wiki?curid=4769689" title="Ci z Oporu">
Ci z Oporu

„Ci z Oporu” (fr. „Ceux de la Résistance”; CDLR) – jedna z organizacji francuskiego Ruchu Oporu działająca w strefie północnej podczas II wojny światowej.
Historia.
Ruch został powołany do życia 18 maja 1943 na bazie ocalałych przed aresztowaniem członków Walki Strefy Północnej pod przewodnictwem Jacques'a Lecompte-Boinet i Pierre'a Arrighi. Organizacja od samego początku przyjmowała charakter apolityczny, rekrutowała się wśród francuskiej inteligencji i byłych żołnierzach. Działalność CDLR opierała się przede wszystkimi na propagandzie, sabotażu, wywiadzie i pomocy zestrzelonym pilotom alianckim. Na terenie departamentów Pas-de-Calaise, Nord, Marna, Seine, Seine-et-Oise i Wogezy ruch formował oddziały maquis CDLR. 
Jesienią 1943 w szeregach CDLR znalazło się ok. 14 tys. bojowników, w tym samym okresie fala aresztowań mocno ograniczyła jego możliwości (w rękach niemieckiego aparatu okupacyjnego znaleźli się m.in. por. Marcel Arburger i chor. Addi Bâ z wogeskiego zgrupowania partyzanckiego). W lutym 1944, licząca ok. 12 tys. osób organizacja odmówiła połączenia z Ruchem Wyzwolenia Narodowego kontynuując działalność samodzielnie, dopiero latem 1944, podczas powstania narodowego, 60 tys. bojowników CDLR podporządkowała się Francuskim Siłom Wewnętrznym.

</doc>
<doc id="4769691" url="https://pl.wikipedia.org/wiki?curid=4769691" title="David Miranda (kolarz)">
David Miranda (kolarz)

David Arnulfo Miranda (ur. 10 grudnia 1942 w Santa Ana) – salwadorski kolarz szosowy, uczestnik letnich igrzysk olimpijskich.
Miranda reprezentował Salwador na Letnich Igrzyskach Olimpijskich 1968 w Meksyku. Brał udział w wyścigu indywidualnym ze startu wspólnego, którego nie ukończył.

</doc>
<doc id="4769692" url="https://pl.wikipedia.org/wiki?curid=4769692" title="Mistrzostwa Europy w Rugby 7 Mężczyzn 2019">
Mistrzostwa Europy w Rugby 7 Mężczyzn 2019

Mistrzostwa Europy w Rugby 7 Mężczyzn 2019 – osiemnaste mistrzostwa Europy w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Rugby Europe mające na celu wyłonienie najlepszej męskiej reprezentacji narodowej w tej dyscyplinie sportu w Europie. Zostały rozegrane w formie pięciu turniejów w trzech hierarchicznie ułożonych dywizjach w okresie od 8 czerwca do 22 lipca 2019 roku. W walce o tytuł mistrzowski brało udział dwanaście zespołów, pozostałe europejskie drużyny, które przystąpiły do rozgrywek, występowały w niższych dywizjach, pomiędzy wszystkimi czterema istniał system awansów i spadków. Zawody służyły również jako czwarty etap kwalifikacji do turnieju rugby 7 na Letnich Igrzyskach Olimpijskich 2020.
Przedzielony europejskim turniejem kwalifikacyjnym do LIO 2020 sezon był nierówny w wykonaniu większości zespołów. Pierwszy w historii kontynentalnego czempionatu tytuł zdobyli Niemcy, którzy po czwartym miejscu w otwierających zawodach zwyciężyli w drugich. Srebrne medale otrzymali triumfatorzy pierwszego turnieju, Francuzi, brązowe zaś Irlandczycy. Miejsce w turnieju kwalifikacyjnym do World Rugby Sevens Series (2020/2021) otrzymała czołowa trójka sezonu, niebędąca stałymi uczestnikami światowego cyklu, relegowana została natomiast Rumunia.
Informacje ogólne.
Mistrzostwa zostały rozegrane w formie pięciu turniejów – dwóch w GPS oraz trzech w niższych dywizjach.
Mistrzem Europy zostawała drużyna, która po rozegraniu dwóch turniejów w okresie od czerwca do lipca – w Moskwie i Łodzi – zgromadziła najwięcej punktów, które były przyznawane za zajmowane w nich miejsca:
Reprezentacje w każdym z turniejów zostały podzielone na trzy czterozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – czołowa ósemka awansowała do ćwierćfinałów, a pozostałe walczyły o "Bowl". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku tej samej liczby punktów ich lokaty miały być ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Przystępujące do turnieju reprezentacje mogły liczyć maksymalnie dwunastu zawodników. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniego roku.
Pomiędzy dywizjami istniał system awansów i spadków – po zakończonym sezonie najsłabsza reprezentacja z Grand Prix Series oraz po dwie z kolejnych dwóch poziomów rozgrywek zostały relegowane do niższej klasy rozgrywkowej, a ich miejsce zajęli odpowiednio zwycięzca Trophy i finaliści Conference – z zastrzeżeniem, iż chronieni przed spadkiem są gospodarze turniejów.
W tym sezonie stawką zawodów prócz medali mistrzostw kontynentu stawką był także awans do europejskiego turnieju kwalifikacyjnego do LIO 2020, również dla zespołów z niższych poziomów rozgrywek. Prawo udziału w nim uzyskało dziewięć zespołów z GPS – prócz Walii i drużyn już zakwalifikowanych z World Rugby Sevens Series (2018/2019) – finaliści Trophy i triumfator Conference.

</doc>
<doc id="4769698" url="https://pl.wikipedia.org/wiki?curid=4769698" title="Robyn Erbesfield">
Robyn Erbesfield

Robyn Erbesfield-Raboutou (ur. 8 sierpnia 1963 w Atlancie) – była amerykańska wspinaczka sportowa. Specjalizowała się w prowadzeniu. Mistrzyni świata w prowadzeniu z 1995, a w 1993 została wicemistrzynią.
Kariera sportowa.
Wielokrotna uczestniczka, medalistka mistrzostw świata we wspinaczce sportowej w latach 1991 - 1995.
W 1991 w niemieckim Frankfurcie na mistrzostwach świata zdobyła brązowy medal w konkurencji prowadzenia. Na następnych mistrzostwach w Innsbrucku w 1993 wywalczyła srebrny medal. W Genewie na 3. mistrzostwach świata zdobyła złoty medal.
Wielokrotna uczestniczka, medalistka prestiżowych zawodów Rock Master we włoskim Arco, gdzie zdobyła złoty medal w 1994 roku, a w 1993 srebrny.
Wielokrotna zdobywczyni Pucharu Świata we wspinaczce sportowej w prowadzeniu.
Życie prywatne.
Mąż Didier Raboutou (ur. 1962), który uprawiał również wspinaczkę sportową "(reprezentował Francję)", specjalizował się w konkurencji prowadzenia "(zwycięzca Sportroccii 95' oraz Rock Master 1992)". Córka Brooke (ur. 2001) uprawia wspinaczkę sportową, specjalizuje się w boulderingu, prowadzeniu oraz we wspinaczce łącznej. W 2019 w Hachiōji na mistrzostwach świata zajęła dziewiąte miejsca w klasyfikacji generalnej wspinaczki łącznej czym zapewniła bezpośrednie kwalifikacje na IO 2020 w Tokio we wspinaczce sportowej, a jej brat Shawn również uprawia wspinaczkę.

</doc>
<doc id="4769700" url="https://pl.wikipedia.org/wiki?curid=4769700" title="Romany (folwark)">
Romany (folwark)

Romany – dawny folwark, obecnie niewyodrębniona część wsi Romany w Polsce położony w województwie podlaskim, w powiecie kolneńskim, w gminie Stawiski.
Historia.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku folwark zamieszkiwało 98 osób w 5 budynkach mieszkalnych. Miejscowość należała do miejscowej parafii rzymskokatolickiej. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.

</doc>
<doc id="4769701" url="https://pl.wikipedia.org/wiki?curid=4769701" title="Żabie Zęby">
Żabie Zęby

Żabie Zęby (, , ) – trzy turnie w Żabiej Grani w Tatrach Wysokich. Znajdują się w północnej grani Żabiego Mnicha, oddzielone od niego Wyżnimi Żabimi Wrótkami. Od położonych na północ Białczańskich Baszt oddziela je przełączka Żabie Wrótka (ok. 2085 m). Na wschodnią stronę ich ścianki opadają do Doliny Zabiej Białczańskiej, na zachodnią do Czarnostawiańskiego Kotła. W kolejności od południa na północ są to:
Od zachodniej strony ściany Żabich Zębów opadają na skośny Płytowy Zachód. Najwyższa jest ściana Skrajnego Żabiego Zęba. Ma wysokość około 50 m. Wszystkie te ściany do 1999 roku były dziewicze. Wschodnia ściana Żabich Zębów opada na Białczańską Ławkę. Tutaj poprowadzono tylko jedną drogę wspinaczkową.
Autorem nazwy Żabich Zębów jest Władysław Cywiński.

</doc>
<doc id="4769702" url="https://pl.wikipedia.org/wiki?curid=4769702" title="Serpil Yassıkaya">
Serpil Yassıkaya

Serpil Yassıkaya – turecka bokserka, mistrzyni Unii Europejskiej (2010) w kategorii do 46 kg.
Kariera amatorska.
Czterokrotnie zdobywała medale na mistrzostwach Unii Europejskiej (2006, 2008, 2009, 2010), w tym złoty w roku 2010 oraz srebrny w 2009. W walce o złoty medal podczas mistrzostw w roku 2009, Yassıkaya przegrała z Florianą Ritner. Rok później w finale pokonała reprezentantkę Anglii Vesnę Fisher.
Dwa brązowe medale zdobyła w roku 2006 i 2008, dwukrotnie odpadając w półfinale zawodów.
Reprezentowała Turcję na Mistrzostwach Europy 2009 w Mikołajowie, walcząc w kategorii do 46 kg. Rywalizację zakończyła na ćwierćfinale, przegrywając na punkty (0:11) z Rosjanką Swietłaną Gniewanową, która później wygrała te zawody. 

</doc>
<doc id="4769705" url="https://pl.wikipedia.org/wiki?curid=4769705" title="Radosław (Nowogard)">
Radosław (Nowogard)

Radosław (niem. "Wilhelmsfelde") – osiedle Nowogardu, położone we wschodniej części miasta.
Na terenie Radosława znajduje się XIX wieczny zespół folwarczny złożony z parterowego dworu krytego mansardowym dachem, rządcówki, czworaków i zabudowań gospodarczych.

</doc>
<doc id="4769709" url="https://pl.wikipedia.org/wiki?curid=4769709" title="Catherine Healy">
Catherine Healy

Catherine Alice Healy (ur. 1956) – nowozelandzka aktywistka na rzecz dekryminalizacji i poprawy jakości pracy prostytutek. Założycielka, członkini i ogólnoświatowa koordynatorka organizacji New Zealand Prostitutes' Collective (NZPC). Nagrodzona Orderem Zasług Nowej Zelandii przez królową Elżbietę II.
Wczesne życie i początki kariery.
Urodziła się w Eastbourne, na przedmieściach miasta Lower Hutt w Nowej Zelandii. Ma trójkę rodzeństwa. Jej rodzice byli lewicowymi liberałami. Healy uczestniczyła w ruchu antyapartheidowym oraz chodziła w marszach antyrasistowskich. Gdy miała 15 lat, jej ojciec zmarł. Po ukończeniu collegu skończyła również kurs nauczycielski i podjęła pracę w szkole podstawowej. Wówczas dzieliła mieszkanie z prostytutką. Pewnej nocy towarzyszyła jej w pracy, ale stwierdziła, że prostytucja nie jest dla niej. Chciała pomóc koleżance. Mówiła później: "I felt I had to rescue her but I'll never forget her vehemence. She made the point that I had no right to impose that view. She was very compelling" (tłum. "Czułam, że muszę ją ratować, lecz nigdy nie zapomnę jej żywiołowości. Miała rację, że nie miałam prawa wmawiać jej mojego punktu widzenia, była bardzo przekonująca"). W 1986, z powodu niskiej pensji nauczycielskiej, Healy zatrudniła się w salonie masażu, nielegalnie zajmującym się prostytucją. Po roku pracy stwierdziła, że nie chce wracać do zawodu nauczycielki. Zaczęła prace w burdelu na Wellington's Willis St. Dziś znajduje się tam bar General Practitioner. Pracowała jako prostytutka 7 lat.
Działalność.
W 1987 założyła Nowozelandzki Kolektyw Prostytutek, od czego rozpoczęła się jej działalność na rzecz prostytucji na świecie. Celem była obrona praw pracowników seksualnych i dekryminalizacja prostytucji. Pierwszym działaniem NKP była kampania na rzecz legalizacji pracy seksualnej, która miała bezpośredni wpływ na przyjętą w 2003 reformę dekryminalizującą świadczenie usługi seksualne w Nowej Zelandii. 
W 2010 została ona zaproszona na Oxford University jako drugaw historii przedstawicielka Nowej Zelandii. Wygrała debatę na temat legalizacji prostytucji. 
Będąc członkinią różnych rad i komitetów, została zaproszona do Izby Gmin Wielkiej Brytanii jako prelegentka. Pełni rolę doradczą w kwestiach praw dot. prostytucji. W Nowej Zelandii Komitet Kontroli Prawa Prostytucji ustanowiony przez rząd zatrudnił ją jako badaczkę terenową oraz konsultantkę prostytutek, właścicieli domów publicznych oraz innych osób zatrudnionych w zawodach związanych z prostytucją. 
Razem z Gilian Abel i Lisą Fitzgerald współpracowała przy powstawaniu książki "Eliminowanie przestępczości z pracy seksualnej: Nowa Zelandia Pracowników seksualnych walczy o dekryminalizację".

</doc>
<doc id="4769710" url="https://pl.wikipedia.org/wiki?curid=4769710" title="Egzorta">
Egzorta

Egzorta (łac. "exhortatio" – napomnienie) – rodzaj krótkiego kazania, wygłaszanego przez kapłana podczas pogrzebu bądź w rocznicę śmierci.

</doc>
<doc id="4769712" url="https://pl.wikipedia.org/wiki?curid=4769712" title="Stoicyzm współczesny">
Stoicyzm współczesny

Stoicyzm współczesny (ang. "Modern Stoicism") – zapoczątkowany pod koniec XX wieku, pierwotnie głównie w obszarze języka angielskiego, nurt filozoficzny zainteresowany odnową starożytnego stoicyzmu w zgodzie z umysłowością współczesną. W formie popularnej liczny zbiór społeczności o zasięgu globalnym, w szczególności online, skupionych na samorozwoju w oparciu o stoickie dziedzictwo.
Źródła w filozofii i psychoterapii.
Stoicyzm współczesny uformował się na fali wzrostu zainteresowania etyką cnót w II połowie XX wieku. Prace filozofów takich jak Philippa Foot, Alasdair MacIntyre czy Martha Nussbaum sprawiły, że etyka cnót (do której to rodziny należy etyka stoicka) zaczęła być postrzegana jako pełnoprawna alternatywa wobec dominujących dotychczas w krajobrazie etyki normatywnej utylitaryzmu i postkantowskiej deontologii.
Korzeni współczesnego stoicyzmu można doszukiwać się też w inspirowanych stoicyzmem antycznym nurtach psychologii i psychoterapii, m.in. w pracach Alberta Ellisa, twórcy terapii racjonalno-emotywnej czy Aarona T. Becka, ojca wczesnych wersji psychoterapii poznawczo-behawioralnej. Również Viktor Frankl, twórca logoterapii, czerpał ze stoicyzmu antycznego.
Próba definicji i motywacja.
Jedną z pierwszych prac definiujących kluczowe założenia współczesnego stoicyzmu była książka "A New Stoicism" Lawrence Beckera z 1997. Jak to ujął Becker:
Massimo Pigliucci, inny z czołowych przedstawicieli ruchu, ujmuje to krócej: „warto rozważyć, co oznacza »bycie stoikiem« w XXI wieku”. Zdaniem Pigliucciego stoicyzm jest atrakcyjną alternatywą dla popularnego w świecie zachodnim buddyzmu, bo przejawia z nim istotne podobieństwa, a jednocześnie jest dla człowieka Zachodu znacznie bliższy kulturowo. Pisze:
Różnice w stosunku do stoicyzmu antycznego.
Skupienie na aspektach praktyczno-etycznych.
Tradycyjnie stoicyzm składał się z trzech zasadniczych komponentów: epistemologiczno-logicznego, metafizyczno-kosmologicznego i praktyczno-etycznego. U stoików współczesnych wyraźna jest tendencja do koncentrowania się na ostatnim z nich przy jednoczesnej marginalizacji czy nawet całkowitym pominięciu pozostałych, jak np. w „Sztuce życia według stoików” Stankiewicza, gdzie taki zabieg jest przedstawiony jako w pełni świadomy wybór.
Zgodność z naturą.
Jednym z absolutnych fundamentów starożytnego stoicyzmu było przekonanie, że dobre życie to życie zgodne z naturą. Natura była postrzegana jako z definicji dobra, co udzielało się wszystkiemu, co pozostawało z nią w zgodności. Co więcej, starożytni stoicy uznawali teleologiczny pogląd na świat, czyli przeświadczenie, że wszystko jest racjonalnie ułożone i ma swój cel.
Współcześnie takie przekonanie jest znacznie trudniejsze do utrzymania. Jak ujmuje to Becker:
Becker przyznaje, że etyka stoicka zyskałaby na porzuceniu idei „zgodności z naturą”, ale jest to według niego koncept zbyt centralny dla stoicyzmu, by go porzucić, pozostaje więc reinterpretacja. Proponuje zamiast „zgodności z naturą” przyjąć „zgodność z faktami”, przez co rozumie fakty o świecie fizycznym i społecznym, który zamieszkujemy, uzyskiwane głównie za pomocą nauki. Poznanie sytuacji faktycznej jest niezbędne, zanim przejdziemy do rozważań natury normatywnej (co dokonuje się a posteriori). W efekcie zmiany w naszej wiedzy wymagają zmian w etyce.
Podobnie do Beckera argumentuje William B. Irvine. Jego zdaniem nawet jeśli starożytne uzasadnienia stoicyzmu są dla współczesnych nieprzekonujące, to można poszukać innej bazy do skorzystania z trafnych stoickich intuicji psychologicznych. Współcześni monoteiści mogą więc korzeni dla części praktyczno-etycznej stoicyzmu szukać w zastąpieniu części teologicznej stoicyzmu elementami własnej religii. Niewierzący z kolei mogą świadomie wykorzystywać swoją – ewolucyjnie wykształconą – umiejętność rozumowania, żeby niejako „nadużyć” innych ewolucyjnie wykształconych mechanizmów w celu osiągnięcia spokojnego i szczęśliwego życia. Jeden z przykładów, który podaje, to ludzka tendencja do niepohamowanego gromadzenia zasobów materialnych czy prestiżu, która miała duży sens w świecie prehistorycznym, gdy zasoby były bardzo rzadkie, ale dla współczesnego mieszkańca zamożnej części świata jest strategią suboptymalną z punktu widzenia jakości życia i np. przepracowywanie się w celu zdobycia jakichś zbędnych dóbr materialnych redukuje ogólny spokój i zadowolenie z życia. Jednostka może świadomie użyć stoickiej strategii „negatywnej wizualizacji” (wyobrażenia sobie siebie w sytuacji gorszej niż aktualna w celu docenienia obecnej), żeby temu zjawisku przeciwdziałać.
Stopniowanie cnoty i aspiracje do uniwersalności.
U Beckera tradycyjne stoickie binarne („wszystko albo nic”) pojmowanie cnoty jest zakwestionowane. Tak jak dla starożytnych dana osoba jest albo perfekcyjnym mędrcem, albo nie jest nim wcale, tak współczesny stoicyzm proponuje bardziej zniuansowane podejście i dopuszcza odcienie szarości.
Podobnie porzucone jest starożytne stanowisko, że stoickie życie jest najlepszą opcją dla każdego człowieka. Według Beckera osoba o kompulsywnym, obsesyjnym czy nałogowym usposobieniu może w sposób logiczny stoicyzm odrzucić.
Stoicyzm a arystotelizm.
Starożytni stoicy uważali, że nie ma żadnych wstępnych warunków do prowadzenia stoickiego życia. Każdy może według nich zostać stoickim mędrcem bez względu na okoliczności zewnętrzne jak bieda, choroba itd. W tym tradycyjnym stoickim sporze z kontynuatorami myśli Arystotelesa (perypatetykami), według których pewien minimalny zbiór sprzyjających okoliczności zewnętrznych jest warunkiem życia cnotliwego, Becker i spora część stoików współczesnych staje po stronie Arystotelesa.
Dychotomia kontroli.
Dla starożytnego stoicyzmu (zwłaszcza u Epikteta) istotne jest rozróżnienie na rzeczy od nas zależne i niezależne. Stoicy proponują skupić się wyłącznie na tej pierwszej grupie. Jakkolwiek ten koncept jest przejmowany wprost przez wielu stoików współczesnych, np. Piotra Stankiewicza, inni dokonują jego reinterpretacji.
Dla Beckera taki podział jest zbytnim uproszczeniem. Jego zdaniem należy go czytać tak, że roztropnie byłoby stopniować siłę i głębokość naszego przywiązania do przedmiotów adekwatnie do ich kruchości i przemijalności.
Irvine idzie dalej i zastępuje dychotomię kontroli „trychotomią”. Proponuje podzielić rzeczy na całkowicie od nas zależne, częściowo zależne i całkowicie niezależne. Massimo Pigliucci opisuje to tak:
Ascetyzm i wyrzeczenie.
Stoicyzm współczesny nie ma jednoznacznego zdania na temat ascetycznych motywów w stoicyzmie i jego stosunku do przyjemności życia codziennego. Becker pisze o nieporozumieniu zarówno wśród stoików, jak i ich krytyków i "„fałszywym przeświadczeniu, że stoicki ideał to życie wyzute ze zwykłych źródeł przyjemności jak seks, jedzenie, muzyka, majątek, sława, przyjaźń itd.”". Według niego źródłem zamieszania jest fakt, że "„stoicy okazjonalnie wspominali, że dla mędrca eudajmonia zastępuje zwykłe szczęście”".
W tym duchu Piotr Stankiewicz mówi o błędnej „ascetycznej interpretacji” stoicyzmu, podkreślając, że „stoicyzm nie jest ascetyzmem, a stoik nie jest mnichem”. Według niego to szkoła „radykalnych epikurejczyków” jest bliższa ideału wstrzemięźliwości. Stoicyzm rozciąga się sporo szerzej. Jak pisze:
Z drugiej strony, Kevin Patrick odpiera ten argument, wykpiwając go jako przejaw „hedonicznego stoicyzmu”. Jego zdaniem wspomniane stanowisko:
Irvine zajmuje mniej wyraziste stanowisko i proponuje ćwiczenie „dobrowolnego dyskomfortu”, czyli okresowe eksponowanie się na drobne lub umiarkowane nieprzyjemności (jak trwanie w głodzie i chłodzie, mimo że moglibyśmy temu zapobiec) w celu zahartowania się, wyprzedzając nieszczęścia, które mogą na nas spaść w przyszłości. Jego zdaniem:
W formie popularnej.
Na świecie.
Ruch stoicyzmu współczesnego opiera się na licznych społecznościach o zasięgu globalnym, w szczególności online, w formule Web 2.0. Wiele z popularnych blogów i podcastów jest prowadzonych przez uznanych akademików zajmujących się zawodowo stoicyzmem, np. Massimo Pigliucciego czy Williama B. Irvine’a.
Jedną z najważniejszych organizacji ruchu jest witryna "Modern Stoicism", która gości blog "Stoicism Today", a w latach 2012–2017 przygotowywała "Annual Stoic Week" (doroczny tydzień stoicki). Organizowana przez "Modern Stoicism" od 2014 roku w różnych miastach (Londyn, Nowy Jork, Toronto, Ateny) coroczna konferencja "Stoicon" gromadzi ważnych dla ruchu mówców, a jej nagrania są dostępne online.
Subreddit stoicki (stan na kwiecień 2020) posiada 280 000 członków, a otwarta grupa "Stoicism Group" na Facebooku 75 tysięcy (stan na maj 2020).
Znane podcasty o zastosowaniu stoicyzmu w czasach współczesnych to m.in. "Stoic Solutions Podcast" (gospodarz – Justin Vacula), "The Practical Stoic Podcast" (Simon Drew) i "The Sunday Stoic" (Steve Karafit). Massimo Pigliucci prowadzi podcast "Stoic Meditations", który składa się z codziennych krótkich medytacji na podstawie fragmentów klasycznych rozpraw antycznego stoicyzmu.
W Polsce.
Prowadzony na portalu Facebook blog "Sztuka życia według stoików" Piotra Stankiewicza skupia ponad 10 000 czytelników (stan na kwiecień 2020), blog "Stoicyzm uliczny" Marcina Fabjańskiego – nieco ponad 4 000 (stan na kwiecień 2020), a "Stoic Way" Tomasza Mazura – niespełna 2 000 (stan na kwiecień 2020).
Tomasz Mazur w 2009 założył nieformalne Centrum Praktyki Stoickiej, które wyewoluowało w sieć Klubów Praktyki Stoickiej z oddziałami m.in. w Warszawie i Trójmieście. Od 2019 prowadzi podcast "Ze stoickim spokojem".

</doc>
<doc id="4769714" url="https://pl.wikipedia.org/wiki?curid=4769714" title="William Strutt">
William Strutt

William Strutt (ur. 3 lipca 1825 w Teignmouth, Devon; zm. 3 stycznia 1915 w Wadhurst, Sussex) – angielski malarz i ilustrator.
Życiorys.
William Strutt pochodził z rodziny o artystycznych korzeniach. Był synem Williama Thomasa Strutta (1777–1850), znanego miniaturzysty i jego drugiej żony Mary Ann Price. Jego dziadek, Joseph Strutt (1742–1802), był znanym pisarzem i artystą. William Strutt studiował malarstwo figuratywne i historyczne w Paryżu, w pracowni Michela-Martina Dröllinga, a później w Ecole des Beaux-Arts. W okresie studiów rozwinął swoje zainteresowanie twórczością Rafaela co wpłynęło na jego dzieła. W obliczu załamania z powodu utraty wzroku postanowił odwiedzić Australię. 5 lipca 1850 roku przybył do Melbourne.
W Melbourne znalazł krótkotrwałe zatrudnienie jako ilustrator w ilustrowanym Australian Magazine, publikowanym przez Thomasa Hama. Projektował, grawerował lub litografował znaczki pocztowe, plakaty, mapy, folie i pieczęcie równocześnie poznając historię kolonii. Za namową swojego przyjaciela i patrona Johna Pascoe Fawknera rejestrował ważne wydarzenia z kolejnych lat. Na zamówienie malował również portrety olejne, z których najbardziej znane przedstawiały J.P. Fawknera (założyciela Melbourne), sir Johna O'Shanassy’a (premiera Wiktorii) oraz portret jeździecki sir Edwarda Macarthura (dowódcy wojsk brytyjskich w Australii). Namalował także wiele miniaturowych akwareli przedstawiających Aborygenów, czy członków wiktoriańskiej policji konnej. Jego najbardziej dramatycznym dziełem był „Black Thursday bushfires” upamiętniający tragiczne pożary buszu w Wiktorii w lutym 1851, należący do Biblioteki Stanowej Wiktorii.
2 czerwca 1852 w Melbourne poślubił Sarah Agnes Hague. Wraz z żoną i małą córeczką w lutym 1855 wyjechał do Nowej Zelandii. Tam malował górskie krajobrazy i grupy Maorysów. W lipcu 1856 roku powrócił do Australii, gdzie malował oraz próbował przywrócić zlikwidowane Towarzystwo Sztuk Pięknych, pod zmienioną nazwą Wiktoriańskie Towarzystwo Sztuk Pięknych. 29 stycznia 1862 roku powrócił do Londynu w Wielkiej Brytanii.
Wówczas zajął się malowaniem zwierząt i pod silnym wpływem prerafaelitów, zaczął uważać lwa za największy symbol szlachetności i siły. By zobaczyć dzikie zwierzęta w ich rodzimym środowisku odwiedził Afrykę Północną. W latach 1865–1893 dwadzieścia trzy razy wystawiał swoje dzieła w Royal Academy oraz dwadzieścia siedem razy na Suffolk Street w Londynie. Został wybrany członkiem Royal Society of British Artists.
3 stycznia 1915 roku, w wieku 89 lat zmarł w swoim domu w Wadhurst, Sussex. Z żoną miał syna i trzy córki.

</doc>
<doc id="4769716" url="https://pl.wikipedia.org/wiki?curid=4769716" title="Centralny Szlak Rowerowy Roztocza">
Centralny Szlak Rowerowy Roztocza

Centralny Szlak Rowerowy Roztocza – szlak rowerowy prowadzący przez najciekawsze miejsca Roztocza. Ciągnie się od Kraśnika do Lwowa, charakteryzując się dużą różnorodnością krajobrazu mającą związek z aktywnością geologiczną tego regionu. 
Obecnie szlak kończy swój bieg w Hrebennem z uwagi na brak możliwości ruchu rowerowego na przejściu granicznym Hrebenne - Rawa Ruska. 
Etap I Kraśnik - Zwierzyniec.
Długość szlaku wynosi 100,6 km. Stopień trudności średni. Prowadzi głównie drogami asfaltowymi. 
Etap II Zwierzyniec - Hrebenne.
Długość szlaku wynosi 86 km. Prowadzi głównie drogami utwardzonymi. Etap przebiega poprzez wsie i miasteczka o wyjątkowo urozmaiconej rzeźbie terenu. 
Szlak oznaczony kolorem czerwonym. Przebiega w bliskości następujących przystanków kolejowych Zwierzyniec, Józefów Roztoczański, Susiec, Maziły i Bełżec, gdzie w okresie letnim kursuje szynobus oferujący miejsca dla rowerów.
Etap III Rawa Ruska - Lwów.
Długość około 80 km. Brak oznakowania.

</doc>
<doc id="4769718" url="https://pl.wikipedia.org/wiki?curid=4769718" title="Smużyny">
Smużyny

Smużyny (niem. "Grünhof") – osiedle Nowogardu, położone w zachodniej części miasta.
Najbardziej na zachód wysunięta część Nowogardu, od reszty miasta oddzielona strugą Dobrzycą. Znajduje się tu stadion miejski oraz ośrodek wypoczynkowy. W lesie, na zachód od Jeziora Nowogardzkiego znajduje się dawne sanatorium dla kobiet, obecnie Dom Pomocy Społecznej, obiekt wpisany do Rejestru Zabytków pod numerem A-89 z 11.12.2001. W jego skład wchodzą: 

</doc>
<doc id="4769719" url="https://pl.wikipedia.org/wiki?curid=4769719" title="Gmina Novi Grad">
Gmina Novi Grad



</doc>
<doc id="4769724" url="https://pl.wikipedia.org/wiki?curid=4769724" title="Luis Raudales">
Luis Raudales

Luis Antonio Raudales (ur. 21 maja 1956) – honduraski lekkoatleta specjalizujący się w biegach długodystansowych, uczestnik letnich igrzysk olimpijskich.
Raudales reprezentował Honduras na Letnich Igrzyskach Olimpijskich 1976 w Montrealu. Brał udział w biegu maratońskim, w którym z czasem 2:29:25 ustanowił rekord życiowy i zajął 49. miejsce spośród 60 zawodników, którzy ukończyli rywalizację.

</doc>
<doc id="4769725" url="https://pl.wikipedia.org/wiki?curid=4769725" title="Mistrzostwa Europy w Lekkoatletyce 2018 – skok w dal mężczyzn">
Mistrzostwa Europy w Lekkoatletyce 2018 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas lekkoatletycznych mistrzostw Europy na Olympiastadion w Berlinie.
Tytułu z poprzednich mistrzostw nie bronił Brytyjczyk Greg Rutherford.
Rekordy.
Tabela prezentuje rekord świata, Europy, mistrzostw Starego Kontynentu, a także najlepszy rezultat na świecie i w Europie w sezonie 2018 przed rozpoczęciem mistrzostw.
Przebieg zawodów.
Eliminacje.
Minimum kwalifikacyjne: 8,00 m (Q) lub 12 najlepszych rezultatów (q). Opracowano na podstawie materiału źródłowego.
Finał.
Opracowano na podstawie materiału źródłowego.

</doc>
<doc id="4769730" url="https://pl.wikipedia.org/wiki?curid=4769730" title="Hipólito López">
Hipólito López

Hipólito López (ur. 7 lutego 1952) – honduraski lekkoatleta specjalizujący się w biegach długodystansowych, uczestnik letnich igrzysk olimpijskich.
López zajął 8. miejsce w biegu na 10 000 metrów podczas igrzysk Panamerykańskich 1975 w Meksyku. Reprezentował Honduras na Letnich Igrzyskach Olimpijskich 1976 w Montrealu. Brał udział w biegu maratońskim, w którym z czasem 2:26:00 ustanowił rekord życiowy i zajął 41. miejsce spośród 60 zawodników, którzy ukończyli rywalizację.

</doc>
<doc id="4769733" url="https://pl.wikipedia.org/wiki?curid=4769733" title="Enrique Gómez Carrillo">
Enrique Gómez Carrillo

Enrique Gómez Carrillo, właściwie Enrique Gómez Tible (ur. 27 lutego 1873 w Gwatemali, zm. 29 listopada 1927 w Paryżu) – gwatemalski powieściopisarz, krytyk literacki, publicysta, dziennikarz i dyplomata. Autor ponad 80 powieści, z których większość oparta jest na kronikach prowadzonych przez wiele lat działalności dyplomatycznej. Zwany „Księciem Kroniki”, uważa się, że to Carillo wprowadził do tego gatunku elementy modernistyczne jako pierwszy gwatemalski autor.
Jedną z jego kochanek była znana szpieg Mata Hari, której poświęcił powieść "El misterio de la vida y muerte de Mata Hari" (z hiszp. „tajemnica życia i śmierci Maty Hari”).
Zmarł w Paryżu, pochowany został na cmentarzu Père-Lachaise.

</doc>
<doc id="4769736" url="https://pl.wikipedia.org/wiki?curid=4769736" title="José Amado García">
José Amado García

José Amado García (ur. 13 września 1977) – gwatemalski lekkoatleta, biegacz długodystansowy. Czterokrotny uczestnik igrzysk olimpijskich w latach 2004, 2008, 2012 i 2016. Dwukrotny rekordzista kraju. 

</doc>
<doc id="4769737" url="https://pl.wikipedia.org/wiki?curid=4769737" title="Anarchizm egoistyczny">
Anarchizm egoistyczny

Anarchizm egoistyczny, egoistyczny anarchizm lub anarchoegoizm, często skracany do po prostu egoizmu, jest szkołą myśli anarchistycznej mającej korzenie w filozofii Maxa Stirnera, XIX-wiecznego filozofa egzystencjalistycznego, którego „imię pojawia się ze sporą regularnością w historycznych badaniach na temat myśli anarchistycznej jako przykład jednego z najwcześniejszych i najbardziej znanych przedstawicieli indywidualistycznego anarchizmu”. 
Max Stirner i jego filozofia.
Johann Kaspar Schmidt (25 października 1806 – 26 czerwca 1856), znany także jako Max Stirner (pseudonim, który przyjął z czasów szkolnych, nadany mu z powodu wysokiego czoła – niem. "Stirn"), był niemieckim filozofem, zaliczającym się do literackich prekursorów nihilizmu, egzystencjalizmu, postmodernizmu i anarchizmu, zwłaszcza anarchizmu indywidualistycznego. Głównym dziełem Stirnera jest "Jedyny i jego własność." Pierwsza publikacja tej pracy nastąpiła w 1844 r. w Lipsku i od tego czasu ukazała się w licznych wydaniach i tłumaczeniach. 
Egoistyczna filozofia Stirnera.
Filozofia Stirnera jest zwykle nazywana egoizmem. Twierdzi, iż egoista odrzuca dążenie do „wielkiej idei, słusznej sprawy, doktryny, systemu, wzniosłego powołania” i nie ma powołania politycznego, lecz „żyje sam dla siebie”, bez względu na to „jak dobrze lub źle ludzkość sobie z tym poradzi”. Stirner stwierdził, że jedynym ograniczeniem praw jednostki jest zdolność człowieka do uzyskania tego, czego pragnie. Sugeruje, że najczęściej akceptowane instytucje społeczne – w tym pojęcie państwa, własności jako prawo, prawa naturalnego w ogóle i samego konceptu społeczeństwa – są jedynie „upiorami”. Stirner chciał „obalić nie tylko państwo, ale także społeczeństwo jako instytucję odpowiedzialną za członków państwa”. 
Wpływy i ekspansja.
Wczesny rozwój.
Japonia.
Jun Tsuji był japońskim anarchistą, epikurejskim i dadaistycznym muzykiem shakuhachi, aktorem i artystą, który po odkryciu filozofii Stirnera i fascynacji nią, przystąpił do tłumaczenia "Jedynego i jego własności" na język japoński. Stirner wpłynął również na japońskiego pisarza i działacza anarchistycznego Sakae Ōsugi, który inspirował się także Friderichem Nietzschym, Henrim Bergsonem, Piotrem Kropotkinem i Georgesem Sorelem.

</doc>
<doc id="4769744" url="https://pl.wikipedia.org/wiki?curid=4769744" title="Wagi-Gnaty">
Wagi-Gnaty



</doc>
<doc id="4769746" url="https://pl.wikipedia.org/wiki?curid=4769746" title="Slavica Wratislaviensia">
Slavica Wratislaviensia

Slavica Wratislaviensia – czasopismo naukowe powstałe w 1969 roku, wydawane przez Wydawnictwo Uniwersytetu Wrocławskiego. Jego twórcą i założycielem był profesor Marian Jakóbiec. Obecnie funkcję redaktora naczelnego pełni dr hab. Ewa Komisaruk, prof. UWr.
O czasopiśmie.
Początkowo pismo służyło prezentacji dorobku naukowego wrocławskiej rusycystki. Obecnie ukazują się w nim także publikacje literaturoznawców i językoznawców z czołowych ośrodków naukowych, zarówno krajowych jak i zagranicznych (m.in. z Chorwacji, Czech, Japonii, Litwy, Niemiec, Rosji, Serbii, Szwajcarii, Ukrainy, Włoch).
W czasopiśmie prezentowane są głównie dwa obszary refleksji naukowej:
– historia literatur słowiańskich w aspekcie syntetycznym i analitycznym, a także badania porównawcze oraz dotyczące recepcji poszczególnych literatur słowiańskich w Polsce;
– badania językoznawcze, dotyczące poszczególnych języków słowiańskich w ujęciu opisowym i historycznym oraz prace o charakterze porównawczym, socjolingwistycznym i translatorycznym.
Czasopismo publikuje teksty we wszystkich językach słowiańskich. Stałymi rubrykami są: Artykuły, Recenzje i Sprawozdania (zwłaszcza z konferencji międzynarodowych).
Oprócz zróżnicowanych tematycznie numerów czasopisma tradycją stały się tomy monograficzne: literaturoznawcze ("Wielkie tematy kultury w literaturach słowiańskich") oraz językoznawcze ("Wyraz i zdanie w językach słowiańskich").
Niektóre numery archiwalne dostępne są w formacie pdf na stronie internetowej czasopisma.
Bazy, w jakich znajdują się abstrakty artykułów publikowanych w "Slavica Wratislaviensia":
Czasopismo indeksowane jest na listach Index Copernicus.

</doc>
<doc id="4769747" url="https://pl.wikipedia.org/wiki?curid=4769747" title="Zbigniew Kmieciak (prawnik)">
Zbigniew Kmieciak (prawnik)

Zbigniew Kmieciak (ur. 26 stycznia 1956 w Łodzi) – polski prawnik, administratywista, profesor nauk prawnych, sędzia Naczelnego Sądu Administracyjnego w stanie spoczynku. Prorektor ds. nauki Uniwersytetu Łódzkiego.
Życiorys.
Absolwent Wydziału Prawa i Administracji Uniwersytetu Łódzkiego, na którym został zatrudniony po ukończeniu studiów w 1980. W 1986 doktoryzował się na Uniwersytecie Łódzkim, a w 1995 uzyskał tamże stopień doktora habilitowanego na podstawie dorobku naukowego oraz pracy pt. "Skuteczność regulacji administracyjnoprawnej". 14 grudnia 1999 otrzymał tytuł profesora nauk prawnych, nadany postanowieniem prezydenta RP. Specjalizuje się w zakresie prawa i postępowania administracyjnego, opublikował około 250 prac naukowych z tego zakresu, będąc m.in. redaktorem komentarza do kodeksu postępowania administracyjnego. W drugiej dekadzie XXI wieku kierował zespołem ds. reformy postępowania administracyjnego, powołanego decyzją Prezesa Naczelnego Sądu Administracyjnego w 2012. Konsekwencją tych prac była nowelizacja Kodeksu postępowania administracyjnego w 2017 roku.
Zainteresowania naukowe.
Przedmiotem zainteresowań naukowych profesora Zbigniewa Kmieciaka są m.in. zagadnienia z zakresu: komparatystyki prawniczej i europeizacji prawa, teorii kodyfikacji postępowania administracyjnego i sądowo-administracyjnego, gwarancji ochrony praw jednostki, efektywności działań administracji, standardów „rzetelnej” (sprawiedliwej) procedury oraz instytucji prawa procesowego umożliwiających realizację koncepcji good governance, partycypacji w postępowaniu różnych podmiotów i „prawa do sądu”. Specjalizował się w zakresie prawa i postępowania administracyjnego.
Nagrody.
W 2000 otrzymał Złoty Krzyż Zasługi.

</doc>
<doc id="4769748" url="https://pl.wikipedia.org/wiki?curid=4769748" title="Zbigniew Kmieciak">
Zbigniew Kmieciak



</doc>
<doc id="4769752" url="https://pl.wikipedia.org/wiki?curid=4769752" title="Trolejbusy w Ch’ŏngjinie">
Trolejbusy w Ch’ŏngjinie

Trolejbusy w Ch’ŏngjinie – system trolejbusowy w północnokoreańskim mieście Ch’ŏngjin. Wraz z tramwajami stanowi część miejskiego transportu publicznego Ch’ŏngjina.
Historia.
System trolejbusowy oddano do użytku w październiku 1970 r. Funkcjonują trzy niezależne od siebie linie:
Trolejbusy kursują jedynie przez dwie godziny dziennie.
Tabor.
Oprócz trolejbusów wyprodukowanych w Pjongjangu, jak np. Ch’ŏllima-90, eksploatowane są także trolejbusy produkcji miejscowej. W 2015 r. w ruchu znajdowało się około 100 pojazdów.

</doc>
<doc id="4769753" url="https://pl.wikipedia.org/wiki?curid=4769753" title="Wilamowo (folwark)">
Wilamowo (folwark)

 
Wilamowo – dawny folwark w miejscowości Wilamowo, położonej obecnie w Polsce położony w województwie podlaskim, w powiecie łomżyńskim, w gminie Przytuły.
Historia.
W 1885 roku Wilamowo, zwane wówczas Wilamów leżało w gminie Kubra, w powiecie kolneńskim. W folwarku było 8 budynków murowanych i 9 drewnianych oraz młyn wodny. Zajmował obszar 1637 mórg.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku folwark zamieszkiwało 108 osób, 102 było wyznania rzymskokatolickiego a 6 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. Miejscowość należała do miejscowej parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.

</doc>
<doc id="4769755" url="https://pl.wikipedia.org/wiki?curid=4769755" title="Camille Solis">
Camille Solis

Stephanie Camille Solis (ur. 16 listopada 1971) – belizeńska kolarska szosowa, uczestniczka letnich igrzysk olimpijskich.
Solis reprezentowała Belize na letnich igrzyskach olimpijskich w wyścigu indywidualnym ze startu wspólnego dwukrotnie, w 1992 w Barcelonie i 1996 w Atlancie. W obu przypadkach nie ukończyła rywalizacji.

</doc>
<doc id="4769762" url="https://pl.wikipedia.org/wiki?curid=4769762" title="Edward Baradziej">
Edward Baradziej

Edward Baradziej (ur. 29 lutego 1932 w Gdyni) – polski dyplomata, ambasador PRL w Afganistanie (1978–1983) oraz w Bangladeszu (1986–1990)
Życiorys.
Wychowanek Korpusu Kadetów KBW im gen. Karola Świerczewskiego (1948–1952). W 1963 ukończył studia w Państwowym Instytucie Stosunków Międzynarodowych Ministerstwa Spraw Zagranicznych ZSRR w Moskwie, a w latach 1974–1976 studia podyplomowe w Akademii Dyplomatycznej Ministerstwa Spraw Zagranicznych ZSRS w Moskwie. W 1976 uzyskał stopień naukowy doktora nauk humanistycznych.
Od 1954 pracownik Ministerstwa Spraw Zagranicznych PRL. Pełnił m.in. stanowiska członka Międzynarodowej Komisji Kontroli i Nadzoru w Laosie (1961–1962), attache Ambasady PRL w Dżakarcie (1965–1967), naczelnika Wydziału Azji Południowo-Wschodniej MSZ (1967–1971), radcy Ambasady PRL w Dżakarcie (1971–1974) oraz doradcy ministra spraw zagranicznych (1974–1976).
W latach 1978–1983 był ambasadorem nadzwyczajnym i pełnomocnym PRL w Afgańskiej Republice Demokratycznej w Kabulu. Po powrocie do kraju był ponownie doradcą ministra spraw zagranicznych (1983–1986), po czym objął stanowisko ambasadora nadzwyczajnego i pełnomocnego PRL w Ludowej Republice Bangladeszu (1986–1990).
Członek Związku Walki Młodych (1946–1948), Związku Młodzieży Polskiej (1948–1952) oraz PZPR (1952–1990).

</doc>
<doc id="4769763" url="https://pl.wikipedia.org/wiki?curid=4769763" title="Corregimiento Panamy">
Corregimiento Panamy

Corregimiento (l.mn. "corregimientos") – najmniejsza jednostka administracyjna Panamy, będąca częścią dystryktu (z wyjątkiem comarek Kuna Yala i Guna de Madugandí, które podzielone są bezpośrednio na corregimientos, z pominięciem dystryktów). W połowie 2019 roku w Panamie było 679 corregimientos. Dość często tworzone są nowe, np. między 2014 a 2019 rokiem powstało 31 nowych corregimiento.
Ustawodawstwo.
Wymagania co do tworzenia nowych corregimiento reguluje ustawa 65 z 2015 roku. Według nich:
Po wyborach w 2019 roku do lutego 2020 pojawiły się propozycje utworzenia 46 dodatkowych corregimiento.

</doc>
<doc id="4769765" url="https://pl.wikipedia.org/wiki?curid=4769765" title="Wilhelm Opawski">
Wilhelm Opawski



</doc>
<doc id="4769768" url="https://pl.wikipedia.org/wiki?curid=4769768" title="Ulice (wieś)">
Ulice (wieś)



</doc>
<doc id="4769769" url="https://pl.wikipedia.org/wiki?curid=4769769" title="Przemek I Opawski">
Przemek I Opawski



</doc>
<doc id="4769770" url="https://pl.wikipedia.org/wiki?curid=4769770" title="DEVK-Arena">
DEVK-Arena



</doc>
<doc id="4769772" url="https://pl.wikipedia.org/wiki?curid=4769772" title="Ernest Opawski">
Ernest Opawski



</doc>
<doc id="4769774" url="https://pl.wikipedia.org/wiki?curid=4769774" title="Ford Husky">
Ford Husky

Ford Husky – samochód dostawczo-osobowy klasy średniej produkowany pod amerykańską marką Ford w latach 1985 – 1991.
Historia i opis modelu.
W 1985 roku południowoafrykańska spółka Samcor współtworzona przez lokalny oddział Forda i Mazdy nawiązała współpracę z Mitsubishi w celu uzupełnienia oferty o średniej wielkości samochód dostawczy Ford Husky. Pojazd był bliźniaczą wersję równolegle oferowanego w Południowej Afryce Mitsubishi L300, różniąc się od niego inną atrapą chłodnicy z przodu i przestylizowanymi lampami.
Sprzedaż.
Ford Husky był produkowany i sprzedawany z przeznaczeniem na wewnętrzny rynek południowoafrykański w zakładach Samcor w Pretorii przez 6 lat, do 1991 roku, kiedy to go zastąpił znany z innych rynków model Transit.

</doc>
<doc id="4769776" url="https://pl.wikipedia.org/wiki?curid=4769776" title="Fryderyk Opawski">
Fryderyk Opawski



</doc>
<doc id="4769780" url="https://pl.wikipedia.org/wiki?curid=4769780" title="Abraham Bezikowicz">
Abraham Bezikowicz



</doc>
<doc id="4769783" url="https://pl.wikipedia.org/wiki?curid=4769783" title="Wacław III Opawski">
Wacław III Opawski



</doc>
<doc id="4769785" url="https://pl.wikipedia.org/wiki?curid=4769785" title="Przemek III Opawski">
Przemek III Opawski



</doc>
<doc id="4769786" url="https://pl.wikipedia.org/wiki?curid=4769786" title="Twierdzenie Bezikowicza o pokryciu">
Twierdzenie Bezikowicza o pokryciu



</doc>
<doc id="4769788" url="https://pl.wikipedia.org/wiki?curid=4769788" title="Éver Alvarado">
Éver Alvarado

Éver Gonzalo Alvarado Sandoval (ur. 30 stycznia 1992 w El Negrito) – honduraski piłkarz występujący na pozycji pomocnika, zawodnik CD Olimpia. Reprezentant Hondurasu.
Życiorys.
Kariera klubowa.
Grę w piłkę nożną rozpoczął jako junior w CD Atlético Junior. Następnie grał w młodzieżowej drużynie CD Olimpia. 
W 2011 związał się umową z honduraskim klubem Real CD España z Liga Nacional de Fútbol Profesional de Honduras. W dniu 21 listopada 2012 przeszedł do historii, zdobywając 17 000 gola w historii Liga Nacional de Fútbol Profesional de Honduras. 8 lipca 2013 doznał urazu więzadła krzyżowego, które spowodowało, że opuścił boisko na 8 miesięcy. 21 lipca 2014 podpisuje kontrakt z CD Olimpia. 24 czerwca 2016 przeszedł do amerykańskiej drużyny Sporting Kansas City z Major League Soccer, skąd w 2016 wypożyczony był do Sporting Kansas City II z USL Championship. W 2017 powrócił do CD Olimpia.
Kariera reprezentacyjna.
Był reprezentantem Hondurasu w kategoriach: U-17, U-20 i U-23.
W seniorskiej reprezentacji Hondurasu zadebiutował 14 października 2015 na stadionie Estadio Olímpico Metropolitano (San Pedro Sula, Honduras) w zremisowanym 1:1 meczu towarzyskim przeciwko reprezentacji Południowej Afryki. 

</doc>
<doc id="4769789" url="https://pl.wikipedia.org/wiki?curid=4769789" title="Wacław II Opawski">
Wacław II Opawski



</doc>
<doc id="4769790" url="https://pl.wikipedia.org/wiki?curid=4769790" title="Garnet Charwat">
Garnet Charwat

Garnet Charwat (ur. 7 czerwca 1967) – nikaraguańska pływaczka, uczestniczka letnich igrzysk olimpijskich.
Charwat reprezentowała Nikaraguę na Letnich Igrzyskach Olimpijskich 1980. Miała wówczas 13 lat i jest najmłodszą olimpijką w historii Nikaragui. W wyścigu 100 m stylem dowolnym zajęła 8. miejsce w eliminacjach, które nie premiowało awansu do finału. W eliminacjach na 100 m stylem klasycznym zajęła 5. miejsce i także w tej konkurencji znalazła się poza dalszą rywalizacją.

</doc>
<doc id="4769791" url="https://pl.wikipedia.org/wiki?curid=4769791" title="Mikołaj IV Opawski">
Mikołaj IV Opawski



</doc>
<doc id="4769792" url="https://pl.wikipedia.org/wiki?curid=4769792" title="Przemek II Opawski">
Przemek II Opawski



</doc>
<doc id="4769798" url="https://pl.wikipedia.org/wiki?curid=4769798" title="Mistrzostwa Europy w Lekkoatletyce 2018 – rzut dyskiem kobiet">
Mistrzostwa Europy w Lekkoatletyce 2018 – rzut dyskiem kobiet

Rzut dyskiem kobiet – jedna z konkurencji technicznych rozgrywanych podczas lekkoatletycznych mistrzostw Europy na Olympiastadion w Berlinie.
Tytuł mistrzowski sprzed dwóch lat obroniła Sandra Perković.
Rekordy.
Tabela prezentuje rekord świata, rekord Europy, rekord mistrzostw Europy oraz najlepsze rezultaty na świecie i w Europie w sezonie 2018.
Rezultaty.
Eliminacje.
Minimum kwalifikacyjne: 58,50 (Q) lub 12 najlepszych rezultatów (q). Opracowano na podstawie materiału źródłowego.
Finał.
Opracowano na podstawie materiału źródłowego.

</doc>
<doc id="4769800" url="https://pl.wikipedia.org/wiki?curid=4769800" title="Deportivo La Massana">
Deportivo La Massana

Deportivo La Massana – andorski klub piłkarski, mający siedzibę w mieście La Massana, na zachodzie kraju.
Historia.
Chronologia nazw:
Klub piłkarski Deportivo La Massana został założony w miejscowości La Massana w 1992 roku. Zespół startował w Lliga andorrana w sezonie 1995/96, które po raz pierwszy odbyły się pod patronatem UEFA. Sezon debiutowy zakończył na 5.miejscu. W następnym sezonie 1996/97 zajął 8.lokatę. W 1997 zmienił nazwę na Magatzems Lima (od nazwy sponsora), a w sezonie 1997/98 znów był ósmym. Po zakończeniu sezonu 1998/99 zakończył na przedostatnie 11.pozycji i został zdegradowany do Segona Divisió. W 1999 klub powrócił do nazwy Deportivo La Massana, a potem w związku ze zmianą sponsorów była dodawana nazwa firmy do nazwy klubu. W 2000 zmienił nazwę na Formo Bingo Cristal Deportivo La Massana, w 2001 na Formo Esportiu Deportivo La Massana, a w 2002 na Formosa Bar Ivan Esportiu Deportivo La Massana. W sezonie 1999/00 zdobył wicemistrzostwo drugiej ligi i wrócił do pierwszej ligi, zwanej Primera Divisió. W sezonie 2000/01 zajął ostatnią 8.pozycję i spadł z powrotem do drugiej ligi. Po zakończeniu sezonu 2004/05, w którym uplasował się na 4.miejscu, klub został rozwiązany.
Barwy klubowe, strój.
Klub ma barwy czerwono-zielone. Strój jest nieznany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="4769802" url="https://pl.wikipedia.org/wiki?curid=4769802" title="Wybory generalne w Nikaragui w 1990">
Wybory generalne w Nikaragui w 1990

Wybory generalne w Nikaragui w 1990 – wybory prezydenckie i parlamentarne, które odbyły się 25 lutego 1990. W ich wyniku rządzący od 1984 prezydent Daniel Ortega został zastąpiony przez Violetę Chamorro, a zdominowany przez Sandinistowski Front Wyzwolenia Narodowego parlament został przejęty przez Narodową Unię Opozycyjną.
Tło historyczne.
W 1979 rządzący Nikaraguą dyktator Anastasio Somoza został obalony w wyniku zamachu stanu. Daniel Ortega był częścią rządzącej od tej pory krajem junty, a w 1984 wygrał pierwsze po przewrocie wybory prezydenckie. Parlament natomiast był zdominowany przez Sandinistowski Front Wyzwolenia Narodowego. W 1990 prezydent Ortega ubiegał się o reelekcję.
Najstarszy dziennik nikaraguański „La Prensa” założony w 1926 był krytyczny zarówno w stosunku do Anastasio Somozy, jak i Daniela Ortegi. Obu przywódców gazeta nazywała dyktatorami. Somoza kilka razy nakazywał zamknięcie dziennika, a w 1978 na jego polecenie redaktor naczelny Pedro Joaquina Chamorro został zabity. Rok później samoloty i artyleria ostrzelały redakcję w Managui. Również Ortega w czasie swojej prezydentury podejmował próby przejęcia lub uciszenia dziennika. W wyborach prezydenckich w 1990 Narodowa Unia Opozycyjna poparła kandydaturę Violety Chamorro, dziennikarki i wdowy po Pedro Joaquínie Chamorro.

</doc>
<doc id="4769803" url="https://pl.wikipedia.org/wiki?curid=4769803" title="Kościół Przemienienia Pańskiego w Lija">
Kościół Przemienienia Pańskiego w Lija



</doc>
<doc id="4769805" url="https://pl.wikipedia.org/wiki?curid=4769805" title="Bijela (dystrykt Brczko)">
Bijela (dystrykt Brczko)

Bijela – wieś w Bośni i Hercegowinie, w dystrykcie Brczko. W 2013 roku liczyła 1923 mieszkańców, z czego większość stanowili Chorwaci.

</doc>
<doc id="4769806" url="https://pl.wikipedia.org/wiki?curid=4769806" title="Wzniesienie się balonu w obecności Karola IV i jego dworu">
Wzniesienie się balonu w obecności Karola IV i jego dworu

Wzniesienie się balonu w obecności Karola IV i jego dworu (hiszp. "Elevación de un globo ante la corte de Carlos IV") – obraz olejny hiszpańskiego malarza Antonia Carnicera. Należy do kolekcji Muzeum Sztuk Pięknych w Bilbao.
Opis obrazu.
Obraz przedstawia prawdopodobnie eksperyment Francuza Pilâtre’a de Roziera z balonem aerostatycznym, który miał miejsce w 1783 roku w okolicy królewskiej rezydencji w Eskurialu. Wzniesienie balonu z Rozierem na pokładzie odbyło się w obecności książąt Asturii, przyszłego króla Karola IV i królowej Marii Ludwiki Burbon-Parmeńskiej. Balon ozdobiony jest wizerunkiem Sławy – kobiecej postaci dmącej w długą trąbkę. Po prawej stronie kompozycji widać księcia obserwującego lot na stojąco, podczas gdy księżna i jej damy dworu siedzą na krzesłach ustawionych na dywanie, chroniąc się przed słońcem pod parasolką. W otaczającym platformę tłumie można wyróżnić różne typy społeczne, m.in.: "majos" i "majas" (młodych mężczyzn i kobiety z niższych sfer, wyróżniających się kolorowym, krzykliwym strojem według określonej mody), ulicznych sprzedawców, nosicieli wody i żebraków.
W Muzeum Prado znajduje się podobny obraz Carnicera przedstawiający próbę Francuza Jeana Bouclé (lub Charlesa Bouché), która miała miejsce 5 czerwca 1784 w ogrodach Pałacu Królewskiego w Aranjuez, w ostatnich latach panowania Karola III.
Proweniencja.
Obraz trafił do Muzeum Sztuk Pięknych w Bilbao z prywatnej kolekcji baskijskiego filantropa Laureana de Jady w 1927 roku.

</doc>
<doc id="4769807" url="https://pl.wikipedia.org/wiki?curid=4769807" title="Bartłomiej Krzan">
Bartłomiej Krzan

Bartłomiej Jerzy Krzan – polski prawnik specjalizujący się w prawie międzynarodowym i europejskim, doktor habilitowany nauk prawnych, nauczyciel akademicki Uniwersytetu Wrocławskiego, specjalności naukowe: prawo międzynarodowe, prawo europejskie.
Życiorys.
Ukończył studia na Wydziale Prawa, Administracji i Ekonomii (2004) oraz w Instytucie Studiów Międzynarodowych Uniwersytetu Wrocławskiego (2005). W 2008 na podstawie napisanej pod kierunkiem Jana Kolasy rozprawy pt. "Kompetencje Rady Bezpieczeństwa ONZ w międzynarodowym sądownictwie karnym" otrzymał na UWr stopień naukowy doktora nauk prawnych w zakresie prawa, specjalność: prawo międzynarodowe. Dysertacja została wyróżniona w XLIV Ogólnopolskim Konkursie „Państwa i Prawa” na najlepsze prace habilitacyjne i doktorskie. Tam też na podstawie dorobku naukowego oraz rozprawy pt. "Odpowiedzialność państwa członkowskiego z tytułu działalności organizacji międzynarodowych" uzyskał w 2014 stopień doktora habilitowanego nauk prawnych w zakresie prawa, specjalność: prawo międzynarodowe i europejskie. Został profesorem nadzwyczajnym w Katedrze Prawa Międzynarodowego i Europejskiego Wydziału Prawa, Administracji i Ekonomii Uniwersytetu Wrocławskiego, kierował także szkołą prawa austriackiego na tej uczelni.
Odbył staże naukowe na Uniwersytecie Cambridge, Uniwersytecie Karola w Pradze, Uniwersytecie Lwowskim i Uniwersytecie Ruhry w Bochum. Był profesorem wizytującym Uniwersytetu w Ratyzbonie i wykładowcą w Szkole Prawa Polskiego na Uniwersytecie Humboldtów w Berlinie. Autor ponad 30 publikacji naukowych dotyczących m.in. odpowiedzialności w prawie międzynarodowym, międzynarodowego prawa karnego i zewnętrznych relacji Unii Europejskiej, w tym artykułów w „Polish Yearbook of International Law”. Został członkiem Niemiecko-Polskiego Stowarzyszenia Prawników oraz arbitrem sądu polubownego przy Prokuratorii Generalnej RP.
Wybrano go na członka Komitetu Nauk Prawnych Polskiej Akademii Nauk kadencji 2020–2023.

</doc>
<doc id="4769808" url="https://pl.wikipedia.org/wiki?curid=4769808" title="Boće (Bośnia i Hercegowina)">
Boće (Bośnia i Hercegowina)

Boće – wieś w Bośni i Hercegowinie, w dystrykcie Brczko. W 2013 roku liczyła 1270 mieszkańców, z czego większość stanowili Chorwaci.

</doc>
<doc id="4769809" url="https://pl.wikipedia.org/wiki?curid=4769809" title="Boderište">
Boderište

Boderište – wieś w Bośni i Hercegowinie, w dystrykcie Brczko. W 2013 roku liczyła 661 mieszkańców, z czego większość stanowili Chorwaci.

</doc>
<doc id="4769810" url="https://pl.wikipedia.org/wiki?curid=4769810" title="Brezik (dystrykt Brczko)">
Brezik (dystrykt Brczko)

Brezik – wieś w Bośni i Hercegowinie, w dystrykcie Brczko. W 2013 roku liczyła 601 mieszkańców, z czego większość stanowili Serbowie.

</doc>
<doc id="4769811" url="https://pl.wikipedia.org/wiki?curid=4769811" title="Brezovo Polje (Bośnia i Hercegowina)">
Brezovo Polje (Bośnia i Hercegowina)

Brezovo Polje – wieś w Bośni i Hercegowinie, w dystrykcie Brczko. W 2013 roku liczyła 1292 mieszkańców, z czego większość stanowili Boszniacy.

</doc>
<doc id="4769812" url="https://pl.wikipedia.org/wiki?curid=4769812" title="Brezovo Polje Selo">
Brezovo Polje Selo

Brezovo Polje Selo – wieś w Bośni i Hercegowinie, w dystrykcie Brczko. W 2013 roku liczyła 251 mieszkańców, z czego większość stanowili Serbowie.

</doc>
<doc id="4769813" url="https://pl.wikipedia.org/wiki?curid=4769813" title="Brka">
Brka

Brka – wieś w Bośni i Hercegowinie, w dystrykcie Brczko. W 2013 roku liczyła 2234 mieszkańców, z czego większość stanowili Boszniacy.

</doc>
<doc id="4769814" url="https://pl.wikipedia.org/wiki?curid=4769814" title="Brod (dystrykt Brczko)">
Brod (dystrykt Brczko)

Brod – wieś w Bośni i Hercegowinie, w dystrykcie Brczko. W 2013 roku liczyła 1286 mieszkańców, z czego większość stanowili Boszniacy.

</doc>
<doc id="4769815" url="https://pl.wikipedia.org/wiki?curid=4769815" title="Bukovac (Bośnia i Hercegowina)">
Bukovac (Bośnia i Hercegowina)

Bukovac – wieś w Bośni i Hercegowinie, w dystrykcie Brczko. W 2013 roku liczyła 104 mieszkańców, z czego większość stanowili Serbowie.

</doc>
<doc id="4769816" url="https://pl.wikipedia.org/wiki?curid=4769816" title="Bukvik Donji">
Bukvik Donji

Bukvik Donji – wieś w Bośni i Hercegowinie, w dystrykcie Brczko. W 2013 roku liczyła 97 mieszkańców, z czego większość stanowili Serbowie.

</doc>
<doc id="4769817" url="https://pl.wikipedia.org/wiki?curid=4769817" title="Bukvik Gornji">
Bukvik Gornji

Bukvik Gornji – wieś w Bośni i Hercegowinie, w dystrykcie Brczko. W 2013 roku liczyła 121 mieszkańców, z czego większość stanowili Serbowie.

</doc>
<doc id="4769818" url="https://pl.wikipedia.org/wiki?curid=4769818" title="Buzekara">
Buzekara

Buzekara – wieś w Bośni i Hercegowinie, w dystrykcie Brczko. W 2013 roku liczyła 268 mieszkańców, z czego większość stanowili Serbowie.

</doc>
<doc id="4769819" url="https://pl.wikipedia.org/wiki?curid=4769819" title="Čađavac (Bośnia i Hercegowina)">
Čađavac (Bośnia i Hercegowina)

Čađavac – wieś w Bośni i Hercegowinie, w dystrykcie Brczko. W 2013 roku liczyła 72 mieszkańców, z czego większość stanowili Chorwaci.

</doc>
<doc id="4769820" url="https://pl.wikipedia.org/wiki?curid=4769820" title="Čande">
Čande

Čande – wieś w Bośni i Hercegowinie, w dystrykcie Brczko. W 2013 roku liczyła 321 mieszkańców, z czego większość stanowili Boszniacy.

</doc>
<doc id="4769821" url="https://pl.wikipedia.org/wiki?curid=4769821" title="Cerik (dystrykt Brczko)">
Cerik (dystrykt Brczko)

Cerik – wieś w Bośni i Hercegowinie, w dystrykcie Brczko. W 2013 roku liczyła 233 mieszkańców, z czego większość stanowili Serbowie.

</doc>
<doc id="4769822" url="https://pl.wikipedia.org/wiki?curid=4769822" title="Čoseta">
Čoseta

Čoseta – wieś w Bośni i Hercegowinie, w dystrykcie Brczko. W 2013 roku liczyła 732 mieszkańców, z czego większość stanowili Boszniacy.

</doc>
<doc id="4769823" url="https://pl.wikipedia.org/wiki?curid=4769823" title="Donji Rahić">
Donji Rahić

Donji Rahić – wieś w Bośni i Hercegowinie, w dystrykcie Brczko. W 2013 roku liczyła 366 mieszkańców, z czego większość stanowili Chorwaci.

</doc>
<doc id="4769825" url="https://pl.wikipedia.org/wiki?curid=4769825" title="Donji Zovik (dystrykt Brczko)">
Donji Zovik (dystrykt Brczko)

Donji Zovik – wieś w Bośni i Hercegowinie, w dystrykcie Brczko. W 2013 roku liczyła 494 mieszkańców, z czego większość stanowili Chorwaci.

</doc>
<doc id="4769826" url="https://pl.wikipedia.org/wiki?curid=4769826" title="Dubrave (dystrykt Brczko)">
Dubrave (dystrykt Brczko)

Dubrave – wieś w Bośni i Hercegowinie, w dystrykcie Brczko. W 2013 roku liczyła 1463 mieszkańców, z czego większość stanowili Chorwaci.

</doc>
<doc id="4769827" url="https://pl.wikipedia.org/wiki?curid=4769827" title="Dubravice Donje">
Dubravice Donje

Dubravice Donje – wieś w Bośni i Hercegowinie, w dystrykcie Brczko. W 2013 roku liczyła 315 mieszkańców, z czego większość stanowili Chorwaci.

</doc>
<doc id="4769828" url="https://pl.wikipedia.org/wiki?curid=4769828" title="Dubravice Gornje">
Dubravice Gornje

Dubravice Gornje – wieś w Bośni i Hercegowinie, w dystrykcie Brczko. W 2013 roku liczyła 161 mieszkańców, z czego większość stanowili Serbowie.

</doc>
<doc id="4769829" url="https://pl.wikipedia.org/wiki?curid=4769829" title="Gajevi (dystrykt Brczko)">
Gajevi (dystrykt Brczko)

Gajevi – wieś w Bośni i Hercegowinie, w dystrykcie Brczko. W 2013 roku liczyła 103 mieszkańców, z czego większość stanowili Serbowie.

</doc>
<doc id="4769830" url="https://pl.wikipedia.org/wiki?curid=4769830" title="Gorice (dystrykt Brczko)">
Gorice (dystrykt Brczko)

Gorice – wieś w Bośni i Hercegowinie, w dystrykcie Brczko. W 2013 roku liczyła 654 mieszkańców, z czego większość stanowili Serbowie.

</doc>
<doc id="4769831" url="https://pl.wikipedia.org/wiki?curid=4769831" title="Gornji Rahić">
Gornji Rahić

Gornji Rahić – wieś w Bośni i Hercegowinie, w dystrykcie Brczko. W 2013 roku liczyła 3403 mieszkańców, z czego większość stanowili Boszniacy.

</doc>
<doc id="4769832" url="https://pl.wikipedia.org/wiki?curid=4769832" title="Gornji Zovik (dystrykt Brczko)">
Gornji Zovik (dystrykt Brczko)

Gornji Zovik – wieś w Bośni i Hercegowinie, w dystrykcie Brczko. W 2013 roku liczyła 1408 mieszkańców, z czego większość stanowili Chorwaci.

</doc>
<doc id="4769833" url="https://pl.wikipedia.org/wiki?curid=4769833" title="Grbavica (dystrykt Brczko)">
Grbavica (dystrykt Brczko)

Grbavica – wieś w Bośni i Hercegowinie, w dystrykcie Brczko. W 2013 roku liczyła 1527 mieszkańców, z czego większość stanowili Serbowie.

</doc>
<doc id="4769834" url="https://pl.wikipedia.org/wiki?curid=4769834" title="Gredice (Bośnia i Hercegowina)">
Gredice (Bośnia i Hercegowina)

Gredice – wieś w Bośni i Hercegowinie, w dystrykcie Brczko. W 2013 roku liczyła 1109 mieszkańców, z czego większość stanowili Serbowie.

</doc>
<doc id="4769835" url="https://pl.wikipedia.org/wiki?curid=4769835" title="Islamovac">
Islamovac

Islamovac – wieś w Bośni i Hercegowinie, w dystrykcie Brczko. W 2013 roku liczyła 64 mieszkańców, z czego większość stanowili Boszniacy.

</doc>
<doc id="4769837" url="https://pl.wikipedia.org/wiki?curid=4769837" title="Krbeta">
Krbeta

Krbeta – wieś w Bośni i Hercegowinie, w dystrykcie Brczko. W 2013 roku liczyła 175 mieszkańców, z czego większość stanowili Serbowie.

</doc>
<doc id="4769838" url="https://pl.wikipedia.org/wiki?curid=4769838" title="Krepšić">
Krepšić

Krepšić – wieś w Bośni i Hercegowinie, w dystrykcie Brczko. W 2013 roku liczyła 696 mieszkańców, z czego większość stanowili Serbowie.

</doc>
<doc id="4769840" url="https://pl.wikipedia.org/wiki?curid=4769840" title="Laništa">
Laništa

Laništa – wieś w Bośni i Hercegowinie, w dystrykcie Brczko. W 2013 roku liczyła 450 mieszkańców, z czego większość stanowili Chorwaci.

</doc>
<doc id="4769841" url="https://pl.wikipedia.org/wiki?curid=4769841" title="Lukavac (dystrykt Brczko)">
Lukavac (dystrykt Brczko)

Lukavac – wieś w Bośni i Hercegowinie, w dystrykcie Brczko. W 2013 roku liczyła 52 mieszkańców, z czego większość stanowili Serbowie.

</doc>
<doc id="4769842" url="https://pl.wikipedia.org/wiki?curid=4769842" title="Maoča (dystrykt Brczko)">
Maoča (dystrykt Brczko)

Maoča – wieś w Bośni i Hercegowinie, w dystrykcie Brczko. W 2013 roku liczyła 3030 mieszkańców, z czego większość stanowili Boszniacy.

</doc>
<doc id="4769843" url="https://pl.wikipedia.org/wiki?curid=4769843" title="Marković Polje">
Marković Polje

Marković Polje – wieś w Bośni i Hercegowinie, w dystrykcie Brczko. W 2013 roku liczyła 370 mieszkańców, z czego większość stanowili Chorwaci.

</doc>
<doc id="4769844" url="https://pl.wikipedia.org/wiki?curid=4769844" title="Ograđenovac">
Ograđenovac

Ograđenovac – wieś w Bośni i Hercegowinie, w dystrykcie Brczko. W 2013 roku liczyła 815 mieszkańców, z czego większość stanowili Boszniacy.

</doc>
<doc id="4769845" url="https://pl.wikipedia.org/wiki?curid=4769845" title="Omerbegovača">
Omerbegovača

Omerbegovača – wieś w Bośni i Hercegowinie, w dystrykcie Brczko. W 2013 roku liczyła 1074 mieszkańców, z czego większość stanowili Boszniacy.

</doc>
<doc id="4769846" url="https://pl.wikipedia.org/wiki?curid=4769846" title="Palanka (Bośnia i Hercegowina)">
Palanka (Bośnia i Hercegowina)

Palanka – wieś w Bośni i Hercegowinie, w dystrykcie Brczko. W 2013 roku liczyła 1439 mieszkańców, z czego większość stanowili Boszniacy.

</doc>
<doc id="4769847" url="https://pl.wikipedia.org/wiki?curid=4769847" title="Popovo Polje">
Popovo Polje

Popovo Polje – wieś w Bośni i Hercegowinie, w dystrykcie Brczko. W 2013 roku liczyła 155 mieszkańców, z czego większość stanowili Serbowie.

</doc>
<doc id="4769848" url="https://pl.wikipedia.org/wiki?curid=4769848" title="Potočari (dystrykt Brczko)">
Potočari (dystrykt Brczko)

Potočari – wieś w Bośni i Hercegowinie, w dystrykcie Brczko. W 2013 roku liczyła 1063 mieszkańców, z czego większość stanowili Serbowie.

</doc>
<doc id="4769849" url="https://pl.wikipedia.org/wiki?curid=4769849" title="Rašljani">
Rašljani

Rašljani – wieś w Bośni i Hercegowinie, w dystrykcie Brczko. W 2013 roku liczyła 1078 mieszkańców, z czego większość stanowili Boszniacy.

</doc>
<doc id="4769850" url="https://pl.wikipedia.org/wiki?curid=4769850" title="Ražljevo">
Ražljevo

Ražljevo – wieś w Bośni i Hercegowinie, w dystrykcie Brczko. W 2013 roku liczyła 233 mieszkańców, z czego większość stanowili Serbowie.

</doc>
<doc id="4769851" url="https://pl.wikipedia.org/wiki?curid=4769851" title="Repino Brdo">
Repino Brdo

Repino Brdo – wieś w Bośni i Hercegowinie, w dystrykcie Brczko. W 2013 roku liczyła 247 mieszkańców, z czego większość stanowili Boszniacy.

</doc>
<doc id="4769852" url="https://pl.wikipedia.org/wiki?curid=4769852" title="Sandići">
Sandići

Sandići – wieś w Bośni i Hercegowinie, w dystrykcie Brczko. W 2013 roku liczyła 430 mieszkańców, z czego większość stanowili Serbowie.

</doc>
<doc id="4769853" url="https://pl.wikipedia.org/wiki?curid=4769853" title="Šatorovići (dystrykt Brczko)">
Šatorovići (dystrykt Brczko)

Šatorovići – wieś w Bośni i Hercegowinie, w dystrykcie Brczko. W 2013 roku liczyła 1472 mieszkańców, z czego większość stanowili Boszniacy.

</doc>
<doc id="4769854" url="https://pl.wikipedia.org/wiki?curid=4769854" title="Skakava Donja">
Skakava Donja

Skakava Donja – wieś w Bośni i Hercegowinie, w dystrykcie Brczko. W 2013 roku liczyła 2037 mieszkańców, z czego większość stanowili Chorwaci.

</doc>
<doc id="4769855" url="https://pl.wikipedia.org/wiki?curid=4769855" title="Skakava Gornja">
Skakava Gornja

Skakava Gornja – wieś w Bośni i Hercegowinie, w dystrykcie Brczko. W 2013 roku liczyła 1352 mieszkańców, z czego większość stanowili Chorwaci.

</doc>
<doc id="4769856" url="https://pl.wikipedia.org/wiki?curid=4769856" title="Slijepčevići">
Slijepčevići

Slijepčevići – wieś w Bośni i Hercegowinie, w dystrykcie Brczko. W 2013 roku liczyła 298 mieszkańców, z czego większość stanowili Serbowie.

</doc>
<doc id="4769857" url="https://pl.wikipedia.org/wiki?curid=4769857" title="Stanovi (dystrykt Brczko)">
Stanovi (dystrykt Brczko)

Stanovi – wieś w Bośni i Hercegowinie, w dystrykcie Brczko. W 2013 roku liczyła 238 mieszkańców, z czego większość stanowili Serbowie.

</doc>
<doc id="4769858" url="https://pl.wikipedia.org/wiki?curid=4769858" title="Štrepci">
Štrepci

Štrepci – wieś w Bośni i Hercegowinie, w dystrykcie Brczko. W 2013 roku liczyła 712 mieszkańców, z czego większość stanowili Chorwaci.

</doc>
<doc id="4769859" url="https://pl.wikipedia.org/wiki?curid=4769859" title="Trnjaci (dystrykt Brczko)">
Trnjaci (dystrykt Brczko)

Trnjaci – wieś w Bośni i Hercegowinie, w dystrykcie Brczko. W 2013 roku liczyła 245 mieszkańców, z czego większość stanowili Serbowie.

</doc>
<doc id="4769860" url="https://pl.wikipedia.org/wiki?curid=4769860" title="Ulice (dystrykt Brczko)">
Ulice (dystrykt Brczko)

Ulice – wieś w Bośni i Hercegowinie, w dystrykcie Brczko. W 2013 roku liczyła 892 mieszkańców, z czego większość stanowili Chorwaci.

</doc>
<doc id="4769861" url="https://pl.wikipedia.org/wiki?curid=4769861" title="Ulovići">
Ulovići

Ulovići – wieś w Bośni i Hercegowinie, w dystrykcie Brczko. W 2013 roku liczyła 752 mieszkańców, z czego większość stanowili Chorwaci.

</doc>
<doc id="4769862" url="https://pl.wikipedia.org/wiki?curid=4769862" title="Vitanovići Donji">
Vitanovići Donji

Vitanovići Donji – wieś w Bośni i Hercegowinie, w dystrykcie Brczko. W 2013 roku liczyła 396 mieszkańców, z czego większość stanowili Chorwaci.

</doc>
<doc id="4769863" url="https://pl.wikipedia.org/wiki?curid=4769863" title="Vitanovići Gornji">
Vitanovići Gornji

Vitanovići Gornji – wieś w Bośni i Hercegowinie, w dystrykcie Brczko. W 2013 roku liczyła 159 mieszkańców, z czego większość stanowili Chorwaci.

</doc>
<doc id="4769864" url="https://pl.wikipedia.org/wiki?curid=4769864" title="Vučilovac">
Vučilovac

Vučilovac – wieś w Bośni i Hercegowinie, w dystrykcie Brczko. W 2013 roku liczyła 254 mieszkańców, z czego większość stanowili Serbowie.

</doc>
<doc id="4769865" url="https://pl.wikipedia.org/wiki?curid=4769865" title="Vujičić">
Vujičić

Vujičić – wieś w Bośni i Hercegowinie, w dystrykcie Brczko. W 2013 roku liczyła 45 mieszkańców, z czego większość stanowili Serbowie.

</doc>
<doc id="4769866" url="https://pl.wikipedia.org/wiki?curid=4769866" title="Vukšić Donji">
Vukšić Donji

Vukšić Donji – wieś w Bośni i Hercegowinie, w dystrykcie Brczko. W 2013 roku liczyła 352 mieszkańców, z czego większość stanowili Chorwaci.

</doc>
<doc id="4769867" url="https://pl.wikipedia.org/wiki?curid=4769867" title="Vukšić Gornji">
Vukšić Gornji

Vukšić Gornji – wieś w Bośni i Hercegowinie, w dystrykcie Brczko. W 2013 roku liczyła 579 mieszkańców, z czego większość stanowili Chorwaci.

</doc>
<doc id="4769871" url="https://pl.wikipedia.org/wiki?curid=4769871" title="TopWare CD Service AG">
TopWare CD Service AG

TopWare CD Service AG – były niemiecki wydawca gier komputerowych w Mannheim; w okresie istnienia, jeden z największych wydawców na rynku europejskim
Historia.
Firma została założona przez Dirka Hassingera, Udo Jantza oraz Siegfrieda Sorga w 1986 r. Na początku istnienia, firma zajmowała się dystrybucją programów do nauki języków obcych, aby z czasem zająć się dystrybucją takich tytułów jak "PC Tools", "Norton Commander" oraz "Micrografix Designer".
W 1991 r. osiągnęła ona ogromny sukces, wprowadzając w krajach niemieckojęzycznych innowacyjny system Shop-in-Shop, tj. umożliwiał on przetestowanie oprogramowania shareware oraz public domain bezpośrednio w sklepie. Pomysł ten sprawił, iż nazwa TopWare stała się synonimem dobrego oprogramowania w uczciwej cenie. Pierwsze tytuły na płytę CD pojawiły się na rynku w listopadzie 1993 r
W kolejnych latach firma prężnie się rozwijała, zawierając kolejne umowy licencyjne. Filozofią firmy było wydawanie tytułów w rozsądnej cenie (ok. 49,95 DM); zaś mottem firmy – ""Real Software Value"."
W 1995 r. wydano "D-Info" – książkę telefoniczną w formie CD-ROM, tytuł okazał się sukcesem i zaowocował wydaniem kolejnych edycji programu, przyciągając miliony klientów.
Opracowaniem własnych tytułów firma zajęła się, gdy wydawcy, z którymi ściśle współpracowała. nie zgodzili się na ponowne wydanie ich największych tytułów w cenach korzystnych dla konsumentów. Pierwszą grą wydaną (w 1996 r) przez TopWare było "Shadows over Riva" autorstwa Attic Entertainment Software; jej sprzedaż wyniosła ponad 100 tys. egzemplarzy. Dzięki temu, oraz stosowanej strategii sprzedaży nowych tytułów w jak najniższej cenie, firma zyskała duży rozgłos na rynku, wydając w Niemczech (i nie tylko) tytuły Coktel Vision, Sierra, Infogrames, Ascon, Blue Byte, Merit, Take 2 Interactive, Attic Entertainment. Średnia notowana norma ich sprzedaży wynosiła ok. 100 – 150 tys. egzemplarzy.
Firma zaangażowała się również w marketing, sponsorując drużynę piłkarską Mannheim, wyścigi samochodowe Porsche oraz drużynę Ferrari w Formule 1.
W swoim czasie, posiadało swój oddział w Hiszpanii, i współpracowało z Danią i Węgrami.
Wczesnym 1996 r. TopWare stało się spółką akcyjną. Firma zaczęła oferować gry również w formie składanek pod nazwą "Gold Games"; w latach 1996 – 2001 seria doczekała się 4 części. Po bankructwie TopWare linia ta była kontynuowana przez Ubisoft, który przejął prawa do marki "Gold Games" w czerwcu 2001 r. 
W 1997 r. produkty firmy stanowiły 60% niemieckiego rynku CD-ROM. W kwietniu tego samego roku firma zadebiutowała na polskim rynku. Pierwszymi tytułami przez nią oferowanymi (od listopada br) był "Earth 2140", "Jack Orlando" oraz "Freddy." W listopadzie 1997 r. w wywiadzie z redakcją Secret Service, prezes TopWare Dirk P. Hassinger ujawnił, iż gry wydawane przez jego firmę stanowiły 18% rynku, zaś inne programy 40%. W planach była ekspansja na rynek amerykański oraz australijski.
W 1998 r. TopWare podpisało porozumienie z Sir-Tech, na jej mocy nabyło prawa do publikacji na terenie całej Europy (poza Anglią i Włochami) dwóch tytułów: "Jagged Alliance 2" oraz "Wizardry 8."
Nawiązało również współpracę z Metropolis Software, stając się dystrybutorem ich tytułów za granicą. tj. "RoboRumble" ("Reflux"), wiosną 1998 r. utworzyło nową markę – TopWare Interactive.
7 maja 1998 r. w Bawarskim Studiu Filmowym miała miejsce premiera nowych tytułów w tym "RoboRumble". Promocyjnie na Gambleriadzie 1998 wystawiła stoisko stworzone z myślą o niemieckich targach CeBit Home. A w sierpniu zawarła umowę z Interactive Magic na dystrybucję swoich tytułów na terenie USA, w tym "RoboRumble" i "." Od IV kwartału 1998 r. TopWare na mocy umowy z Metropolis zyskało prawa wydawnicze na terenie całego kraju do tytułów: "Gorky 17" oraz (nigdy niewydanego) "Wiedźmina". Dodatkowo, w planach firmy było wydanie "Jagged Alliance", "Mayday: Final Conflict" oraz "Devastator" (ostatecznie nigdy niewydany). Pod koniec roku nabyła również prawa dystrybucyjne do gier studia Monolith Productions.
W styczniu 1999 r. zakupiło od Monolith silnik LithTech, który miał posłużyć jako baza pod nową produkcję osadzoną w uniwersum "Gorky 17" – FPS o tytule "Code Red oraz" zawarło umowę ze szwedzkim Ozon Media. W kolejnych miesiącach zawarło kolejne umowy dystrybucyjne z, kolejno: włoskim Ubisoft Italy (w lutym), portugalskim Porto Editora (we wrześniu), czeskim OnTime Solutions i australijskim Jack of All Games (w październiku). W międzyczasie, "" został ogłoszony najlepszą grą RTS wg redakcji niemieckiego "Power Play." Pod koniec listopada 1999 r. firma przegrała sprawę z DeTeMedien – firmą córką Deutsche Telekom. Spór dotyczył skopiowania przez wydawcę danych z książek telefonicznych drugiej strony, zawarciu ich w programie i skomercjalizowaniu w formie płyt CD-ROM z zyskiem, przy tym nie wypłacając stronie przysługujących mu należności.
W sierpniu 2000 r. firma zmieniła nazwę na TopWare Interactive AG i skupiła uwagę na rynek gier komputerowych oraz oprogramowania edukacyjnego i internetowego. Prawa do marek z serii "D-" (w tym "D-Info") zostały sprzedane Buhl Data, zaś za nową strategię obrano podwykonawstwo oraz inwestycje w krakowskie TopWare Programy.
W lutym 2001 r. firma ogłosiła bankructwo. Do upadku firmy przyczyniły się problemy finansowe, spowodowane długotrwałymi sporami sądowymi z DeTeMedien oraz problemami prawnymi osób w zarządzie TopWare, w tym prezesa firmy Dirka Hassingera (oskarżenia o malwersacje podatkowe i wykorzystywanie pieniędzy z firmy w celach prywatnych nasilające się w II połowie lat. 90). Oddział zajmujący się grami oraz studia w Polsce zostały, w lipcu, przejęte przez ZUXXEZ Entertainment, utworzone przez Dirka Hassingera oraz byłych pracowników TopWare.P
D-Seria.
Najpopularniejszymi tytułami dystrybuowanymi przez TopWare było oprogramowanie z tzw. "D-Serii". W jej skład wchodziły m.in.:

</doc>
<doc id="4769874" url="https://pl.wikipedia.org/wiki?curid=4769874" title="Ford Tonic">
Ford Tonic

Ford Tonic – samochód osobowy klasy kompaktowej produkowany pod amerykańską marką Ford w latach 1986 – 2003.
Historia i opis modelu.
W drugiej połowie lat 80. XX południowoafrykański oddział Forda zdecydował się uzupełnić lokalną ofertę o tańszą alternatywę dla modelu Laser. Podobnie jak on, Ford Tonic był bliźniaczą wersją Mazdy 323 i razem z nią był równolegle oferowany, różniąc się od niej wizualnie jednak w znacznie mniejszym stopniu od droższego i modelu Laser.
Sprzedaż.
Zarówno Ford Tonic, jak i Mazda 323 były wytwarzane w Pretorii w ramach spółki Samcor i oferowane równolegle wyłącznie w Południowej Afryce.
W czasie gdy droższy Ford Laser zniknął z rynku w 1998 roku, Tonic był produkowany aż do 2003 roku jako odpowiedź na podobne budżetowe, kompaktowe modele na rynek południowoafrykański jak Toyota Tazz czy Volkswagen Citi Golf. Po 2003 roku jedynym kompaktowym modelem Forda w RPA został model Focus.

</doc>
<doc id="4769876" url="https://pl.wikipedia.org/wiki?curid=4769876" title="Wanda Madler">
Wanda Madler

Wanda Madler (ur. 24 grudnia 1892 w Krakowie, zm. 25 sierpnia 1969 w Sztokholmie) – polska biolożka, pedagog i działaczka społeczna. Angażowała się w pomoc humanitarną podczas dwóch wojen światowych.
Młodość.
Urodziła się w Krakowie lub w majątku Rypczyńce na Podolu w rodzinie Józefy i Aleksandra Lippomanów jako ich drugie dziecko. Była wnuczką Jana Alfonsa Lippomana. Starszy brat Wandy, Władysław Lippoman, został posłem na Sejm 1 kadencji. Rodzice zadbali, by córka odebrała staranne wykształcenie podstawowe oraz średnie. Uczyła się w domu. Poznała języki obce, m.in. francuski, niemiecki i rosyjski. Szybko rodzice zauważyli jej nieprzeciętną inteligencję, umiejętność szybkiego przyswajania wiedzy oraz wytrwałość i ambicję w dążeniu do celu. W 1912 ukończyła studia biologiczne na Uniwersytecie Jagiellońskim i została doktorantką profesora Odo Bujwida, pioniera polskiej bakteriologii. Karierę naukową przerwał wybuch I wojny światowej.
I wojna światowa.
Praca w Związku Młodzieży Polskiej ZET.
Zajmowała się głównie wspieraniem walczących o odzyskanie niepodległości, a także zakładaniem sekretnych bibliotek i czytelni, kółek oświatowych oraz organizacją manifestacji wolnościowych i obchodów związanych z najważniejszymi wydarzeniami narodowościowymi.
Podczas pracy w ZET-cie poznała przyszłego męża, Stefana Madlera.
Pobyt w Czechach.
Razem z mężem zaangażowali się w pomoc dotkniętych ubóstwem uchodźcom polskich w Chocieniu w Czechach. Wanda realizowała się także w pracy z młodzieżą, dla której stworzył oddział Związku Harcerstwa Polskiego. Niedługo po przyjeździe do Czech, 31 października 1916, na świat przyszedł pierworodny Madlerów, Zbigniew.
Okres międzywojenny.
Życie w Zamościu.
Po I wojnie światowej para przeprowadziła się do Zamościa, gdzie założyła pierwsze w województwie lubelskim laboratorium bakteriologiczne. W 1918 Wanda urodziła córkę Annę.
19 kwietnia 1919 Stefan Madler zmarł przedwczesną śmiercią, walcząc z epidemią tyfusu. Po śmierci męża Wanda, jako samotna matka, zmuszona była zamknąć swoje laboratorium bakteriologiczne.
Wkrótce zatrudniła się jako nauczycielka fizyki w Gimnazjum Żeńskim im. Marii Konopnickiej. W 1922 została jego dyrektorką. Funkcję pełniła do 1929. Zasłynęła również jako współzałożycielka żeńskiej szkoły przemysłowej Polskiej Macierzy Szkolnej. Uczestniczyła w tworzeniu internatu, któremu wkrótce nadano jej imię. Przepadała za pracą z młodzieżą – jako pedagog spełniała się, organizując tzw.tygodnie dziecka. Należała do wielu środowisk, m.in. KMK (od 1926 w zarządzie), Towarzystwa Miłośników Książki w Krakowie, PMS, Narodowej Organizacji Kobiet i Towarzystwa Opieki nad Grobami Poległych. Współorganizowała wystawę książki polskiej w 1923, była też delegatką na I Zjazd Bibliofilski w 1925. Uczestniczyła w aktywizowaniu kulturalnego życia Zamościa.
Pobyt w Białej Podlaskiej.
W 1929 przeniosła się do Białej Podlaskiej, gdzie do wybuchu II wojny światowej kierowała Państwowym Żeńskim Gimnazjum im. Emilii Plater.
II wojna światowa.
26 czerwca 1940 aresztowali ją gestapowcy. Przez następnych 10 miesięcy była więziona w zamku w Lublinie. W 1941 została wywieziona do żeńskiego obozu koncentracyjnego Ravensbruck, otrzymując nr obozowy 6010. Mobilizując inne więźniarki nauczycielki, zorganizowała tajne nauczanie dla dziewcząt. Napisała podręczniki dla uczennic więźniarek. Rękopis jednego z nich przechowywany jest w muzeum w Lund. Wspólnie z więźniarkami podjęła inicjatywę opracowania książki kucharskiej. W czasie pobytu w Ravensbrück wielokrotnie poddawana była torturom i okrutnym eksperymentom, które zostawiły trwały uszczerbek na jej zdrowiu fizycznym (zdeformowane nogi) oraz psychicznym (znaczące zaburzenia snu). Mimo trwałych śladów szybko wróciła do pracy.
Podczas wojny hitlerowcy zamordowali w więzieniu lwowskim jej syna, Zbigniewa.
Po II wojnie światowej.
W końcu lutego 1945 w ramach akcji hrabiego Folke Bernardotte, razem z kilkunastoma tysiącami więźniarek, została uwolniona przez Niemców i przewieziona do Szwecji.
W obozie przejściowym udało jej się założyć polskie gimnazjum. Później założyła polską szkołę w Sztokholmie, gdzie zaangażowała się w edukowanie uchodźców. Do końca życia czynnie uczestniczyła w działaniach organizacji polskich jako prezeska Związku Byłych Więźniów Politycznych, członkini SPK oraz Rady Uchodźstwa Polskiego w Szwecji. Prowadziła polskie liceum, później przez 20 lat pracowała w Fundacji Botanicznej.
Została pochowana na cmentarzu katolickim w Sztokholmie.
Upamiętnienia i odznaczenia.
Za osiągnięcia społeczne otrzymała Złoty Krzyż Zasługi.
25 kwietnia 2016 radni miasta Zamość nadali jej imię miejskiemu rondu. Jej imię nosi również jedna z ulic w Białej Podlaskiej.

</doc>
<doc id="4769879" url="https://pl.wikipedia.org/wiki?curid=4769879" title="Wacław II Raciborski">
Wacław II Raciborski



</doc>
<doc id="4769882" url="https://pl.wikipedia.org/wiki?curid=4769882" title="Jan IV Karniowski">
Jan IV Karniowski



</doc>
<doc id="4769884" url="https://pl.wikipedia.org/wiki?curid=4769884" title="Wacław III Rybnicki">
Wacław III Rybnicki



</doc>
<doc id="4769886" url="https://pl.wikipedia.org/wiki?curid=4769886" title="Magatzems Lima">
Magatzems Lima



</doc>
<doc id="4769887" url="https://pl.wikipedia.org/wiki?curid=4769887" title="Sprawy Frankie Drake">
Sprawy Frankie Drake

Sprawy Frankie Drake (ang. "Frankie Drake Mysteries") – kanadyjski serial kryminalny kręcony od 2017 roku, składa się z 41 odcinków podzielonych na cztery sezony.
Opis fabuły.
Akcja filmu toczy się w latach dwudziestych XX wieku w Toronto w Kanadzie. Główna bohaterka Frankie Drake (Lauren Lee Smith) jest pierwszą w Toronto kobietą detektywem i wraz ze swoją przyjaciółką Trudy Clarke (Chantel Riley) rozwiązuje kryminalne zagadki.
Linki zewnętrzne.
Filmweb 
IMDb

</doc>
<doc id="4769890" url="https://pl.wikipedia.org/wiki?curid=4769890" title="Barbra Higgins">
Barbra Higgins

Barbra Irene Higgins Arana (ur. 22 lipca 1957) – panamska florecistka, uczestniczka letnich igrzysk olimpijskich.
Higgins reprezentowała Panamę na Letnich Igrzyskach Olimpijskich 1984 w Los Angeles. Brała udział w konkurencji floret indywidualnie. Przegrała wszystkie sześć pojedynków rundy pierwszej i tym samym zakończyła olimpijską rywalizację. Została sklasyfikowana na 42. miejscu.

</doc>
<doc id="4769898" url="https://pl.wikipedia.org/wiki?curid=4769898" title="Mariusz Załucki">
Mariusz Załucki

Mariusz Andrzej Załucki (ur. 25 marca 1979 w Rzeszowie) – polski prawnik, profesor nauk społecznych w dyscyplinie nauki prawne, nauczyciel akademicki Uniwersytetu Rzeszowskiego i Krakowskiej Akademii im. Andrzeja Frycza Modrzewskiego, sędzia Sądu Najwyższego; specjalności naukowe: prawo cywilne, prawo własności intelektualnej, prawo międzynarodowe prywatne, ochrona i propagowanie praw człowieka.
Życiorys.
Syn Andrzeja i Haliny. W 2001 ukończył studia prawnicze na Wydziale Prawa i Administracji Uniwersytetu Rzeszowskiego. W 2006 na podstawie napisanej pod kierunkiem Ryszarda Skubisza rozprawy pt. "Licencja na używanie znaku towarowego. Studium prawnoporównawcze" otrzymał na Wydziale Prawa i Administracji Uniwersytetu Marii Curie-Skłodowskiej w Lublinie stopień naukowy doktora nauk prawnych w zakresie prawa. W 2013 na podstawie dorobku naukowego oraz rozprawy pt. "Wydziedziczenie w prawie polskim na tle porównawczym" uzyskał na Wydziale Prawa, Administracji i Ekonomii Uniwersytetu Wrocławskiego stopień doktora habilitowanego nauk prawnych w zakresie prawa, specjalność: prawo cywilne, prawo własności intelektualnej. W 2019 prezydent RP nadał mu tytuł naukowy profesora nauk społecznych.
Jest nauczycielem akademickim - profesorem Krakowskiej Akademii im. Andrzeja Frycza Modrzewskiego na Wydziale Prawa, Administracji i Stosunków Międzynarodowych. Pracował jako profesor nadzwyczajny na Wydziale Prawa i Administracji Uniwersytetu Rzeszowskiego, oraz jako profesor wizytujący na kilku zagranicznych uniwersytetach (m.in. Uniwersytet w Bristolu, Uniwersytet New South Wales w Sydney, Uniwersytet Keele, Uniwersytet Staffordshire, Uniwersytet Las Palmas de Gran Canaria, Uniwersytet w Reggio Calabria).
Wybrano go na członka Komitetu Nauk Prawnych Polskiej Akademii Nauk kadencji 2020–2023. Jest także członkiem Komisji Prawniczej Polskiej Akademii Umiejętności.
W 2022 został powołany na sędziego Sądu Najwyższego.

</doc>
<doc id="4769899" url="https://pl.wikipedia.org/wiki?curid=4769899" title="Marek Zieliński (historyk)">
Marek Zieliński (historyk)

Marek Grzegorz Zieliński (ur. 31 maja 1963 w Nowym Dworze Mazowieckim) – polski historyk, dr hab. nauk humanistycznych, profesor uczelni i kierownik Katedry Historii Nowożytnej Wydziału Historycznego Uniwersytetu Kazimierza Wielkiego w Bydgoszczy.
Życiorys.
8 marca 1995 obronił pracę doktorską "Cudzoziemcy w życiu Rzeczypospolitej Obojga Narodów doby stanisławowskiej 1764-1795", 14 października 2008 habilitował się na podstawie pracy zatytułowanej "Chełmno - civitas totius Prussiae metropolis XVI-XVIII w.". Otrzymał nominację profesorską. Został zatrudniony na stanowisku profesora nadzwyczajnego oraz dyrektora w Instytucie Historii i Stosunków Międzynarodowych na Wydziale Humanistycznym Uniwersytetu Kazimierza Wielkiego w Bydgoszczy.
Piastuje funkcję profesora uczelni oraz kierownika w Katedrze Historii Nowożytnej na Wydziale Historycznym Uniwersytetu Kazimierza Wielkiego w Bydgoszczy.
Jest dziekanem na Wydziale Historycznym Uniwersytetu Kazimierza Wielkiego w Bydgoszczy.

</doc>
<doc id="4769900" url="https://pl.wikipedia.org/wiki?curid=4769900" title="Dołyna (obwód kijowski)">
Dołyna (obwód kijowski)

Dołyna () – wieś na Ukrainie, w obwodzie kijowskim, w rejonie obuchowskim. W 2001 roku liczyła 473 mieszkańców.
W pobliżu wsi odnaleziono ślady osadnictwa z fazy wczesnej kultuy czerniachowskiej. Pierwsze wzmianki o miejscowości pochodzą z połowy XVII wieku. W czasach radzieckich w miejscowości znajdowała się siedziba kołchozu im. Kalinina.

</doc>
<doc id="4769901" url="https://pl.wikipedia.org/wiki?curid=4769901" title="Sporting Escaldes">
Sporting Escaldes



</doc>
<doc id="4769903" url="https://pl.wikipedia.org/wiki?curid=4769903" title="Piotr Kubas">
Piotr Kubas

Piotr Kubas (ur. 21 czerwca 1906 w Węgierce, zm. 28 grudnia 1978 w Krakowie) – polski lutnik.
Życiorys.
Był synem rolnika Jana i oraz Magdaleny z domu Proń. Swoją naukę lutnictwa rozpoczął w krakowskiej pracowni Józefa Zająca w 1921. Kontynuował ją od 1923 do 1924 u Gustawa Häusslera, a od 1924 był pracownikiem u Józefa Zająca. W 1930 uzyskał patent mistrzowski. Od 1929 do 1970 prowadził własny zakład korekty i konserwacji instrumentów w Krakowie na ul. Poselskiej 13 (wcześniej przy ul. Św. Tomasza 30). Pierwszy własny instrument zbudował w 1935. Od 1950 był konserwatorem instrumentów w Filharmonii Krakowskiej.
Stworzył ogółem 45 skrzypiec i altówek. Ukształtował w tym zakresie własne modele. Początkowo były one inspirowane szkołą wiedeńską, a później zyskały cechy stylu francuskiego. Przykładał dużą wagę do wykonania detali. Na III Międzynarodowym Konkursie Lutniczym im. Henryka Wieniawskiego w Poznaniu (1967) zdobył III nagrodę (od 1957 był przez wiele lat członkiem jury tego konkursu). W 1975 otrzymał Nagrodę Ministra Kultury i Sztuki za działalność twórczą w dziedzinie lutnictwa. Był jednym z członków założycieli Związku Polskich Artystów Lutników i zasiadał we władzach tej organizacji.
Odznaczenia.
Otrzymał następujące odznaczenia:

</doc>
<doc id="4769904" url="https://pl.wikipedia.org/wiki?curid=4769904" title="Inter Escaldes">
Inter Escaldes



</doc>
<doc id="4769906" url="https://pl.wikipedia.org/wiki?curid=4769906" title="Atlètic d’Escaldes">
Atlètic d’Escaldes



</doc>
<doc id="4769908" url="https://pl.wikipedia.org/wiki?curid=4769908" title="FC Lusitanos La Posa">
FC Lusitanos La Posa



</doc>
<doc id="4769909" url="https://pl.wikipedia.org/wiki?curid=4769909" title="Atlètic Club d'Escaldes">
Atlètic Club d'Escaldes



</doc>
<doc id="4769910" url="https://pl.wikipedia.org/wiki?curid=4769910" title="Ford P100">
Ford P100

Ford P100 – samochód dostawczo-osobowy typu pickup klasy średniej produkowany pod amerykańską marką Ford w latach 1971 – 1993.
Pierwsza generacja.
Ford P100 I został zaprezentowany po raz pierwszy w 1971 roku.
W 1971 roku południowoafrykański oddział Forda przedstawił średniej wielkości pickupa zbudowanego na bazie wytwarzanego lokalnie, brytyjskiej konstrukcji Forda Cortina. Samochód dzielił z nim wygląd pasa przedniego, a także kształt drzwi i wystrój kabiny pasażerskiej. Pierwsze wcielenie Forda P100 było oferowane z przeznaczeniem na wewnętrzny, południowoafrykański rynek, a także brytyjski jako Ford Cortina Pickup.
Druga generacja.
Ford P100 II został zaprezentowany po raz pierwszy w 1981 roku.
Druga generacja pickupa P100 powstała na bazie kolejnej odsłony pokrewnego modelu Cortina, co wiązało się z gruntowną restylizacją i wykorzystaniem nowej platformy Forda. Nadwozie, na czele z przednią częścią nadwozia, zyskało bardziej kanciaste kształty i większą kabinę pasażerską. Przedział transportowy, podobnie jak w przypadku poprzednika, zdobiła duża klapa z napisem FORD. Samochód ponownie importowano do Wielkiej Brytanii z RPA jako Ford Cortina Pickup.
Trzecia generacja.
Ford P100 III został zaprezentowany po raz pierwszy w 1987 roku.
Trzecia i zarazem ostatnia generacja Forda P100, w przeciwieństwie do poprzedników, powstała na bazie nowego modelu klasy średniej Sierra po drugiej z modernizacji. Wiązało się dużymi, prostokątnymi reflektorami z przodu i podłużną, wąską atrapą chłodnicy. Po raz pierwszy samochód nie był też modelem produkowanym i sprzedawanym głównie na rynek Afryki Południowej, gdzie zastąpił go inny model Courier, lecz pojazdem wytwarzanym na rynek europejski. Produkowany w Portugalii model oferowano na wybranych rynkach Europy Zachodniej.

</doc>
<doc id="4769911" url="https://pl.wikipedia.org/wiki?curid=4769911" title="Casa Estrella del Benfica">
Casa Estrella del Benfica



</doc>
<doc id="4769914" url="https://pl.wikipedia.org/wiki?curid=4769914" title="FC Cerni">
FC Cerni



</doc>
<doc id="4769917" url="https://pl.wikipedia.org/wiki?curid=4769917" title="Francfurt Cerni">
Francfurt Cerni



</doc>
<doc id="4769919" url="https://pl.wikipedia.org/wiki?curid=4769919" title="TempleOS">
TempleOS

TempleOS, dawniej J Operating System, SparrowOS i LoseThos – lekki system operacyjny o tematyce biblijnej. Został zaprojektowany jako trzecia świątynia przepowiedziana w Biblii przez amerykańskiego programistę Terry’ego A. Davisa. Opracował go samodzielnie w ciągu dekady po serii epizodów depresyjnych, które później opisał jako objawienie od Boga.
System został scharakteryzowany jako nowoczesny Commodore 64 x86-64, który wykorzystywał interfejs będący mieszanką DOS i Turbo C. Davis twierdził, że cechy systemu, takie jak rozdzielczość 640x480, 16-kolorowy obraz i pojedynczy głos audio, były wyraźnie polecone przez Boga. Został zaprogramowany za pomocą oryginalnej odmiany języka C (zwany HolyC) zamiast BASIC i zawierał oryginalny symulator lotu, kompilator i jądro.
TempleOS został wydany w 2013 r., a jego ostatnia wersja wyszła w 2017. Został pozytywnie przyjęty przez społeczności techniczne, a Davis zebrał niemałą liczbę obserwujących online. Zmarł 11 sierpnia 2018.
System stworzony jest z ponad 120 tys. linii kodu, z czego wszystkie zostały napisane przez Terry’ego A. Davisa.
Rozwój.
W 1996 roku (ur. 1969, zm. 2018) zaczął doświadczać regularnych epizodów maniakalnych. Twórca systemu spędził przez nie dużo czasu w szpitalach psychiatrycznych. Stwierdzono u niego zaburzenia afektywne dwubiegunowe, a następnie schizofrenię, przez co do końca życia pozostał bez zatrudnienia. Cierpiał na przewidzenia, w swoich wizjach widywał kosmitów i agentów rządowych, epizody te powodowały potrzebę stałej opieki i nadzoru lekarzy. Po doświadczeniu samozwańczego „objawienia” stwierdził, że Bóg się z nim bezpośrednio skontaktował i powiedział mu, że ma stworzyć system operacyjny jako jego trzecią świątynię, dlatego postanowił umieścić w nim odniesienia do Nowego Testamentu oraz Starego Testamentu.
Davis zaczął pracować nad TempleOS około 2003 roku. Jedną z pierwszych nazw projektu było „J Operating System”, później została zmieniona na „LoseThos”, co było nawiązaniem do sceny z filmu "Pluton" z 1986 roku. W 2008 Davis napisał, że LoseThos służył „głównie do tworzenia gier wideo. Nie zawierał obsługi funkcji sieciowych i Internetu”. Kolejną nazwą, jakiej używał było „SparrowOS”, a następnie wprowadził nazwę „TempleOS”. W połowie 2013 roku Davis napisał na swojej stronie internetowej: „Świątynia Boga została ukończona. Teraz Bóg zabije CIA, zanim się rozprzestrzeni”. Davis zmarł po uderzeniu przez pociąg 11 sierpnia 2018.
Funkcje.
TempleOS jest 64-bitowym, wielordzeniowym, otwartym oprogramowaniem w domenie publicznej stworzonym dla rekreacyjnego programowania. System działa na 8-bitowym ASCII z grafiką w kodzie źródłowym, posiada bibliotekę graficzną w 2D i 3D, które pracują na 640x480 VGA z 16 kolorami. Podobnie jak większość współczesnych systemów operacyjnych, zawiera obsługę klawiatury i myszki. Jest kompatybilny z systemami plików ISO 9660, FAT32 i stworzonym przez Davisa RedSea ze wsparciem dla kompresji plików. Davis twierdził, że cechy systemu, takie jak rozdzielczość 640x480, 16-kolorowy obraz i pojedynczy głos audio, były wyraźnie polecone przez Boga. Tłumaczył, że mała rozdzielczość miała ułatwić dzieciom rysowanie obrazków dla Boga.
System zawiera autorski symulator lotu, kompilator i jądro. Wśród programów znalazła się gra „After Egypt”, w której gracz podróżuje do krzewu gorejącego.
TempleOS został napisany w języku programowania stworzonym przez Davisa w C i C++, nazywanym „HolyC”. Davis napisał ponad 100 tys. linijek kodu do zastosowania w systemie.

</doc>
<doc id="4769920" url="https://pl.wikipedia.org/wiki?curid=4769920" title="Sporting Engordany">
Sporting Engordany



</doc>
<doc id="4769921" url="https://pl.wikipedia.org/wiki?curid=4769921" title="Kübra Ardıç">
Kübra Ardıç

 
Kübra Ardıç – turecka bokserka, medalistka mistrzostw Unii Europejskiej (2013) w kategorii do 54 kg, dwukrotna wicemistrzyni Turcji w kategorii do 54 kg.
Kariera amatorska.
Reprezentowała Turcję na Mistrzostwach Unii Europejskiej 2013 w Keszthely, rywalizując w kategorii koguciej (do 54 kg). Ardıç pokonała w ćwierćfinale reprezentantkę Danii Linę Svensen, zapewniając sobie miejsce na podium. W półfinale zawodów pokonała ją Czeszka Alice Šrámková.
Dwukrotnie zdobywała mistrzostwo Turcji (2016, 2017) oraz trzykrotnie była na podium tych zawodów w roku 2013, 2015 i 2018 w kategorii do 54 kg. 

</doc>
<doc id="4769924" url="https://pl.wikipedia.org/wiki?curid=4769924" title="Hermaniwka (obwód kijowski)">
Hermaniwka (obwód kijowski)

Hermaniwka () – wieś na Ukrainie, w obwodzie kijowskim, w rejonie obuchowskim, nad Krasną. W 2001 roku liczyła 1667 mieszkańców.
Pierwsza wzmianka o miejscowości pod nazwą Hermenycz pochodzi z 1240 roku. W tymże roku wieś została spalona przez Tatarów, a na jej zgliszczach powstała później nowa osada – Hermaniwka. W czasach radzieckich w miejscowości znajdowała się siedziba kołchozu „Komsomoł”. W 1946 roku wieś została przemianowana na Krasne, potem Krasne Druhe. Nazwę Hermaniwka przywrócono w 1989 roku.

</doc>
<doc id="4769927" url="https://pl.wikipedia.org/wiki?curid=4769927" title="Doreen Micallef">
Doreen Micallef

Doreen Micallef (ur. 31 maja 1949 we Florianie, zm. 1 grudnia 2001 w Vallettcie) – maltańska poetka, pisarka i dramatopisarka. Członkini Moviment Qawmien Letterarju, ważnego nurtu intelektualnego lat 60. XX wieku na Malcie, promującego twórczość w języku maltańskim. Jej imieniem nazwany został konkurs dla twórców poezji w języku maltańskim – Konkors Nazzjonali tal-Poeżija Doreen Micallef.
Życiorys.
Doreen Micallef urodziła się 31 maja 1949 r. we Florianie. Była córką Geralda Micallef i Giorginy Micallef z domu Borg. W rodzinnym mieście uczęszczała do szkoły podstawowej i średniej. Studiowała filozofię i literaturę na Uniwersytecie Maltańskim. Specjalizowała się w literaturze maltańskiej i angielskiej, uzyskała tytuł magistra literatury, dyplom w zakresie stosunków międzyludzkich i dyplom z teorii politycznej.
Micallef jako jedna z niewielu kobiet pisarek była związana z nurtem intelektualnym lat 60. XX w. na Malcie, Moviment Qawmien Letterarju, który promował rodzimą kulturę i twórczość w języku maltańskim. Trzykrotnie otrzymała nagrodę ir-Rediffusion Golden Star (1969, 1971, 1972), a także il-Phoenician Cultural Award w 1984 r.
Opublikowała trzy zbiory wierszy: "Fit-Triq tal-Empirew" (1975), "De Profundis" (1979) i "Kyrie" (1980). Utwory Micallef umieszczone zostały także w antologiach: "Linji Ġodda" (1973) i "Ilħna Mkissra" (1992). Jej wiersze wywodzą się ze złożonej osobowości niosącej rozdzierający ból, głównie ze względu na fakt, że urodziła się z upośledzeniem fizycznym, które znacznie warunkowało jej życie. Ból, który towarzyszył jej przez całe życie, ukazywała w swoich wierszach, jako jej metaforyczna, wewnętrzna podróż przez otchłań, piekło, czyściec i niebo mając jednak nadzieję na odrodzenie.
Wiele z jej wierszy skierowana jest do Boga, albo do abstrakcyjnej postaci męskiej. Czasami Bóg i jej wyobrażony kochanek łączą się w jedno. Szukała człowieka w Bogu, a Boga w człowieku. Jej postawa wobec Boga nie była łatwa, wyrażała zarówno miłość, jak i gniew. W utworach słowa uwielbienia i przyciągania łatwo zmieniają się w uczucia diametralnie odmienne, upatrując w Bogu tego, który pozwala, a może nawet powoduje ból.
Chaos i samotność jest siłą napędową jej poezji. Pozornie może brakować uformowanego porządku i znaczenia, ale istnieje ruch. Micallef reprezentowała styl pisania, który nie był narzędziem praktycznej komunikacji. W sekwencji zdań jej utworów nie ma spójności gramatycznej. Zdania kończą się nagle, interpunkcja zanika. Co więcej, słowa są rozmieszczone na stronie w taki sposób, aby wizualnie sugerować coś, co stale zmienia się, nigdy nie przybierając ostatecznej formy. Jest to chaos odzwierciedlający wewnętrzny stan Micallef. Jej styl charakteryzują powtórzenia i paralelizm słów. Powtarzała ten sam rzeczownik poprzedzony różnymi przyimkami, tworząc werbalną muzykalność i rytm, ale także wzmacniała aurę tajemniczości i dwuznaczności.
Upamiętnienie.
Obecnie w domu Doreen Micallef mieści się Akademia Malty. Jeden z pokoi poświęcony jest poetce. Znajduje się w nim maszyna do pisania Micallef, korespondencja i rękopisy. Minister George Pullicino przekazał klucze do nowej siedziby Akademii Louisowi Galea w dniu 24 września 2005 r.
W 2019 r. Kunsill Nazzjonali tal-Ktieb ustanowił krajową nagrodę, dla poetów tworzących w języku maltańskim, nazwaną imieniem Doreen Micallef – Konkors Nazzjonali tal-Poeżija Doreen Micallef.

</doc>
<doc id="4769929" url="https://pl.wikipedia.org/wiki?curid=4769929" title="Staten Island Ferry">
Staten Island Ferry

Staten Island Ferry – pasażerskie połączenie promowe w Nowym Jorku. Łączy ono dzielnice Staten Island i Manhattan – jest to jedyne bezpośrednie połączenie komunikacyjne między tymi dwoma dzielnicami. Trasa promu przebiega przez zatokę Upper New York Bay i ma długość 8,4 km.
Połączenie promowe jest dostępne dla pasażerów przez całą dobę, 7 dni w tygodniu – promy odpływają co 15–20 minut w godzinach szczytu i co 30 minut w pozostałych godzinach. Od 1997 r. połączenie jest bezpłatne. W typowy dzień roboczy promy Staten Island Ferry (jest ich osiem, z czego codziennie używanych jest pięć) odbywają 117 kursów pomiędzy Manhattanem i Staten Island, przewożąc około 75 tys. pasażerów każdego dnia. Pomiędzy godzinami szczytu promy są regularnie tankowane i wykonywane są prace konserwacyjne. Promy odbywają ponad 40 tys. kursów rocznie. W 2019 r. Staten Island Ferry przewiozła 25,2 mln pasażerów.
Promy odpływają z Manhattanu z terminalu pasażerskiego Whitehall, znajdującego się na południowym krańcu Manhattanu. Jego odpowiednikiem na Staten Island jest terminal pasażerski w Saint George.
Z promu można podziwiać panoramę Dolnego Manhattanu, Statuę Wolności, Ellis Island, Governors Island i Most Verrazzano-Narrows – z tego powodu połączenie to jest dużą atrakcją turystyczną.
Staten Island Ferry jest również popularnym miejscem do kręcenia filmów, charakterystyczne pomalowane na pomarańczowo promy można z zobaczyć w takich filmach jak "Manhattan" (1979 r.), "Pracująca dziewczyna" (1988 r.), "Jak stracić chłopaka w 10 dni" (2003 r.) i "" (2017 r.).

</doc>
<doc id="4769930" url="https://pl.wikipedia.org/wiki?curid=4769930" title="Celestino Usuelli">
Celestino Usuelli

Celestino Usuelli (ur. 8 kwietnia 1877 w Mediolanie, zm. 6 kwietnia 1926 w San Germano Vercellese) – włoski alpinista, inżynier lotniczy, jeden z pionierów lotnictwa we Włoszech.
Życiorys.
Był dyrektorem włoskiej firmy w Ameryce Środkowej. Pociągała go wspinaczka w Andach. W 1901 roku jako pierwszy wspiął się na szczyt wulkanu Chachani w Peru (6075 m n.p.m.), a w 1903 roku jako drugi zdobył ekwadorski wulkan Chimborazo (6 310 m n.p.m.). 
Po powrocie około 1905 roku do Włoch zainteresował się baloniarstwem. 2 czerwca 1906 roku przeżył wypadek balonu "Regina-Elena." Usuelii odbywał lot z Mediolanu w towarzystwie Pietro Nazzari i Luigi Minoletti, gdy balon spadł do Morza Adriatyckiego. Lotnicy wpadli do morza w okolicy Porto Recanati w prowincji Ankona. Usuelli pływając natknął się na pływający kosz balonu i został uratowany przez kuter, ale jego dwaj towarzysze zginęli.
11 listopada 1906 roku, w ramach zawodów zorganizowanych podczas Międzynarodowej Wystawy w Mediolanie jako pierwszy przeleciał nad Alpami balonem od strony włoskiej na balonie "Milan" z Carlo Crespi pokonując trasę w niecałe pięć godzin i lądując w Aix-les-Bains w Sabaudii. 23 grudnia 1906 roku Usuelli razem z Charlesem Crespi wzlecieli balonem na wysokość 7 000 metrów.
Brał udział w Pucharze Gordona Bennetta. W 1908 roku startując na balonie Ruwenzori razem z Mario Borsalino zajął 11 miejsce. W 1912 roku startując razem z Aldo Finzi ustanowił włoski rekord odległości i czasu lotu, pokonując 1112 km w 28 godzin i kończąc zawody na dziesiątym miejscu w klasyfikacji generalnej.
Życie prywatne.
Celestino Usuelli ożenił się z Guilią Strada, siostrzenicą Teresio Borsalino, właściciela słynnej firmy produkującej kapelusze Borsalino. Gdy Teresio zmarł bezpotomnie w 1939 roku, firmę w 1943 przejął syn Celestino Teresio Usuelli. Celestino Usuelli w 1926 roku zginął w wypadku samochodowym.
Sterowce.
Po uzyskaniu 10 sierpnia 1910 roku licencji pilota sterowców Usuelli poświęcił się projektowaniu i budowie sterowców. Założył laboratorium w La Bovisa na przedmieściach Mediolanu. Celestino Usuelli, Skonstruował pierwszy sterowiec, który nazwał U1. Niestety został on uszkodzony podczas lądowania w Brescii. W 1911 roku buduje kolejny sterowiec U2. Pierwszy lot 11 listopada 1911 roku z Turynu do Mediolanu jest udany, ale sterowiec zostaje uszkodzony podczas kolejnego lotu w następnym roku.
W 1919 roku we współpracy z trzema innymi włoskimi inżynierami: Umberto Nobile, Eugenio Prassone i Gaetano Arturo Crocco skonstruował w Rzymie gigantyczny sterowiec T.34, który został sprzedany Marynarce Wojennej Stanów Zjednoczonych w 1921 roku. Po zakupie nadano mu imię "Roma".

</doc>
<doc id="4769933" url="https://pl.wikipedia.org/wiki?curid=4769933" title="Pidhirci">
Pidhirci

Pidhirci () – wieś na Ukrainie, w obwodzie kijowskim, w rejonie obuchowskim. W 2001 roku liczyła 485 mieszkańców.
We wsi znajduje się drewniana cerkiew św. Michała Archanioła z 1742 roku z drewnianą dzwonnicą z połowy XIX wieku.

</doc>
<doc id="4769936" url="https://pl.wikipedia.org/wiki?curid=4769936" title="Mistrzostwa Unii Europejskiej w Boksie Kobiet 2013">
Mistrzostwa Unii Europejskiej w Boksie Kobiet 2013

VII Mistrzostwa Unii Europejskiej w boksie (kobiet) odbyły się w dniach 1-7 listopada 2013 w Keszthely. 

</doc>
<doc id="4769941" url="https://pl.wikipedia.org/wiki?curid=4769941" title="Teodor Ludyga">
Teodor Ludyga

Teodor Jan Ludyga (ur. 26 marca 1897 w Piekarach Śląskich (Brzozowice-Kamień), zm. 14 marca 1957 w Chorzowie) – powstaniec śląski, oficer wywiadu wojskowego Oddziału II Sztabu Generalnego Wojska Polskiego.
Życiorys.
Pochodził z rodziny górniczej. Był kuzynem Jana Ludygi-Laskowskiego.
W 1916 założył pierwsze drużyny skautowe na Śląsku w Piekarach Śląskich i Szarleju ale wkrótce został powołany do armii niemieckiej i trafił na front do Francji, a następnie do Rumunii.
W 1919 zgłosił się do wojsk powstańczych w Wielkopolsce, gdzie służył w 10 Pułku Strzelców Wielkopolskich w stopniu podporucznika. W 1920 został odkomenderowany na Górny Śląsk, do sztabu Polskiej Organizacji Wojskowej Górnego Śląska. W drugim powstaniu śląskim był szefem VI oddziału łączności. W czasie trzeciego powstania śląskiego zajmował się sprawami personalnym w dowództwie Grupy Wschód w stopniu porucznika. W czerwcu 1921 był sygnatariuszem memoriału grupy oficerów do Wojciecha Korfantego, w którym żądali oni obsadzenia stanowiska Naczelnego Wodza przez górnoślązaka i wprowadzenia przymusowego poboru. W 1923 został zwolniony do rezerwy.
W latach międzywojennych prowadził w Katowicach drukarnię i skład papieru PAP. Według niektórych źródeł nawiązał wtedy współpracę z Ekspozyturą nr 4, Oddziału II Sztabu Generalnego w Krakowie i Katowicach, którą kierował wówczas kpt. Jan Żychoń. Z Żychoniem Teodor Ludyga przyjaźnił się od czasów powstań śląskich. W 1939 Ludyga został powołany na ćwiczenia oficerów rezerwy, w czasie których odbył przeszkolenie w Ekspozyturze nr 3, II Oddziału w Bydgoszczy. Tuż przed wybuchem drugiej wojny został awansowany do stopnia kapitana i zmobilizowany jako kierownik kancelarii w tejże Ekspozyturze.
We wrześniu 1939 ewakuował się przez Rumunię do Francji. Tam przydzielono go do wojsk łączności, w których służył także po dalszej ewakuacji do Wielkiej Brytanii. Od końca 1942 został odkomenderowany do Sztabu Naczelnego Wodza, gdzie jego przełożonym był najpierw major Żychoń, a następnie pułkownik Witold Langenfeld. W Centrali Oddziału II Sztabu Naczelnego Wodza, Teodor Ludyga był kierownikiem Referatu Personalnego, Wydziału Ogólnego oraz pracownikiem Sekcji Łącznikowej A.
W czasie wojny, w kraju pozostawała jego druga żona, Maria z Krupów i trójka dzieci, z których córka Krystyna zmarła, a syn Kazimierz ps. Leonidas (żołnierz oddziału AK Błyskawica) zginął pod Pieczonogami. W 1946 Teodor Ludyga dobrowolnie powrócił do Polski i został początkowo kierownikiem Składu Żelaza w Chorzowie, później w ramach rekompensaty za utracone mienie, otrzymał gospodarstwo rolne w Kłodnicy. Po powrocie wstąpił do Polskiej Partii Robotniczej i wygłaszał w radiu audycje propagandowe oraz pisał artykuły w Trybunie Robotniczej, skierowane do Polaków pozostających poza granicami kraju. Doprowadziło to do próby zamachu na jego życie. Z niejasnych przyczyn został usunięty z PPR w 1947.
W 1948 został aresztowany pod zarzutem przyjmowania łapówek, finalnie jednak został zwolniony za kaucją. Od 1949 zaczął ukrywać się planując wspólnie z żoną ucieczkę z Polski. UB udało się, poprzez informatorów umieszczonych w otoczeniu jego żony, natrafić na jego ślad i doprowadzić do aresztowania w październiku tego samego roku, pod zarzutem współpracy z wywiadem angielskim. Według materiałów zebranych w śledztwie, Ludyga nawiązał kontakt z łącznikiem z ambasady angielskiej już w 1946. Śledztwo toczyło się także w sprawie przyjmowania przez niego łapówek w czasie pracy w Składzie Żelaza. Ostatecznie śledczym nie udało się udowodnić Teodorowi Ludydze zarzutów szpiegostwa i śledztwo umorzono w lutym 1951, natomiast skazano go w tym samym roku na dwa lata więzienia za nadużycia urzędnicze. Aresztowano także jego żonę, Marię pod zarzutem nielegalnego obrotu walutą i w 1950 skazano w na rok więzienia.
Ponowne aresztowanie Ludygi nastąpiło w 1952 roku pod zarzutem współpracy z II Oddziałem oraz działań „na szkodę ruchu robotniczego”. Wobec braku dowodów śledztwo umorzono w październiku 1953.
Po wyjściu z więzienia Teodor Ludyga prowadził introligatornię w Chorzowie i pomagał żonie w prowadzeniu sklepu Ars Christiana w Bielsku-Białej.
Zmarł w Chorzowie w 1957 i pochowany został na Cmentarzu Północnym w Warszawie.

</doc>
<doc id="4769945" url="https://pl.wikipedia.org/wiki?curid=4769945" title="Kurt Gunnar Wik">
Kurt Gunnar Wik

Kurt Gunnar Wik (ur. 1916, zm. 1994) – szwedzki urzędnik konsularny.
Życiorys.
W 1946 wstąpił do szwedzkiej służby zagranicznej, pełniąc funkcje urzędnicze w przedstawicielstwach dyplomatyczno-konsularnych Szwecji początkowo w Paryżu, Rabacie (1964) i Belgradzie, następnie wicekonsula w Nowym Jorku (1965-1966) i Minneapolis (1967-1969), konsula Szwecji (oraz Norwegii i Danii) w Gdańsku (1969-1970). Konsul o wydarzeniach poinformował nie tylko swoją Ambasadę w Warszawie, lecz i Radio Wolną Europę a następnie z dniem 30 grudnia 1970 został uznany za "personę non grata" i wydalony. Funkcję konsula Szwecji Wik pełnił też w Stambule (1971-1972).

</doc>
<doc id="4769947" url="https://pl.wikipedia.org/wiki?curid=4769947" title="Park im. Tadeusza Mazowieckiego w Poznaniu">
Park im. Tadeusza Mazowieckiego w Poznaniu



</doc>
<doc id="4769954" url="https://pl.wikipedia.org/wiki?curid=4769954" title="Mistrzostwa Świata we Wspinaczce Sportowej 1997">
Mistrzostwa Świata we Wspinaczce Sportowej 1997

Mistrzostwa Świata we Wspinaczce Sportowej 1997 – 4. edycja mistrzostw świata we wspinaczce sportowej, która odbyła się w dniu 1 lutego 1997 w francuskim Paryżu. Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 1997 roku rywalizowali w 4 konkurencjach. Łącznie do mistrzostw świata zgłoszonych zostało 197 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS oraz organizatora zawodów)". 

</doc>
<doc id="4769957" url="https://pl.wikipedia.org/wiki?curid=4769957" title="FS La Massana">
FS La Massana

FS La Massana – andorski klub piłkarski, mający siedzibę w mieście La Massana, na zachodzie kraju. Obecnie występuje w Segona Divisió.
Historia.
Chronologia nazw:
Klub piłkarski FS La Massana został założony w miejscowości La Massana w 2005 roku, po tym jak został rozwiązany klub Deportivo La Massana. Najpierw zespół występował w rozgrywkach futsalu. W sezonie 2010/11 startował w Segona Divisió. Sezon debiutowy zakończył na 8.miejscu. W kolejnych sezonach również grał w drugiej dywizji.
Barwy klubowe, strój.
Klub ma barwy biało-czarne. Zawodnicy swoje domowe spotkania zazwyczaj grają w białych koszulkach, czarnych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie miejskim w Andorze, który może pomieścić 1800 widzów.
Inne sekcje.
Klub prowadzi drużyny dla dzieci i młodzieży w każdym wieku. Również istnieje sekcja futsalu.

</doc>
<doc id="4769967" url="https://pl.wikipedia.org/wiki?curid=4769967" title="Manoel Island Football Ground">
Manoel Island Football Ground

Manoel Island Football Ground – nieistniejący już stadion sportowy na Wyspie Manoela, w jednostce administracyjnej Gżira, na Malcie.
Latem 1965 roku w wyniku różnicy zdań w kwestii dystrybucji zysków meczowych pomiędzy właścicielami obiektu „The Stadium” z jednej strony, a maltańską federacją piłkarską oraz klubami piłkarskimi z drugiej, kluby i federacja postanowiły zaprzestać z korzystania z dotychczas wynajmowanego obiektu. Jako obiekt zastępczy posłużyło boisko na środku Wyspy Manoela, gdzie rozegrano wszystkie spotkania ligi maltańskiej w sezonie 1965/1966. Płyta tego boiska pozostawiała wiele do życzenia, problemem był także brak zabezpieczeń chroniących przed wtargnięciem kibiców na pole gry. Jeszcze przed startem sezonu, 29 września 1965 roku, odbył się na obiekcie mecz I rundy Pucharu Zdobywców Pucharów pomiędzy miejscową Florianą, a niemiecką Borussią Dortmund, późniejszym triumfatorem tych rozgrywek (spotkanie zakończyło się wygraną Borussii 5:1). Przed tym meczem inauguracyjną przemowę wygłosił prezydent maltańskiej federacji, Eugenio Bonello. 13 lutego 1966 roku na stadionie towarzyskie spotkanie rozegrała także piłkarska reprezentacja Malty, pokonując Libię 1:0 (był to pierwszy mecz reprezentacji Malty po ustanowieniu Państwa Malta, choć drużyna ta już wcześniej rozgrywała oficjalne spotkania, gdy Malta była jeszcze brytyjską kolonią; zarazem było to także pierwsze spotkanie reprezentacji Malty i Libii w historii). Mistrzem Malty w sezonie 1965/1966 została drużyna Sliema Wanderers (był to już trzeci tytuł z rzędu zdobyty przez ten zespół). Rozgrywki obfitowały w problemy, a trzy spotkania z różnych powodów nie zostały dograne do końca. Po zakończeniu sezonu federacja oraz kluby dogadały się z właścicielami „The Stadium” i rozgrywki powróciły na swoje dawne miejsce. Boisko na Wyspie Manoela przez jakiś czas służyło jeszcze piłkarzom, później jednak przestało być zupełnie używane i zanikło.

</doc>
<doc id="4769968" url="https://pl.wikipedia.org/wiki?curid=4769968" title="Neriman Istık">
Neriman Istık

Neriman Istık (ur. 27 września 1996) – turecka bokserka, trzykrotna medalistka młodzieżowych mistrzostw świata, zdobywczyni brązowego medalu igrzysk olimpijskich młodzieży.
Kariera amatorska.
W wieku 15 lat została wicemistrzynią świata juniorów w kategorii do 46 kg. W finale przegrała na punkty (12:30) z reprezentantką Indii Lalenkawli. Istık powtórzyła juniorski sukces również w starszej grupie wiekowej, zdobywając srebro podczas młodzieżowych mistrzostwa świata w roku 2013, gdzie jedynej porażki doznała finale z Lin Yu-ting. Rok później ponownie była na podium tej imprezy, zdobywając brązowy medal w kategorii do 51 kg.
W 2014 roku została pierwszą i jedyną do tej pory pięściarką w historii Turcji, która zdobyła medal na olimpijskich igrzyskach młodzieży.
Istık jest również dwukrotną mistrzynią Turcji seniorów (2015, 2016) w kategorii do 51 kg.

</doc>
<doc id="4769970" url="https://pl.wikipedia.org/wiki?curid=4769970" title="Władysław Konopka">
Władysław Konopka

Władysław Konopka (ur. 11 maja 1892 w Krakowie, data i miejsce śmierci nieznane) – kapitan pilot Wojska Polskiego, żołnierz c. i k. armii podczas I wojny światowej, uczestnik wojny polsko-bolszewickiej, kawaler Orderu Virtuti Militari.
Życiorys.
Syn Marcina i Olimpii z Zacharyaszów. Zdał maturę w gimnazjum i rozpoczął studia prawnicze, które przerwał po czterech semestrach. Po wybuchu I wojny światowej został 1 sierpnia 1914 roku powołany do odbycia służby w armii austro-węgierskiej. Otrzymał przydział do 12 pułku armat polowych, a 1 września 1917 roku został przeniesiony do 8 pułku artylerii ciężkiej. W marcu 1918 roku został skierowany na kurs obserwatorów do Wiener Neustadt, po ukończeniu szkolenia został przydzielony do Fliegerkompanie 36 (FliK 36) i walczył na froncie włoskim i serbskim.
14 listopada 1918 roku wstąpił do odrodzonego Wojska Polskiego. W połowie listopada zgłosił się do służby w nowo formowanej na lotnisku rakowieckim Eskadrylli Lotniczej. 17 grudnia 1918 roku otrzymał przydział do Sekcji Żeglugi Napowietrznej Ministerstwa Spraw Wojskowych. Następnie, z racji swego doświadczenia lotniczego, został skierowany na kurs pilotażu w I Niższej Szkole Pilotów w Krakowie oraz Szkoły Lotniczej na Ławicy. Po zakończeniu szkolenia został 1 września 1919 roku przydzielony do 7 eskadry myśliwskiej i w jej składzie wziął udział w wojnie polsko-bolszewickiej. Po uzupełnieniu składu eskadry amerykańskimi pilotami-ochotnikami został przydzielony do grupy „Kościuszko” dowodzonej przez kapitana Edwarda Corsiego. Podczas operacji kijowskiej wspierał działania polskich oddziałów. 15 kwietnia, na skutek awarii synchronizatora karabinu maszynowego, przestrzelił śmigło swego Albatrosa D.III. 25 kwietnia, podczas lotu z por. obs. Carlem Clarkiem, zaatakował nieprzyjacielski pociąg pancerny w rejonie Cudnowa. 26 kwietnia wyróżnił się podczas ataków na oddziały nieprzyjaciela w rejonie Berdyczowa, zwłaszcza jego tylną straż. Wykorzystywał swe doświadczenie obserwatora z czasów I wojny światowej i po każdym locie dostarczał cennych informacji rozpoznawczych o oddziałach Armii Czerwonej.
12 czerwca w rejonie Żytomierza atakował oddziały 1 Armii Konnej Siemiona Budionnego. Podczas ataku grupowego samolotów 7 eskadry, przeprowadzonego wspólnie z kpt. Merianem Cooperem, kpt. Edwardem Corsim i por. Jerzym Weberem, jego samolot został uszkodzony i pilot lądował przymusowo półtora kilometra przed lotniskiem. Uszkodzenia samolotu spowodowały, że rozpadł się on przy przyziemieniu. 16 lipca, wspólnie z Corsim, Weberem i Chessem, po raz kolejny zaatakował kolumny kawalerii Armii Czerwonej. 9 sierpnia wykonał lot łącznikowy z zadaniem zrzucenia rozkazów. Po wykonaniu zadania powrócił na lotnisko w Korczowie, ale źle obliczył podejście do lądowania i zatrzymał się dopiero na wagonie kolejowym mieszczącym kuchnię eskadry. W wyniku wypadku odniósł poważne obrażenia i trafił do szpitala na leczenie.
Po zakończeniu działań wojennych pozostał w zawodowej służbie wojskowej. W marcu 1921 roku wyznaczony został na stanowisko dowódcy 7 eskadry myśliwskiej, ale już 18 sierpnia został urlopowany z wojska w celu dokończenia studiów prawniczych na Uniwersytecie Jagiellońskim. Po ukończeniu studiów pracował początkowo w Międzymiastowych Gazociągach we Lwowie, a od 1926 roku był szefem działu handlowego WWS „Samolot” w Poznaniu. W grudniu 1925 roku został przeniesiony w rezerwie z 2. do 6 pułku lotniczego we Lwowie. W 1928 roku został członkiem komisji organizującej Polskie Linie Lotnicze „LOT” i pracował w nich jako szef działu eksploatacyjnego do 1932 roku. Dalsze jego losy są nieznane.
Ordery i odznaczenia.
Za swą służbę otrzymał odznaczenia:

</doc>
<doc id="4769974" url="https://pl.wikipedia.org/wiki?curid=4769974" title="Peter Tchernyshev">
Peter Tchernyshev

Peter Tchernyshev, ros. Пётр Андреевич Чернышёв "Piotr Andriejewicz Czernyszow" (ur. 6 lutego 1971 w Leningradzie) – rosyjski łyżwiarz figurowy reprezentujący Stany Zjednoczone, startujący w parach tanecznych z Naomi Lang. Uczestnik igrzysk olimpijskich (2002), dwukrotny mistrz (2000, 2002) i wicemistrz czterech kontynentów (2001), 5-krotny mistrz Stanów Zjednoczonych (1999–2003). Zakończył karierę sportową 17 lutego 2004 roku.
Życiorys.
Jego dziadek Piotr Czernyszow był łyżwiarzem figurowym, 5-krotnym mistrzem Związku Radzieckiego (1937–1941) w konkurencji solistów.
Tchernyshev otrzymał amerykańskie obywatelstwo w styczniu 2001 roku.
Lang i Tchernyshev nie występowali w jesiennych zawodach w sezonie 2003/2004 z powodu kontuzji Lang i powrócili dopiero na mistrzostwa Stanów Zjednoczonych. Po tańcu obowiązkowym zajmowali drugie miejsce, ale wycofali się przed tańcem oryginalnym z powodu odnowienia się kontuzji ścięgna Achillesa u Naomi. Później okazało się, że Lang nie jest w stanie kontynuować kariery łyżwiarskiej, a oprócz tego spodziewa się dziecka. 17 lutego 2004 roku ogłosili zakończenie kariery. 
W kolejnych latach kontynuowali wspólne występy w rewiach łyżwiarskich, a Tchernyshev został choreografem. Układał programy m.in. dla Yūko Kawaguchi i Aleksandra Smirnowa. W 2010 roku wygrał 11. edycję rosyjskiego programu "Dancing on Ice" w parze z Julją Kowalczuk, a następnie występował w programach "Ice Age" i "Ice and Fire" dla Channel One. Ponadto wspierał sztab szkoleniowy Tamary Moskwinej oraz Jeleny Bujanowej, gdzie układał choreografię dla Adeliny Sotnikowej i Maksima Kowtuna. 
Jego pierwszą żoną była łyżwiarka figurowa Natalja Annienko z którą rozwiódł się po 7 latach małżeństwa. 22 września 2008 roku poślubił rosyjską aktorkę Anastasiję Zaworotniuk podczas ceremonii w kościele Foros na Półwyspie Krymskim. Zaworotniuk ma córkę Annę (ur. 1996) i syna Michaela (ur. 2000) z drugiego małżeństwa. Pod koniec 2018 roku Zaworotniuk i Tchernyshev zostali rodzicami córki o imieniu Mila. Latem 2019 roku rosyjskie media podały informację o zdiagnozowaniu u żony Tchernysheva guza mózgu w zaawansowanym stadium.

</doc>
<doc id="4769977" url="https://pl.wikipedia.org/wiki?curid=4769977" title="Honduras na Letnich Igrzyskach Paraolimpijskich 1996">
Honduras na Letnich Igrzyskach Paraolimpijskich 1996

Honduras na Letnich Igrzyskach Paraolimpijskich 1996 w Atlancie reprezentowało dwóch lekkoatletów. Był to debiut tego państwa na igrzyskach paraolimpijskich. 

</doc>
<doc id="4769980" url="https://pl.wikipedia.org/wiki?curid=4769980" title="Honduras na Letnich Igrzyskach Paraolimpijskich 2000">
Honduras na Letnich Igrzyskach Paraolimpijskich 2000

Honduras na Letnich Igrzyskach Paraolimpijskich 2000 w Sydney reprezentował jeden lekkoatleta. Był to drugi występ tego państwa na igrzyskach paraolimpijskich (poprzedni miał miejsce w 1996). 

</doc>
<doc id="4769985" url="https://pl.wikipedia.org/wiki?curid=4769985" title="Berken">
Berken

Berken – gmina (niem. "Einwohnergemeinde") w Szwajcarii, w kantonie Berno, w regionie administracyjnym Emmental-Oberaargau, w okręgu Oberaargau.
Gmina została po raz pierwszy wspomniana w dokumentach w 1272 roku jako "Berinkon".
Demografia.
W 2016 Berken była siódmą najmniejszą gminą pod względem ludności w Szwajcarii. 31 grudnia 2020 w Berken mieszkały 44 osoby. W 2008 roku wszyscy obywatele gminy byli obywatelami Szwajcarii. W 2020 roku 4,5% populacji gminy stanowiły osoby urodzone poza Szwajcarią.
W 2000 roku wszyscy obywatele gminy mówili w języku niemieckim.
Zmiany w liczbie ludności są przedstawione na poniższym wykresie:

</doc>
<doc id="4769991" url="https://pl.wikipedia.org/wiki?curid=4769991" title="Honduras na Letnich Igrzyskach Paraolimpijskich 2004">
Honduras na Letnich Igrzyskach Paraolimpijskich 2004

Honduras na Letnich Igrzyskach Paraolimpijskich 2004 w Atenach reprezentowało dwoje lekkoatletów. Był to trzeci występ tego państwa na igrzyskach paraolimpijskich (poprzednie miały miejsce w 1996 i 2000 roku). 

</doc>
<doc id="4769992" url="https://pl.wikipedia.org/wiki?curid=4769992" title="Petexbatún">
Petexbatún

Petexbatún – małe jezioro w Gwatemali, w gminie Sayaxché. Wpadają tutaj takie strumienie jak: "Aguateca", "Tamarindo" i "El Faisán", natomiast wypływa stąd rzeka "Petexbatún", która jest dopływem rzeki Pasión. 
Obszar ten jest znany przez naukowców jako ostoja ptactwa wodnego, ryb, żółwi i krokodyli, a także jako miejsce pobytu ptaków wędrownych, z których niektóre są zagrożone wyginięciem. W 2019 roku stwierdzono ogromną suszę, wysychanie jeziora, a także ryzyko katastrofy ekologicznej. 
Główną atrakcją jeziora oprócz samego jeziora są archeologiczne ruiny miasta Majów – Aguateca, które znajdują się na południowym brzegu jeziora. Tutejsze odkrycia archeologiczne dostarczyły wiele informacji na temat upadku klasycznej cywilizacji Majów. 

</doc>
<doc id="4769995" url="https://pl.wikipedia.org/wiki?curid=4769995" title="Płyn wewnątrzkomórkowy">
Płyn wewnątrzkomórkowy



</doc>
<doc id="4769996" url="https://pl.wikipedia.org/wiki?curid=4769996" title="Honduras na Letnich Igrzyskach Paraolimpijskich 2008">
Honduras na Letnich Igrzyskach Paraolimpijskich 2008

Honduras na Letnich Igrzyskach Paraolimpijskich 2008 w Pekinie reprezentował jeden lekkoatleta. Był to czwarty występ tego państwa na igrzyskach paraolimpijskich (poprzednie miały miejsce w 1996, 2000 i 2004 roku). 

</doc>
<doc id="4769997" url="https://pl.wikipedia.org/wiki?curid=4769997" title="Moczydło (Warszawa)">
Moczydło (Warszawa)



</doc>
<doc id="4770001" url="https://pl.wikipedia.org/wiki?curid=4770001" title="Beughelbal">
Beughelbal



</doc>
<doc id="4770007" url="https://pl.wikipedia.org/wiki?curid=4770007" title="Salvador Carretero Rebés">
Salvador Carretero Rebés

Salvador Carretero Rebés (ur. w 1959 w Gijón) – hiszpański historyk sztuki.
Od 1989 roku dyrektor Muzeum Sztuki Nowoczesnej i Współczesnej Santanderu i Kantabrii. Autor licznych artykułów i współautor katalogów sztuki.

</doc>
<doc id="4770008" url="https://pl.wikipedia.org/wiki?curid=4770008" title="Mizunodeild w piłce siatkowej mężczyzn (2019/2020)">
Mizunodeild w piłce siatkowej mężczyzn (2019/2020)

Mizunodeild w piłce siatkowej mężczyzn 2019/2020 – 51. sezon rozgrywek o mistrzostwo Islandii organizowany przez Islandzki Związek Piłki Siatkowej (isl. "Blaksamband Íslands", BLÍ). Zainaugurowany został 20 września 2020 roku.
Rozgrywki miały się składać z dwóch faz: fazy zasadniczej, na podstawie której wyłoniono ligowego mistrza Islandii oraz fazy finałowej mającej na celu wyłonienie mistrza Islandii.
14 marca 2020 roku z powodu szerzenia się zakażeń wirusem SARS-CoV-2 Islandzki Związek Piłki Siatkowej zawiesił rozgrywki ligowe do odwołania. 20 marca podjął decyzję, że wszystkie mecze w fazie zasadniczej, które pozostały do rozegrania, zostają anulowane, a tabela z dnia 16 marca jest wiążąca. Na tej podstawie mistrzem ligowym został .
3 kwietnia 2020 roku Islandzki Związek Piłki Siatkowej postanowił, że faza finałowa nie będzie rozegrana, z tego względu w sezonie 2019/2020 nie został wyłoniony mistrz Islandii.
W sezonie 2019/2020 żaden islandzki klub nie występował w europejskich pucharach.

</doc>
<doc id="4770010" url="https://pl.wikipedia.org/wiki?curid=4770010" title="Pożary lasów w obwodzie kijowskim (2020)">
Pożary lasów w obwodzie kijowskim (2020)

Pożary lasów w obwodzie kijowskim – pożary na terenie Strefy Wykluczenia wokół Czarnobylskiej Elektrowni Jądrowej spowodowane podpaleniami. Pierwsze informacje o pożarze 20 hektarów lasu w pobliżu Czarnobylskiej Elektrowni Jądrowej opublikowano 4 kwietnia 2020. W kolejnych dniach służby informowały o opanowaniu sytuacji, jednak 7 kwietnia, w związku ze zmianą kierunku wiatru, pożar zaczął się rozprzestrzeniać. 9 kwietnia płonęło ok. 40 hektarów lasu. Z informacji przekazywanych mediom przez ukraińskie służby wynika, że poziom promieniowania nie wzrósł w stopniu znaczącym.

</doc>
<doc id="4770014" url="https://pl.wikipedia.org/wiki?curid=4770014" title="Beyza Saraçoğlu">
Beyza Saraçoğlu

 
Beyza Saraçoğlu (ur. 25 lipca 2000) – turecka bokserka, młodzieżowa wicemistrzyni świata (2015) oraz mistrzyni Europy (2016).
Kariera amatorska.
W wieku 15 lat została wicemistrzynią świata juniorów w kategorii do 46 kg. W finale przegrała na punkty (12:30) z reprezentantką Korei Północnej Won Un-Gyong. Rok później, w wieku 16 lat zdobyła mistrzostwo Europy w kategorii papierowej (48 kg.), pokonując w finale Rosjankę Lubowę Szarapową.
W 2019 roku zdobyła swój pierwszy seniorski tytuł mistrza Turcji w kategorii do 54 kg. Wcześniej trzykrotnie zwyciężała na juniorskich mistrzostwach Turcji w roku 2015, 2017 i 2018.

</doc>
<doc id="4770016" url="https://pl.wikipedia.org/wiki?curid=4770016" title="Hattan Bahebri">
Hattan Bahebri

Hattan Sultan Bahebri (arab. هتان باهبري; ur. 16 lipca 1992 w Dżuddzie) – saudyjski piłkarz grający na pozycji pomocnika w klubie Al-Hilal oraz reprezentacji Arabii Saudyjskiej.
Kariera.
Bahebri jest wychowankiem Ittihad FC. W 2014 roku został na dwa lata wypożyczony do Khaleej FC. Następnie przeniósł się do Asz-Szabab Rijad. Obecnie reprezentuje barwy Al-Hilal.
Hattan Baherbi występował w kadrze U-23. W dorosłej reprezentacji Arabii Saudyjskiej zadebiutował 11 grudnia 2011 roku w meczu z Omanem. Został powołany na Mistrzostwa Świata 2018 oraz Puchar Azji 2019, gdzie w meczu z Koreą Północną zdobył swojego pierwszego gola w reprezentacji.

</doc>
<doc id="4770018" url="https://pl.wikipedia.org/wiki?curid=4770018" title="Teodor ludyga">
Teodor ludyga



</doc>
<doc id="4770024" url="https://pl.wikipedia.org/wiki?curid=4770024" title="Kubus">
Kubus

Kubus – w sztuce starożytnego Egiptu posąg siedzącego albo kucającego człowieka w szacie, z kolanami podciągniętymi aż pod podbródek.
Forma kubusów wykształciła się w okresie Średniego Państwa, stosowano ją jeszcze w Epoce Późnej.
Starsze kubusy miały jeszcze wyraźnie widoczny zarys całego ciała, ale późniejsze formy przybierały formę sześcianu, z którego u góry wystawała tylko realistycznie wyrzeźbiona głowa i dłonie. Ten sposób przedstawiania postaci ludzkiej był stosunkowo prosty w wykonaniu, a co więcej pozwała uzyskać trzy spore, gładkie płaszczyzny nadające się na pola inskrypcyjne.

</doc>
<doc id="4770025" url="https://pl.wikipedia.org/wiki?curid=4770025" title="Efekt Soreta">
Efekt Soreta



</doc>
<doc id="4770028" url="https://pl.wikipedia.org/wiki?curid=4770028" title="Dyfuzja termiczna">
Dyfuzja termiczna



</doc>
<doc id="4770029" url="https://pl.wikipedia.org/wiki?curid=4770029" title="Zjawisko Soreta">
Zjawisko Soreta



</doc>
<doc id="4770037" url="https://pl.wikipedia.org/wiki?curid=4770037" title="Nowy Świat (powiat koniński)">
Nowy Świat (powiat koniński)



</doc>
<doc id="4770038" url="https://pl.wikipedia.org/wiki?curid=4770038" title="Głęboczek (powiat koniński)">
Głęboczek (powiat koniński)



</doc>
<doc id="4770039" url="https://pl.wikipedia.org/wiki?curid=4770039" title="Kościeszki (województwo wielkopolskie)">
Kościeszki (województwo wielkopolskie)



</doc>
<doc id="4770040" url="https://pl.wikipedia.org/wiki?curid=4770040" title="Ostrówek (gmina Wilczyn)">
Ostrówek (gmina Wilczyn)



</doc>
<doc id="4770045" url="https://pl.wikipedia.org/wiki?curid=4770045" title="Kopydłówek (województwo wielkopolskie)">
Kopydłówek (województwo wielkopolskie)



</doc>
<doc id="4770047" url="https://pl.wikipedia.org/wiki?curid=4770047" title="Wygorzele (województwo wielkopolskie)">
Wygorzele (województwo wielkopolskie)



</doc>
<doc id="4770059" url="https://pl.wikipedia.org/wiki?curid=4770059" title="Maciej Krassowski">
Maciej Krassowski



</doc>
<doc id="4770066" url="https://pl.wikipedia.org/wiki?curid=4770066" title="Pałac Krasińskich na Ursynowie">
Pałac Krasińskich na Ursynowie



</doc>
<doc id="4770068" url="https://pl.wikipedia.org/wiki?curid=4770068" title="Drozdówko (powiat gryficki)">
Drozdówko (powiat gryficki)



</doc>
<doc id="4770069" url="https://pl.wikipedia.org/wiki?curid=4770069" title="Gobiraptor">
Gobiraptor

Gobiraptor – rodzaj wymarłego dinozaura, teropoda z rodziny owiraptorów. Do rodzaju Gobiraptor zalicza się tylko jeden gatunek: "Gobiraptor minutus". Jego pozostałości znaleziono na mongolskiej pustyni Gobi, pośród skał formacji Nemegt, datowanej na kredę późną. Nazwa rodzajowa odwołuje się do pustyni Gobi, gdzie znaleziono szczątki. Jako że "raptor" to łacińskie słowo na określenie zlodzieja, nazwę rodzajową przełumaczyć można jako "rabuś z Gobi". Epitet gatunkowy "minutus" odnosi się do niewielkich rozmiarów znalezionego okazu. Budowa kości udowej (przeprowadzono badanie histologiczne 2 wycinków) wskazuje, że pojedynczy znaleziony i wskazany za holotypowy szkielet (MPC-D 102/111) jest pozostałością młodego osobnika. Charakterystyczne cechy, na podstawie których wyodrębniono nowy rodzaj, dotyczą głównie żuchwy, w tym jej spojenia, jak i półek kostnych i otworów kości zębowej. Autorzy opisu rodzaju przywiązują do tych cech dużą wagę. Dostrzegają w nich dowód bardziej wyspecjalizowanej diety zwierzęcia, składającej się zapewne z twardego pokarmu, być może chodzi o małże. Przeprowadzili oni również analizę filogenetyczną, która pozwoliła uznać "Gobiraptor" za zaawansowanego ewolucyjnie przedstawiciela Oviraptoridae. Lee i współpracownicy (2019) nie widzieli w nim jednak bliskiego krewnego innych członków tej rodziny znanych z formacji Nemegt, uznając go za bliższego raczej owiraptorydom z Ganzhou. 

</doc>
<doc id="4770073" url="https://pl.wikipedia.org/wiki?curid=4770073" title="Hory-Horki">
Hory-Horki



</doc>
<doc id="4770075" url="https://pl.wikipedia.org/wiki?curid=4770075" title="Cydzyń Nowy-Albertowo">
Cydzyń Nowy-Albertowo

Cydzyń Nowy-Albertowo – nazwa miejscowości wymieniona tylko w opracowaniu Pierwszego Powszechnego Spisu Ludności z 1921 roku i opracowanym na jego podstawie "Skorowidzu miejscowości Rzeczypospolitej Polskiej z oznaczeniem terytorjalnie im właściwych władz i urzędów oraz urządzeń komunikacyjnych", jako kolonia położona w województwie podlaskim, w powiecie łomżyńskim, w gminie Rogienice.
Według Powszechnego Spisu Ludności z 1921 roku wieś zamieszkiwało 30 osób w 4 budynkach mieszkalnych. Miejscowość należała do miejscowej parafii rzymskokatolickiej w m. Dobrzyjałowo. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w miejscowości Mały Płock.
Nie jest znane położenie miejscowości, nazwa nie występuje na żadnych mapach ani w opisach gminy Rogienice. Nie jest znany okres istnienia miejscowości.

</doc>
<doc id="4770077" url="https://pl.wikipedia.org/wiki?curid=4770077" title="Śri Ćhand">
Śri Ćhand

Śri Ćhand (ur. 8 września 1494, zm. 13 stycznia 1629) – założyciel ascetycznego odłamu w ramach sikhizmu - udasi, najstarszy syn twórcy sikhizmu Guru Nanaka. Na decyzję Śri Ćhanda wpłynęło jego rozczarowanie decyzją ojca o wyborze swojego ucznia Lehnę na następcę.

</doc>
<doc id="4770079" url="https://pl.wikipedia.org/wiki?curid=4770079" title="Finanse i Prawo Finansowe">
Finanse i Prawo Finansowe

Finanse i Prawo Finansowe – czasopismo naukowe wydawane przez Wydawnictwo Uniwersytetu Łódzkiego i Wydział Ekonomiczno-Socjologiczny Uniwersytetu Łódzkiego UniŁ.
O czasopiśmie.
Czasopismo "Finanse i Prawo Finansowe" publikuje artykuły poświęcone szeroko rozumianej tematyce finansów, zwłaszcza dotyczące rynków finansowych, a także ich uczestników, instytucji finansowych i ich klientów, instrumentów i regulacji prawnych. Artykuły uwzględniające różne perspektywy od mikro do makroekonomicznych, poruszające problematykę lokalną, krajową, międzynarodową oraz o znaczeniu globalnym. Wszystkie numery są recenzowane zgodnie z modelem double-blind review. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4770080" url="https://pl.wikipedia.org/wiki?curid=4770080" title="Skupieniec lipowy">
Skupieniec lipowy

Skupieniec lipowy ("Oxycarenus lavaterae") – gatunek pluskwiaka z podrzędu różnoskrzydłych i rodziny skupieńcowatych. Pierwotnie zamieszkiwał zachodnią część strefy śródziemnomorskiej, jednak od końca XX wieku szybko rozszerza zasięg o kolejne kraje w zachodniej, środkowej i południowej części Europy, stając się gatunkiem inwazyjnym; niepewne doniesienia o jego występowaniu pochodzą z krainy etiopskiej. Fitofag żerujący na różnych przedstawicielach ślazowatych. Zimę spędza w dużych skupiskach na pniach różnych drzew, głównie lip; wiosną ich liście stanowić mogą uzupełnienie jego diety.
Nazwa.
Gatunek ten został opisany po raz pierwszy w 1787 roku przez Johana Christiana Fabriciusa pod nazwą "Acanthia lavaterae". Epitet gatunkowy pochodzi od naukowej nazwy ślazówki "Lavatera". Polskojęzyczna nazwa zwyczajowa nadana została w 2019 roku przez Barbarę Lis, Marcina Kadeja i Janusza Mazurka.
Morfologia.
Samice osiągają od 4,4 do 5,4 mm długości i od 1,5 do 1,75 mm szerokości ciała. U samców długość ciała wynosi od 4,2 do 5 mm, a szerokość od 1,3 do 1,5 mm. Zmierzona pod koniec września masa ciała wynosi 3,8–5,8 mg u samic i 2,2–4,1 mg u samców. Głowa, czułki i przedplecze mają czarny kolor. Trapezowate w zarysie przedplecze jest od 1,3 do 1,5 raza szersze niż długie i ma pośrodku poprzeczne, płytkie wgłębienie. Barwa tarczki jest czarna. Półpokrywy sięgają wierzchołka odwłoka lub nieco go przekraczają. Przykrywki mają ubarwienie ceglastoczerwone do różowego, przy czym ich wierzchołki są czarniawe. Prosta tylna krawędź przykrywki odróżnia ten gatunek od pokrewnego "O. pallens", u którego jest ona łukowato wygięta. Międzykrywki są rudobrązowe z trzema rzędami kropek. Zakrywki są przezroczyste i robią wrażenie połyskująco białych. Ich jednolita barwa odróżnia ten gatunek od "O. pallens" i "O. modestus". Odnóża są czarne z częściowo rozjaśnionymi udami, goleniami i stopami. Odwłok ma stronę grzbietową ubarwioną ceglastoczerwono, zaś listewkę brzeżną koloru czarniawego.
Biologia i ekologia.
Owad ten jest fitofagiem ssącym. Wiosną i latem żeruje na przedstawicielach ślazowatych z takich rodzajów jak ślaz, ślazówka, prawoślaz i ketmia. Szczególnie chętnie żeruje na ślazie dzikim. U żywicieli z rodziny ślazowatych wywoływać może nekrozy, gnicie owoców i kwiatów czy zniekształcenia pędów.
Zimę pluskwiaki te spędzają w hibernacji, także w tak ciepłych regionach jak Hiszpania. W tym celu gromadzą się w dużych, liczących nawet tysiące osobników skupiskach (agregacjach) na pniach różnych drzew: lip (w tym drobnolistnej, srebrzystej i szerokolistnej), topól, platanów i kasztanowców. Kryją się na nich w zagłębieniach kory. Skupieniec lipowy jest gatunkiem wrażliwym na przemarzanie. Według danych z 2010 roku w północnych Włoszech mimo łagodnego klimatu śmiertelność w czasie zimowania wynosi 55–74%. Spadek temperatury do -15°C powodować może śmierć 99% zimujących osobników.
Nie jest jasne, czy i na ile skupieniec zagraża drzewom. W 2016 roku ze ślinianek tego pluskwiaka opisano nowy dla nauki gatunek świdrowca – "Phytomonas oxycareni". Przedstawiciele rodzaju "Phytomonas" są pasożytami roślin, a pluskwiak ten służyć może jako ich wektor. Nie wykryto ich jednak w lipach, stąd możliwe, że pluskwiaki na nich nie żerują. Kment donosi jednak, że osobniki dorosłe tuż po przezimowaniu żerują na młodych liściach lip, wywołując ich uszkodzenia i deformacje. Niewykluczona jest też zmiana żywicieli ze ślazowatych na lipowate wraz z ekspansją na północ – podobną sytuację obserwowano u kowala bezskrzydłego. W Polsce nie stwierdzono szkód istotnych gospodarczo.
Opuszczenie zimowisk ma miejsce wiosną, w porze kwitnienia lip. Przelot na rośliny z rodziny ślazowatych ma miejsce pod koniec wiosny. Owad ten zwykle wydaje na świat dwa pokolenia w ciągu roku. Jedna samica składa od 22 do 589 jaj.
Rozprzestrzenienie.
Gatunek palearktyczny. Pierwotnie miał zasięg zachodniośródziemnomorski, obejmujący Wyspy Kanaryjskie, północno-zachodnią część kontynentalnej Afryki Północnej oraz południowo-zachodnią Europę. Naturalny zasięg w tej ostatniej obejmował Półwysep Iberyjski, Francję (na północ po Akwitanię i Haute-Vienne), Tessyn, niemal całe Włochy (na północ po Tyrol Południowy) oraz północno-zachodnią część Półwyspu Bałkańskiego. Podawany był też z tropikalnej i południowej części Afryki, jednak rekordy są wątpliwe i mogą wynikać z pomylenia z pokrewnym "Oxycarenus zavattarii".
W latach 80. XX wieku skupieniec lipowy zaczął szybko rozszerzać swój zasięg w kierunku północnym i wschodnim, stając się w wielu krajach gatunkiem inwazyjnym. W 1985 po raz pierwszy znaleziono go w Czarnogórze, w 1994 na Węgrzech, w 1995 na Słowacji, w 1996 w Serbii, w 1998 w Bułgarii, w 1999 w północnej Francji, w 2001 w Austrii, w 2002 w północnej Szwajcarii, w 2003 w Finlandii, a w 2004 w Czechach. Również w 2004 po raz pierwszy odnotowano go w Niemczech, na Nizinie Górnoreńskiej, skąd szybko rozprzestrzenił się na północ doliną wzdłuż Renu; w 2019 dotarł do Berlina. Do Rumunii gatunek ten dotarł w 2009. W Polsce po raz pierwszy znaleziono go w 2016 roku w Rzeszowie. W 2018 doniesiono o jego występowaniu na Pogórzu Śląskim i Dolnym Śląsku. W publikacji z I połowy 2019 roku podano go z różnych miast Dolnego i Górnego Śląska. W II połowie 2019 stwierdzono go już w lubuskim, wielkopolskim, łódzkim i kujawsko-pomorskim. W 2017 roku po raz pierwszy zaobserwowano go w północno-zachodniej Turcji. Ponadto gatunek ten podawany jest już z Holandii i Wielkiej Brytanii.
Szybka ekspansja tego owada w ciągu ostatnich dekad ma związek z ocieplaniem się klimatu. Na nowe stanowiska często jest przypadkowo zawlekany ludzkimi środkami transportu.

</doc>
<doc id="4770081" url="https://pl.wikipedia.org/wiki?curid=4770081" title="Malwina Wędzikowska">
Malwina Wędzikowska

Malwina Wędzikowska (ur. 24 lutego 1981 w Łodzi) – polska prezenterka telewizyjna, stylistka, scenograf i kostiumograf.
Życiorys.
Urodziła się i wychowała w Łodzi, gdzie w 2005 ukończyła Akademię Sztuk Pięknych im. Władysława Strzemińskiego.
Była scenografem etiud filmowych "Śnieg" oraz "Koma" w reżyserii Michała Sobieraja. Jako kostiumograf pracowała między innymi przy licznych etiudach filmowych oraz produkcjach telewizyjnych, m.in. "Dancing with the Stars. Taniec z gwiazdami", "The Voice of Poland", "Top Model" czy "Kocham cię, Polsko!". Znalazła się w obsadzie aktorskiej filmu "Zamiana", dla którego także przygotowywała kostiumy. Była ekspertką w programie "Druga twarz" i prowadziła program "Ostatnia szansa" na kanale TTV. Była jurorką konkursu modowego Off Fashion w Kielcach. Jest stylistką Maryli Rodowicz. W 2017 wystąpiła w teledysku do utworu Andrzeja Piasecznego „Wszystko dobrze”. W 2022 została bohaterką reality show TTV "Rzeczy, których nie nauczyła mnie matka".
Życie prywatne.
Jest kuzynką Anny Wendzikowskiej. W latach 2010–2015 jej życiowym partnerem był Rinke Rooyens.
Filmografia.
Opracowano na podstawie materiału źródłowego:
Kostiumograf
Aktorka
Nagrody.
26 maja 2017 w Teatrze Polskim w Warszawie odebrała główną nagrodę w kategorii „Warsztat Audio Video” w konkursie KTR organizowanym przez Stowarzyszenie Komunikacji Marketingowej SAR za kostiumy do reklamy „BAL” z serii spotów Allegro "Czego szukasz?".

</doc>
<doc id="4770082" url="https://pl.wikipedia.org/wiki?curid=4770082" title="Ołena Riepko">
Ołena Riepko

Ołena Ołeksandriwna Riepko (ukr. Олена Олександрівна Рєпко; ur. 1 sierpnia 1975 w Charkowie) – ukraińska wspinaczka sportowa, specjalizowała się we wspinaczce na szybkość oraz w prowadzeniu. Wielokrotna medalistka mistrzostw świata i mistrzostw Europy we wspinaczce na szybkość. Trzykrotna mistrzyni świata we wspinaczce sportowej z 2001, 2003 oraz 2005.
Kariera sportowa.
Multimedalistka we wspinaczce sportowej w konkurencji wspinaczki na szybkość "(łącznie 7 medali; w tym 5 złotych oraz 2 srebrne)" w latach 1996–2011:
Startowała również w prowadzeniu oraz sporadycznie także w boulderingu, ale bez większych sukcesów.
Uczestniczka World Games we 2005 w Duisburgu gdzie zdobyła srebrny medal we wspinaczce na szybkość.
Wielokrotna uczestniczka, medalistka prestiżowych zawodów wspinaczkowych Rock Master we włoskim Arco gdzie w 2008 roku zdobyła złoty medal.

</doc>
<doc id="4770084" url="https://pl.wikipedia.org/wiki?curid=4770084" title="Oxycarenus lavaterae">
Oxycarenus lavaterae



</doc>
<doc id="4770086" url="https://pl.wikipedia.org/wiki?curid=4770086" title="Jürg Baur">
Jürg Baur

Jürg Baur (ur. 11 listopada 1918 w Düsseldorfie, zm. 31 stycznia 2010 tamże) – niemiecki kompozytor.
Życiorys.
Początkowo uczył się w konserwatorium w Düsseldorfie. W latach 1937–1939 uczęszczał do Hochschule für Musik und Tanz Köln, gdzie jego nauczycielami byli Philipp Jarnach (kompozycja), Karl Hermann Pillney (fortepian) i Michael Schneider (organy). W czasie II wojny światowej zmobilizowany do wojska i wysłany na front, dostał się do niewoli radzieckiej. Po zwolnieniu wrócił do Kolonii, gdzie w latach 1946–1948 kontynuował studia, jednocześnie uczęszczając na dodatkowe zajęcia do konserwatorium w Düsseldorfie, gdzie w 1946 roku uzyskał tytuł docenta. Od 1948 do 1951 studiował na Uniwersytecie Kolońskim, gdzie jego nauczycielem był Karl Gustav Fellerer.
W latach 1952–1966 był kantorem kościoła św. Pawła w Düsseldorfie. W 1965 roku został dyrektorem konserwatorium w Düsseldorfie, następnie od 1971 do 1991 roku wykładał w Hochschule für Musik und Tanz Köln. Laureat Robert-Schumann-Preis (1957) i nagrody muzycznej miasta Duisburga (1994). Odznaczony Krzyżem Zasługi 1. Klasy Orderu Zasługi Republiki Federalnej Niemiec (1969) oraz Orderem Zasługi Nadrenii Północnej-Westfalii (1990).
Twórczość.
W początkowym okresie swojej twórczości pozostawał pod silnym wpływem muzyki Bartóka i Hindemitha. Z czasem stopniowo zaadaptował dodekafonię i technikę serialną, której zasady traktował jednak swobodnie.

</doc>
<doc id="4770099" url="https://pl.wikipedia.org/wiki?curid=4770099" title="Na Cegielni">
Na Cegielni

Na Cegielni – część wsi Drożęcin-Lubiejewo w Polsce położona w województwie podlaskim, w powiecie łomżyńskim, w gminie Piątnica.
Dawny folwark Drożęcin-Lubiejewo.
Historia.
W Słowniku geograficznym Królestwa Polskiego wymieniany w opisie Drożęcina: "Folwark Dworzęcin-Lubiejewo z wsią i osadą".
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku folwark zamieszkiwało 70 osób, 61 było wyznania rzymskokatolickiego, 8 prawosławnego a 1 ewangelickiego. Jednocześnie 64 mieszkańców zadeklarowało polską przynależność narodową a 8 rosyjską. Były tu 2 budynki mieszkalne. Miejscowość należała do miejscowej parafii rzymskokatolickiej w Małym Płocku, tam też mieścił się właściwy urząd pocztowy. Podlegała pod Sąd Grodzki w Stawiskach i Okręgowy w Łomży.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 – do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do stycznia 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770114" url="https://pl.wikipedia.org/wiki?curid=4770114" title="Zapole (województwo zachodniopomorskie)">
Zapole (województwo zachodniopomorskie)



</doc>
<doc id="4770117" url="https://pl.wikipedia.org/wiki?curid=4770117" title="Lucjan Menke">
Lucjan Menke

Lucjan Wacław Menke (ur. 19 kwietnia 1887 w Mińsku Litewskim, zm. w kwietniu 1940 w Kalininie) – żołnierz WP, podkomisarz Policji Państwowej.
Życiorys.
Syn Juliusza Edmunda i Amelii Bogumiły z Wicherkiewiczów Moenke (zm. 1928). Mąż Marii Antoniny z d. Szmidt, z którą mieli syna Zbigniewa (ur. 1926).
Członek Polskiego Towarzystwa Gimnastycznego Sokół w Mińsku Litewskim. W czasie I wojny światowej, został powołany do służby wojskowej w Armii Carskiej, w której służył od stycznia 1917 do kwietnia 1918. W sierpniu 1918 wstąpił do Policji Kresów Wschodnich. Od 13 sierpnia 1919 do 1 września 1920 służył w Wojsku Polskim. Brał udział w wojnie polsko-bolszewickiej. Jako oficer został skierowany 2 października 1920 do służby w Policji Państwowej. Przez 12 lat służył w policji na terenie województwa nowogródzkiego (Komisariat Policji w Słonimiu, Komenda Wojewódzka w Łucku i Komenda Powiatowa w Baranowiczach). W kwietniu 1921 został awansowany do stopnia aspiranta Policji. W grudniu 1924 ukończył szkołę wyższych funkcjonariuszy Policji Państwowej w Warszawie. Pomiędzy październikiem 1928 a lipcem 1929 przeszedł specjalny kurs w Centralnej Wojskowej Szkole Gimnastyki i Sportów w Poznaniu. Tam zdobył kwalifikacje uprawniające do organizacji imprez sportowych. Był instruktorem, a od marca 1930 wiceprezesem Policyjnego Klubu Sportowego w Łucku. 19 kwietnia 1932 objął stanowisko Komendanta Powiatowego Policji Państwowej we Włoszczowie. Tu prowadził także działalność charytatywną i patriotyczną. W kwietniu 1939 został przeniesiony na stanowisko Komendanta Powiatowego w Opocznie. Po wybuchu II wojny światowej z kompanią opoczyńskiej policji został skierowany do zwalczania działającej w okolicach Opoczna niemieckiej V kolumny, później otrzymał rozkaz kierowania się na Kowel i utworzenia kordonu zaporowego na Bugu. Dostał się do sowieckiej niewoli i uwięziony w obozie jenieckim w Ostaszkowie. Zamordowany przez NKWD w kwietniu 1940 w Kalininie (obecnie Twer). Pochowany na Polskim Cmentarzu Wojennym w Miednoje.
Pośmiertnie, w listopadzie 2007, został awansowany do stopnia komisarza Policji Państwowej.

</doc>
<doc id="4770118" url="https://pl.wikipedia.org/wiki?curid=4770118" title="Czekaj (powiat radomszczański)">
Czekaj (powiat radomszczański)



</doc>
<doc id="4770122" url="https://pl.wikipedia.org/wiki?curid=4770122" title="Klasztor Lichtenthal">
Klasztor Lichtenthal

Klasztor Lichtenthal (Lichtental) () – klasztor cysterek istniejący od połowy XIII w. w Lichtental, obecnie dzielnicy Baden-Baden w Niemczech.
Historia.
Po raz pierwszy nazwa Lichtenthal pojawia się w zapisie z 1243, dotyczącym objęcia duchowej opieki nad tutejszymi „paniami”. Z 1245 pochodzi nadanie margrabiów Badenii Hermana VI i Rudolfa I dla ich matki Ermengardy w celu uposażenia klasztoru. W dokumencie tym Ermengarda i jej mąż Herman V są wskazani jako inicjatorzy powstania klasztoru. Właśnie rok 1245 uznaje się za rok założenia klasztoru (choć już wcześniej, przed przybyciem cysterek, mogło tu istnieć jakieś kobiece zgromadzenie) – z tego roku pochodzą papieskie przywileje dla klasztoru. Pierwsze cysterskie zakonnice pochodziły z klasztoru Wald, wśród nich była pierwsza poświadczona w źródłach w 1247 ksieni Truddinde. 3 listopada 1248 dokonano konsekracji prezbiterium kościoła, w tym samym czasie przeniesiono do niego ciało fundatora, Hermana V. Konsekracja ukończonych budynków klasztornych nastąpiła w 1252. W 1288 kolejne nadanie na rzecz klasztoru uczynił Rudolf I (jego córka Adelajda była tutejszą ksienią od 1263 do 1296), który ufundował tutaj kaplicę stanowiącą do 1372 miejsce pochówku margrabiowskiej dynastii.
Klasztor szybko się rozwijał, także gospodarczo. Wiele jego ksieni pochodziło z rodu margrabiów Badenii. W drugiej połowie XIV w. doszło do kryzysu w klasztorze – spowodowany był kryzysem ekonomicznym oraz upadkiem dyscypliny wśród zakonnic. Liczba zakonnic, pochodzących głównie z wysokich rodów, zwiększyła się z 40 do 80. Reformy w klasztorze dokonano w pierwszej połowie XV w., w szczególności w okresie rządów pierwszej ksieni pochodzącej z mieszczańskiej rodziny, Elisabeth Wiest. Życie w klasztorze ożywiło się, a świadectwem powodzenia reformy było wykonywanie licznych, pięknych manuskryptów w skryptorium. Rozwojowi klasztoru posłużyły też bogate wiana dwóch kolejnych księżniczek z rodu margrabiów badeńskich, które zostały tutejszymi ksieniami w końcu XV w. – Małgorzaty i Marii, które m.in. zadbały o bogaty wystrój budynków klasztornych. 
Klasztor Lichtenthal przetrwał okres reformacji mimo zmian wyznaniowych wśród władców badeńskich i ograniczenia źródeł swoich dochodów. Po soborze trydenckim stał się ośrodkiem, z którego wysyłano zakonnice do odnawiania zlikwidowanych w okresie reformacji innych okolicznych klasztorów. W kolejnych dwóch stuleciach klasztor jednak kilkakrotnie był zagrożony zniszczeniem w wyniku toczących się w okolicy wojen. Na początku lat 90. XVII w. zakonnice musiały na kilka lat opuścić klasztor wobec zagrożenia działaniami wojennymi w ramach wojny z Francją. Zniszczenia w klasztorze spowodowały jego przebudowę w XVIII w. i nabranie przezeń kształtu barokowego; kościół odnowiono w latach 1723–1724.
W epoce sekularyzacji instytucji kościelnych klasztor jako jeden z nielicznych przetrwał. Co prawda odebrano mu majątki ziemskie i zmuszono do wykazania przydatności dla społeczeństwa (czego efektem było otwarcie szkoły dla dziewcząt), jednak jako nekropolia władców Badenii nie został rozwiązany. Przetrwał także epokę Kulturkampfu, podczas której dla zabezpieczenia losu zakonnic na wypadek rozwiązania klasztoru, zakonnice w 1883 otwarły klasztor filialny w St. Pauls w Austro-Węgrzech i nadal istnieje.
Położenie i zabudowania.
Klasztor znajduje się w mieście Baden-Baden, w zakolu rzeki Oos, na krawędzi Schwarzwaldu. Założenie otoczone jest murem, a wejście prowadzi przez barokową bramę. Na zabudowania składają się:
Kościół klasztorny.
Pierwszy kościół klasztorny (zapewne jeszcze w budowie) pod wezwaniem Wniebowzięcia Najświętszej Marii Panny został konsekrowany w 1248. Z tej pierwszej budowli romańskiej zachowało się romańskie okno w ścianie północnej i dwa łuki portali od strony krużganka. Ok. 1320 powstało gotyckie zamknięcie prezbiterium, portal wejściowy i sklepienie krzyżowo-żebrowe z rzeźbionymi zwornikami przedstawiającymi pelikana karmiącego młode oraz koronację Matki Bożej. Z końca XV wieku pochodzą późnogotyckie elementy wyposażenia kościoła, m.in. krucyfiks, rzeźby z dawnego głównego ołtarza (Matka Boża z Chrystusem, inne jego zachowane elementy znajdują się w muzeach w Nowym Jorku – posągi Trzech Króli – i Karlsruhe – boczne skrzydła), inny ołtarz oraz odkryty w XX w. fresk przedstawiający ukrzyżowanie. Z 1606 pochodzi barokowa ambona. Pod zachodnią ścianą prezbiterium znajdują się groby założycieli klasztoru: margrabiego Badenii Hermana V i jego żony Ermengardy. W oknach znajdują się współczesne witraże ze scenami z życia Marii.
Kaplica książęca.
Kaplica książęca () pod wezwaniem św. Joachima i św. Anny stanowiła miejsce pochówku margrabiów Badenii od 1288 do 1372. Pierwszy pochowany tutaj był syn założyciela klasztoru i zarazem fundator kaplicy margrabia Badenii Rudolf I, którego córka Adelajda była tutejszą ksienią. Z XIII w. pochodzą fundamenty kaplicy. Kaplica była wielokrotnie przebudowywana, a obecny, neogotycki kształt pochodzi z ok. 1830, z okresu przebudowy zainspirowanej przez wielkiego księcia Badenii Leopolda. Zgromadził on tu liczne zabytki z opuszczonych klasztorów badeńskich. Elementami dawnego wyposażenia są ołtarz św. Anny z 1503 i posąg błogosławionego margrabiego Badenii Bernarda II z ok. 1490.
Szkoła klasztorna.
Szkoła klasztorna została założona w 1815: jej otwarcie było warunkiem odstąpienia od sekularyzacji klasztoru. Uczęszczały do niej dziewczęta z wsi przy klasztorze. W 1877 została przekształcona w szkołę państwową, a w 1980 zmieniła swój charakter na koedukacyjny. 
Galeria obrazów.
&lt;br&gt;

</doc>
<doc id="4770125" url="https://pl.wikipedia.org/wiki?curid=4770125" title="Kuchary (powiat radomszczański)">
Kuchary (powiat radomszczański)



</doc>
<doc id="4770129" url="https://pl.wikipedia.org/wiki?curid=4770129" title="Sporting d’Escaldes">
Sporting d’Escaldes



</doc>
<doc id="4770130" url="https://pl.wikipedia.org/wiki?curid=4770130" title="Sporting Club d'Escaldes">
Sporting Club d'Escaldes



</doc>
<doc id="4770132" url="https://pl.wikipedia.org/wiki?curid=4770132" title="Inter d’Escaldes">
Inter d’Escaldes



</doc>
<doc id="4770134" url="https://pl.wikipedia.org/wiki?curid=4770134" title="Graphosoma semipunctatum">
Graphosoma semipunctatum



</doc>
<doc id="4770137" url="https://pl.wikipedia.org/wiki?curid=4770137" title="Domanice (powiat dzierżoniowski)">
Domanice (powiat dzierżoniowski)



</doc>
<doc id="4770139" url="https://pl.wikipedia.org/wiki?curid=4770139" title="Wacław I Opawski">
Wacław I Opawski



</doc>
<doc id="4770141" url="https://pl.wikipedia.org/wiki?curid=4770141" title="Domanice (powiat słupski)">
Domanice (powiat słupski)



</doc>
<doc id="4770142" url="https://pl.wikipedia.org/wiki?curid=4770142" title="Włoska Partia Ludowa 1919-1926">
Włoska Partia Ludowa 1919-1926



</doc>
<doc id="4770144" url="https://pl.wikipedia.org/wiki?curid=4770144" title="Kwestionariusz Przekonań na temat Leków">
Kwestionariusz Przekonań na temat Leków

Kwestionariusz Przekonań na temat Leków (ang. "Beliefs about Medicines Questionnaire", BMQ) jest narzędziem psychometrycznym do ilościowej oceny konstruktu, którym są przekonania na temat leków. Kwestionariusz dostępny jest w wielu wersjach językowych, w tym w wersji polskiej (BMQ-PL). Prawa autorskie do Kwestionariusza posiada (University College London).
Struktura.
Narzędzie zbudowane jest z 18 pozycji testowych zgrupowanych w dwie sekcje: BMQ-Specific i BMQ-General. Sekcja BMQ-Specific (10 pozycji testowych) dotyczy leków indywidualnie stosowanych przez chorego a BMQ-General (8 pozycji testowych) dotyczy ogólnych przekonań na temat leków, również u osób nie stosujących ich. Ta część może być stosowana niezależnie od BMQ-Specific. Każda sekcja wykazuje konstrukcję dwuczynnikową. Szczegółowa struktura narzędzia została przedstawiona w Tabeli.
Sposób oceny konstruktu.
Pozycje testowe są oceniane za pomocą skali Likerta. Do każdego ze stwierdzeń w pozycji testowej respondent ustosunkowuje się wybierając jedną z pięciu opcji: „zdecydowanie zgadzam się”, „zgadzam się”, „nie jestem pewien / pewna”, „nie zgadzam się”, „zdecydowanie nie zgadzam się”. Każdej odpowiedzi przyporządkowuje się wartość od 5 („zdecydowanie zgadzam się”) do 1 („zdecydowanie nie zgadzam się”). Wynik kwestionariusza oblicza się sumując wartości dla każdego z czynników osobno.
Necessity-Concerns Framework.
Na podstawie wyników pomiaru przekonań na temat leków z użyciem BMQ-Specific zaproponowano teorię struktury „potrzeba-obawy” (ang. Necessity-Concerns Framework, NCF). Jej ilościową reprezentację oblicza się odejmując od sumy punktów czynnika Specific-Necessity sumę punktów czynnika Specific-Concerns. Ilościowa wartość reprezentująca NFC jest powiązana z przestrzeganiem zaleceń lekarskich (ang. adherence) i może służyć do badania i opisu tego zjawiska.
Historia.
BMQ został stworzony przez brytyjskich naukowców farmaceutów i psychologów , John Weinmana i Maittew Hankinsa w 1999 roku. Doczekał się licznych wersji językowych m.in. francuskiej, niemieckiej, skandynawskich, czeskiej, maltańskiej, tureckiej, a także polskiej.
BMQ-PL.
Walidacji wersji polskiej Kwestionariusza Przekonań na temat Leków (BMQ-PL) dokonano w grupie chorych na choroby sercowo-naczyniowe. Forma semantyczna kwestionariusza okazała się jednoznaczna i prosta w odbiorze. Struktura czynnikowa BMQ-PL odpowiadała strukturze wersji oryginalnej Kwestionariusza. Spójność wewnętrzna czynników była zadowalająca, jednak nieco niższa dla czynników BMQ-General, co było zgodne z innymi wersjami językowymi BMQ. Tę niższą spójność BMQ-General przypisuje się współkorelacjom pozycji testowych General-Overuse i General-Harm. Wyniki BMQ-PL korelują z przestrzeganiem zaleceń lekarskich zgodnie z teorią NCF u chorych ambulatoryjnych, ale nie u hospitalizowanych.
BMQ-PL, jako pierwsza wersja językowa BMQ, doczekała się także wersji dla osób z wykształceniem medycznym (BMQ-PL-Med). Sekcja BMQ-Specific wersji podstawowej (BMQ-PL) może być z powodzeniem stosowana wśród medyków, jednak sekcja BMQ-General wymagała pewnych zmian: pozycję G6 usunięto, a G4 przeniesiono do skali General-Harm. Usunięcie pozycji G6 było podyktowane literalnym rozumieniem sformułowania „wszystkie leki to trucizny” przez medyków w myśl zasady Paracelsusa „Omnia sunt venena…”. Przeniesienie pozycji G4 („naturalne środki lecznicze są bezpieczniejsze niż leki”) wynikało z kładzenia większego nacisku przez medyków na „bezpieczeństwo” niż na „naturalność” środków. W trakcie walidacji BMQ-PL-Med nie weryfikowano czy przekonania na temat leków osób z wykształceniem medycznym badane za pomocą BMQ-PL-Med mają związek ze sposobem przepisywania przez nich leków.
Treść BMQ-PL.
Poniżej podano treść Kwestionariusza.
Kwestionariusz Przekonań na temat Leków
I. Twoje poglądy o stosowanych przez Ciebie lekach
Chcielibyśmy zapytać Cię o Twoje osobiste poglądy na temat stosowanych przez Ciebie leków. Poniżej znajdują się stwierdzenia innych ludzi na temat leków, które stosują. Proszę, wskaż, w jakim stopniu zgadzasz się z tymi stwierdzeniami stawiając krzyżyk w odpowiednim kwadracie. Nie ma dobrych ani złych odpowiedzi. Jesteśmy zainteresowani Twoimi własnymi poglądami.
1. Moje zdrowie zależy obecnie od leków, które przyjmuję.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
2. Martwi mnie, że muszę przyjmować te leki.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
3. Moje życie byłoby niemożliwe bez leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
4. Bez moich leków byłbym bardzo chory / byłabym bardzo chora.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
5. Czasami martwię się, jakie mogą być długofalowe skutki działania moich leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
6. Moje leki są dla mnie zagadką.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
7. W przyszłości stan mojego zdrowia będzie zależał od leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
8. Leki, które przyjmuję, zakłócają moje życie.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
9. Czasami martwię się, że mogę za bardzo uzależnić się od leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
10. Leki chronią mnie przed pogorszeniem stanu zdrowia.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
II. Twoje poglądy o lekach w ogóle
Chcielibyśmy zapytać Cię o Twoje osobiste poglądy na temat leków. Poniżej znajdują się stwierdzenia innych ludzi na temat leków. Proszę, wskaż, w jakim stopniu zgadzasz się z tymi stwierdzeniami stawiając krzyżyk w odpowiednim kwadracie. Nie ma dobrych ani złych odpowiedzi. Jesteśmy zainteresowani Twoimi własnymi poglądami.
1. Lekarze przepisują zbyt wiele leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
2. Osoby przyjmujące leki powinny od czasu do czasu robić przerwy w ich stosowaniu.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
3. Większość leków uzależnia.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
4. Naturalne środki lecznicze są bezpieczniejsze niż leki.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
5. Leki powodują więcej szkody niż pożytku.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
6. Wszystkie leki to trucizny.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
7. Lekarze za bardzo polegają na lekach.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"
8. Gdyby lekarze poświęcali więcej czasu pacjentom, przepisywaliby mniej leków.
"□ zdecydowanie zgadzam się"
"□ zgadzam się"
"□ nie jestem pewien / pewna"
"□ nie zgadzam się"
"□ zdecydowanie nie zgadzam się"

</doc>
<doc id="4770147" url="https://pl.wikipedia.org/wiki?curid=4770147" title="Kuchary (powiat dzierżoniowski)">
Kuchary (powiat dzierżoniowski)



</doc>
<doc id="4770148" url="https://pl.wikipedia.org/wiki?curid=4770148" title="Yaxha">
Yaxha

Yaxha (lub Yaxhá) – stanowisko archeologiczne, znajdujące się w pobliżu jeziora Yaxha w departamencie Petén w Gwatemali, trzydzieści kilometrów na południowy wschód od stanowiska Tikal, kilka kilometrów od granicy z Belize.
Na stanowisku o powierzchni 2 km2 znaleziono ponad 1700 zabytków cywilizacji Majów z epoki preklasycznej (1500 p.n.e. – 250 n.e.) i klasycznej (250-950 n.e.). Po Tikal i El Mirador, jest to trzecie największe stanowisko archeologiczne związane z kulturą Majów.
Nazwa Yaxha oznacza w językach Majów „niebiesko-zielona woda”.
Polskie stanowisko archeologiczne.
Historia zaangażowania polskich archeologów w badania w rejonie gwatemalskiego Parku Triángulo rozpoczęła się od przyjęcia w 1999 roku dwójki polskich studentów (Justyna Olko z Uniwersytetu Warszawskiego oraz Jarosław Źrałka z Uniwersytetu Jagiellońskiego) do grona członków międzynarodowego projektu archeologicznego Projektu Triángulo. Zgodnie z informacjami podanymi przez Ośrodek Badań Prekolumbijskich, polscy studenci byli członkami ekip badawczych na takich stanowiskach jak Nakum, Yaxha czy Naranjito, gdzie badali m.in. dokumentację prekolumbijskich graffiti i uczestniczyli w pracach archeologicznych.

</doc>
<doc id="4770153" url="https://pl.wikipedia.org/wiki?curid=4770153" title="Andrzej Wyżykowski">
Andrzej Wyżykowski

Andrzej Wyżykowski (ur. 7 listopada 1960 w Połczynie-Zdroju) – polski lekkoatleta, wieloboista, mistrz i reprezentant Polski.
Kariera sportowa.
Był zawodnikiem Zawiszy Bydgoszcz.
Na mistrzostwach Polski seniorów na otwartym stadionie zdobył trzy medale w dziesięcioboju: złoty w 1990, srebrny w 1988 i brązowy w 1987. W halowych mistrzostwach Polski seniorów wywalczył trzy medale: złoty w siedmioboju w 1986, srebrny w ośmioboju w 1988 i srebrny w siedmioboju w 1990.
Dwukrotnie wystąpił w zawodach Pucharze Europy w wielobojach. W 1985 zajął 17. miejsce w zawodach grupy A, z wynikiem 7334, w 1991 był 21. w zawodach Superligi, z wynikiem 7172 (w obu przypadkach był to najwyższy poziom rozgrywek).
Rekord życiowy w dziesięcioboju: 7852 (14.09.1984), według tabel obowiązujących od 1985, w siedmioboju w hali: 5589 (21.02.1988).

</doc>
<doc id="4770154" url="https://pl.wikipedia.org/wiki?curid=4770154" title="Tomasz Kawski">
Tomasz Kawski

Tomasz Kawski (ur. 1969 we Włocławku) – polski historyk, dr hab. nauk humanistycznych, profesor uczelni i kierownik Katedry Historii XIX wieku Wydziału Historycznego Uniwersytetu Kazimierza Wielkiego w Bydgoszczy.
Życiorys.
W 1995 uzyskał tytuł magistra w zakresie nauk społecznych, a w 1996 z historii (1996). 15 maja 2001 na Akademii Bydgoskiej im. Kazimierza Wielkiego (obecnie Uniwersytet Kazimierza Wielkiego) obronił pracę doktorską "Ludność żydowska na Kujawach wschodnich w latach 1918-1945", 9 lutego 2016 uzyskał stopień doktora habilitowanego na podstawie dysertacji "Żydowskie gminy wyznaniowe w II Rzeczypospolitej. Studium historyczno-administracyjne". Został zatrudniony na stanowisku adiunkta w Instytucie Historii i Stosunków Międzynarodowych na Wydziale Humanistycznym Uniwersytetu Kazimierza Wielkiego w Bydgoszczy.
Piastuje stanowisko profesora uczelni i kierownika w Katedrze Historii XIX wieku na Wydziale Historycznym Uniwersytetu Kazimierza Wielkiego w Bydgoszczy. Jest członkiem kilku towarzystw naukowych oraz członkiem Rady Programowej Żydowskiego Instytutu Historycznego w Warszawie (kadencja 2017-2020).
Badania Tomasza Kawskiego obejmują historię Polski XX wieku, dzieje diaspory żydowskiej na ziemiach polskich w XIX i XX wieku.

</doc>
<doc id="4770183" url="https://pl.wikipedia.org/wiki?curid=4770183" title="Bergagård">
Bergagård

Bergagård – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 240 (31 grudnia 2015), 245 (31 grudnia 2018) i 251 (31 grudnia 2019).

</doc>
<doc id="4770184" url="https://pl.wikipedia.org/wiki?curid=4770184" title="Wojciech Podsiadło">
Wojciech Podsiadło

Wojciech Podsiadło (ur. 22 kwietnia 1958 w Kielcach) – polski lekkoatleta, wieloboista, mistrz i reprezentant Polski.
Kariera sportowa.
Był zawodnikiem AZS Nowi Kielce, AZS Warszawa i Górnika Zabrze. Jego trenerem był m.in. Edmund Sarna.
Na mistrzostwach Polski seniorów na otwartym stadionie zdobył pięć medali w dziesięcioboju: złote w 1982, 1984 i 1987, srebrny w 1983 i brązowy w 1989. W halowych mistrzostwach Polski seniorów wywalczył sześć medali: złoty w siedmioboju w 1985, złoty w ośmioboju w 1988, srebrny w siedmioboju w 1982, srebrny w ośmioboju w 1987, brązowe w siedmioboju w 1978 i 1981.
Reprezentował Polskę na mistrzostwach Europy juniorów w 1977, gdzie zajął w dziesięcioboju 10. miejsce, z wynikiem 6766. Trzykrotnie wystąpił w zawodach Grupy A Pucharze Europy w wielobojach. W 1983 zajął 15. miejsce, z wynikiem 7768, w 1987 był 12., z wynikiem 7680, w 1989 – 22., z wynikiem 7331.
Rekord życiowy w dziesięcioboju: 7987 (23.08.1984), według tabel obowiązujących od 1985, w siedmioboju w hali: 5767 (11.02.1985).

</doc>
<doc id="4770186" url="https://pl.wikipedia.org/wiki?curid=4770186" title="Nauki o Wychowaniu. Studia Interdyscyplinarne">
Nauki o Wychowaniu. Studia Interdyscyplinarne

Nauki o Wychowaniu. Studia Interdyscyplinarne – czasopismo naukowe online, wydawane przez Wydawnictwo Uniwersytetu Łódzkiego.
O czasopiśmie.
"Nauki o Wychowaniu. Studia Interdyscyplinarne" to półrocznik Wydziału Nauk o Wychowaniu Uniwersytetu Łódzkiego. Publikuje artykuły dotyczące teorii i koncepcji pedagogicznych, ich możliwości aplikacyjnych, podejść filozoficznych, antropologicznych, socjologicznych, psychologicznych oraz metodologicznych. Kierowany jest szczególnie do autorów, którzy obejmują zagadnienia nauk o wychowaniu w sposób całościowy. Czasopismo publikuje oryginalne artykuły, które wpisują się w problematykę przygotowywanych numerów tematycznych, jak również wykraczające poza wiodący temat. Teksty poddawane są ocenie dwóch niezależnych recenzentów zgodnie z zasadą double blind review. Wszystkie artykuły dostępne są w Otwartym Dostępie na licencji CC BY-NC-ND.

</doc>
<doc id="4770191" url="https://pl.wikipedia.org/wiki?curid=4770191" title="Franciszek Lachowski">
Franciszek Lachowski

Franciszek Lachowski (ur. 13 sierpnia 1885 r. w Hubinku, zm. 12 kwietnia 1970 r. w Kurytybie) – polski przedsiębiorca i działacz polonijny żyjący w Brazylii.
Życiorys.
Urodził się 13 sierpnia 1885 r., prawdopodobnie w Hubinku. Był jednym z dwojga dzieci Józefa i Anny Lachowskich. Pochodził z rodziny rzymskokatolickich chłopów małorolnych, chociaż na tym terenie większość ludności stanowili grekokatolicy. W wieku kilku lat stracił ojca, a matka wyszła ponownie za Joachima Prima, z którym miała jedną córkę.
W 1895 r. wraz z rodziną wyemigrował do Brazylii, dokąd wyjeżdżali galicyjscy chłopi szukający lepszych warunków życia. Podróż statkiem z Hamburga trwała kilka miesięcy, po której rodzina Lachowskiego osiadła w Santos Andrade w stanie Paraná, gdzie mieszkało ponad pięć tysięcy polskich osadników. Z powodu trudnych warunków w tej osadzie, po krótkim okresie Lachowski wraz z rodziną przeniósł się do Campo Largo da Roseira, gdzie pracował przy wycince lasu.
W 1901 r. Lachowski usamodzielnił się i podjął pracę w gospodarstwie rolnym przy hodowli bydła, a po dwóch latach wyjechał do Kurytyby, gdzie zatrudnił się w firmie cukierniczej. Lachowski pracował w tej firmie przez 10 lat, stopniowo awansując; w tym też okresie nauczył się czytać i pisać. W 1914 r. kupił za swoje oszczędności wystawioną na sprzedaż cukiernię i założył własną firmę "A Vencedora", która zdobyła popularność w stanach Parana i Santa Catarina. Lachowski prowadził firmę do początku lat 60. XX wieku, kiedy przeszedł na emeryturę, a firma zaprzestała działalności, gdyż żadne z jego dzieci nie zdecydowało się na jej przejęcie.
W 1907 roku zaangażował się w działalność Koła Młodzieży Polskiej i od 1908 do 1916 r. był poborcą koła, a w 1917 r. został wybrany jego wiceprezesem. Z jego inicjatywy zaczęto budowę nowej siedziby Koła Młodzieży Polskiej, a rok później wszedł w skład komisji odpowiedzialnej za inwestycje. Po połączeniu Koła z organizacjami Sokół i Towarzystwem św. Stanisława w Związek Polskich Towarzystw w Kurytybie, Lachowski wszedł w skład zarządu nowej organizacji. W 1938 roku Związek Polski został znacjonalizowany i przekształcony w Sociedade Beneficiente e Recreativa União, ale Lachowski nadal sprawował w nim różne funkcje.
Lachowski był również prezesem Towarzystwa Polskiego Tadeusza Kościuszki i Dobroczynno-Robotniczego Towarzystwa Polskiego Władysława Jagiełły w Abranches oraz wiceprezesem Związku Towarzystw Katolickich "Oświata" w Kurytybie. Był zaangażowany w prace komitetu na rzecz budowy Pomnika Siewcy w Kurytybie, został fundatorem dzwonu dla kościoła św. Wincentego à Paulo w Kurytybie i był jednym z inicjatorów budowy Placu Polskiego w Kurytybie. Wspierał również finansowo edukację ubogich dzieci polskich. W czasie II wojny światowej był skarbnikiem w Komitecie Pomocy Ofiarom Wojny w Polsce.
Za swoją działalność społeczną dla Polonii w Kurytybie Lachowski dwukrotnie został odznaczony Złotym Krzyżem Zasługi, w tym raz w 1929 r., w czasie wizyty w Polsce, a w 1934 r. otrzymał od prymasa Polski Augusta Hlonda jego portret z dedykacją.
Od 2 maja 1908 roku w żonaty z Pauliną Smołką z Irati, której rodzina pochodziła ze Śląska. Miał z nią siedmioro dzieci.
Zmarł 12 kwietnia 1970 r. w Kurytybie.

</doc>
<doc id="4770192" url="https://pl.wikipedia.org/wiki?curid=4770192" title="Santa Fe (dystrykt Darién)">
Santa Fe (dystrykt Darién)

Santa Fe – dystrykt prowincji Darién w Panamie. Został utworzony 2 maja 2019 na podstawie ustawy z 14 lipca 2017 poprzez wydzielenie części dystryktu Chepigana. Stolicą jest Santa Fe.
Podział administracyjny.
Santa Fe podzielone jest na 7 corregimiento:

</doc>
<doc id="4770196" url="https://pl.wikipedia.org/wiki?curid=4770196" title="Bua (Szwecja)">
Bua (Szwecja)

Bua – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 2036 (31 grudnia 2015), 2110 (31 grudnia 2018) i 2131 (31 grudnia 2019).

</doc>
<doc id="4770199" url="https://pl.wikipedia.org/wiki?curid=4770199" title="Buerås">
Buerås

Buerås – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 754 (31 grudnia 2015), 768 (31 grudnia 2018) i 766 (31 grudnia 2019).

</doc>
<doc id="4770200" url="https://pl.wikipedia.org/wiki?curid=4770200" title="Spordany Juvenil">
Spordany Juvenil

Spordany Juvenil – andorski klub piłkarski, mający siedzibę w mieście Les Escaldes, na południu kraju.
Historia.
Chronologia nazw:
Klub piłkarski Spordany Juvenil został założony w miejscowości Les Escaldes w 1995 roku. Zespół startował w Lliga andorrana w sezonie 1995/96, które po raz pierwszy odbyły się pod patronatem UEFA. Sezon debiutowy zakończył na przedostatnim 9.miejscu. W następnym sezonie 1996/97 z zerowym dorobkiem zajął ostatnią 12.pozycję. Jednak nie przystąpił do rozgrywek w kolejnym sezonie i w 1997 został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="4770207" url="https://pl.wikipedia.org/wiki?curid=4770207" title="Meltem Akar">
Meltem Akar

Meltem Akar (ur. 12 maja 1982 w Giresun) – turecka bokserka wagi junior muszej, mistrzyni Unii Europejskiej (2011) oraz trzykrotna mistrzyni Turcji (2013, 2015, 2016).
Kariera.
W czerwcu 2011 roku została mistrzynią Unii Europejskiej w kategorii do 48 kg. W finale turnieju, który odbywał się w Katowicach pokonała na punkty (17:9) Polkę Patrycję Bednarek. W październiku tego samego roku startowała na mistrzostwach Europy w Rotterdamie. Reprezentantka Turcji odpadła jednak już w 1/8 finału.
W lipcu 2013 roku broniła tytułu mistrzyni Unii Europejskiej w kategorii do 48 kg. Akar nie obroniła mistrzostwa, przegrywając na punkty z reprezentantką Walii Lynsey Holdaway. Pod koniec roku uczestniła również w igrzyskach sportów walki, gdzie doszła do półfinału w kategorii do 51 kg.
W 2016 reprezentowała Turcję na mistrzostwach świata oraz Europy, dochodząc kolejno do 1/8 i 1/16 finału.

</doc>
<doc id="4770208" url="https://pl.wikipedia.org/wiki?curid=4770208" title="Eldsberga">
Eldsberga

Eldsberga – miejscowość (tätort) w Szwecji, w regionie administracyjnym ("län") Halland, w gminie Halmstad.
Według danych Szwedzkiego Urzędu Statystycznego liczba ludności wyniosła: 679 (31 grudnia 2015), 751 (31 grudnia 2018) i 770 (31 grudnia 2019).

</doc>
<doc id="4770210" url="https://pl.wikipedia.org/wiki?curid=4770210" title="Oxycarenus modestus">
Oxycarenus modestus

Oxycarenus modestus – gatunek pluskwiaka z podrzędu różnoskrzydłych i rodziny skupieńcowatych. 
Taksonomia.
Gatunek ten został opisany po raz pierwszy w 1829 roku przez Carla Fredrika Falléna pod nazwą "Lygaeus modestus". W 1849 roku Carl Henrik Boheman przeniósł go do rodzaju "Pachymerus", a w 1851 Anders Gustaf Dahlbom do rodzaju "Stenogaster". W rodzaju "Oxycarenus" sklasyfikował go w 1860 roku Gustav Flor. W podrodzaju "Pseudoxycarenus" umieścili go w 1997 Miguel Costas, M.A. Vázquez i Tomás López.
Morfologia.
Pluskwiak o ciele długości od 3,1 do 4 mm, przy czym samce są przeciętnie mniejsze od samic. Głowa ma barwę czerwonawobrązową, przedplecze jest brązowe z ciemniejszą przepaską poprzeczną w przedniej połowie, a tarczka ciemnobrązowa – powierzchnia wszystkich tych części ciała jest w całości punktowana. Półpokrywy mają bladożółtą przykrywkę z ciemnymi pasami i lekko wypukłą krawędzią tylną. Międzykrywka jest brązowa z wyblakłą częścią dosiebną i czarną częścią odsiebną. Ciemna z rozjaśnioną nasadą zakrywka nie przekracza długością przykrywki. Czułki mają człon pierwszy czerwonawy lub czarny, człon drugi brązowy u nasady i czarny u wierzchołka, człon trzeci czarny ze zbrązowiałą nasadą, a człon czwarty jednolicie czarny. Czarna kłujka przekracza wysokość bioder tylnej pary odnóży. Przednia para odnóży ma uda uzbrojone w kolce.
Biologia i ekologia.
Owad ten jest fitofagiem ssącym soki roślin z rodziny brzozowatych. W środkowoeuropejskich warunkach klimatycznych jego roślinami żywicielskimi są przede wszystkim olsze, w tym olsza czarna i olsza szara. Sporadycznie obserwuje się żerowanie na brzozach.
Imagines odbywają zimowanie w otwartych, starych, zdrewniałych, szyszkowatych owocostanach olsz, w szczelinach ich kory oraz w ściółce nieopodal drzew żywicielskich. Rozmnażają się od kwietnia do czerwca. Samice składają jaja w szyszkowatych owocostanach. Larwy (nimfy) widuje się od maja do września. Pierwsze osobniki dorosłe nowego pokolenia pojawiają się w lipcu.
Rozprzestrzenienie.
Gatunek palearktyczny, głównie europejski. Wykazany został z Hiszpanii, Francji, Belgii, Luksemburga, Holandii, Niemiec, Austrii, Szwajcarii, Włoch, Norwegii, Szwecji, Finlandii, Estonii, Łotwy, Litwy, Polski, Białorusi, Ukrainy, Czech, Słowacji, Węgier, Słowenii, Bośni i Hercegowiny, Serbii, Czarnogóry, Macedonii Północnej, Rumunii, Mołdawii, Bułgarii, Turcji, Krymu i Rosji, gdzie sięga na wschód po Kaukaz i obwód astrachański.
W Polsce stwierdzany jest od XIX wieku i jest jedynym przedstawicielem rodzaju zaliczanym do fauny rodzimej. Występuje głównie w południowej i środkowej części kraju, na północ sięgając po Pojezierze Gnieźnieńskie.

</doc>
<doc id="4770214" url="https://pl.wikipedia.org/wiki?curid=4770214" title="Dag Burgos">
Dag Burgos

Dag Burgos (ur. 21 października 1966) – gwatemalski biegacz narciarski, uczestnik igrzysk olimpijskich w Calgary. Jego bratem jest Ricardo, również biegacz narciarski.

</doc>
<doc id="4770216" url="https://pl.wikipedia.org/wiki?curid=4770216" title="Fegen">
Fegen

Fegen – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 235 (31 grudnia 2015), 241 (31 grudnia 2018) i 246 (31 grudnia 2019).

</doc>
<doc id="4770219" url="https://pl.wikipedia.org/wiki?curid=4770219" title="Maciej Jędral">
Maciej Jędral

Maciej Jędral (ur. 17 grudnia 1960 w Bydgoszczy) – polski lekkoatleta, wieloboista, mistrz i reprezentant Polski.
Kariera sportowa.
Był zawodnikiem BKS Bydgoszcz.
Na mistrzostwach Polski seniorów na otwartym stadionie zdobył jeden medal w dziesięcioboju: złoty w 1983. W halowych mistrzostwach Polski seniorów wywalczył dwa srebrne medale w siedmioboju: w 1983 i 1986.
Reprezentował Polskę na mistrzostwach Europy juniorów w 1979, gdzie zajął w dziesięcioboju 9. miejsce, z wynikiem 7089. Dwukrotnie wystąpił w zawodach Grupy A Pucharze Europy w wielobojach. W 1983 zajął 16. miejsce, z wynikiem 7740, w 1985 był 10., z wynikiem 7555.
Pracuje jako trener w Niemczech, w SV Brackwede
Rekord życiowy w dziesięcioboju: 7844 (26.06.1983), według tabel obowiązujących od 1985, w siedmioboju w hali: 5491 (9.02.1986).

</doc>
<doc id="4770225" url="https://pl.wikipedia.org/wiki?curid=4770225" title="Jan III Głubczycki">
Jan III Głubczycki



</doc>
<doc id="4770228" url="https://pl.wikipedia.org/wiki?curid=4770228" title="Hanusz Fulnecki">
Hanusz Fulnecki



</doc>
<doc id="4770231" url="https://pl.wikipedia.org/wiki?curid=4770231" title="Düwag 6ZGTW">
Düwag 6ZGTW



</doc>
<doc id="4770233" url="https://pl.wikipedia.org/wiki?curid=4770233" title="Ricardo Burgos">
Ricardo Burgos

Ricardo Burgos (ur. 4 marca 1965) – gwatemalski biegacz narciarski, uczestnik igrzysk olimpijskich w Calgary. Jego bratem jest Dag, również biegacz narciarski.

</doc>
<doc id="4770237" url="https://pl.wikipedia.org/wiki?curid=4770237" title="Düwag 6EGTW">
Düwag 6EGTW



</doc>
<doc id="4770240" url="https://pl.wikipedia.org/wiki?curid=4770240" title="Credé 4EGTW">
Credé 4EGTW



</doc>
<doc id="4770244" url="https://pl.wikipedia.org/wiki?curid=4770244" title="Jan V Raciborski">
Jan V Raciborski



</doc>
<doc id="4770251" url="https://pl.wikipedia.org/wiki?curid=4770251" title="Pennaraptora">
Pennaraptora

Pennaraptora – klad dinozaurów z grupy teropodów. Wprowadzony został przez Fotha i współpracowników w 2014 przy okazji rozważań nad ewolucją upierzenia. Klad ten łączy owiraptorozaury i Paraves. Badacze wyrazili pogląd, że już u gatunku, od którego wywodzi się rzeczony klad, obecne były pióra konturowe, takie jak u współczesnych ptaków. Aczkolwiek zastrzegają, że nie znaczy to, że pióra tego rodzaju występowały wyłącznie u przedstawicieli tego kladu jako jego synapomorfia. Jako że pióra u wczesnych celurozaurów nie zachowały się zbyt dobrze w zapisie kopalnym, nie można wykluczyć, że powstały one jeszcze wcześniej. Jako pierwszy rzeczony przodek miał natomiast wykształcić wydłużone, symetryczne sterówki. Występujące u zaliczanego do Dromaeosauridae wczesnokredowego "Microraptor gui" asymetryczne sterówki uważają za przejaw konwergencji, podobnie jak w przypadku ostatniego wspólnego przodka "Archaeopteryx" i Pygostylia. O ile w przypadku wspomnianego mikroraptora przeprowadzono próby rekonstrukcji upierzenia i wiadomo, że nosił opalizujące pióra, wygląd piór przodka Pennaraptora w znacznie większym stopniu stoi pod znakiem zapytania. Wydaje się natomiast, że powstały nowy rodzaj piór podlegał szybkiej ewolucji, różnicując się w różne rodzaje upierzenia charakteryzujące różnych przedstawicieli grupy i spełniające różne biologiczne funkcje. Foth i inni nie łączą wobec tego powstania piór z możliwością latania, która musiała pojawić się później, jak to już wcześniej przewidywano. Obecność opierzonych piszczeli u niektórych taksonów nie wiąże się ze zdolnością do lotu. Tak więc zdolność do lotu pozostaje egzaptacją piór. Wśród wcześniejszych ich funkcji zespół Fotha wymienia izolację, kamuflaż, budowanie wizerunku. Wydłużone sterówki przednich kończyn miały rozwinąć wpływ na utrzymanie równowagi podczas przemieszczania się oraz brać udział w rozrodzie. Za używaniem opierzonego ogona podczas pokazów związanych z rozrodem świadczy duże zróżnicowanie opierzenia tej części ciała.
Foth i inni (2014) zaprezentowali następujący kladogram ukazujący stosunki w obrębie Pennaraptora (uproszczono):

</doc>
<doc id="4770254" url="https://pl.wikipedia.org/wiki?curid=4770254" title="Flagi gmin w województwie mazowieckim">
Flagi gmin w województwie mazowieckim

Flagi gmin w województwie mazowieckim – lista symboli gminnych w postaci flagi, obowiązujących w województwie mazowieckim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin, w tym w województwie mazowieckim, podejmowało uchwały i używało flagi jako swojego symbolu. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie mazowieckim swoją flagę miały 165 z 314 gmin (Radom używa nieoficjalnej flagi), do 2002, czyli wprowadzenia w życie nowej ustawy warszawskiej, miało ją 7 z 11 gmin warszawskich oraz miasto Wesoła. Symbol ten, od 2005 (ze zmianą w 2006), ma ustanowione samo województwo.

</doc>
<doc id="4770255" url="https://pl.wikipedia.org/wiki?curid=4770255" title="Janusz Leśniewicz">
Janusz Leśniewicz

Janusz Leśniewicz (ur. 14 kwietnia 1955) – polski lekkoatleta, wieloboista, mistrz i reprezentant Polski.
Kariera sportowa.
Był zawodnikiem Olimpii Grudziądz, Wawelu Kraków i Legii Warszawa.
Na mistrzostwach Polski seniorów na otwartym stadionie zdobył pięć medali: złoty w dziesięcioboju w 1986, srebrny w sztafecie 4 x 400 metrów w 1981 i brązowe w dziesięcioboju w 1981, 1983 i 1988. W halowych mistrzostwach Polski seniorów wywalczył trzy medale: złoty w ośmioboju w 1987, srebrny w siedmioboju w 1985 i brązowy w siedmioboju w 1979.
Startował na zawodach weteranów, zdobywając srebrne medale w skoku wzwyż: na mistrzostwach Europy w 1996, halowych mistrzostwach Europy w 1997 i 2001, światowych igrzyskach weteranów w 2002.
W 2002 poślubił siatkarkę, Dominikę Smerekę.
Rekord życiowy w dziesięcioboju: 8019 (14.09.1984), według tabel obowiązujących od 1985, w siedmioboju w hali: 5678 (26.02.1984).

</doc>
<doc id="4770256" url="https://pl.wikipedia.org/wiki?curid=4770256" title="Flagi gmin w województwie opolskim">
Flagi gmin w województwie opolskim

Flagi gmin w województwie opolskim – lista symboli gminnych w postaci flagi, obowiązujących w województwie opolskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin podejmowało uchwały i używało flagi jako swojego symbolu (w województwie opolskim było to kilka gmin). Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie opolskim swoją flagę posiadały 54 z 71 gmin. Symbol ten, od 2004, ma ustanowione samo województwo.

</doc>
<doc id="4770259" url="https://pl.wikipedia.org/wiki?curid=4770259" title="Flagi gmin w województwie podlaskim">
Flagi gmin w województwie podlaskim

Flagi gmin w województwie podlaskim – lista symboli gminnych w postaci flagi, obowiązujących w województwie podlaskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin, w tym w województwie podlaskim, podejmowało uchwały i używało flagi jako swojego symbolu. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie podlaskim swoją flagę posiadało 58 ze 118 gmin. Symbol ten, od 2002, ma ustanowione samo województwo.

</doc>
<doc id="4770260" url="https://pl.wikipedia.org/wiki?curid=4770260" title="Mistrzostwa Świata we Wspinaczce Sportowej 2003">
Mistrzostwa Świata we Wspinaczce Sportowej 2003

Mistrzostwa Świata we Wspinaczce Sportowej 2003 – 7. edycja mistrzostw świata we wspinaczce sportowej, która odbyła się w dniach 7-13 lipca 2003 w francuskim Chamonix. Podczas zawodów wspinaczkowych zawodnicy i zawodniczki rywalizowali w 6 konkurencjach. Polski wspinacz sportowy Tomasz Oleksy zdobył dwa medale: srebrny we wspinaczce na szybkość oraz brązowy w boulderingu.
Uczestnicy.
Zawodnicy i zawodniczki podczas zawodów wspinaczkowych w 2003 roku rywalizowali w 6 konkurencjach. Łącznie do mistrzostw świata zgłoszonych zostało 289 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4770261" url="https://pl.wikipedia.org/wiki?curid=4770261" title="Flagi gmin w województwie pomorskim">
Flagi gmin w województwie pomorskim

Flagi gmin w województwie pomorskim – lista symboli gminnych w postaci flagi, obowiązujących w województwie pomorskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin podejmowało uchwały i używało flagi jako swojego symbolu (w województwie pomorskim było to co najmniej 15 gmin). Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie pomorskim swoją flagę posiadało 78 ze 123 gmin. Najstarszą z nich posiada Gdańsk (od 1467). Symbol ten, od 2002, ma również ustanowione samo województwo.

</doc>
<doc id="4770266" url="https://pl.wikipedia.org/wiki?curid=4770266" title="Flagi gmin w województwie śląskim">
Flagi gmin w województwie śląskim

Flagi gmin w województwie śląskim – lista symboli gminnych w postaci flagi, obowiązujących w województwie śląskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin podejmowało uchwały i używało flagi jako swojego symbolu (w województwie śląskim było to kilkanaście gmin, część z nich używała flagi przed 1945). Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie śląskim swoją flagę miało 98 ze 167 gmin (Tychy używają nieoficjalnej flagi). Symbol ten, od 2001, ma również ustanowione samo województwo.

</doc>
<doc id="4770267" url="https://pl.wikipedia.org/wiki?curid=4770267" title="Charles Peters Barthélus">
Charles Peters Barthélus

Charles Peters Barthélus (ur. 14 listopada 1970 w Marchand-Dessalines) – haitański duchowny katolicki, biskup Port-de-Paix od 2020.
Życiorys.
Święcenia kapłańskie otrzymał 7 czerwca 1998 i został inkardynowany do archidiecezji Port-au-Prince. Przez kilkanaście lat pracował jako duszpasterz parafialny. W latach 2011–2014 studiował liturgikę w Paryżu, a po powrocie do kraju objął funkcję wicerektora archidiecezjalnego seminarium duchownego.
14 kwietnia 2020 papież Franciszek mianował go ordynariuszem diecezji Port-de-Paix. Sakry biskupiej udzielił mu 5 września 2020 roku arcybiskup Eugene Nugent.

</doc>
<doc id="4770282" url="https://pl.wikipedia.org/wiki?curid=4770282" title="Łuby (Murawy)">
Łuby (Murawy)

Łuby – część wsi Murawy w Polsce, położona w województwie podlaskim, w powiecie łomżyńskim, w gminie Piątnica.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w m. Piątnica. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770285" url="https://pl.wikipedia.org/wiki?curid=4770285" title="Indian Navy">
Indian Navy



</doc>
<doc id="4770287" url="https://pl.wikipedia.org/wiki?curid=4770287" title="Marynarka wojenna Indii">
Marynarka wojenna Indii



</doc>
<doc id="4770296" url="https://pl.wikipedia.org/wiki?curid=4770296" title="Stadion Miejski w Zaqatali">
Stadion Miejski w Zaqatali

Stadion Miejski – stadion sportowy w Zaqatali, w Azerbejdżanie. Został otwarty 19 września 2008 roku. Może pomieścić 3500 widzów. Obiekt jest częścią kompleksu olimpijskiego. W przeszłości swoje spotkania rozgrywali na nim piłkarze klubu Simurq Zaqatala.
Obiekt został wybudowany w latach 2006–2008 w miejscu starego i zaniedbanego Stadionu Miejskiego. Otwarcie nowej areny z udziałem prezydenta Azerbejdżanu İlhama Əliyeva miało miejsce 19 września 2008 roku. Stadion stanowi część powstałego w pierwszej dekadzie XXI wieku kompleksu olimpijskiego w Zaqatali. Obiekt posiada dwupiętrową, częściowo zadaszoną trybunę od strony zachodniej, sztuczne oświetlenie osadzone na czterech masztach, boisko ze sztuczną murawą i otaczającą je nietypową, prostokątną, czterotorową bieżnię lekkoatletyczną. Obok powstało także pełnowymiarowe boisko treningowe o naturalnej nawierzchni. Do czasu rozwiązania klubu w 2015 roku swoje spotkania na stadionie rozgrywali piłkarze drużyny Simurq Zaqatala.

</doc>
<doc id="4770306" url="https://pl.wikipedia.org/wiki?curid=4770306" title="Mistrzostwa Słowacji w piłce nożnej plażowej mężczyzn">
Mistrzostwa Słowacji w piłce nożnej plażowej mężczyzn

Mistrzostwa Słowacji w piłce nożnej plażowej mężczyzn (słow. "Majstrovstvá Slovenskej republiky v plážovom futbale") – coroczne rozgrywki piłkarskie, mające na celu wyłonienie najlepszej męskiej drużyny na Słowacji.
Historia.
Pierwsza edycja mistrzostw Słowacji odbyła się w 2007 roku w turystycznej miejscowości Senec. Organizatorem turnieju był Słowacki Związek Sportów Plażowych. W 2020 roku wprowadzono formę turniejów ligowych + fazy play-off.

</doc>
<doc id="4770307" url="https://pl.wikipedia.org/wiki?curid=4770307" title="Hernán Carazo">
Hernán Carazo

Hernán Carazo (ur. 16 sierpnia 1955 w San José) – kostarykański biathlonista, uczestnik igrzysk olimpijskich w Sarajewie. Podczas igrzysk wziął udział w obu startach indywidualnych, czyli w sprincie oraz biegu indywidualnym. Sprintu jednakże nie ukończył, a w biegu indywidualnym zajął ostatnie, 61. miejsce, notując przy tym 11 niecelnych strzałów i ponad godzinę straty do złotego medalisty, Petera Angerera. Hernán Carazo jest jak do tej pory jedynym biathlonistą z Kostaryki, który wystąpił na igrzyskach olimpijskich.

</doc>
<doc id="4770322" url="https://pl.wikipedia.org/wiki?curid=4770322" title="Sanojca">
Sanojca



</doc>
<doc id="4770337" url="https://pl.wikipedia.org/wiki?curid=4770337" title="Joseph Kitchin">
Joseph Kitchin

Joseph Kitchin (ur. 1861, zm. 1932) – brytyjski biznesmen i statystyk.
Zasłynął z opublikowania w 1923 roku pracy, w której to przeprowadził analizę trzech szeregów czasowych, stworzonych z danych zebranych w Stanach Zjednoczonych i Wielkiej Brytanii w latach 1890-1922. Ich wynikiem było zidentyfikowanie dwóch cykli koniunkturalnych – pierwszego, już wcześniej znanego, trwającego od 8 do 11 lat (cykl Juglara) i drugiego, nowo odkrytego trwającego średnio 3,5 roku. W późniejszych latach Joseph Schumpeter nazwał ten cykl od jego nazwiska cyklem Kitchina, chociaż zjawisko to zostało wyjaśnione dopiero w 1948 roku przez Mosesa Abramovitza.

</doc>
<doc id="4770338" url="https://pl.wikipedia.org/wiki?curid=4770338" title="Sigoulès-et-Flaugeac">
Sigoulès-et-Flaugeac

Sigoulès-et-Flaugeac – gmina we Francji, w regionie Nowa Akwitania, w departamencie Dordogne. W 2008 roku populacja ludności wynosiła 1362 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Flaugeac oraz Sigoulès. Siedzibą gminy została miejscowość Sigoulès. 

</doc>
<doc id="4770342" url="https://pl.wikipedia.org/wiki?curid=4770342" title="Olegs Slahovs">
Olegs Slahovs



</doc>
<doc id="4770352" url="https://pl.wikipedia.org/wiki?curid=4770352" title="Lekkoatletyka na Igrzyskach Imperium Brytyjskiego 1950">
Lekkoatletyka na Igrzyskach Imperium Brytyjskiego 1950

Lekkoatletyka na Igrzyskach Imperium Brytyjskiego 1950 – zawody lekkoatletyczne, które były rozgrywane na Eden Park w Auckland w Nowej Zelandii, Rozegrano 20 konkurencji męskich i 8 kobiecych.

</doc>
<doc id="4770353" url="https://pl.wikipedia.org/wiki?curid=4770353" title="Diecezja Sheffield">
Diecezja Sheffield

Diecezja Sheffield () – diecezja Kościoła Anglii w północnej Anglii, w metropolii Yorku. Została erygowana 23 stycznia 1914 r. na terytorium należącym wcześniej do diecezji Yorku.
Na czele diecezji stoi biskup diecezjalny z tytułem biskupa Sheffield, którego wspiera biskup pomocniczy, tytułowany biskupem Doncaster. Ponadto w zarządzie diecezją bierze udział trzech archidiakonów o wyznaczonych geograficznie obszarach odpowiedzialności.

</doc>
<doc id="4770354" url="https://pl.wikipedia.org/wiki?curid=4770354" title="Rogienice Włościańskie">
Rogienice Włościańskie

Rogienice Włościańskie – wieś poświadczona w spisie powszechnym z 1921, znajdująca się przy drodze z Łomży do Kolna, odległa od Łomży (najbliższa stacja kolejowa) o 12 km (ówcześnie w powiecie Łomża, w gminie Rogienice), znajdująca się we właściwościach sądu grodzkiego w Stawiskach, przynależna do parafii rzymskokatolickiej w Małym Płocku (najbliższy urząd pocztowy), liczyła 315 mieszkańców narodowości polskiej, w tym 24 wyznania żydowskiego.
Miejscowość nie występuje w Słowniku geograficznym Królestwa Polskiego w opisie gminy Rogienice, wśród wsi szlacheckich wymieniono: Rogienice Wypychy i Rogienice Piaseczne, a wśród wsi włościańskich Rogienice Wielkie. Nie ma w tym wykazie Rogienic Włościańskich. Nie występuje na mapie topograficznej rosyjskiej z 1915 r., "202. Gehsen (Jeże)-Kolno" wydanej przez Instytut Wojskowo-Geograficznny w Warszawie w 1921 r., "Łomża. Herausgegeben von der Kartogr Abteilung der Kgl.Preuk Landesaufnahme 1899.", "Kolno. Wojskowy Instytut geograficzny Warszawa 1930".

</doc>
<doc id="4770361" url="https://pl.wikipedia.org/wiki?curid=4770361" title="Atalante (1930)">
Atalante (1930)

Atalante (Q162) – francuski okręt podwodny z okresu międzywojennego i II wojny światowej, jedna z pięciu jednostek typu "Argonaute". Okręt został zwodowany 5 sierpnia 1930 roku w stoczni Schneidera w Chalon-sur-Saône, a w skład Marine nationale wszedł 18 września 1934 roku. Jednostka pełniła służbę na Morzu Śródziemnym, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej „Atalante” wszedł w skład marynarki Wolnych Francuzów. W 1944 roku okręt odstawiono do rezerwy, a w marcu 1946 roku został sprzedany na złom.
Projekt i budowa.
„Atalante” zamówiony został w ramach programu rozbudowy floty francuskiej z 1927 roku. Okręt, zaprojektowany przez Eugène’a Schneidera i Maxime’a Laubeufa, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Atalante” zbudowany został w stoczni Schneidera w Chalon-sur-Saône. Stępkę okrętu położono 17 sierpnia 1928 roku, a zwodowany został 5 sierpnia 1930 roku.
Dane taktyczno-techniczne.
„Atalante” był średniej wielkości dwukadłubowym okrętem podwodnym. Długość między pionami wynosiła 63,4 metra, szerokość 6,4 metra i zanurzenie 4,24 metra. Wyporność normalna w położeniu nawodnym wynosiła 630 ton, a w zanurzeniu 798 ton. Okręt napędzany był na powierzchni przez dwa dwusuwowe silniki wysokoprężne Schneider-Carels o łącznej mocy 1300 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Atalante” wszedł do służby w Marine nationale 18 września 1934 roku. Jednostka otrzymała numer burtowy Q162. W momencie wybuchu II wojny światowej okręt pełnił służbę na Morzu Śródziemnym, wchodząc w skład 17. dywizjonu 6. eskadry 4. Flotylli okrętów podwodnych w Bizercie (wraz z siostrzanymi okrętami „Aréthuse”, „La Vestale” i „La Sultane”). Dowódcą okrętu był w tym okresie kpt. mar. E.R. Mine. W czerwcu 1940 roku okręt nadal znajdował się w składzie 17. dywizjonu, przechodząc remont w La Ciotat (miał trwać do 7 lipca), a jego dowódcą był kpt. mar. F.Y.C. Conan. 22 czerwca, w dniu zawarcia zawieszenia broni między Francją a Niemcami, okręt znajdował się w remoncie w Tulonie. W listopadzie 1940 roku „Atalante” znajdował się pod kontrolą rządu Vichy w składzie 5. grupy okrętów podwodnych w Tulonie (wraz z „Galatée”, „Sirène”, „Naïade”, „Perle” i „Diamant”), gdzie został rozbrojony.
14 stycznia 1941 roku „Atalante” wypłynął z Tulonu i 17 stycznia osiągnął Oran, skąd nazajutrz udał się do Casablanki, docierając do portu przeznaczenia 20 stycznia.
Po lądowaniu Aliantów w Afryce Północnej, w grudniu 1942 roku „Atalante” wszedł w skład marynarki Wolnych Francuzów. W 1943 roku okręt poddano modernizacji, w wyniku której zamiast wkm kal. 13,2 mm zamontowano pojedyncze działko przeciwlotnicze Oerlikon kal. 20 mm L/70. W 1944 roku okręt odstawiono do rezerwy. 23 marca 1946 roku jednostka została sprzedana na złom.

</doc>
<doc id="4770362" url="https://pl.wikipedia.org/wiki?curid=4770362" title="Farlington (Hampshire)">
Farlington (Hampshire)

Farlington – dzielnica miasta Portsmouth w Anglii, w hrabstwie Hampshire, w dystrykcie Portsmouth. Leży 9 km od centrum miasta Portsmouth. W 1931 roku civil parish liczyła 5672 mieszkańców.
Etymologia.
Nazwa miejscowości na przestrzeni wieków:

</doc>
<doc id="4770364" url="https://pl.wikipedia.org/wiki?curid=4770364" title="Gimnàstic Valira">
Gimnàstic Valira

Gimnàstic Valira – andorski klub piłkarski, mający siedzibę w mieście Les Escaldes, na południu kraju.
Historia.
Chronologia nazw:
Klub piłkarski Gimnàstic Valira został założony w miejscowości Les Escaldes w 1993 roku. W sezonie 1996/97 zespół startował w Lliga andorrana. Sezon debiutowy zakończył na przedostatnim 11.miejscu. W następnym sezonie 1997/98 po uzyskaniu sponsora jako Assegurances Doval zajął ostatnią 11.pozycję. W sezonie 1998/99 powrócił do nazwy Gimnàstic Valira, ale ponownie był ostatnim w tabeli ligowej. Jednak nie przystąpił do rozgrywek w kolejnym sezonie i w 1999 został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="4770368" url="https://pl.wikipedia.org/wiki?curid=4770368" title="Gimnastic Valira">
Gimnastic Valira



</doc>
<doc id="4770370" url="https://pl.wikipedia.org/wiki?curid=4770370" title="Zapis łańcuchowy strzałek Conwaya">
Zapis łańcuchowy strzałek Conwaya

Zapis łańcuchowy strzałek Conwaya (również notacja łańcuchowa Conwaya), stworzona przez matematyka Johna Hortona Conwaya i Richarda Kennetha Guya, jest sposobem wyrażania pewnych dużych liczb. Składa się ze skończonej sekwencji dodatnich liczb całkowitych oddzielonych przez strzałkę w prawo, np. 4 → 5 → 6 → 7 → 9.
Jak w przypadku większości notacji kombinatorycznych, definicja jest rekursywna.
Definicja.
„Łańcuch Conwaya” jest zdefiniowany następująco:
Każdy łańcuch reprezentuje liczbę całkowitą, zgodnie z czterema zasadami poniżej. Mówimy, że łańcuchy są równoważne, jeśli reprezentują tę samą liczbę.
Przykłady.
Rozważmy teraz trzy przykłady:
formula_7
formula_8
formula_9
formula_10
formula_11
formula_12
formula_13
formula_14
formula_15 zobacz liczba Grahama
Funkcja CG.
Używając notacji łańcuchowej, Conway i Guy stworzyli nową funkcję podobną do funkcji Ackermanna. Oto jej definicja:
formula_16 Funkcja daje wartości identyczne do liczb Ackermanna dla n od 1 do 3.
Wiadomo, że cg(4) formula_17 jest znacznie większa od Liczby Grahama, która leży między formula_18 a formula_19
Dowód:
Najpierw zdefiniujmy funkcję: formula_20 która może być użyta do zdefiniowania liczby Grahama jako: formula_21 możemy więc rozposać:
formula_22 z 64 formula_23
formula_24
formula_25
formula_26
formula_27
formula_28
Można więc stwierdzić, że liczba Grahama leży między formula_29 a formula_30
Rozszerzenia Petera Hurforda.
Peter Hurford rozszerzył strzałki Cowaya o dodatkową zasadę:
formula_31 gdzie formula_32 przyjmuje formę formula_33
Wyrażenia typu: formula_34 dla formula_35 nie istnieją.

</doc>
<doc id="4770381" url="https://pl.wikipedia.org/wiki?curid=4770381" title="Niewidzialny człowiek (film 2020)">
Niewidzialny człowiek (film 2020)

Niewidzialny człowiek (ang. "The Invisible Man") – amerykańsko-australijski horror z 2020 roku w reżyserii Leigh Whannella. Film powstał na podstawie powieści Herberta George'a Wellsa pod tym samym tytułem.
Fabuła.
Cecilia Kass (Elisabeth Moss) jest uwikłana w toksyczną relację z genialnym naukowcem, a zarazem bogatym socjopatą (Oliver Jackson-Cohen). Kobieta jest terroryzowana przez męża, zatem pewnej nocy postanawia od niego uciec i udać się do domu swojej siostry (Harriet Dyer) oraz przyjaciela (Aldis Hodge). Po kilku tygodniach dowiaduje się o samobójstwie męża, który w spadku zostawia jej ogromną fortunę. Cecilia obawia się jednak, że śmierć małżonka może być upozorowana. Wkrótce w otoczeniu kobiety zaczynają się dziać dziwne i niebezpieczne rzeczy. Główna bohaterka nabiera przekonania, że śledzi ją niewidzialny człowiek.

</doc>
<doc id="4770385" url="https://pl.wikipedia.org/wiki?curid=4770385" title="Robert Quine">
Robert Quine

Robert Wolfe Quine (ur. 30 grudnia 1942 w Akron, zm. 31 maja 2004 w Nowym Jorku) – amerykański gitarzysta i muzyk sesyjny, znany ze współpracy z takimi artystami jak Richard Hell &amp; the Voidoids, Lou Reed, Brian Eno, John Zorn, Ikue Mori, Marc Ribot, Marianne Faithfull, Tom Waits, Lloyd Cole i Matthew Sweet.
Życiorys.
Robert Quine urodził się w Akron w stanie Ohio. Był siostrzeńcem filozofa Willarda Van Ormana Quine'a i kuzynem Dana Auerbacha z grupy The Black Keys. W 1968 roku ukończył prawo na Washington University w St. Louis. Przez kilka lat pisał podręczniki poświęcone zagadnieniom prawa podatkowego. Na początku lat 70. przeprowadził się do Nowego Jorku, gdzie przez krótki czas uczęszczał do Berklee School of Music.
Kariera.
W latach 60. Robert Quine występował w kilku zespołach. m.in. w Bruce's Farm, z którym wykonywał przeróbki utworów The Byrds. W 1969 roku, za zgodą zespołu, zarejestrował na taśmie występy The Velvet Underground w St. Louis i San Francisco, które ukazały się w 2001 roku pt. "". Muzyka The Velvet Underground stanowiła istotną inspirację w kształtowaniu stylu gry Quine'a.
Po przeprowadzce do Nowego Jorku, Quine podjął pracę w księgarni, gdzie poznał Richarda Hella - basistę i wokalistę grupy The Voidoids. Quine dołączył do zespołu Hella w połowie lat 70. i zarejestrował z nim dwa albumy: "Blank Generation" (1977) i "Destiny Street" (1982). Wyprodukował również debiutancki singiel nowojorskiej grupy DNA. W kolejnych latach współpracował jako muzyk sesyjny m.in. z Lydią Lunch i zespołem Material. W 1980 roku nagrał album z Brianem Eno, który nigdy nie ujrzał światła dziennego. Obydwu artystów łączyła długoletnia przyjaźń.
Na początku lat 80. Quine podjął współpracę z gitarzystą Jodym Harrisem. Efektem sesji nagraniowych był instrumentalny album "Escape" (1981). W tym samym czasie Quine rozpoczął kooperację z Lou Reedem - pojawił się jako muzyk sesyjny na albumach "The Blue Mask" (1982) i "Legendary Hearts" (1983), uczestniczył też w dwóch trasach koncertowych Reeda (wideo "A Night with Lou Reed" [1983] oraz album "Live in Italy" [1984]). Relacja Quine'a i Reeda była burzliwa (Reed usunął większość gitarowych partii Quine'a z "Legendary Hearts") i ostatecznie zakończyła się w 1985 roku.
W 1984 roku ukazał się album "Basic" firmowany przez duet Robert Quine/Fred Maher. W późniejszych latach Quine pojawiał się w roli sidemana i gościa m.in. na albumach Toma Waitsa, Johna Zorna (seria "Filmworks" z lat 1992-97) Marianne Faithfull, Scritti Politti, Briana Eno, They Might Be Giants, Matthew Sweeta i Lloyda Cole'a. Jednym z najciekawszych albumów z tego okresu jest "Painted Desert" (1995) podpisany przez trio Ikue Mori/Robert Quine/Marc Ribot.
W sumie Quine wziął udział w nagrywaniu blisko 70 płyt.
Styl gry.
Charakterystyczne brzmienie gitary Roberta Quine'a wynikało z jego szerokich inspiracji jazzem, bluesem, rock'n'rollem i muzyką ambient. Do ulubionych artystów gitarzysty zaliczali się: The Velvet Underground, Miles Davis, The Stooges, Chuck Berry, Lou Reed, The Byrds, Brian Eno, James Burton, Ritchie Valens, Hank Marvin, Jimmy Reed, Bill Evans, Roy Buchanan, Jimmy Raney i Grant Green.
W trakcie swojej kariery, Quine używał rozmaitych modeli gitary elektrycznej (m.in. Danelectro, Fender Stratocaster, Fender Telecaster) i szeregu efektów gitarowych (Electro-Harmonix, Prescription Electronix, Fender Blender i in.).
Według Marca Ribota, „w kategoriach punkowych solówek gitarowych, Quine’a zdecydowanie można nazwać innowatorem”. Lester Bangs pisał, że Quine był „pierwszym gitarzystą, który przekuł przełomowe wczesne dokonania Lou Reeda i Jamesa Wlliamsona na nowy, indywidualny język”.
W 2010 roku Robert Quine trafił na 80. miejsce listy 100 najlepszych gitarzystów, opublikowanej przez magazyn Rolling Stone.
Śmierć.
W sierpniu 2003 roku zmarła żona Quine'a, Alice Sherman. 31 maja 2004 roku w Nowym Jorku zrozpaczony gitarzysta popełnił samobójstwo, wstrzykując sobie śmiertelną dawkę heroiny.

</doc>
<doc id="4770386" url="https://pl.wikipedia.org/wiki?curid=4770386" title="Assegurances Doval">
Assegurances Doval



</doc>
<doc id="4770393" url="https://pl.wikipedia.org/wiki?curid=4770393" title="Józef Drzewicki (nauczyciel)">
Józef Drzewicki (nauczyciel)

Józef Drzewicki (ur. 14 marca 1846 w Żołyni, zm. 20 lutego 1892 we Lwowie) – polski nauczyciel.
Życiorys.
Urodził się 14 marca 1846 w Żołyni. Był synem Dionizego (wzgl. Dominika) i Honoraty z domu Dziurzyńskiej.
W rodzinnej miejscowości ukończył szkołę ludową. Według Józefa Stachowicza brał udział w powstaniu styczniowym 1863, za co został zesłany przez Rosjan na Syberię, po czym na łyżwach uciekł z Chin, a stamtąd na ziemie polskie. Kształcił się w C. K. I Gimnazjum w Rzeszowie, gdzie 18 września 1868 zdał egzamin dojrzałości. Od 1868 do 1872 odbył studia na Wydziale Filozoficznym Uniwersytetu Lwowskiego o specjalności historii i geografii pod opieką naukową prof. Ksawerego Liskego i prof. Henryka Zeissberga.
Został nauczycielem i od 1871 pracował jako egzaminowany zastępca nauczyciela w C. K. Wyższej Szkole Realnej we Lwowie. Uczył tam historii, geografii, języka polskiego, historii kraju rodzinnego. W roku szkolnym 1878/1879 w charakterze zastępcy nauczyciela został przeniesiony do C. K. Gimnazjum im. Franciszka Józefa we Lwowie. Uczył tam historii, geografii, języka polskiego. 1 lipca 1879 zdał nauczycielski egzamin podstawowy w zakresie historii i geografii.
Reskryptem C. K. Ministra Wyznań i Oświecenia z 9 sierpnia 1881 został mianowany nauczycielem rzeczywistym w C. K. Gimnazjum w Sanoku. W szkole uczył geografii, historii powszechnej, języka niemieckiego, historii kraju rodzinnego oraz był zawiadowcą biblioteki. Reskryptem C. K. Rady Szkolnej Krajowej z 14 września 1884 został zatwierdzony stale w zawodzie nauczycielskim i otrzymał tytuł c. k. profesora. Do czasu wyjazdu z Sanoka pełnił mandat tamtejszej Rady Miejskiej.
Reskryptem C. K. Ministra Wyznań i Oświecenia z 24 sierpnia 1891 został przeniesiony z Sanoka do Lwowa i mianowany nauczycielem rzeczywistym w C. K. Wyższej Szkole Realnej we Lwowie. Był cenionym pedagogiem, uczniowie szanowali szczególnie jego wykłady historii polskiej. Poza pracą nauczycielską udzielał się w działalności obywatelskiej. Był delegatem Macierzy Szkolnej dla Księstwa Cieszyńskiego. Od założenia pod koniec lat 80. był członkiem sanockiego gniazda Polskiego Towarzystwa Gimnastycznego „Sokół”.
We Lwowie zamieszkiwał przy ulicy Zielonej. Zmarł 20 lutego 1892 w tym mieście w wyniku choroby płuc. Jego śmierć odbiła się echem w kołach oświatowych. Został pochowany na Cmentarzu Łyczakowskim we Lwowie 24 lutego 1892 przy licznym udziale uczestników, w tym wielu swoich wychowanków. Był żonaty z Wandą Weroniką Drzewicką (córka Albina Pietraszkiewicza – adjunkta magistratu we Lwowie, zmarła w Sanoku 10 lutego 1889 w wieku 39 lat). Jego matka zmarła w 1890.

</doc>
<doc id="4770397" url="https://pl.wikipedia.org/wiki?curid=4770397" title="HB Reavis Group">
HB Reavis Group



</doc>
<doc id="4770403" url="https://pl.wikipedia.org/wiki?curid=4770403" title="Pasión">
Pasión

Pasión (hiszp. Río de la Pasión) – rzeka ciągnąca się przez niziny północnej Gwatemali. Zasilana jest przez szereg dopływów, których źródła znajdują się na wzgórzach Alta Verapaz. Płynie stamtąd na północ, następnie na zachód, przez miasto Sayaxché, łączy się z rzeką Chixoy i dalej znana jest jako Usumacinta, gdzie tworzy granicę między Meksykiem, a Gwatemalą. Wpada do Zatoki Meksykańskiej.
W dorzeczu rzeki znajduje się wiele stanowisk archeologicznych cywilizacji Majów, w tym: Dos Pilas, Tamarindito, Aguateca, Seibal, Cancuén i Machaquilá.
W 2015 roku w korycie rzeki odnotowano masową śmierć ryb i innych gatunków. Za katastrofę ekologiczną ma odpowiadać afrykańska firma palmowa "Reforestadora de Palma del Petén", SA (REPSA), która posiada tam laguny oksydacyjne, do których zrzucane są odpady chemiczne i które mogły wylać się przez nadmiar wody nagromadzony z powodu opadów deszczu. Zanieczyszczenie rozprzestrzeniło się do 105 kilometrów.

</doc>
<doc id="4770404" url="https://pl.wikipedia.org/wiki?curid=4770404" title="Rick May">
Rick May

Rick May (ur. 21 września 1940, zm. 8 kwietnia 2020 w Seattle) – amerykański aktor głosowy, dyrektor oraz nauczyciel w Seattle (Waszyngton). 
Użyczył głosu bohaterowi Peppy'emu Hare w grze "Lylat Wars" oraz Żołnierzowi w grze "Team Fortress 2". Urodził się 21 września 1940 roku, zmarł 8 kwietnia 2020 roku w wieku 79 lat z powodu zdiagnozowanej choroby COVID-19.
Wczesne życie.
Rick May dorastał w Seattle i Kanadzie.
Kariera.
Służył w armii amerykańskiej i stacjonował w Japonii, gdzie koordynował pokazami USO w Tokio. May powrócił do Seattle, by objąć stanowisko dyrektora Renton Civic Theatre i Civic Light Opera w Renton w stanie Waszyngton. W jednej z produkcji Cotton Patch Gospel w Renton, May zagrał wszystkie 21 ról z różnymi głosami. Odszedł na emeryturę z Renton Civic Theatre w 2001 roku, aby założyć własną firmę teatralną w Kirkland w stanie Waszyngton i zostać aktorem na pełny etat.
Zaczął aktorstwo głosowe w grach komputerowych pod koniec lat 90. i wcielił się między innymi w postacie Peppy'ego Hare'a i Androssa w "Lylat Wars", postacie z kampanii fabularnej gry "Age of Empires II" (w tym w Czyngis Chana) i Żołnierza z gry wieloosobowej "Team Fortress 2".
Od 1998 do 2019 Rick May grał Inspektora Lestrade'a w programie radiowym "Imagination Theatre" podczas audycji "The Further Adventures of Sherlock Holmes" ("Dalsze przygody Sherlocka Holmesa") i "The Classic Adventures of Sherlock Holmes" oraz innych audycjach produkcji "Imagination Theatre".
Role.
Rick May zagrał wiele ról, w tym wymienione poniżej:
Użyczył również swój głos tym postaciom:
Śmierć.
May doznał udaru mózgu w lutym 2020 i został przeniesiony do domu opieki na rehabilitację. Zmarł 8 kwietnia 2020 roku w Swedish Medical Center w Seattle w wyniku powikłań po transmisji wirusa choroby COVID-19 tamże.
1 maja 2020 Valve wydało aktualizację gry "Team Fortress 2" oddającą hołd pracy głosowej Maya jako Żołnierz w postaci nowej ścieżki dźwiękowej w głównym menu (interpretacji Taps, hymnu granego na pogrzebach Sił Zbrojnych Stanów Zjednoczonych) oraz posągu salutującego Żołnierza dodanego do wielu oficjalnych map gry. Wszystkie posągi zawierają tablice upamiętniające Maya. Aktualizacja została dodana z intencją jej utrzymania przez maj 2020. 21 sierpnia 2020 jeden z tych posągów został dodany na stałe do mapy "cp_granary", która jest tłem wideo promującego Team Fortress 2: Poznajcie Żołnierza.

</doc>
<doc id="4770407" url="https://pl.wikipedia.org/wiki?curid=4770407" title="Jadwiga Obrembalska">
Jadwiga Obrembalska

Jadwiga Obrembalska ps. "Jaga", "Tadeusz" (ur. 4 kwietnia 1932 w Warszawie, zm. 5 kwietnia 2020 tamże) – polska działaczka podziemia antykomunistycznego, major wojsk lądowych, działaczka organizacji kombatanckich.
Życiorys.
Córka Wacława Miernik i Kazimiery Miernik z d. Kurowskiej. Ochrzczona w kościele pod wezwaniem św. Karola Boromeusza przy ul. Chłodnej. Do 1944 mieszkała z rodzicami na Woli w Warszawie. 7 sierpnia 1944, w trakcie powstania warszawskiego straciła ojca, który zginął od kuli niemieckiego snajpera. Rodzina wygnana z mieszkania uciekła do rodzinnego majątku w Potworowie (województwo świętokrzyskie). 24 stycznia 1945 powróciła do Warszawy, gdzie zamieszkała w mieszkaniu przy ul. Siennej, należącym do rodziny. Przedwojenne mieszkanie nie zachowało się – kamienica została zburzona.
Uczyła się w Katolickiej Szkole Podstawowej im. Królowej Jadwigi w Mariówce oraz w gimnazjum. W 1948 przystąpiła do podziemnej organizacji antykomunistycznej „Skorpion” jako łączniczka. Była wówczas najmłodszą członkinią organizacji. Aresztowana 4 kwietnia 1949. W maju 1949 w wyniku rozbicia organizacji przez władze komunistyczne została skazana na rok więzienia w zawieszeniu na 2 lata i osadzona w więzieniu karno-śledczym nr III w Warszawie, gdzie przebywała do 9 września 1949. Pamiątką po czasie uwięzienia jest wykonany przez nią różaniec z chleba, który przekazała w 1991 roku Janowi Pawłowi II. Obecnie różaniec znajduje się w sanktuarium MB Licheńskiej w Licheniu.
W latach 50. pracowała przez kilka miesięcy jako pomoc architekta w Biurze Odbudowy Stolicy na stanowisku pomocy architekta, jednak straciła pracę z powodów politycznych.
Czynnie udzielała się w ruchu kombatanckim. Wieloletnia Prezes Zarządu Głównego oraz oddziału warszawskiego Związku Więźniów Politycznych Okresu Stalinowskiego. Wiceprezes Rady Federacji Stowarzyszenia Weteranów Walk o Niepodległość RP. Stanowiska piastowała aż do śmierci.
Była prezesem komitetu budowy pomnika i tablic pamiątkowych ku czci pomordowanym w praskich więzieniach. Pomnik został wybudowany na terenie więzienia "Toledo". Akt erekcyjny wmurowano 22 listopada 1997 r. 30 września 2001 pomnik został poświęcony przez biskupa Zbigniewa Kraszewskiego. W uroczystości brał udział także ks. prał. Zdzisław Peszkowski oraz byli więźniowie. Autorzy projektu pomnika to Dariusz Kowalski i Sławomir Korzeniowski.
Członkini Rady do Spraw Kombatantów i Osób Represjonowanych.
Przez całe życie mieszkała w Warszawie. Miała męża, 3 córki, 5 wnucząt i 4 prawnucząt. Zmarła w Warszawie po długim zmaganiu się z chorobą nowotworową.

</doc>
<doc id="4770416" url="https://pl.wikipedia.org/wiki?curid=4770416" title="Middle Caicos">
Middle Caicos

Middle Caicos (Caicos Środkowy), zwane inaczej "Grand Caicos" (Wielki Caicos) – największa wyspa tworząca Turks i Caicos. Od North Caicos na zachodzie oddziela ją "Juniper Hole", zaś od East Caicos na wschodzie "Lorimer Creek", będące wąskimi przesmykami, przez które mogą przepłynąć jedynie małe łodzie. Middle Caicos jest znana z rozbudowanego systemu jaskiń i ważnych stanowisk archeologicznych badających kulturę Indian Lucayan. Wyspa jest połączona z North Caicos poprzez groblę.
Dane fizycznogeograficzne.
Wyspa ma powierzchnię 144,2 km2 w obrębie znaku wysokiej wody ("high water mark"), zaś w obrębie linii brzegowej powierzchnia wynosi 294,1 km2, jednakże różnica pomiędzy obiema wartościami nie jest wliczana do powierzchni lądowej.
Godnymi uwagi naturalnymi krajobrazami są: "Mudjin Harbour" (Przystań Mudjin), znajdująca się na północnym skraju wyspy, oraz grupa jaskiń "Conch Bar". We wschodniej części wyspy znajdują się ruiny "Haulover Plantation" (Plantacji Haulover). Na Middle Caicos znajduje się co najmniej 38 stanowisk archeologicznych Indian Lucayan. Ostatnie wykopaliska pokazały, że Middle Caicos było najprawdopodobniej głównym obszarem osadnictwa ludu Lucayan w regionie podzwrotnikowym. Jego ślady są datowane na 750 r. n.e., a archeolodzy sądzą, że na wyspie mogło żyć wtedy nawet do 4000 Indian.
Ludność.
Stała populacja na wyspie to nieco poniżej 200 osób, głównie w podeszłym wieku. Kilkadziesiąt osób zamieszkuje wyspę przez pewien czas w roku.
Osadnictwo na Middle Caicos.
Lorimers.
Jest to wioska położona w głębi lądu nad wlotem laguny, w północno-wschodniej części wyspy. Jest ona najmniejsza spośród trzech wiosek na Middle Caicos, a jej populacja wynosi zaledwie 36 osób.
Bambarra.
Znajduje się we wschodniej części regionu Conch Bar, około kilometr w głąb lądu. Jest ona drugą pod względem wielkości wioską na Middle Caicos. Warto zauważyć, że jest to jedyna miejscowość na Turks i Caicos, której nazwa ma korzenie afrykańskie. Istnieje hipoteza, że pierwszymi jej osadnikami byli afrykańscy niewolnicy, rozbitkowie z hiszpańskiego statku niewolniczego "Trouvadore", który zatonął u wybrzeży East Caicos w 1841.
Conch Bar.
Największa z trzech wiosek na Middle Caicos; w Conch Bar znajduje się lotnisko, szkoła podstawowa i siedziby lokalnych władz. W pobliżu wioski znajduje się Park Narodowy Jaskiń "Conch Bar", gdzie występuje największy system nadwodnych jaskiń na Bahamach. W latach 80. XIX wieku, w zbudowanych z wapienia jaskiniach krasowych wydobywano guano. Według przekazów, podczas wydobywania tego materiału odkopano wiele pozostałości po Indianach Lucayan, jak również znaleziono liczne szkielety zwierzęce, jednakże nie zostały one zachowane.

</doc>
<doc id="4770417" url="https://pl.wikipedia.org/wiki?curid=4770417" title="Mam">
Mam

Mam – indiańska grupa etniczna, zamieszkująca zachodnie wyżyny Gwatemali i południowo-zachodnie obszary Meksyku. Począwszy od ery prekolumbijskiej, zaliczana w skład cywilizacji Majów. Za stolicę Mam uważa się Zaculeu.
Większość plemienia Mam zamieszkuje gwatemalskie departamenty Huehuetenango, San Marcos i Quetzaltenango oraz region Chiapas w Meksyku. Różne statystki podają ich udział w narodowościach Gwatemalii od 5,7 do 7,9%. Posługują się językiem mam, jednak większość jest dwujęzyczna (hiszpański).
Zgodnie z lokalnymi wierzeniami, ludności Mam zawdzięcza się istotny wkład w rozwój cywilizacji środkowoamerykańskich. Przedstawiciele plemienia jako pierwsi zaczęli uprawiać kukurydzę, kauczuk, kakao oraz liczne inne byliny, np. jukkę. Wprowadzili też jako pierwsi technikę przechowywania mięsa oraz rozwijali medycynę ludową i ziołolecznictwo. 

</doc>
<doc id="4770418" url="https://pl.wikipedia.org/wiki?curid=4770418" title="Rekord świata we wspinaczce sportowej na szybkość">
Rekord świata we wspinaczce sportowej na szybkość

Za rekord świata we wspinaczce sportowej na szybkość uznaje się wynik uzyskany podczas pokonania drogi wspinaczkowej na zawodach wspinaczkowych. Czas mierzony jest z dokładnością do 0,001 sekundy. Rekordowy wynik powinien być uzyskany podczas zorganizowanych; kwalifikacji do fazy finałowej lub rozgrywania fazy finałowej zawodów wspinaczkowych np. igrzysk, mistrzostw świata, mistrzostw kontynentalnych, zawodów Pucharu Świata lub innych także, ale organizowanych pod patronatem IFCS.
Wspinacze startujący w zawodach w konkurencji na szybkość wspinają się po/na standardowej znormalizowanej sztucznej ścianie o wysokości 15 m usytuowanej pod kątem 95 stopni. Pokonują drogę "(ścieżkę)" najczęściej w formacie duelu.
Format tej konkurencji, wspinaczki sportowej w duelu polega na równoczesnym wspinaniu się dwóch zawodników w sposób naprzemienny po dwóch równoległych drogach (ścieżką A i B). Naprzemienność wyścigu polega na możliwości pokonaniu przez każdego zawodnika ścieżki A oraz B, do klasyfikacji końcowej zalicza się jeden najlepszy wynik (uzyskany z obu wejść na szczyt).
Aktualnie rekordzistą świata wśród mężczyzn jest Irańczyk Reza Alipour (5,48), a wśród kobiet Polka Aleksandra Mirosław (6,84).

</doc>
<doc id="4770423" url="https://pl.wikipedia.org/wiki?curid=4770423" title="FC Engolasters">
FC Engolasters

FC Engolasters – andorski klub piłkarski, mający siedzibę w mieście Engolasters, na południu kraju. 
Historia.
Chronologia nazw:
Klub piłkarski Joieries Aurum został założony w miejscowości Engolasters w 1997 roku. W sezonie 1997/98 zespół startował w Lliga andorrana. Sezon debiutowy zakończył na 6.miejscu. W następnym sezonie 1998/99 zmienił nazwę na FC Engolasters i zajął 10.pozycję. Jednak nie przystąpił do rozgrywek w kolejnym sezonie i w 1999 został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="4770427" url="https://pl.wikipedia.org/wiki?curid=4770427" title="Mega (liczba)">
Mega (liczba)

Mega jest równa Koło(2) lub ② lub Pięciokąt(2) w notacji Steinhausa-Mosera. Została zdefiniowana przez Hugona Steinhausa w jego książce "Kalejdoskop matematyczny". Mega może być również zdefiniowana jako formula_1 w sekwencji: formula_2 i formula_3 Steinhaus udowodnił, że mega jest równa kwadrat(256) w następujący sposób:
Pięciokąt(2) = Kwadrat(Kwadrat(2)) = Kwadrat(Trójkąt(Trójkąt(2))) = Kwadrat(Trójkąt(4)) = Kwadrat(256) = Trójkąt256(256). Używając tzw. notacji generalniej, mega może zostać zapisana jako:
formula_4
Ostatnie czternaście cyfr to: ...93539660742656. Zostały obliczone przez Sbiis Saibian.
Jest to również ostatnia liczba na liście "Notable Properties of Specific Numbers" Roberta Munafo.
Przybliżenia w innych notacjach.
Mega może być zapisana jako formula_5 w notacji dolnych strzałek. W notacji strzałkowej może być zapisana w następujący sposób:
formula_6
W notacji Hiper E mega może zostać zapisana z większą dokładnością jako: formula_7 gdzie A jest równe:
 E19,923,739,028,520,154,087,706,422,945,147,014,652,916,223,529,059,455,829,739,546,236,757,445,592,829,019,852,096,549,871,643,037,231,579,555,867,729,029,727,837,739,722,687,243,833,688,041,650,758,866,703,047,684,995,147,926,044,802,500,789,969,233,229,482,277,620,428,871,361,665,114,606,086,501,621,360,310,636,409,247,822,506,979,293,012,834,235,605,892,457,887,360,583,787,492,777,424,798,206,285,182,369,042,469,497,447,438,158,240,050,711,323,245,053,205,431,372,163,355,524,614,258,748,270,064,178,183,600,550,138,767,745,559,315,784,832,858,638,844,869,498,054,620,521,042,914,198,455,705,585,134,437,206,064,557,323,165,937,735,931,605,786,380,378,378,018,264,857,422,432,758,696,743,477,636,091,751,483,267,310,595,348,292,927,018,011,128,165,226,311,150,554,708,199,087,683,524,760,666,293,693,562,405,279,021,537#255
Natomiast B jest równe:
 E19,923,739,028,520,154,087,706,422,945,147,014,652,916,223,529,059,455,829,739,546,236,757,445,592,829,019,852,096,549,871,643,037,231,579,555,867,729,029,727,837,739,722,687,243,833,688,041,650,758,866,703,047,684,995,147,926,044,802,500,789,969,233,229,482,277,620,428,871,361,665,114,606,086,501,621,360,310,636,409,247,822,506,979,293,012,834,235,605,892,457,887,360,583,787,492,777,424,798,206,285,182,369,042,469,497,447,438,158,240,050,711,323,245,053,205,431,372,163,355,524,614,258,748,270,064,178,183,600,550,138,767,745,559,315,784,832,858,638,844,869,498,054,620,521,042,914,198,455,705,585,134,437,206,064,557,323,165,937,735,931,605,786,380,378,378,018,264,857,422,432,758,696,743,477,636,091,751,483,267,310,595,348,292,927,018,011,128,165,226,311,150,554,708,199,087,683,524,760,666,293,693,562,405,279,021,538#255
Mega leży między giggolem formula_8 a giggolplexem formula_9
W szybko rosnącej hierarchii mega jest dokładnie równa: formula_10 Wzięło się z to z zasad potęgowania: formula_11

</doc>
<doc id="4770429" url="https://pl.wikipedia.org/wiki?curid=4770429" title="Joieries Aurum">
Joieries Aurum



</doc>
<doc id="4770438" url="https://pl.wikipedia.org/wiki?curid=4770438" title="Zdzisław Biegański (historyk)">
Zdzisław Biegański (historyk)

Zdzisław Tomasz Biegański (ur. 2 lipca 1954 w Bydgoszczy) – polski historyk, dr hab. nauk humanistycznych, profesor uczelni i kierownik Katedry Dydaktyki Historii i Badań Regionalistycznych Wydziału Historycznego Uniwersytetu Kazimierza Wielkiego w Bydgoszczy.
Życiorys.
W 2004 r. habilitował się na podstawie pracy zatytułowanej "Sądownictwo i skazani na śmierć z przyczyn politycznych w województwie pomorskim (bydgoskim) w latach 1945-1956". Został zatrudniony na stanowisku profesora nadzwyczajnego w Wyższej Szkole Pedagogicznej im. Janusza Korczaka w Warszawie na Wydziale Zamiejscowym w Człuchowie oraz w Instytucie Historii i Stosunków Międzynarodowych na Wydziale Humanistycznym Uniwersytetu Kazimierza Wielkiego w Bydgoszczy.
Piastuje funkcję profesora uczelni i kierownika w Katedrze Dydaktyki Historii i Badań Regionalistycznych na Wydziale Historycznym Uniwersytetu Kazimierza Wielkiego w Bydgoszczy.
Był dyrektorem w Instytucie Historii i Stosunków Międzynarodowych na Wydziale Humanistycznym Uniwersytetu Kazimierza Wielkiego w Bydgoszczy oraz dziekanem w Wyższej Szkole Pedagogiczna Towarzystwa Wiedzy Powszechnej na Wydziale Zamiejscowym w Człuchowie.
Przed 1990 r. należał do Polskiej Zjednoczonej Partii Robotniczej, w której pełnił m.in. funkcje lektora i wykładowcy szkolenia partyjnego. W 1980 został kierownikiem Gminnego Ośrodka Pracy Ideowo-Wychowawczej przy Komitecie Gminnym w Białych Błotach, a od 1981 był instruktorem Wojewódzkiego Ośrodek Informacji i Kształcenia Ideologicznego Komitetu Wojewódzkiego PZPR w Bydgoszczy.
W 2018 r. otrzymał Odznakę Honorową „Wierni Tradycji”.

</doc>
<doc id="4770447" url="https://pl.wikipedia.org/wiki?curid=4770447" title="Jacek Potulski">
Jacek Potulski

Jacek Tomasz Potulski (ur. 18 września 1977 r. w Gdyni) – polski prawnik, doktor habilitowany nauk prawnych, profesor uczelni Uniwersytetu Gdańskiego, specjalista w zakresie prawa karnego.
Życiorys.
W 2005 na podstawie napisanej pod kierunkiem Jarosława Warylewskiego rozprawy pt. "Dziecko jako przedmiot czynu zabronionego" otrzymał na Wydziale Prawa i Administracji Uniwersytetu Gdańskiego stopień naukowy doktora nauk prawnych w zakresie prawa, specjalność: prawo karne. Tam też w 2019 na podstawie dorobku naukowego oraz rozprawy pt. "Korupcja w ujęciu normatywnym. Odpowiedzialność karna i jej wyłączenie" uzyskał stopień doktora habilitowanego nauk prawnych w zakresie prawa.
Został profesorem uczelni w Katedrze Prawa Karnego Materialnego i Kryminologii Wydziału Prawa i Administracji Uniwersytetu Gdańskiego.

</doc>
<doc id="4770453" url="https://pl.wikipedia.org/wiki?curid=4770453" title="Elżbieta Kierzek">
Elżbieta Kierzek

Elżbieta Beata Kierzek – polska chemik i biolog, profesor nauk biologicznych, pracownik naukowy Instytutu Chemii Bioorganicznej PAN, gdzie kieruje Zakładem Genomiki Strukturalnej RNA.
Życiorys.
W 2003 r. obroniła rozprawę doktorską pt. "Chemiczna synteza i właściwości termodynamiczne dupleksów oraz struktur spinkowych RNA zawierających pochodne adenozyny", wykonaną pod kierunkiem prof. Ryszarda Adamiaka. Stopień doktora habilitowanego nauk chemicznych uzyskała w 2010 r., a w 2018 r. nadano jej tytuł profesora nauk biologicznych. Do 2019 r. wypromowała 5 doktorów.

</doc>
<doc id="4770455" url="https://pl.wikipedia.org/wiki?curid=4770455" title="Hanna Obarska-Pempkowiak">
Hanna Obarska-Pempkowiak

Hanna Obarska-Pempkowiak – profesor Politechniki Gdańskiej.
Działalność dydaktyczna i naukowa.
W 2002 uzyskała stopień naukowy profesora. Od 2006 profesor zwyczajny oraz kierownik Katedry Technologii Wody i Ścieków na Wydziale Inżynierii Lądowej i Środowiska Politechniki Gdańskiej. W latach 2004–2008 pełniła funkcję Prodziekana ds. Nauki. W 2012–2016 przewodnicząca Uczelnianej Komisji Wyborczej. Jest członkiem Wydziałowej Komisji ds. Przewodów Doktorskich oraz Wydziałowej Komisji ds. Rozwoju Kadry.
Zakres jej badań związany jest z zagadnieniami wykorzystania chemicznych i biologicznych metod oczyszczania wód i ścieków ze szczególnym uwzględnieniem technologii hydrofitowej. Zajmuje się również procesem samooczyszczania gruntów z substancji organicznej, w tym dyfuzją i respiracją tlenu, ochroną wód powierzchniowych, utylizacją osadów ściekowych i rozmieszczeniem metali ciężkich w środowisku.
Autorka oraz współautorka 350 publikacji. Jej indeks Hirsha wynosi 11. Założycielka szkoły inżynierii ekologicznej na Politechnice Gdańskiej i ogólnie w Polsce. Jest autorką czterech monografii poświęconych temu zagadnieniu, które opisują zasady projektowania i eksploatacji urządzeń do oczyszczania ścieków z wykorzystaniem roślin wodnych i wodolubnych tzw. hydrofitów.
Członek PZITS, Gdańskiego Towarzystwa Naukowego, International Water Association Specialist Group on Use of Macrophytes in Water Pallution Control – członek honorowy, współpraca w ramach „Science for Peace” z North Atlantic Treaty Organization (NATO), członek Prezydium w Komitecie Inżynierii Środowiska, członek Komisji Gospodarki Wodnej Delty Wisły oddział PAN w Gdańsku, członek Komitetu Naukowego Środkowopomorskiego Towarzystwa Naukowego Ochrony Środowiska, członek Rady Programowej Rocznika Ochrony Środowiska, członek Komitetu Redakcyjnego Journal of Water Land Development.
Brała czynny udział w pozyskiwaniu i realizacji projektów badawczych oraz doprowadziła do kilkudziesięciu wdrożeń technologii hydrofitowej w gospodarce komunalnej. Uzyskała wyróżnienie Naczelnej Organizacji Technicznej i Federacji Stowarzyszeń Naukowo-Technicznych w konkursie Mistrz Techniki 2010/2011, za wdrożenie i promocję „Inżynierii ekologicznej na przykładzie przydomowych oczyszczalni ścieków”.

</doc>
<doc id="4770461" url="https://pl.wikipedia.org/wiki?curid=4770461" title="Związki perfluoroalkilowe">
Związki perfluoroalkilowe

Związki perfluoroalkilowe oraz związki polifluoroalkilowe (ang. per- and polyfluoroalkyl substances, perfluorinated alkylated substances, PFASs) – syntetyczne związki fluoroorganiczne, w których cząsteczce jest wiele atomów fluoru przyłączonych do łańcucha alkilowego. Związki te zawierają przynajmniej jedną grupę perfluoroalkilową CnF2n–. Organizacja Współpracy Gospodarczej i Rozwoju ocenia liczbę znanych PFASs na przynajmniej 4730 związków.
Podgrupa tych substancji, fluorosurfaktanty (lub fluorowane surfaktanty) zbudowane są z fluorowanego, hydrofobowego „ogona” alkilowego oraz hydrofilowej „głowy”. Obniżają napięcie powierzchniowe wody skuteczniej niż porównywalne węglowodorowe substancje powierzchniowo czynne. Zalicza się do nich kwasy perfluorosulfonowe, takie jak kwas perfluorooktanosulfonowy (PFOS) i kwasy perfluorokarboksylowe, takie jak kwas perfluorooktanowy (PFOA). PFOS i PFOA są trwałymi zanieczyszczeniami organicznymi i są wykrywane w środowisku i organizmach żywych oraz u ludzi.

</doc>
<doc id="4770462" url="https://pl.wikipedia.org/wiki?curid=4770462" title="Tarcenay-Foucherans">
Tarcenay-Foucherans

Tarcenay-Foucherans – gmina we Francji, w regionie Burgundia-Franche-Comté, w departamencie Doubs. W 2013 roku populacja ludności wynosiła 1480 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Foucherans oraz Tarcenay. Siedzibą gminy została miejscowość Tarcenay. 

</doc>
<doc id="4770465" url="https://pl.wikipedia.org/wiki?curid=4770465" title="Food porn">
Food porn

Food porn („pornografia jedzenia”, „pornografia żywności”) – to upiększona wizualna prezentacja gotowania lub jedzenia w reklamach, blogach, programach kulinarnych lub innych mediach wizualnych (m.in. Facebook, Instagram, Pinterest). Pornografia żywności często przybiera formę fotografii kulinarnej z pomocą stylizacji, która prowokacyjnie przedstawia jedzenie, podobnie jak fotografia glamour lub pornografia.
Historia terminu.
Jedną z najwcześniejszych form tego terminu można znaleźć w artykule Aleksandra Cockburn opublikowanym w grudniu 1977 r. w The New York Review of Books, w którym Cockburn napisał: „Prawdziwa gastro-pornografia zwiększa emocje, a także poczucie nieosiągalności przedstawiając kolorowe fotografie różnych gotowych przepisów ”. Tego terminu użyto wówczas w znaczeniu negatywnym. Michael F. Jacobson jako pierwszy użył zwrotu „food porn” w biuletynie "Center for Science in the Public Interest" z 1979 r. w celu wyznaczania różnicy pomiędzy zdrowymi i niezdrowymi produktami przeznaczonymi do konsumpcji. Jacobson wyjaśnił później, że „wymyślił to pojęcie, aby wyróżnić jedzenie, które było tak ekstremalnie wykraczające poza to, co powinno być jedzeniem, że zasługuje na określenie mianem pornografii”. 
"Food porn" a kultura.
Termin „pornografia żywności” odnosi się do zdjęć żywności na różnych platformach społecznościowych, takich jak telewizja, czasopisma kulinarne, blogi internetowe, aplikacje mobilne, strony internetowe i platformy mediów społecznościowych. Powodem, dla którego pornografia kulinarna silnie łączy się z kulturą popularną, jest fakt, że ludzie doświadczają jedzenia w życiu codziennym. "Food porn" nie jest specyficzny dla platform mediów społecznościowych i może być również częścią tej kategorii w gazetach i blogach internetowych. Co więcej, termin "food porn" występuje na całym świecie. Bariery językowe, które istnieją kulturowo, można ominąć za pomocą "#foodporn". Pornografia jedzenia jest wykorzystywana wspólnie przez użytkowników online i nie wyklucza ani nie uprzywilejowuje jednego jedzenia nad drugim.
Jak zaważa Krishnendu Ray, "food porn":
a) może być omawiany w kontekście pornografii – polega na oglądaniu innych ludzi, samemu nie uczestnicząc w czynności;
b) istnieje coś nieosiągalnego w posiłkach prezentowanych przez media;
c) nie ma żadnej wartości pedagogicznej;
d) nie pokazuje trudności w przygotowywaniu posiłków;
e) istnieje coś niemoralnego w tej zabawie jedzeniem, kiedy wielu ludzi na świecie głoduje.
Food porn a seksualność.
Termin „pornografia jedzenia” nie dotyczy ściśle związku między jedzeniem a seksualnością. W Stanach Zjednoczonych "food porn" jest terminem stosowanym, gdy „producenci żywności czerpią zyski z niechęci do niskokalorycznych i dietetycznych produktów spożywczych, sprzedając smakołyki o wysokiej zawartości tłuszczu i sprawnym działaniu zatykającym tętnice”.
Współczesna literatura i kino konsekwentnie łączą jedzenie i seksualność. Uczeni zwracają uwagę na historyczne związki między jedzeniem a seksem. W swojej książce "Food: The Key Concepts" Warren Belasco bada ten szczególny rezonans między kuchnią a sypialnią w nowoczesnym słowniku: „te intensywnie zseksualizowane związki między jedzeniem a miłością utrudniają przyjęcie ascezy implikowanej w odpowiedzialnym jedzeniu. Jeśli ciasto, cukier, tłuszcz, mięso i sól są tak ściśle związane z najdelikatniejszymi przyjemnościami w życiu, kto kiedykolwiek chciałby je ograniczyć?”. Kiedy Alexander Cockburn zdefiniował termin „gastro porn”, użył słowa „podniecenie” oraz „nieosiągalny”, sugerujący element fantazji, który można zobaczyć zarówno w pornografii spożywczej, jak i „tradycyjnej” pornografii. Wraz z rozwojem modnych diet i programów ćwiczeń fizycznych w latach 80. XX w. pojawiła się podobna tendencja wzrostowa w mediach związanych z jedzeniem oraz rozwój zaburzeń odżywiania. Gdy ludzie nadal ograniczali kalorie, media związane z jedzeniem zyskały na popularności ze względu na możliwość zapewnienia konsumentowi zaspokojenia swoich fantazji kulinarnych.

</doc>
<doc id="4770468" url="https://pl.wikipedia.org/wiki?curid=4770468" title="Mikołaj Tyszkowski">
Mikołaj Tyszkowski

Mikołaj Tyszkowski herbu Gozdawa – Chorąży wendeński.
Życiorys.
Urodził się jako syn starosty taborowskiego i chorążego Halickiego – Piotra Tyszkowskiego herbu Gozdawa i Katarzyny Cieklińskiej. W 1694 roku dowodził jednym z dwóch zgrupowań jazdy (oddziały z Szańca Panny Maryi) w bitwie pod Hodowem, gdzie pokonał czterdzieści tysięcy Tatarów. Podczas bitwy, gdy ruszył w pogoń za uciekającymi Tatarami, został przez nich schwytany. Po wygranej bitwie został jednak szybko wykupiony z niewoli. Później ożenił się z niejaką panną Ossolińską, z którą miał syna Aleksandra oraz dwie córki: Annę i Joannę.

</doc>
<doc id="4770471" url="https://pl.wikipedia.org/wiki?curid=4770471" title="Together (singel Ryana O’Shaughnessy’ego)">
Together (singel Ryana O’Shaughnessy’ego)

Together – singel Ryana O’Shaughnessy’ego, wydany 3 kwietnia 2018. Utwór napisali i skomponowali Mark Caplice, Laura Elizabeth Hughes oraz sam wokalista. Singel reprezentował Irlandię w 63. Konkursie Piosenki Eurowizji w Lizbonie.
Singel dotarł do 17. miejsca na liście sprzedaży w Irlandii, 59. pozycji zestawienia w Szkocji, a także 52. miejsca na liście w Wielkiej Brytanii.
Teledysk.
W teledysku występuje para gejów (profesjonalni tancerze Alan McGrath oraz Kevin O’Dwyer), spacerująca i tańcząca na jednej z ulic dzielnicy Temple Bar w Dublinie. Teledysk wyreżyserował Christian Tierney, a za choreografię odpowiadał Ciaran Connolly. Komentując teledysk, wokalista stwierdził:
Zaangażowanie tancerzy w prace nad teledyskiem było pomysłem O’Shaughnessy’ego, aczkolwiek para mężczyzn początkowo nie była częścią jego koncepcji. Kiedy nadszedł czas na jego nagranie, Alan McGrath oraz Kevin O’Dwyer okazali się najlepszymi tancerzami w Dublinie, a O’Shaughnessy stwierdził, że wobec tego jest zgoda na taniec tej pary.
Konkurs Piosenki Eurowizji.
31 stycznia 2018 utwór został ogłoszony do reprezentantowania Irlandii w 63. Konkursie Piosenki Eurowizji w Lizbonie. Jako singel został jednak wydany dopiero 3 kwietnia 2018. 8 maja został zaprezentowany jako osiemnasty w kolejności w pierwszym półfinale konkursu i zakwalifikował się do finału, który został rozegrany 12 maja. Tam wokalista wykonał go występując pod 24. numerem startowym i zajął ostatecznie 16. miejsce po zdobyciu 136 punktów w głosowaniu jurorów i telewidzów. 
Tancerze Alan McGrath i Kevin O’Dwyer wzięli również udział podczas występu konkursowego, a ich popis taneczny był oficjalnie pierwszym występem pary osób tej samej płci w 63-letniej historii konkursu. Występ tancerzy otrzymał wsparcie w mediach społecznościowych. W rozmowie z "The Independent" McGrath stwierdził, iż otrzymali wiele wzruszających wiadomości od osób, którzy nie dokonali jeszcze swojego coming outu. O’Dwyer dodał, iż ludzie mówili im, ile to dla nich znaczy i jak ważne jest to, co zrobili.
Singel był pierwszym utworem zaprezentowanym podczas pierwszego koncertu w ramach projektu "Eurovision Home Concerts", powstałego w miejsce 65. Konkursu Piosenki Eurowizji. Podczas piątego koncertu projektu cover utworu wykonał także Michael Schulte.
Notowania.
Singel dotarł do 17. miejsca na oficjalnej irlandzkiej liście sprzedaży Top 100 Singles prowadzonej przez Irish Recorded Music Association, a także 59. pozycji w szkockim zestawieniu Scottish Singles Chart koordynowanym przez Official Charts Company. Utwór pojawił się także na 52. miejscu listy UK Download Chart.

</doc>
<doc id="4770473" url="https://pl.wikipedia.org/wiki?curid=4770473" title="Valherbasse">
Valherbasse

Valherbasse – gmina we Francji, w regionie Owernia-Rodan-Alpy, w departamencie Drôme. W 2013 roku populacja ludności wynosiła 1006 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Miribel, Montrigaud oraz Saint-Bonnet-de-Valclérieux. Siedzibą gminy została miejscowość Montrigaud. 

</doc>
<doc id="4770478" url="https://pl.wikipedia.org/wiki?curid=4770478" title="PFASs">
PFASs



</doc>
<doc id="4770479" url="https://pl.wikipedia.org/wiki?curid=4770479" title="Związki polifluoroalkilowe">
Związki polifluoroalkilowe



</doc>
<doc id="4770481" url="https://pl.wikipedia.org/wiki?curid=4770481" title="PFAS">
PFAS



</doc>
<doc id="4770483" url="https://pl.wikipedia.org/wiki?curid=4770483" title="Polifluoroalkilany">
Polifluoroalkilany



</doc>
<doc id="4770484" url="https://pl.wikipedia.org/wiki?curid=4770484" title="Perfluoroalkilany">
Perfluoroalkilany



</doc>
<doc id="4770486" url="https://pl.wikipedia.org/wiki?curid=4770486" title="Trojany (Nagórki)">
Trojany (Nagórki)

Trojany – część wsi Nagórki w Polsce, położona w województwie podlaskim, w powiecie łomżyńskim, w gminie Piątnica.
W latach 1975–1998 Trojany należały administracyjnie do województwa łomżyńskiego.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwały 51 osoby w 5 budynkach mieszkalnych. Miejscowość należała do parafii rzymskokatolickiej w m. Piątnica. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4770493" url="https://pl.wikipedia.org/wiki?curid=4770493" title="Kościół św. Elżbiety we Wrocławiu (ul. Grabiszyńska)">
Kościół św. Elżbiety we Wrocławiu (ul. Grabiszyńska)



</doc>
<doc id="4770494" url="https://pl.wikipedia.org/wiki?curid=4770494" title="Mistrzostwa Unii Europejskiej w Boksie Kobiet 2009">
Mistrzostwa Unii Europejskiej w Boksie Kobiet 2009

4. Mistrzostwa Unii Europejskiej w boksie (kobiet) odbyły się w dniach 24-28 czerwca w bułgarskim mieście Pazardżik.

</doc>
<doc id="4770495" url="https://pl.wikipedia.org/wiki?curid=4770495" title="Stanisław Araszczuk">
Stanisław Araszczuk

Stanisław Araszczuk (ur. 8 maja 1958 r. w Strzegomiu) – polski duchowny, dr hab. nauk teologicznych, profesor nadzwyczajny Instytutu Historii Kościoła i Teologii Pastoralnej i prorektor Papieskiego Wydziału Teologicznego we Wrocławiu.
Życiorys.
Urodził się 8 maja 1958 r. w Strzegomiu jako syn Zenona i Lucyny z domu Gumela. W latach 1965 - 1973 uczył się w Szkole Podstawowej w Strzegomiu, gdzie ukończył również Liceum Ogólnokształcące. Po maturze rozpoczął studia na Akademii Rolnicznej we Wrocławiu. Od początku był zaangażowany w duszpasterstwie akademickim przy parafii św. Wawrzyńca, gdzie zaprzyjaźnił się z ks. Stanisławem Orzechowskim. On mu pomógł rozpoznać powołanie do kapłaństwa. Dotychczasowe studia przerwał i w 1978 r. wstąpił do Wyższego Seminarium Duchownego we Wrocławiu.
W 1984 r. ukończył studia teologiczne w Papieskim Wydziale Teologicznym we Wrocławiu. Przyjął święcenia kapłańskie 26 maja 1984 r. z rąk kard. Henryka Gulbinowicza w Katedrze Wrocławskiej. Jako neoprezbiter pracował w parafii Maryi Matki Kościoła w Dzierżoniowie, gdzie założył Duszpasterstwo Ludzi Pracy Ziemi Dzierżoniowskiej i był jego opiekunem do 1988 r.. W 1988 r. kard. Henryk Gulbinowicz skierował go na studia specjalistyczne z liturgiki na Katolickim Uniwersytecie Lubelskim, gdzie w 1992 r. uzyskał stopień naukowy doktora broniąc pracę pt. "Kult św. Jadwigi na Śląsku w świetle przedtrydenckich wrocławskich ksiąg liturgicznych. Studium liturgiczno-historyczne". Dalsze studia kontynuował na Anselmianum w Rzymie. 6 marca 2008 r. habilitował się na podstawie pracy zatytułowanej "Obrzędy poświęcenia kościoła i ołtarza w odnowionej liturgii Soboru Watykańskiego II". 26 września 2013 r. nadano mu tytuł profesora w zakresie nauk teologicznych. Został zatrudniony na stanowisku profesora nadzwyczajnego Instytutu Historii Kościoła i Teologii Pastoralnej i prorektora Papieskiego Wydziału Teologicznego we Wrocławiu.
Był kierownikiem Instytutu Teologii Pastoralnej, Katedry Liturgiki, Homiletyki i Kultury Muzycznej Kościoła Papieskiego Wydziału Teologicznego we Wrocławiu oraz dyrektorem w Instytucie Teologii Pastoralnej Papieskiego Wydziału Teologicznego we Wrocławiu.

</doc>
<doc id="4770497" url="https://pl.wikipedia.org/wiki?curid=4770497" title="Wincenty Jakubiec">
Wincenty Jakubiec

Wincenty Jakubiec (ur. 2 kwietnia 1894 w Pietrzykowicach, zm. 27 października 1914 pod Nadwórną) – szeregowy Legionów Polskich, kawaler Krzyża Srebrnego Orderu Wojennego Virtuti Militari.
Życiorys.
Urodził się jako syn Mariana i Anny z domu Capuła.
Pobierał naukę w szkole ludowej, a następnie pracował zarobkowo w rodzinnej wsi. Był członkiem Związku Strzeleckiego, a w sierpniu 1914 r. wstąpił do Legionów Polskich. W stopniu szeregowego otrzymał przydział do 2 kompanii 2 pułku piechoty. Wyróżnił się podczas walk nad rzeką Bystrzycą, kiedy to poległ w potyczce pod Nadwórną, atakując w pierwszym szeregu pozycje wroga. Za ten czyn odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L. 13330.V.M. z dnia 17 maja 1922 roku (opublikowanym w Dzienniku Personalnym Ministerstwa Spraw Wojskowych Nr 7 z dnia 26 stycznia 1923 roku). Wincenty Jakubiec nie zdążył założyć rodziny. 
Za pracę w dziele odzyskania niepodległości został, na mocy zarządzenia prezydenta Rzeczypospolitej Ignacego Mościckiego z dnia 8 listopada 1937 roku, odznaczony pośmiertnie Krzyżem Niepodległości. 

</doc>
<doc id="4770499" url="https://pl.wikipedia.org/wiki?curid=4770499" title="Unorthodox">
Unorthodox

Unorthodox – niemiecko-amerykański miniserial internetowy wyprodukowany dla platformy Netflix, adaptacja autobiograficznej powieści Debory Feldman „Unorthodox. Jak porzuciłam świat ortodoksyjnych Żydów”. Cztery odcinki produkcji zostały udostępnione 26 marca 2020 roku.
Jest to też pierwsza produkcja tej platformy, w której postacie w większości mówią w jidysz.
Fabuła.
Esty, młoda Żydówka żyjąca w zaaranżowanym małżeństwie ucieka z ultraortodoksyjnej społeczności zamieszkującej nowojorski Williamsburg. Udaje się do Berlina, gdzie mieszka jej odrzucona przez rodzinę matka. W nowym otoczeniu poznaje świecki styl życia. Zaprzyjaźnia się z grupą muzyków, którzy inspirują ją, aby samej spróbować dostać się do szkoły muzycznej. Tymczasem jej mąż Yanky odkrywa, że Esty jest z nim w ciąży. Na prośbę rabina wraz z kuzynem Moische leci do Berlina odszukać małżonkę i nakłonić ją do powrotu.

</doc>
<doc id="4770501" url="https://pl.wikipedia.org/wiki?curid=4770501" title="Parafia Zwiastowania Pańskiego w Bieniowicach">
Parafia Zwiastowania Pańskiego w Bieniowicach

Parafia Zwiastowania Pańskiego w Bieniowicach – parafia rzymskokatolicka w dekanacie prochowickim w diecezji legnickiej.
Obszar parafii.
Miejscowości należące do parafii: Bieniowice, Miłogostowice, Pątnów Legnicki, Szczytniki.

</doc>
<doc id="4770505" url="https://pl.wikipedia.org/wiki?curid=4770505" title="Religia w Hondurasie">
Religia w Hondurasie

Religia w Hondurasie od XVI wieku zdominowana była przez chrześcijaństwo, z jego głównym nurtem rzymskokatolickim. Wcześniej dominowała tutaj religia Majów. W Hondurasie Indianie nie mieli siły, ani organizacji, aby oprzeć się szesnastowiecznej europejskiej eksploracji i osadnictwu. Terytorium obejmujące Honduras zostało odkryte dla hiszpańskiej korony w 1502 roku przez Krzysztofa Kolumba.
W wyniku różnych napięć między Kościołem a państwem na przestrzeni wieków, w latach 80. XIX wieku Kościół rzymskokatolicki został pozbawiony części swojej władzy gospodarczej i politycznej. Niemniej jednak w XX wieku Kościół pozostał ważną instytucją społeczną, a zdecydowana większość Honduranów pozostała katolikami. Szkoły kościelne otrzymują dotacje rządowe, a nauczanie religii jest częścią programu nauczania szkół publicznych.
Kościół rzymskokatolicki szacuje, że 63-65% populacji jest katolikami. Według badania przeprowadzonego przez lokalne media badające opinię publiczną, w 2016 roku, 48% respondentów określiło się jako ewangeliczni protestanci, 41% jako katolicy, 3% jako „inne” i 8% stanowili niezrzeszeni. Według profesora religioznawstwa Andrew'a Chesnuta, Honduras stał się pierwszym krajem Ameryki Łacińskiej, w którym protestanci (39% populacji), przewyższyli liczebnie katolików (37%).
Konstytucja Hondurasu gwarantuje swobodne praktykowanie wszystkich religii, jednakże rząd oficjalnie uznaje tylko Kościół rzymskokatolicki. Wszystkie inne grupy religijne są traktowane jako organizacje pozarządowe (NGO) lub jako niezarejestrowane organizacje religijne, o mniejszych prawach i przywilejach niż Kościół katolicki. 
W amerykańskim raporcie o wolności religijnej, z 2019 roku, w ostatnich latach odnotowano zabójstwa protestanckich pastorów. Za śmiertelne ataki przywódców kościołów, mogą odpowiadać lokalne gangi lub handlarze narkotyków.
Inne grupy religijne w Hondurasie obejmują: mormonów (180,6 tys.), świadków Jehowy (22,3 tys.), episkopalian, luteran, prawosławnych (1,8 tys.), muzułman (3,1 tys.), żydów (250), bahaistów, braci morawskich, oraz kilka grup anabaptystów i mennonitów. Niektóre grupy autochtoniczne praktykują mieszankę elementów chrześcijaństwa, z religiami afrykańskimi lub indiańskimi. 
Nurt ewangelikalnego protestantyzmu obejmuje takie denominacje jak: Kościół Boży, Zbory Boże, Kościół Obfitego Życia, Kościół Żywej Miłości, Międzynarodowe Centrum Chrześcijańskie, Kościoły Wielkiej Komisji, a także wiele ewangelicznych kościołów protestanckich bez-denominacyjnych. Czasem wlicza się do tego nurtu adwentystów dnia siódmego (146 tys.).

</doc>
<doc id="4770506" url="https://pl.wikipedia.org/wiki?curid=4770506" title="Karlsburg (zamek)">
Karlsburg (zamek)

Karlsburg – zamek w Durlach, obecnie dzielnicy Karlsruhe w Niemczech, w kraju związkowym Badenia-Wirtembergia, zbudowany w połowie XVI w., do pierwszej połowy XVIII w. służący jako rezydencja margrabiów Badenii-Durlach, przebudowany na początku XVIII w., obecnie służący m.in. celom muzealnym.
Historia.
Zamek w tym miejscu, połączony z murami miejskimi Durlach, istniał już w XIII w. i został zniszczony w 1273 przez króla Niemiec Rudolfa I Habsburga. Zastąpiono go później zameczkiem myśliwskim. W 1563 rozpoczęto budowę w tym miejscu wieloskrzydłowego, renesansowego założenia zamkowego z ogrodem, które stało się siedzibą margrabiów Badenii-Durlach. Inicjatorem budowy był margrabia Karol II, który przeniósł się tu w 1565. On i jego następcy uczynili z zamku kwitnący ośrodek kultury i sztuki. W sierpniu 1689 miasto oraz zamek zostały spalone przez wojska francuskie w czasie wojny palatynackiej. Margrabiowie rozpoczęli odbudowę zamku w stylu barokowym, ta jednak nigdy nie została ukończona. Zatrzymało ją przeniesienie się dworu w 1718 do nowej siedziby w Karlsruhe. Karlsburg był potem używany jako siedziba żony margrabiego Karola III Wilhelma, Magdaleny, a następnie jako koszary. W 1924 na zamku umieszczono muzeum lokalnej historii ("Pfinzgaumuseum"), od 1964 jego właścicielem jest miasto, którego staraniem budynki odnowiono w latach 70. i 80. XX w.
Stan obecny.
Z zamku do obecnych czasów pozostał jedynie renesansowy, XVI-wieczny budynek "Prinzessinenbau" (południowa wieża bramna) oraz wzniesione na początku XVIII w. jedno skrzydło zamkowe. Teren placu przed tym skrzydłem odpowiada dziedzińcowi XVI-wiecznego zamku. Budynki służą celom muzealnym i edukacyjnym, mają tu też siedzibę niektóre agendy samorządu miejskiego. 

</doc>
<doc id="4770507" url="https://pl.wikipedia.org/wiki?curid=4770507" title="Żleb Stanisławskiego (Żabi Szczyt)">
Żleb Stanisławskiego (Żabi Szczyt)

Żleb Stanisławskiego (, , , 2259 m) – żleb na północnej ścianie Żabiego Szczytu Wyżniego w słowackich Tatrach Wysokich. Ściana ta ma wysokość dochodzącą do 500 m i stanowi południowe zamknięcie Doliny Żabich Stawów Białczańskich. Żleb Stanisławskiego jest jej najbardziej rzucającą się w oczy formacją skalną. Ciągnie się prawie przez całą jej wysokość, przecina poziomy zachód będący przedłużeniem Tarasu Orłowskiego i kończy się w dużym stożku piargowym nad południowym brzegiem Wyżniego Żabiego Stawu Białczańskiego. Stożek ten ma wysokość około 100 m.
Żleb Stanisławskiego jest głęboko wcięty, w wielu miejscach ma postać komina. Jego dolna część to koryto o szerokości kilku metrów z ruchomymi piargami i głazami. Odcinkami żlebu prowadzą taternickie drogi wspinaczkowe, jest to jednak zamknięty dla turystów i taterników obszar ochrony ścisłej Tatrzańskiego Parku Narodowego.
Nazwa żlebu pochodzi od nazwiska polskiego taternika Wiesława Stanisławskiego.

</doc>
<doc id="4770508" url="https://pl.wikipedia.org/wiki?curid=4770508" title="Parafia św. Wojciecha i Podwyższenia Krzyża Świętego w Kawicach">
Parafia św. Wojciecha i Podwyższenia Krzyża Świętego w Kawicach

Parafia świętego Wojciecha i Podwyższenia Krzyża Świętego w Kawicach – parafia rzymskokatolicka w dekanacie prochowickim w diecezji legnickiej.

</doc>
<doc id="4770512" url="https://pl.wikipedia.org/wiki?curid=4770512" title="Ha-Kochaw Ha-Ba">
Ha-Kochaw Ha-Ba

Ha-Kochaw Ha-Ba (; ), od trzeciego do siódmego sezonu pod nazwą Ha-Kochaw Ha-Ba L'Eurowizjon () – izraelski talent show. Jest kontynuacją programu "Kochaw Nolad" (pol. Narodziny Gwiazdy). Program w dużej mierze polega na głosowaniu widzowni oglądającej w czasie nadawania, jest nagrywany na żywo. Od drugiego (2014–2015) do siódmego 
(2019–2020) sezonu był używany jako izraelskie preselekcje do Konkursu Piosenki Eurowizji.
Format.
Na początku sezonu każdy zawodnik jest proszony o wykonanie znanej piosenki przed komisją jurorską. Po wykonaniu utworu jurorzy głosują, czy uczestnik przejdzie do kolejnego etapu. Jeśli nie są pewni decyzji, zawodnik musi wykonać inną piosenkę, a następnie zostaje podjęta decyzja.
W kolejnej rundzie uczestnik śpiewa przed publicznością, która głosuje poprzez aplikację MakoTV i decyduje, czy zawodnik ma przejść dalej. Do awansu potrzebuje 70% głosów. Kilka dodatkowych procentów mogą przyznać jurorzy.
Do trzeciego etapu przechodzi 14 uczestników, którzy poddawani są ocenie jurorów i telewidzów. Do finału programu przechodzi czterech najwyżej ocenionych zawodników. Zwycięzcą zostanie uczestnik z największym poparciem głosujących.
Zwycięzcy w Konkursie Piosenki Eurowizji.
Legenda:

</doc>
<doc id="4770513" url="https://pl.wikipedia.org/wiki?curid=4770513" title="184 Pułk Piechoty (II RP)">
184 Pułk Piechoty (II RP)

184 Pułk Piechoty (184 pp) – oddział piechoty Wojska Polskiego, improwizowany w trakcie kampanii wrześniowej.
Pułk walczył w kampanii wrześniowej na szlaku bojowym 60 Dywizji Piechoty „Kobryń”, Samodzielnej Grupy Operacyjnej „Polesie”. W dokumentach sztabowych z działań we wrześniu i październiku 1939 roku posługiwano się numeracją 84 pp II rzutu mobilizacyjnego. W relacjach i wspomnieniach posługiwano się nazewnictwem 84 i 184 pułk piechoty. W okresie powojennym przyjęto nazwę 184 pułk piechoty.
Formowanie pułku.
W związku z mobilizacją alarmową zarządzoną 23 marca 1939 roku i wyjazdem macierzystego 84 pułku piechoty w zachodnie rejony kraju, w garnizonach Pińsk i Łunieniec pozostali rekruci wcieleni w marcu oraz niezbędna kadra do szkolenia. Ponadto pozostały drobne pododdziały starszego rocznika do pełnienia służby wartowniczej i obsługi instytucji garnizonowych oraz pozostałości kadry i rezerwistów. Pozostałościami tymi do końca marca dowodził II zastępca dowódcy pułku - kwatermistrz mjr Józef Żeleski. Następnie dowództwo przejął I zastępca dowódcy pułku ppłk. dypl. Andrzej Strach i sprawował je do 31 sierpnia 1939 roku. W tym czasie utworzono batalion rekrucki kpt. Seweryna Kozery i batalion rezerwistów por. rez. Stefana Szymczaka. Po ogłoszeniu mobilizacji powszechnej 1 września batalion marszowy 84 pułku piechoty i kompania wartownicza pozostały w Pińsku. Natomiast batalion rekrucki i wszyscy żołnierze rezerwy, którzy zostali zmobilizowani jako Oddział Nadwyżek 84 pułku Strzelców Poleskich zostali przewiezieni koleją pod dowództwem mjr. J. Żelskiego do Ośrodka Zapasowego 30 DP w Kobryniu. Rozmieszczeni został w pobliskich wsiach. Na miejscu z przewiezionych żołnierzy rozpoczęto formowanie dwóch batalionów piechoty, I batalion z żołnierzy młodego rocznika, II batalion z rezerwistów. 10 września dowódca Okręgu Korpusu nr IX nakazał utworzyć dwubatalionowy 184 rezerwowy pułk piechoty. Na jego dowódcę mianowany został mjr Józef Żeleski. Pułk wszedł w skład doraźnie zorganizowanej Dywizji Piechoty „Kobryń”. 
Działania bojowe 184 pułku piechoty.
Walki o Kobryń 
Zgodnie z zadaniem 184 pułk piechoty miał obsadzić pozycje na Kanale Królewskim między Kobryniem a Horodecznem. 13 września I batalion pułku przegrupowano z dotychczasowego miejsca zakwaterowania we wsi Bosiacze do wsi Kotasze na południe od Kobrynia, gdzie przystąpił do rozbudowy obrony z trzech kierunków i ubezpieczył ugrupowanie Dywizji "Kobryń" z lewego skrzydła. Tego samego dnia II batalion objął obronę na północ od Kobrynia nad rzeką Muchawiec w rejonie wsi Przyłuki. Oba bataliony działały oddzielnie, dowódca pułku w dniach 16-20 września dowodził grupą obrony ważnego skrzyżowania dróg w Puszczy Rudzkiej mając pod dowództwem dywizyjną kompanię saperów i batalion II/182 pp. Ze względu na spodziewane niemieckie natarcie w kierunku Kobrynia, dowódca dywizji płk Epler wyznaczył I batalion do dokonania wypadu na Żabinkę, gdzie pododdziały niemieckie budowały przyczółek mostowy na Muchawcu oraz czołgi niemieckie stojące na szosie brzeskiej. I Batalion doposażony w granaty i butelki z benzyną wymaszerował nocą 15/16 września, bez kompanii ckm. 16 września o świcie kompanie strzeleckie I batalionu po wykonaniu ok. 45 km marszu wykonały natarcie z rejonu wsi Dziahle na niemiecką obronę I/5 pp zmot. wspartego samochodami pancernymi i artylerią. Niemiecki batalion powstrzymał i odrzucił polski atak, zadając batalionowi straty. Ranny został dowódca 1 kompanii strzeleckiej, a dowódca batalionu zachorował. Przez dwa dni 16 i 17 września batalion pododdziałami powracał na swoje pozycje, następnie zajął obronę w rejonie wsi Hajkówka na szosie Kobryń-Włodawa. Stoczył potyczki ogniowe ze zmotoryzowanymi jednostkami niemieckimi. I batalion wieczorem 17 września wycofał się do Dywina, dołączył również II batalion. 
W dniu 18 i 19 września pułk wypoczywał. Następnie 20 i 21 września maszerował trasą Mokrany-Ratno, 22-23 września przez Piaseczno-Czeremszankę-Wyżwę Nową i Rudki. II batalion 22 września likwidował opór band dywersyjnych we wsiach Piaseczno, Czeremszanka i Borzowa. 24 września dotarł do Krymna, a nazajutrz do Smolar i Szacka. 26 września pułk osiągnął Piszczę, na skraju miejscowości w godzinach popołudniowych stoczył walkę z pododdziałem rozpoznawczym wojsk Armii Czerwonej odrzucając je. 27 września II batalion kpt. Kozyry ubezpieczał przeprawę dywizji na zachodni brzeg rzeki Bug, zajął stanowiska obronne we wsi Tomaszówka. Po stoczeniu walki z pancerno-motorowym oddziałem sowieckim batalion stopniowo wieczorem opuścił przedmoście po moście pontonowym, który został zdemontowany i zajął pozycje na zachodnim brzegu Bugu. 28 września, utworzono 60 Dywizję Piechoty, pułk wszedł w jej struktury. 29 września II batalion pomaszerował w kierunku Radzyń-Parczew jako straż tylna dywizji. 29 i 30 września w trakcie marszu przez Puchową Górę, Kolano i Milanów pułk był atakowany przez lotnictwo sowieckie. 
W bitwie pod Kockiem 
1 października pułk przemaszerował przez Suchowolę, osiągając Borki i Ossowo. 2 i 3 października II batalion odpoczywał, gdyż znajdował się w odwodzie dywizji. W ugrupowaniu 184 pp znajdowała się dwudziałowa bateria 100 mm haubic kpt. Nowakowskiego. Nocą 3/4 października pułk przemaszerował do lasów w rejonie Hordzieżki i Lipiny. 4 października w godzinach popołudniowych II batalion kpt. Kozyry otrzymał rozkaz zdobycia wsi Wola Gułowska. Batalion z marszu opanował zachodnią część Woli Gułowskiej łamiąc słaby opór jednostek niemieckiej 13 DP Zmot., gdy ok. godz. 19.00 natarcie dotarło do rejonu kościoła i cmentarza, czyli wschodniej części wsi opór niemiecki stał się silny. Nocny szturm 5 kompanii na pozycje wroga nie przyniósł zamierzonych efektów ze szturmującej kompanii poległo, bądź zostało rannych 50% stanów osobowych. Wprowadzona odwodowa 6 kompania zdołała wedrzeć się w niemiecką obronę, lecz jej natarcie zostało zatrzymane. O świcie natarcie II batalionu zostało zatrzymane w kilkugodzinnym ostrzale niemieckiej artylerii i broni maszynowej. II batalion poniósł dalsze ciężkie straty osobowe. Ok. godz. 9-10 na rozkaz dowódcy 60 DP przy słabym wsparciu artylerii do natarcia z lasu Hordzieżka ruszył 182 pp, a wraz z nim I batalion 184 pp i samodzielny batalion 179 pułku piechoty . Nacierające bataliony dotarły do stanowisk batalionu kpt. Kozery, przez jego stanowiska nacierając dalej pod ostrzałem wroga przekroczył linie bratni I batalion pułku. Wyczerpany II/184 pp o godz. 14.00 na rozkaz dowódcy pułku odszedł na tyły w rejon lasu obok wsi Lipiny. I batalion stoczył ciężką walkę o klasztor, część batalionu wspólnie z prawoskrzydłowym batalionem marynarzy ze 182 pp zdobyła las obok Woli Gułowskiej. Na lewym skrzydle batalion samodzielny 179 pp wraz z częścią I/184 pp odparli niemiecki kontratak w sile batalionu piechoty. 5 października 184 pułk walczył z niemieckim 66 zmotoryzowanym pułkiem piechoty. Działania w rejonie cmentarza w Turzystwie i kościoła w Woli Gułowskiej przyniosły pokaźną zdobycz w postaci ok. 80 jeńców niemieckich, wiele broni maszynowej i strzeleckiej. III batalion marynarski 182 pp przeszedł do pościgu. Natarcie na Wolę Gułowską doprowadziło do opanowania zajmowanych przez nieprzyjaciela obiektów. Zwycięstwo okupione było dużymi stratami sięgającymi 50-60% stanów walczących batalionów, śmiertelnie ranny został były dowódca I batalionu kpt. Bilczewski, który uczestniczył w natarciu. 184 pułk piechoty posiadał niewielką ilość amunicji, artyleria wystrzeliła ostatnie pociski. Z uwagi na podjęcie rozmów o przerwaniu walk wieczorem 5 października pułk został wycofany do południowej części lasu nadleśnictwa Adamów. Artyleria niemiecka ostrzeliwała rejon zbiórki pułku przysparzając dalszych strat. Po zakopaniu i zniszczeniu części broni i wypłaceniu poborów i żołdu, działania pułku zakończono. Decyzja gen. Franciszka Kleeberga przerwała bitwę pod Kockiem. Zgodnie z rozkazem dowódcy SGO „Polesie”, 184 pułk piechoty złożył broń w Czarnej.

</doc>
<doc id="4770514" url="https://pl.wikipedia.org/wiki?curid=4770514" title="Parafia Wniebowzięcia Najświętszej Maryi Panny w Rosochatej">
Parafia Wniebowzięcia Najświętszej Maryi Panny w Rosochatej

Parafia Wniebowzięcia Najświętszej Maryi Panny w Rosochatej – parafia rzymskokatolicka w dekanacie prochowickim w diecezji legnickiej.

</doc>
<doc id="4770516" url="https://pl.wikipedia.org/wiki?curid=4770516" title="Heiner Müller">
Heiner Müller

Heiner Müller (ur. 9 stycznia 1929 w Eppendorf, zm. 30 grudnia 1995 w Berlinie) – niemiecki dramaturg, prozaik, poeta, redaktor, reżyser oraz dyrektor teatru. 
Jest uważany za najważniejszego dramatopisarza zaraz po Bertolcie Brechcie. Był także jednym ze współzałożycieli Niezależnych Związków Zawodowych w Niemczech. W 1959 został laureatem Nagrody Heinricha Manna.

</doc>
<doc id="4770518" url="https://pl.wikipedia.org/wiki?curid=4770518" title="Frenelles-en-Vexin">
Frenelles-en-Vexin

Frenelles-en-Vexin – gmina we Francji, w regionie Normandia, w departamencie Eure. W 2013 roku populacja ludności wynosiła 1736 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Boisemont, Corny oraz Fresne-l'Archevêque. Siedzibą gminy została miejscowość Boisemont. 

</doc>
<doc id="4770520" url="https://pl.wikipedia.org/wiki?curid=4770520" title="Piotr Janaszek">
Piotr Janaszek

Piotr Janaszek (ur. 21 kwietnia 1947 w Poznaniu, zm. 6 grudnia 1998 w okolicach Bardzinka) – polski lekarz, specjalista ortopedii i rehabilitacji, harcmistrz ZHP, społecznik, publicysta.
Życiorys.
Urodził się w rodzinie kultywującej etos pracy organicznej. Jego rodzicami byli: Zuzanna z domu Niedziela, która przez ponad 50 lat prowadziła warsztat ortopedyczny przy Dolnej Wildzie 20 w Poznaniu oraz Witosław – uczestnik kampanii wrześniowej, wieloletni pracownik NBP.
Ukończył III LO im. Marcina Kasprzaka w Poznaniu. Podczas studiów na Akademii Medycznej w Poznaniu (1965–1971) współtworzył Drużyny „Nieprzetartego Szlaku” przy Klinice Ortopedycznej w Poznaniu, realizując formę rehabilitacji poprzez obozy harcerskie. Był uczniem prof. Wiktora Degi.
W 1968 został podharcmistrzem 16. Poznańskiej Dryżyny Harcerskiej im. Gen. Józefa Bema, a w 1983 harcmistrzem.
Po uzyskaniu dyplomu lekarza rozpoczął pracę w Szpitalu Powiatowym (później Wojewódzkim) w Koninie. Stworzył tam Oddział Rehabilitacji Dziecięcej (pierwszy w Polsce w szpitalu wojewódzkim), Poradnię Zaopatrzenia Ortopedycznego, Oddział Wojewódzki Polskiego Towarzystwa Walki z Kalectwem (od 1993 roku był prezesem zarządu głównego TWK) i jeden z pierwszych w Polsce Warsztat Terapii Zajęciowej. Z jego inicjatywy w 1987 powstała Żeńska Drużyna Starszoharcerska "Humanitas" przy Liceum Medycznym w Koninie. Od 1981 roku organizował w Koninie Ogólnopolskie Przeglądy Filmów „Żyją wśród nas”, poświęcone problemom osób niepełnosprawnych.
Był twórcą nowatorskiego Ośrodka Rehabilitacji Dzieci i Młodzieży Niepełnosprawnej w Mielnicy nad Gopłem, którego głównym celem była integracja osób niepełnosprawnych ze społeczeństwem. W 1989 roku stworzył w Koninie Fundację Mielnica, przy której uruchomił: dwa Warsztaty Terapii Zajęciowej (WTZ w Koninie był jednym z pierwszych w Polsce; WTZ w Mielnicy powstał kilka lat później), zakład pracy chronionej, przychodnię rehabilitacyjną, Klub Sportowy Osób Niepełnosprawnych „Spartakus”, Ośrodek Kształcenia Instruktorów Terapii Zajęciowej, Hostel dla Matki z Dzieckiem Niepełnosprawnym, a także redakcję kwartalnika „Warsztat Terapii Zajęciowej” oraz ”Wiadomości Mielnickich”.
Organizował też pierwsze Ogólnopolskie Olimpiady Umiejętności Osób Niepełnosprawnych „Abilimpiada” (w Koninie) oraz pobyty osób niepełnosprawnych w Szwecji, Holandii, Czechach, Francji, Niemczech oraz w USA.
Był zapraszany na konferencje naukowe m.in. w Wiedniu, Nowym Jorku, Pradze. Uczestniczył w Kongresach Rehabilitacji Europejskiej, a od 1992 uczestniczył w konferencjach Papieskiej Rady ds. Służby Zdrowia w Watykanie. Od 1996 organizował corocznie w Poznaniu ogólnopolskie sympozja dotyczące rehabilitacji.
Był także publicystą i felietonistą. Publikował m.in. w "Nowym Medyku", „Szpilkach", „Ilustrowanym Kurierze Polskim", „Głosie Wielkopolskim", polonijnym „Kurierze" i „Białym Orle", a także nowojorskim „Nowym Dzienniku".
Zginął w wypadku samochodowym 6 grudnia 1998 wracając z Warszawy z mikołajkowego spotkania z dziećmi niepełnosprawnymi. Pochowany na cmentarzu parafialnym św. Jana Vianneya w Poznaniu.
Funkcje i członkostwa.
Był członkiem Komitetu Ochrony Praw Dziecka, pełnił funkcję sekretarza Krajowej Rady Zdrowia Związku Młodzieży Wiejskiej. Był przedstawicielem Polski w Rehabilitation International z siedzibą w Nowym Jorku. W 1994 powołany do ministerialnego zespołu doradców ds. osób niepełnosprawnych. Był też członkiem rady nadzorczej Państwowego Funduszu Rehabilitacji Osób Niepełnosprawnych (PFRON) oraz doradcą Pełnomocnika Rządu ds. Osób Niepełnosprawnych, członkiem komisji informacji Wielkopolskiej Izby Lekarskiej. Od 1997 był członkiem międzynarodowej organizacji Ashoka.
Upamiętnienie.
Idee Piotra Janaszka są wdrażane w życie w Fundacji im. Doktora Piotra Janaszka „Podaj Dalej” w Koninie, zarządzanej przez córki lekarza Zuzannę Janaszek–Maciaszek oraz Olgę Janaszek-Serafin. .
W 2009 roku została wydana książka „Doktor Piotr. Pasje życia Piotra Janaszka" autorstwa Eugenii R. Dabertowej.
Od 2012 rondo u zbiegu ulic Wyszyńskiego, Jana Pawła II, Popiełuszki i Wyzwolenia w Koninie nosi imię Doktora Piotra Janaszka. Piotr Janaszek jest też patronem Specjalnego Ośrodka Szkolno–Wychowawczego w Rychwale.
30 listopada 2019 odbyła się w Koninie premiera filmu dokumentalnego „Doktor Piotr" w reżyserii Zdzisława Siwika juniora.

</doc>
<doc id="4770524" url="https://pl.wikipedia.org/wiki?curid=4770524" title="Kolembolofauna Malty">
Kolembolofauna Malty



</doc>
<doc id="4770525" url="https://pl.wikipedia.org/wiki?curid=4770525" title="Ludwik Salo">
Ludwik Salo

Ludwik Salo, rus. Людвик Сальо (ur. 5 czerwca 1853 w Kołomyi, zm. 5 czerwca 1915 we Lwowie) – nauczyciel, c. k. profesor i radca.
Życiorys.
Urodził się 5 czerwca 1853 w Kołomyi. Z pochodzenia był Rusinem. Był wyznania greckokatolickiego. Kształcił się w C. K. Gimnazjum w Kołomyi.
16 kwietnia 1878 podjął pracę nauczyciela. Z wykształcenia był germanistą, ponadto jako poboczne języki wykładał grekę i łacinę. Wykładał w językach polskim, ruskim i niemieckim. Egzamin nauczycielski złożył 23 listopada 1883. Był nauczycielem prowizorycznym w C. K. Gimnazjum w Rzeszowie, po czym 9 lipca 1887 został mianowany nauczycielem rzeczywistym w C. K. Gimnazjum w Sanoku. Tam uczył języków łacińskiego, niemieckiego oraz – jako nadobowiązkowego – ruskiego. 18 czerwca 1890 zdał egzamin nauczycielski z matematyki i fizyki. 14 października 1889 został zatwierdzony w zawodzie nauczycielskim i otrzymał tytuł c. k. profesora. W Sanoku był członkiem sanockiego gniazda Polskiego Towarzystwa Gimnastycznego „Sokół” od założenia w 1889.
Następnie był profesorem w C. K. Akademickim Gimnazjum we Lwowie, po czym 24 czerwca 1892 został skierowany do macierzystego C. K. Gimnazjum w Kołomyi. Tam objął otwartą w roku szkolnym 1892/3 pierwszą ruską klasę w aktywowanym wtedy przy polskim gimnazjum równoległym gimnazjum z językiem ruskim wykładowym. W szkole przez kolejne lata uczył języków łacińskiego, niemieckiego i matematyki, był zawiadowcą biblioteki niemieckiej dla uczniów. Później, do końca życia był ponownie profesorem C. K. Akademickiego Wyższego Gimnazjum we Lwowie z ruskim językiem wykładowym.
Został pochowany na Cmentarzu Łyczakowskim we Lwowie.
Odznaczenia.
austro-węgierskie

</doc>
<doc id="4770530" url="https://pl.wikipedia.org/wiki?curid=4770530" title="HaKokhav HaBa">
HaKokhav HaBa



</doc>
<doc id="4770536" url="https://pl.wikipedia.org/wiki?curid=4770536" title="Dar języków">
Dar języków



</doc>
<doc id="4770541" url="https://pl.wikipedia.org/wiki?curid=4770541" title="Zaculeu">
Zaculeu

Zaculeu – stanowisko archeologiczne z epoki cywilizacji Majów, znajdujące się 3,7 km od miasta Huehuetenango, stolicy departamentu, w Gwatemali. 
W okresie postklasycznym, Zacuelu było uznawane za stolicę ludu Mam. Zdobyta i zniszczona przez konkwistadora hiszpańskiego Gonzalo de Alvadaro w 1525 roku.
Nazwa „zaculeu” w języku mam oznacza „białą ziemię”. W latach czterdziestych miejsce zostało odnowione przez United Fruit Company.

</doc>
<doc id="4770543" url="https://pl.wikipedia.org/wiki?curid=4770543" title="Łukasz Pilch">
Łukasz Pilch

Łukasz Pilch (ur. 28 października 1978) – gitarzysta Budki Suflera. Z Zespołem związany od roku 2003 do zakończenia działalności w 2014 r. Wziął udział w nagraniu dwóch płyt Budki Suflera pt: Jest i Zawsze czegoś brak, był uczestnikiem słynnego nagrania dwóch utworów w Village Studio oraz wraz z Zespołem wystąpił na Przystanku Woodstock. Współpracował też m.in. z Golec uOrkiestra.

</doc>
<doc id="4770545" url="https://pl.wikipedia.org/wiki?curid=4770545" title="Kościół Zwiastowania Najświętszej Maryi Panny w Podedwórzu">
Kościół Zwiastowania Najświętszej Maryi Panny w Podedwórzu

Kościół Zwiastowania Najświętszej Maryi Panny – rzymskokatolicki kościół filialny należący do parafii Podwyższenia Krzyża Świętego w Podedwórzu (dekanat Wisznice diecezji siedleckiej).
Budowę świątyni rozpoczął w 1805 roku Józef Szlubowski, po jego śmierci kontynuowali ją synowie Ignacy i Jan (została ukończona w 1811 roku i konsekrowana została przez biskupa lubelskiego Wojciecha Józefa Skarszewskiego). Świątynia powstała jako prywatna kaplica grobowa, dlatego w jej podziemiach znajdują się krypty, w których chowano zmarłych z rodziny Szlubowskich. Chowano ich notabene aż do 1868 roku, gdy z powodu kłopotów finansowych Szlubowscy musieli sprzedać majątek i wyprowadzić się z Opola.
Kaplica w stylu klasycystycznym została zaprojektowana zapewne przez architekta Piotra Augnera. Została wzniesiona jako budowla jednonawowa, wewnątrz dominującym elementem jest półkolista jońska kolumnada, za pomocą której zostało wydzielone prezbiterium. Podtrzymuje ona belkowanie, które otacza nawę dookoła. Wnętrze doświetlają ogromne okna umieszczone w arkadowych wnękach. Kolumny – w formie płytkiego, czterokolumnowego portyku toskańskiego, zwieńczonego trójkątnym przyczółkiem – poprzedzają także fasadę. Nad gzymsem wieńczącym jest umieszczona schodkowa attyka.
Od 1811 do 1918 roku świątynia pełniła funkcję kościoła parafialnego, obecnie jest to kościół filialny.

</doc>
<doc id="4770547" url="https://pl.wikipedia.org/wiki?curid=4770547" title="Primera División de Nicaragua">
Primera División de Nicaragua

Primera División de Nicaragua jest najwyższą piłkarską klasą rozgrywkową w Nikaragui. Liga powstała w 1933 roku.

</doc>
<doc id="4770550" url="https://pl.wikipedia.org/wiki?curid=4770550" title="Le Mesnil-Saint-Jean">
Le Mesnil-Saint-Jean

Le Mesnil-Saint-Jean – gmina we Francji, w regionie Normandia, w departamencie Eure. W 2013 roku populacja ludności wynosiła 180 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Saint-Georges-du-Mesnil oraz Saint-Jean-de-la-Léqueraye. Siedzibą gminy została miejscowość Saint-Georges-du-Mesnil. 

</doc>
<doc id="4770551" url="https://pl.wikipedia.org/wiki?curid=4770551" title="System Gribeauvala">
System Gribeauvala

System Gribeauvala (fr.: "Système Gribeauval") – system artyleryjski opracowany przez francuskiego generała porucznika Jean Baptiste Vaquette de Gribeauvala w XVIII wieku.
Pozwalał on na zastosowanie lżejszych dział bez konieczności zmniejszania zasięgu ich strzału. Po powrocie Gribeauvala do Francji, jego system stopniowo zastępował dotychczas używany system Vallière’a. Nowe uzbrojenie w znacznym stopniu przyczyniło się do zwycięstw francuskich wojsk podczas wojen o niepodległość kraju i wojen napoleońskich. Podstawowym założeniem systemu Gribeauvala było ulepszenie armat, haubic i moździerzy. Następnym wprowadzonym systemem był System roku XI, a kolejnym system Valée.
Rozwój.
W połowie XVIII wieku prężnie rozwijała się mobilna artyleria polowa. Inżynierowie balistyki i metalurdzy wprowadzili rozwiązania, które obniżyły masę armat, podczas gdy inni eksperci budowali lżejsze łoża dział. Kalibry dział armatnich zostały znormalizowane, rozwiązał się zatem problem wielu różnych rodzajów kalibrów. Gribeauval był doświadczonym oficerem bojowym i zdolnym teoretykiem artylerii. Wraz z pojawieniem się systemu Gribeauvala Francuzi cieszyli się najlepszą artylerią w Europie. Historyk René Chartrand nazwał go „prawdopodobnie najlepszym wówczas znanym systemem artyleryjskim w Europie”.
W latach 1713–1714 , szwajcarski wynalazca wymyślił technologię precyzyjnego, poziomego wiercenia przewodów obracających się luf przy nieruchomym wiertle, umożliwiając równoczesną obróbkę wewnętrznych i zewnętrznych powierzchni odlewu, a tym samym idealnie centryczne położenie przewodu, przez co sensowne stało się przejście na armaty odlewane jako pełne i wiercone, o dużo wyższych parametrach materiałowych (z uwagi na eliminację zanieczyszczeń, większe ciśnienie odlewania) i konstrukcyjnych (brak skurczu na wewnętrznych powierzchniach, eliminacja przesuwającego się rdzenia).
Następnie balistyk Benjamin Robins jako pierwszy szczegółowo opisał swoje eksperymenty balistyczne i przedstawił ich wyniki w swoim traktacie pt. "Nowe zasady w artylerii" z 1742. Brąz – stop miedzi i cyny, w przeciwieństwie do żelaza był bardziej pożądany i preferowany do produkcji armat, ponieważ był lżejszy i bardziej wytrzymały. W tym czasie armaty odlewano jednak jeszcze w sposób klasyczny w całości z żeliwa, z rozwiercanym przewodem lufy wokół rdzenia, jednak rdzeń często poruszający się w formie tworzył niedoskonały otwór. Problem ten został rozwiązany w odlewni w Hadze w 1747 roku. Jean Maritz Junior kontynuował pracę swego ojca odlewając armaty jako pojedynczy, solidny blok, a następnie wiercił otwór lufy. Holendrzy próbowali zachować tę metodę produkcji w tajemnicy, lecz nowy proces wkrótce stał się szeroko znany w Europie. Odkrycie Maritza spowodowało, że można było wyprodukować działo o lepiej dopasowanym otworze i węższych parametrach. Skutkowało to mniejszą różnicą pomiędzy kalibrem lufy i pocisku, co oznaczało mniejszą ilość ulatniającego się gazu. Dzięki temu ładując mniej prochu, można było wystrzelić pocisk dużo dalej, zwiększając również dokładność strzału. Ówcześni eksperci balistyki stwierdzili wówczas, że jeśli możliwe jest użycie mniejszej ilości prochu, zachowując tę samą moc i zasięg pocisku, to w konsekwencji także lufy armatnie mogą być cieńsze, krótsze i lżejsze.
W 1744 roku z kolei Józef I Wacław Liechtenstein, rozpoczął serię reform, aby ulepszyć projekt austriackiej artylerii polowej i przeszkolić strzelców. Na początku wojny siedmioletniej Austriacy ulepszyli swoją artylerię o lżejsze działa i wprowadzili jedne z lepszych haubic. Były one tak skuteczne, że inni władcy zlecili produkcję podobnej broni. Gribeauval, który służył w austriackiej artylerii w latach 1756–1762, zapoznał się z nowo wyprodukowanymi działami polowymi. Po powrocie do Francji poproszono go o reorganizację artylerii.
W tym czasie Francja posiadała już zunifikowany asortyment artyleryjski w Europie. Wcześniej znormalizował działa od 4-funtowych do 24-funtowych, choć wszystkie były bardzo ciężkie. System Gribeauvala został wprowadzony królewskim dekretem z 15 października 1765 roku. Nowemu systemowi stanowczo opierali się zarówno syn Vallière’a, , jak i inni oficerowie. Z powodu ich sprzeciwu system Gribeauvala został w pełni wdrożony dopiero w 1776 roku. 1-funtowe działo Rostaing i szwedzkie 4-funtowe działa piechoty zachowano jeszcze z poprzedniego systemu.
Reformy Gribeauvala obejmowały nie tylko unowocześnienie armat, ale także łóż dział, przyrządów celowniczych, amunicji, lawet oraz całego wyposażenia. Głównym ich zamysłem było też zwiększenie ruchliwości i szybkostrzelności. Gribeauval przede wszystkim ujednolicił kalibry i zmniejszył wagę luf do 150-krotności wagi kuli (w poprzednim systemie Valliere’a ciężar luf sięgał 250-krotności wagi kuli). Zmniejszył nieco łoża, zwiększył natomiast średnicę kół i zaopatrzył je w żelazne lane buksy, oraz osie z kutego żelaza. Łoża otrzymały też liny zaczepiane do osi i haki u ogona do zaczepiania rzemiennych pasów.
Broń polowa systemu obejmowała armaty cztero-, ośmio- i dwunastofuntowe oraz haubice sześciocalowe. Lufy były krótsze i cieńsze, a łoża lżejsze i węższe. Te ulepszenia radykalnie zmniejszyły wagę artylerii. Łoża zostały znormalizowane i zbudowane przy pomocy części zamiennych. Lufy dodatkowo były wyposażone w skalibrowany celownik tylny i śrubę podnoszącą. Dwa ostatnie ulepszenia pozwoliły strzelcom łatwiej wycelować działa.
Około 1791 roku francuski chemik Nicolas Leblanc wynalazł proces produkcji nitrokalitu, niezbędnego składnika prochu. Wreszcie, ponieważ do obsługi nowych elementów terenowych potrzebni byli lepsi strzelcy, Francja utworzyła szkoły artylerii, aby szkolić swoich żołnierzy. 
Rodzaje broni.
Broń polowa.
Działa artylerii polowej Gribeauvala miały w przybliżeniu o połowę mniejszą wagę od dział Vallière’a tego samego kalibru (co ważne, nie było konieczności zmniejszania zasięgu ich strzału).
W skład artylerii polowej wchodziły:
Należy pamiętać, że funt francuski ("livre") był o około jedną dziesiątą cięższy niż funt angielski. Ponadto cal francuski ("pouce") był nieco dłuższy niż cal angielski. Dlatego francuskie armaty mogły wystrzelić nieco cięższe pociski niż armaty angielskie i amerykańskie tego samego typu, tak więc przykładowo francuskie działo 8-funtowe miało podobną moc do brytyjskiego działa 9-funtowego.
Używano również moździerzy i ciężkich dział oblężniczych.

</doc>
<doc id="4770552" url="https://pl.wikipedia.org/wiki?curid=4770552" title="Mistrzostwa Europy w Pływaniu 2020">
Mistrzostwa Europy w Pływaniu 2020

Mistrzostwa Europy w Pływaniu 2020 – 35. edycja mistrzostw Europy w pływaniu, które odbywały się w dniach 10–23 maja 2021 roku w Budapeszcie. Pierwotnie zawody miały się odbyć w maju, ale z powodu pandemii Covid-19 zostały przełożone na sierpień. Mistrzostwa miały się odbyć między 17-30 sierpnia 2020. Ponownie zostały przełożone na 10-23 maja 2021 roku. 
Linki zewnętrzne.
Oficjalna strona mistrzostw

</doc>
<doc id="4770553" url="https://pl.wikipedia.org/wiki?curid=4770553" title="Bronisław Borowski (szermierz)">
Bronisław Borowski (szermierz)

Bronisław Borowski (ur. 31 marca 1935 w Wilnie, zm. 10 kwietnia 2020) – polski szermierz i trener szermierki, medalista mistrzostw Polski i letniej uniwersjady.
Życiorys.
Był zawodnikiem Kolejarza Łódź (1952–1954), AZS-AWF Warszawa (1954–1958) i AZS Łódź (1958–1962), jego trenerem był m.in. Kazimierz Laskowski. W 1956 zdobył brązowy medal mistrzostw Polski juniorów w szabli, w 1957 został wicemistrzem Polski drużynowo we florecie i szabli, w 1961 akademickim mistrzem Polski indywidualnie w szabli. Dwukrotnie sięgał po brązowy medal letniej uniwersjady. W 1959 zdobył brązowy medal drużynowo w szabli (z Eugeniuszem Kaźmierskim, Emilem Ochyrą i Ryszardem Parulskim), w 1961 brązowy medal drużynowo we florecie (z Ryszardem Parulskim, Zbigniewem Skrudlikiem i Witoldem Woydą).
W 1958 ukończył studia w Akademii Wychowania Fizycznego w Warszawie, gdzie obronił pracę magisterską "Z badań nad ilością i rodzajem popełnianych błędów w sędziowaniu walk na szpady przy pomocy aparatu elektrycznego i planszy metalizowanej".
W latach 1958-1969 pracował jako trener w AZS Łódź, w latach 1969–1973 prowadził reprezentację Polski kobiet we florecie i doprowadził ją do brązowego medalu mistrzostw świata w 1971 – pierwszego medalu w historii startów tej drużyny na mistrzostwach świata. Następnie był trenerem Kolejarza Łódź (1973–1977). W latach 1984–1993 pracował w Duńskim Związku Szermierczym.
Był kierownikiem studium wf w Akademii Medycznej w Łodzi, uczył także w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.

</doc>
<doc id="4770556" url="https://pl.wikipedia.org/wiki?curid=4770556" title="Chepigana (dystrykt)">
Chepigana (dystrykt)

Chepigana – dystrykt prowincji Darién w Panamie. Jego stolicą jest La Palma.
Dystrykt został utworzony w 1896 roku. W 2019 roku z obszaru dystryktu został wyłączony nowy dystrykt Santa Fe. Jednak statystyki publikowane przez panamski INEC ("Instituto Nacional de Estadística y Censo") nie uwzględniają nowego podziału. Według nich (a więc bazując na danych sprzed podziału) Chepigana ma 6,995.9 km² powierzchni, a szacowana populacja wynosi 31 358 osób (2020).
Podział administracyjny.
Chepigana jest podzielona na 10 corregimiento:

</doc>
<doc id="4770557" url="https://pl.wikipedia.org/wiki?curid=4770557" title="Oxycarenus">
Oxycarenus

Oxycarenus – rodzaj pluskwiaków z podrzędu różnoskrzydłych i rodziny skupieńcowatych. Obejmuje 57 opisanych gatunków.
Morfologia i zasięg.
Przedstawiciele "Oxycarenus" różnią się od pokrewnych rodzajów pierwszym członem czułków niewykraczającym poza przednią krawędź głowy, kłujką sięgającą ku tyłowi do bioder ostatniej pary odnóży lub jeszcze dalej oraz przednią parą odnóży o udach uzbrojonych w dwa kolce dużych rozmiarów i jeden lub więcej kolców znacznie mniejszych. W podrodzaju "Pseudoxycarenus" ciało jest spłaszczone, z głową niemal tak długą jak przedplecze. U pozostałych podrodzajów ciało nie jest spłaszczone, a długość głowy jest znacznie mniejsza niż przedplecza. Krawędzie boczne przedplecza w podrodzaju nominatywnym są faliste, zaś u "Euoxycarenus" proste. Półpokrywy u "Euoxycarenus" mają linię oddzielającą przykrywkę od zakrywki wyraźnie zakrzywioną, podczas gdy u podrodzaju nominatywnego jest ona prosta lub niemal prosta. Różnice między podrodzajami występują też w genitaliach samców. "Pseudoxycarenus" ma edeagus z wyraźnym płatem wezykalnym i drugim sklerytem, podczas gdy u pozostałych podrodzajów brak tych struktur. W wezyce "Euoxycarenus" występują dwa błoniaste wyrostki umieszczone grzbietowo. W wezyce podrodzaju nominatywnego brak jest błoniastych wyrostków.
W Europie rodzaj ten reprezentują 4 gatunki, z których w Polsce stwierdzono 3: skupieńca lipowego, "O. pallens" i "O. modestus" – tylko ten ostatni należy do fauny rodzimej tego kraju.
Taksonomia.
Takson ten wprowadzony został po raz pierwszy w 1833 roku przez Carla Wilhelma Hahna pod nazwą "Stenogaster". Nazwa ta była jednak wcześniej wykorzystana dla innego rodzaju, stąd za ważną uznaje się wprowadzoną w 1837 roku przez Franza Xavera Fiebera nazwę "Oxycarenus". Gatunkiem typowym wyznaczono "Stenogaster tardus" (nazwa zsynonimizowana z "O. lavaterae"). W 1969 roku O. Samy podzielił ten rodzaj na trzy podrodzaje. Dotychczas opisano 57 należących doń gatunków:

</doc>
<doc id="4770560" url="https://pl.wikipedia.org/wiki?curid=4770560" title="Leżak">
Leżak

Leżak – składane krzesło do leżenia. 
Leżaki mogą być wykonane z wielu różnych materiałów. Dzięki możliwości złożenia są łatwe w transporcie, można również układać je jeden na drugim, co ułatwia magazynowanie.
Leżaki, z racji ciągłego narażenia na trudne warunki pogodowe, muszą być odporne na wilgoć i zmienne temperatury. W przypadku leżaków drewnianych, za najbardziej trwały meteriał uznaje się głównie drewno pochodzące z drzew gatunków egzotycznych: eukaliptus, bangkirai czy drewno tekowe. Do produkcji leżaka można jednak użyć również rodzimych gatunków: sosny, świerku, dębu, buku, brzozy, olchy czy akacji. Należy je wcześniej dobrze zabezpieczyć i regularnie konserwować.
Składane krzesła były znane już w starożytnym Egipcie, Grecji i Rzymie. Leżak w dzisiejszej formie stał się popularny w latach 60. XIX wieku, początkowo na pokładach statków, stąd jego nazwy w niektórych językach: ang. "deckchair" ("krzesło pokładowe") czy fr. "chaise transat" ("krzesło transatlantyckie"). Nie jest pewne, czy pojawił się najpierw w Stanach Zjednoczonych czy Wielkiej Brytanii. Później zaczęto go używać także na plażach, basenach, działkach itp.

</doc>
<doc id="4770561" url="https://pl.wikipedia.org/wiki?curid=4770561" title="Linia kolejowa nr 518">
Linia kolejowa nr 518

Linia kolejowa nr 518 – obecnie nieprzejezdna, niezelektryfikowana, jednotorowa linia kolejowa łącząca posterunek odgałęźny Łęgówek (nieczynny) z posterunkiem odgałęźnym Lesk (nieczynny).
Linia stanowiła łącznicę między linią kolejową nr 41 (Ełk – Gołdap) a linią kolejową nr 39 (Olecko – Suwałki) dla pociągów omijających Olecko na trasie Ełk – Suwałki. W 1981 r. zawieszono na niej ruch towarowy i pasażerski, a w 2006 r. linię wykreślono z ewidencji PKP PLK.

</doc>
<doc id="4770562" url="https://pl.wikipedia.org/wiki?curid=4770562" title="Chepigana">
Chepigana



</doc>
<doc id="4770563" url="https://pl.wikipedia.org/wiki?curid=4770563" title="Santa Fe (dystrykt Panamy)">
Santa Fe (dystrykt Panamy)



</doc>
<doc id="4770565" url="https://pl.wikipedia.org/wiki?curid=4770565" title="Mistrzostwa Europy w Lekkoatletyce 2018 – rzut oszczepem kobiet">
Mistrzostwa Europy w Lekkoatletyce 2018 – rzut oszczepem kobiet

Rzut oszczepem kobiet – jedna z konkurencji technicznych rozgrywanych podczas lekkoatletycznych mistrzostw Europy na Olympiastadion w Berlinie.
Tytułu mistrzowskiego z 2016 roku nie obroniła Białorusinka Tacciana Chaładowicz.
Rekordy.
Tabela prezentuje rekord świata, rekord Europy, najlepsze osiągnięcie w Europie oraz najlepsze rezultaty na świecie i na Starym Kontynencie przed rozpoczęciem mistrzostw.
Rezultaty.
Eliminacje.
Minimum kwalifikacyjne: 60,50 (Q) lub 12 najlepszych rezultatów (q). Opracowano na podstawie materiału źródłowego.
Finał.
Opracowano na podstawie materiału źródłowego.

</doc>
<doc id="4770568" url="https://pl.wikipedia.org/wiki?curid=4770568" title="Drużynowe mistrzostwa Polski juniorów w tenisie">
Drużynowe mistrzostwa Polski juniorów w tenisie

Drużynowe mistrzostwa Polski juniorów w tenisie – coroczne drużynowe zawody tenisowe, których celem jest wyłonienie mistrzów Polski w wieku poniżej 18 lat w kategorii chłopców oraz dziewcząt. Organizatorem zawodów jest Polski Związek Tenisowy.
Historia.
Pierwsze rozgrywki o drużynowe mistrzostwo Polski juniorów zostały rozegrane w 1956 roku. Zwycięzcami zostali wtedy tenisiści sopockiego SKT.
Począwszy od 1992 roku odbywają się osobne rozgrywki w kategorii dziewcząt i chłopców, najczęściej w zbliżonych terminach i odmiennych lokalizacjach.
Konfrontacja między dwoma drużynami jest rozstrzygana na podstawie meczów w grze pojedynczej i podwójnej. W zależności od edycji występują różnice w liczbie przeprowadzanych spotkań
Edycje.
Od 1992 roku rozgrywane są osobne zawody dla dziewcząt i chłopców. Do 2021 roku rozegrano 66 edycji.

</doc>
<doc id="4770575" url="https://pl.wikipedia.org/wiki?curid=4770575" title="Tygodnik Kępiński">
Tygodnik Kępiński

Tygodnik Kępiński – tygodnik społeczno-kulturalny kolportowany w powiecie kępińskim.
Pierwszy numer Tygodnika Kępińskiego ukazał się 19 grudnia 1989 roku, był wydawany przez spółkę cywilną „Camena”. W pierwszej połowie 2020 roku średni nakład (obejmujący prenumeratę) wynosił 4 tys. egzemplarzy.
Zarówno tygodnik, , byli wielokrotnie nagradzani przez stowarzyszenia, instytucje samorządowe i państwowe.

</doc>
<doc id="4770578" url="https://pl.wikipedia.org/wiki?curid=4770578" title="Wybory generalne w Panamie w 2019">
Wybory generalne w Panamie w 2019

Wybory generalne w Panamie w 2019 – wybory prezydenckie i parlamentarne w Panamie, które odbyły się 5 maja 2019. W ich wyniku opozycyjna dotąd Rewolucyjna Partia Demokratyczna zdobyła bezwzględną większość parlamentarną, a kandydujący z jej ramienia Laurentino Cortizo został nowym prezydentem.
Ordynacja wyborcza.
Prezydent i parlament zostali wybrani na pięcioletnią kadencję. 26 parlamentarzystów zostało wybranych w okręgach jednomandatowych, a 45 zgodnie z ordynacją proporcjonalną. Prezydent został wybrany w systemie jedno-turowym. W 2019 w Panamie prezydent mógł sprawować urząd dwie kadencje, ale nienastępujące bezpośrednio po sobie.

</doc>
<doc id="4770580" url="https://pl.wikipedia.org/wiki?curid=4770580" title="Ford Landau (Brazylia)">
Ford Landau (Brazylia)

Ford Landau – samochód osobowy klasy pełnowymiarowej produkowany pod amerykańską marką Ford w latach 1971 – 1983.
Historia i opis modelu.
W 1971 roku brazylijski oddział Forda przedstawił nową, pełnowymiarową limuzynę opartą na bazie lokalnie produkowanego modelu Galaxie. 
Ford Landau był samochodem opracowanym przez lokalnych konstruktorów Ford Brasil, charakteryzując się masywnym, kanciastym nadwoziem i dużą, chromowaną atrapą chłodnicy i podwójnymi, okrągłymi reflektorami.
Produkcja.
Brazylijski Ford Landau był produkowany w lokalnych zakładach marki w São Paulo przez 12 lat bez poważniejszych zmian wizualnych, znikając z rynku bez bezpośredniego następcy w 1983 roku.

</doc>
<doc id="4770584" url="https://pl.wikipedia.org/wiki?curid=4770584" title="Egoistyczny anarchizm">
Egoistyczny anarchizm



</doc>
<doc id="4770585" url="https://pl.wikipedia.org/wiki?curid=4770585" title="Jakaltekowie">
Jakaltekowie

Jakaltekowie – grupa etniczna Majów w północno-zachodniej Gwatemali, przy granicy z Meksykiem. Posługują się swoim własnym językiem jakaltek. Ich populację szacuje się na 67,5 tysiąca. 
Zamieszkują górzysty obszar, który jest usiany wulkanami. Zajmują się rolnictwem, produkując kawę, cukier, kardamon czy też banany. Owce dostarczają wełny dla szerokiej gamy odzieży tkanej i haftowanej.
Większość mieszka w okolicy miasta Jacaltenango, zwanego w ich języku "Xajlaj", czyli „miejsce wielkich białych płyt kamiennych”. Jakaltekowie są stosunkowo odizolowani, zachowując wiele tradycyjnych zwyczajów, które zaginęły wśród innych grup etnicznych – nadal np. wykorzystują dmuchawkę do polowania na ptaki i małe zwierzęta. Religia Majów przenika tradycyjne obrzędy, zwyczaje i sposoby myślenia tej grupy ludności, która w większości przeszła na katolicyzm, a częściowo na protestantyzm. 

</doc>
<doc id="4770586" url="https://pl.wikipedia.org/wiki?curid=4770586" title="Terence Higgins">
Terence Higgins

Terence Langley Higgins, "baron Higgins of Worthing" (ur. 28 stycznia 1928 w Lambeth w Londynie) – polityk brytyjskiej Partii Konserwatywnej, w młodości lekkoatleta, olimpijczyk z 1952.
Młodość i wykształcenie.
Jest synem Reginalda Higginsa i Rose z d. Langley. W latach 1946–1948 służył w Royal Air Force. Ukończył Gonville and Caius College University of Cambridge uzyskując stopień Bachelor of Arts w 1958 i Master of Arts w 1963. W międzyczasie studiował nauki ekonomiczne na Uniwersytecie Yale.
Kariera lekkoatletyczna.
Specjalizował się w biegu na 400 metrów. Jako reprezentant Anglii zdobył srebrny medal w sztafecie 4 × 440 jardów (która biegła w składzie: Derek Pugh, John Parlett, Leslie Lewis i Higgins), a także odpadł w półfinale biegu na 440 jardów na igrzyskach Imperium Brytyjskiego w 1950 w Auckland.
Startując w barwach Wielkiej Brytanii na igrzyskach olimpijskich w 1952 w Helsinkach Higgins zajął 5. miejsce w sztafecie 4 × 400 metrów (Brytyjczycy biegli w zestawieniu: Lewis, Alan Dick, Higgins i Nick Stacey) oraz odpadł w ćwierćfinale biegu na 400 metrów.
Był wicemistrzem Wielkiej Brytanii (AAA) w biegu na 440 jardów w 1951 oraz brązowym medalistą na tym dystansie w 1949 i 1952.
Rekord życiowy Higginsa w biegu na 400 metrów wynosił 47,8 s (ustanowiony 25 sierpnia 1951 w Belgradzie), a na 440 jardów 48,5 s (11 sierpnia 1951 w Londynie).
Działalność polityczna.
W latach 1959–1964 był ekonomistą w koncernie Unilever.
W 1979 został wybrany do Izby Gmin w okręgu Worthing jako poseł Partii Konserwatywnej. Pełnił tę funkcję do 1997, dziewięciokrotnie wygrywając wybory. Od 1970 do 1972 był ministrem stanu w ministerstwie skarbu, a od 1972 do 1974 finansowym sekretarzem skarbu ("Financial Secretary to the Treasury") w rządzie Edwarda Heatha. Od 1979 wchodził w skład Tajnej Rady. 31 grudnia 1992 został mianowany Kawalerem Komandorem Orderu Imperium Brytyjskiego.
28 października 1997 został kreowany parem dożywotnim jako baron Higgins of Worthing i zasiadł w Izbie Lordów. Zrezygnował z członkostwa Izby Lordów 1 stycznia 2019.
Życie prywatne.
Jego żoną od 1961 jest Rosalyn Higgins, profesor prawa międzynarodowego i była prezes Międzynarodowego Trybunału Sprawiedliwości. Mają dwoje dzieci.

</doc>
<doc id="4770591" url="https://pl.wikipedia.org/wiki?curid=4770591" title="Jan Kotas">
Jan Kotas

Jan Kotas (ur. 16 sierpnia 1879 w Rzece na Śląsku Cieszyńskim, zm. 8 lutego 1965 w Cieszynie) – polski patriota, doktor praw, adwokat, notariusz, współzałożyciel i działacz Polskiego Towarzystwa Turystycznego, działacz Macierzy Szkolnej w Cieszynie, poseł do Sejmu Śląskiego.
Życiorys.
Był synem ubogiej góralskiej rodziny Jana i Marii z domu Kotas. Naukę rozpoczął w szkole ludowej w rodzinnej wiosce pod kierunkiem nauczyciela i społecznika Józefa Jońca. To dzięki niemu został uczniem gimnazjum ewangelickiego w Cieszynie. Nie mając środków do życia, kontynuował dalszą naukę w gimnazjum w Bielsku, gdzie miał możliwość dorabiania poprzez udzielania korepetycji. Przy wsparciu dr. Jana Michejdy mógł w 1902 r. rozpocząć studia teologii ewangelickiej na uniwersytecie w Wiedniu. Niedługo potem zmienił kierunek studiów na prawo, uzyskując w 1907 r. stopień doktora praw. Podobnie jak w Bielsku, gdzie udzielał się polskiej organizacji uczniowskiej „Jedność”, w Wiedniu należał do Stowarzyszenia Akademików Polskich „Znicz”. Praktykę zawodową zaliczał w sądach i kancelariach notarialnych kolejno we Frydku, Boguminie, Frysztacie i w Cieszynie, równocześnie dał się poznać jako sumienny działacz społeczny.
Brał udział w założeniu Polskiego Towarzystwa Turystycznego „Beskid Śląski” z siedzibą w Cieszynie. Nie wiadomo, kto pierwszy wpadł na pomysł założenia tej organizacji. W literaturze podawane są dwa nazwiska: Cyryl Ratajski, także prawnik i późniejszy prezydent Poznania, wówczas pracujący w Raciborzu i dr Jan Kotas. Obydwa nazwiska są w tym przypadku równoprawne. Zgodę uzyskano od władz krajowych w Opawie. 10 marca 1910 r. w Cieszynie odbyło się pierwsze zebranie konstytucyjne, a w skład zarządu weszli obaj wymienieni, przy czym Cyryl Ratajski został pierwszym prezesem cieszyńskiego PTT. Jedną z istotnych potrzeb PTT było wybudowanie polskiego schroniska. Cyryl Ratajski z własnych środków wykupił grunt pod budowę schroniska na Ropiczce nad wioską Rzeki. Kwestowaniem na rzecz inwestycji budowlanej zajął się Jan Kotas, a sam dołożył darowiznę w wysokości 1000 koron. Ostatecznie schronisko zostało poświęcone 6 lipca 1913 r. przez księży obu wyznań ewangelickiego i katolickiego: ks. Emanuela Grima i ks. Karola Kulisza. Wspólnie z ks. Józefem Londzinem, Jan Kotas napisał dodatek do wydanego w języku niemieckim przewodnika Mieczysława Orłowicza i Romana Kordysa „Ilustrowany przewodnik po Galicji” po Śląsku Cieszyńskim (1914).
W 1915 Jan Kotas został zmobilizowany do cesarsko-królewskiej armii Austro-Węgier i brał udział w walkach na frontach I wojny światowej. Po wojnie krótko pracował na terenie Wielkopolski. Wrócił do rodzinnych stron w 1922 r. Przygotował akty prawne związane z budową nowego schroniska na Stożku, wznoszonego w okolicznościach daleko niesprzyjających (ustanowienie granicy państwowej na Stożku, hiperinflacja), a uroczyście otwartego latem 1922 r. W tymże roku Jan Kotas otworzył w Cieszynie własną kancelarię notarialną. Związany z Polskim Stronnictwem Ludowym „Piast”, w 1930 r. przeszedł do Narodowo-Chrześcijańskiego Zjednoczenia Pracy i z jego listy wybrany został na posła do Sejmu Śląskiego kolejnych trzech kadencji (1930–1939). W sejmie zajmował się kwestiami gospodarczymi. Od 1925 r. przewodniczył Serwitutowej Komisji Rewizyjnej w Cieszynie, dwa lata później został kuratorem Związku Spółek Rolniczych w Księstwie Cieszyńskim, w 1933 objął kierownictwo Związku Spółek Szałaśniczych. Z tej tematyki ogłosił szkic historyczny „Szałasy” w II Roczniku PTT ‘Beskid Śląski’ w Cieszynie”. W rękopisie pozostała obszerniejsza praca „Zagadnienia pastwiskowo – szałaśnicze w Beskidzie Śląskim”. Z początkiem lat trzydziestych udzielał się w zarządzie oddziału Polskiego Towarzystwa Tatrzańskiego, w 1930 r. uzyskał jego honorowe członkostwo. Działał również w Zarządzie Głównym Macierzy Szkolnej. W 1937 został członkiem Rady Okręgowej Obozu Zjednoczenia Narodowego na Śląsku. Działalność dr. Kotasa przerwała II wojna światowa. W 1939 r. zdecydował się wyjechać do Lwowa, skąd w okresie okupacji sowieckiej został wywieziony na zsyłkę do Uzbekistanu, a potem Kazachstanu. Tam został zastępcą przewodniczącego Oddziału Związku Patriotów Polskich w Dżambule i kierownikiem Obwodowego Komitetu Polskiej Opieki Społecznej. Pod koniec wojny pracował w biurze poszukiwania rodzin w Moskwie. Wrócił do kraju wiosną 1946 r., przez 12 lat pracował jako notariusz. Ponownie był członkiem PSL i przewodniczącym Cieszyńskiego Koła Prawników Demokratów. Został pochowany w rodzinnym grobowcu na cmentarzu ewangelickim przy ul. Bielskiej.
Żonaty był z Heleną z Pawliców – siostrą Karola Pawlicy, miał 3 córki (Danutę, Jolantę i Helenę, małżonkę dr. Stanisława Magi).

</doc>
<doc id="4770594" url="https://pl.wikipedia.org/wiki?curid=4770594" title="Eugeniusz Kaźmierski">
Eugeniusz Kaźmierski

Eugeniusz Kaźmierski (ur. 3 stycznia 1931 w Drozdowie, zm. 21 grudnia 2011 w Portland) – polski szermierz i trener szermierki, medalista mistrzostw Polski i letniej uniwersjady, z zawodu lekarz.
Życiorys.
Był zawodnikiem ZZK Łódź i AZS-AWF Warszawa (1950–1958), jego trenerem był m.in. Kazimierz Laskowski. W 1948 został akademickim mistrzem Polski w szpadzie. W 1957 zdobył brązowy medal mistrzostw Polski drużynowo we florecie, w 1957 został wicemistrzem Polski drużynowo we florecie. W 1959 zdobył brązowy medal letniej uniwersjady drużynowo w szabli (z Bronisławem Borowskim, Emilem Ochyrą i Ryszardem Parulskim).
W 1953 ukończył studia w Akademii Wychowania Fizycznego w Warszawie, gdzie obronił pracę magisterską "Próba analizy tempa szermierczego". Był także absolwentem Akademii Medycznej w Warszawie.
W latach 1955–1959 pracował jako trener w Pałacu Młodzieży w Warszawie, w latach 1959–1962 w AZS-AWF Warszawa, w tym ostatnim klubie był także kierownikiem sekcji szermierczej.
W 1962 został członkiem zarządu Polskiego Związku Szermierczego.
Wyemigrował w 1963, mieszkał w Finlandii i od 1963 w USA, gdzie pracował jako lekarz.

</doc>
<doc id="4770595" url="https://pl.wikipedia.org/wiki?curid=4770595" title="Khadija El-Mardi">
Khadija El-Mardi



</doc>
<doc id="4770597" url="https://pl.wikipedia.org/wiki?curid=4770597" title="Pochodnia (oświetlenie)">
Pochodnia (oświetlenie)

Pochodnia – kij lub szczapa drewniana z nawiniętymi na jednym końcu lnianymi lub bawełnianymi włóknami, skręconymi szmatami, suchym chrustem, rózgami, sitowiem nasączonymi smołą lub tłuszczem, używana jako przenośne lub stałe źródło światła.
Historia.
Pochodnia używana była już w czasach starożytnych, jednym z pierwszych, w których była ona używana była Syria, gdzie używano jej już w VI wieku p.n.e. Pierwowzorem jej było łuczywo.
W XVIII w. w Warszawie działali latarnicy, którzy odpłatnie oświetlali pochodniami drogę przechodniom i pojazdom, a po przybyciu na miejsce gasili je w specjalnych gaśnikach. Były to kamienne stojaki z wykutymi okrągłymi wgłębieniami, gdzie przyduszano ogień.
Pochodnie stanowiące stałe oświetlenie były mocowane na murach budynków w specjalnych uchwytach wykutych w żelazie lub z brązu, w kształcie tulejki lub odwróconego stożka, lekko pochylone na zewnątrz. Nie był to jednak rozpowszechniony sposób oświetlenia w Polsce. Obecnie używa się ich do pochodów i demonstracji, w celach ozdobniczych lub w zawodach olimpijskich (pochodnia olimpijska).
W późniejszym czasie pochodnia przekształciła się w półpochodnię, a następnie w świecę.

</doc>
<doc id="4770600" url="https://pl.wikipedia.org/wiki?curid=4770600" title="Pinogana (dystrykt)">
Pinogana (dystrykt)

Pinogana – dystrykt prowincji Darién w Panamie. Powierzchnia Pinogany wynosi 4900,7 km². Jest zamieszkana przez 26 460 osób (dane szacunkowe na 2020 rok). Jego stolicą jest El Real de Santa María.
Podział administracyjny.
Pinogana jest podzielona na 9 corregimiento:

</doc>
<doc id="4770605" url="https://pl.wikipedia.org/wiki?curid=4770605" title="Puchar Prezydenta Rzeczypospolitej Polskiej (1937)">
Puchar Prezydenta Rzeczypospolitej Polskiej (1937)

Puchar Prezydenta Rzeczypospolitej Polskiej w piłce nożnej 1937 – druga edycja rozgrywek mających na celu wyłonienie zdobywcy Pucharu Prezydenta Rzeczypospolitej Polskiej, w której zagrało czternaście zespołów będących reprezentacjami okręgów piłkarskich. 
Rozgrywki toczyły się od 20 czerwca do 14 listopada 1937 roku. W sumie odbyło się trzynaście spotkań, w których strzelono pięćdziesiąt pięć bramek przez trzydziestu sześciu zawodników. Najlepszym strzelcem Pucharu Prezydenta Rzeczypospolitej Polskiej był napastnik reprezentacji Śląska, Ewald Cebula, strzelec sześciu goli. Rozgrywki zostały zainaugurowane od meczów 1/8 finału, z których zostali zwolnieni finaliści poprzedniej edycji: reprezentacja Krakowa i Poznania. Trofeum w sezonie 1937 zdobył Śląsk, który w rozegranym na Stadionie Wojska Polskiego finale pokonał 5:1 Kraków. Zwycięzcom gratulacje składał Kazimierz Glabisz, natomiast puchar wręczono w kolejnym roku na walnym zjeździe Polskiego Związku Piłki Nożnej. Przedmeczem finału było spotkanie o mistrzostwo Polski juniorów pomiędzy Wisłą Kraków i Pogonią Lwów. 

</doc>
<doc id="4770609" url="https://pl.wikipedia.org/wiki?curid=4770609" title="Margaret Walker">
Margaret Walker

Imię i nazwisko Margaret Walker nosili lub noszą m.in.:

</doc>
<doc id="4770610" url="https://pl.wikipedia.org/wiki?curid=4770610" title="Afonso I (książę Bragança)">
Afonso I (książę Bragança)

Afonso I z Braganza "(Afonso I de Bragança, wymowa portugalska:" [ɐˈfõsu]; ur. 1377, zm. 1461) – pierwszy książę Bragança i ósmy hrabia Barcelos.
Życiorys.
Afonso był nieślubnym synem Jana I Dobrego, króla Portugalii oraz Inês Pires. Najprawdopodobniej urodził się na zamku w Veiros w Alentejo, w południowej Portugalii. Dorastał w Leiria.
Uczestniczył w portugalskiej wojnie przeciwko Kastylii. 25 lipca 1398 został przez króla mianowany rycerzem.
W 1401 roku Jan I Dobry uczynił Afonso hrabią Barcelos.
8 listopada 1401 poślubił doña Beatriz Pereira de Alvim, córkę Noniusza Álvares Pereira. Z Beatriz miał trójkę dzieci: Afonso (1402–1460), Fernando (1403–1478) oraz Isabel (1404–1465).
Ze względu na małżeństwo otrzymał ziemię i włości, które w 1442 stały się początkiem Dynastii Braganza.
W 1420 poślubił Constanza de Noroña, córkę Alfonso Enríquez, hrabiego Gijón i Noreña (syna Henryka II Trastamara).
W 1442 otrzymał od Piotra I, ówczesnego regenta, tytuł księcia Bragança.
Był członkiem królewskiej Tajnej Rady.
Zmarł w 1461 roku.

</doc>
<doc id="4770611" url="https://pl.wikipedia.org/wiki?curid=4770611" title="Adam Bondar">
Adam Bondar

Adam Bondar (ur. 1957 w Olsztynie, zm. 4 lutego 2010) – polski sztangista. Reprezentant Polski w różnych kategoriach wiekowych w tej dyscyplinie. Swoje największe sukcesy odnosił w latach 1972–1990.
Dzieciństwo i młodość.
Z podnoszeniem ciężarów Adam Bondar zetknął się, będąc uczniem VII klasy szkoły podstawowej. Początkowo pobierał nauki od Zdzisława Hryniewickiego, a następnie od Ludwika Jaczuna.
Kariera Sportowa.
Adam Bondar reprezentował podczas swojej kariery kluby LKS Orzeł Karolewo oraz KK Zjednoczenie Olsztyn.
Sztangista ten był wielokrotnym medalistą mistrzostw Polski w kategorii juniorów młodszych, juniorów oraz młodzieżowców. W 1979 r. Bondar wywalczył mistrzostwo Polski seniorów w kategorii 110 kg. Wygrał wtedy wynikiem 347,5 kilogramów.
Ustanowił on ponad 20 rekordów Polski w kategorii juniorów młodszych oraz juniorów. W swojej karierze wielokrotnie reprezentował Polskę w turniejach międzynarodowych, meczach międzypaństwowych oraz na mistrzostwach świata i Europy.
Po zakończeniu swojej kariery został trenerem w klubie LKS Orzeł Karolewo, a następnie w klubie Bart Barciany.

</doc>
<doc id="4770615" url="https://pl.wikipedia.org/wiki?curid=4770615" title="Władysław Huzik">
Władysław Huzik

Władysław Jan Huzik (ur. 1945, zm. 2004) – polski literat, dziennikarz i antykwariusz.
Życiorys.
Uczył się w Zasadniczej Szkole Elektronicznej w Zduńskiej Woli, zaczął wówczas (1973) pisać wiersze. W 1969 roku ukazał się jego reportraż pt. "Tkalnie bez pyłu" o łódzkich tkalniach w „Odgłosach”. Publikował w „Nowym Medyku”, „Współczesności”, „Kulturze”, „Literaturze”. Debiutował zbiorem opowiadań "Te małe gnojki w nocy". Około 1983 roku urodził mu się syn Sebastian. Od 1989 roku zajmował się sprzedażą książek, w 2003 roku prowadził dwa antykwariaty w Warszawie, jeden miał powierzchnię 50 m² i mieścił się przy ul. Koszykowej 63, a drugi, Pałac Starej Książki Chimera II przy ul. Działdowskiej, miał powierzchnię 800 m² – był to największy warszawski antykwariat (po jego śmierci był prowadzony przez Piotra Huzika, następnie przez syna Sebastiana do września 2007 roku, gdy został zamknięty z powodu zadłużenia). Założył i prowadził Oficynę Wydawniczą Exlibris. Był członkiem Związku Literatów Polskich. Zostawił po sobie dług o wartości około pół miliona złotych, dlatego syn odmówił przyjęcia spadku po ojcu.
Współpraca ze Służbą Bezpieczeństwa.
Był zarejestrowany przez Służbę Bezpieczeństwa w latach 1967–1990 jako TW „Matrat”. Jego oficerem prowadzącym był por. Stefan Jończyk. Dla Służby Bezpieczeństwa zajmował się m.in. Jerzym Andrzejewskim, Kazimierzem Brandysem, Arturem Międzyrzeckim, Czesławem Miłoszem, Markiem Nowakowskim.

</doc>
<doc id="4770616" url="https://pl.wikipedia.org/wiki?curid=4770616" title="Jorge Álvarez">
Jorge Álvarez

Jorge Daniel Álvarez Rodas (ur. 28 stycznia 1998 w Tegucigalpie) – honduraski piłkarz występujący na pozycji defensywnego pomocnika, zawodnik CD Olimpia. Reprezentant Hondurasu.
Życiorys.
Kariera klubowa.
Grę w piłkę nożną rozpoczął jako junior w Municipal Valencia, gdzie od szóstego roku życia przeszedł przez różne kategorie klubu. Karierę piłkarską rozpoczął w honduraskim klubie CD Olimpia z Liga Nacional de Fútbol Profesional de Honduras, skąd w 2018 wypożyczony był do Lobos UPNFM.
Kariera reprezentacyjna.
Był reprezentantem Hondurasu w kategoriach: U-17, U-20 i U-23. 
18 września 2015 ogłoszono, że został powołany do gry w mistrzostwach świata U-17 (Chile, 2015). W 2017 wystąpił na mistrzostwach świata U-20 (Korea Południowa, 2017).
W seniorskiej reprezentacji Hondurasu zadebiutował 27 marca 2019 na stadionie Red Bull Arena (Harrison, Stany Zjednoczone) w zremisowanym 0:0 meczu towarzyskim przeciwko reprezentacji Ekwadoru, na boisko wszedł w 80 min. zmieniając Alexandera Lópeza. Był uczestnikiem turnieju Złoty Puchar CONCACAF 2019 i rozgrywek Liga Narodów CONCACAF 2019/2020.

</doc>
<doc id="4770618" url="https://pl.wikipedia.org/wiki?curid=4770618" title="Diecezja Yorku">
Diecezja Yorku

Diecezja Yorku (, ) – diecezja metropolitalna Kościoła Anglii w północnej Anglii. Powstała w VII wieku, za jej założyciela i pierwszego biskupa uważa się Paulina z Yorku. W czasie reformacji wraz ze wszystkimi ówczesnymi diecezjami katolickimi w Anglii weszła w skład nowo powstałego Kościoła Anglii. 
Na czele diecezji stoi arcybiskup Yorku, zajmujący drugie miejsce w hierarchii dostojników duchownych Kościoła Anglii i sprawujący pieczę nad północnymi diecezjami Kościoła. Zwykle wspiera go czterech biskupów pomocniczych, z czego jeden, tytułowany biskupem Beverley, pomaga mu w posłudze metropolity na terenie wszystkich diecezji metropolii, zaś trzej pozostali, tytułowani biskupami Whitby, Selby i Hull, wykonują zadania związane bezpośrednio z diecezją Yorku. Od lutego 2019 r. diecezja wyjątkowo ma "de facto" piątego biskupa pomocniczego, co wiąże się z faktem, iż stanowisko dziekana katedry York Minster, zwyczajowo zajmowane przez prezbiterów, objął tym razem bp Jonathan Frost, dotychczasowy biskup pomocniczy Winchesteru. Ponadto w zarządzaniu diecezją bierze udział troje archidiakonów. 

</doc>
<doc id="4770619" url="https://pl.wikipedia.org/wiki?curid=4770619" title="Cémaco">
Cémaco

Cémaco – dystrykt comarki Emberá-Wounaan w Panamie. Powierzchnia wynosi 3089,2 km², populacja 9 800 osób (dane szacunkowe na 2019 rok). Jego stolicą jest Unión Chocó.
Podział administracyjny.
Cémaco jest podzielone na 3 corregimiento:

</doc>
<doc id="4770623" url="https://pl.wikipedia.org/wiki?curid=4770623" title="Sambú (dystrykt)">
Sambú (dystrykt)

Sambú – dystrykt comarki Emberá-Wounaan w Panamie. Powierzchnia wynosi 1 294,3 km², populacja 3 030 osób (dane szacunkowe na 2020 rok). Jego stolicą jest Puerto Indio.
Podział administracyjny.
Sambú jest podzielone na 2 corregimiento:

</doc>
<doc id="4770627" url="https://pl.wikipedia.org/wiki?curid=4770627" title="Ernest Wittman">
Ernest Wittman



</doc>
<doc id="4770628" url="https://pl.wikipedia.org/wiki?curid=4770628" title="Honduras na Letnich Igrzyskach Paraolimpijskich 2016">
Honduras na Letnich Igrzyskach Paraolimpijskich 2016

Honduras na Letnich Igrzyskach Paraolimpijskich 2016 w Rio de Janeiro reprezentował jeden sztangista. Do startu był też zgłoszony jeden pływak, jednak nie pojawił się na starcie. Był to szósty występ tego państwa na igrzyskach paraolimpijskich (poprzednie miały miejsce w latach: 1996, 2000, 2004, 2008 i 2012). 
Chorążym reprezentacji podczas ceremonii otwarcia igrzysk był pływak Emmanuel Díaz.

</doc>
<doc id="4770631" url="https://pl.wikipedia.org/wiki?curid=4770631" title="Dystynktoria">
Dystynktoria



</doc>
<doc id="4770632" url="https://pl.wikipedia.org/wiki?curid=4770632" title="Półpochodnia">
Półpochodnia

Półpochodnia – kij lub szczapa drewniana z nawiniętymi na jednym końcu lnianymi lub bawełnianymi włóknami, skręconymi szmatami, suchym chrustem, rózgami, sitowiem nasączonymi smołą lub tłuszczem, a następnie pokryta pszczelim woskiem, używana jako przenośne lub stałe źródło światła.
Historia.
Półpochodnia powstała z przekształcenia pochodni – pokrycia jej pszczelim woskiem, który chronił ją przed wyschnięciem, a ponadto ułatwiał szybki zapłon. Z półpochodni najprawdopodobniej wywodzi się świeca.

</doc>
<doc id="4770633" url="https://pl.wikipedia.org/wiki?curid=4770633" title="Construccions Emprim">
Construccions Emprim

Construccions Emprim – andorski klub piłkarski, mający siedzibę w Andorze.
Historia.
Chronologia nazw:
Klub piłkarski Construccions Emprim został założony w 1995 roku i reprezentował firmę budowlaną. Zespół startował w Lliga andorrana w sezonie 1995/96, które po raz pierwszy odbyły się pod patronatem UEFA. Sezon debiutowy zakończył na ostatnim 10.miejscu. Jednak nie przystąpił do rozgrywek w kolejnym sezonie i został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="4770634" url="https://pl.wikipedia.org/wiki?curid=4770634" title="Ford Corcel">
Ford Corcel

Ford Corcel – samochód osobowy klasy kompaktowej produkowany pod amerykańską marką Ford w latach 1968 – 1986.
Pierwsza generacja.
Ford Corcel I został zaprezentowany po raz pierwszy w 1968 roku.
W 1968 roku brazylijski oddział Forda zawarł współpracę z francuskim Renault, zapożyczając platformę lokalnie produkowanego kompaktowego modelu 12. W ten sposób powstał model Ford Corcel, który uzupełnił lokalną ofertę jako najmniejszy i najtańszy model. Pierwsza generacja modelu od bratniego modelu Renault zapożyczyła liczne rozwiązania techniczne, osprzęt mechaniczny, a także podstawową jednostkę napędową będącą silnikiem benzynowym o pojemności 1,3-litra.
Belina.
W marcu 1970 roku ofertę Forda w Brazylii uzupełniła 3-drzwiowa wersja kombi modelu Corcel, która otrzymała inną nazwę Ford Belina. Oferowana była ona tylko z jedną parą bocznych drzwi.
Lifting.
W 1973 roku Ford Corcel pierwszej generacji przeszedł obszerną modernizację. W jej ramach zmienił się wygląd pasa przedniego, z wyraźniej zaznaczonymi i wyżej ulokowanymi reflektorami, a także przemodelowano atrapę chłodnicy i tylne lampy.
Druga generacja.
Ford Corcel II został zaprezentowany po raz pierwszy w 1977 roku.
Druga generacja Forda Corcela zyskała nowy projekt karoserii i kabiny pasażerskiej, będąc jednak pod kątem technicznym jedynie obszernie zmodernizowanym poprzednikiem. Co za tym idzie, samochód dalej był oparty na technice dawnego Renault 12, nie przejmując jednak od niego już podstawowej jednostki napędowej. Brazylijski oddział Forda zdecydował się zastosować nowe jednostki napędowe, w tym jedną zapożyczoną z Volkswagena.
Belina.
Podobnie jak w przypadku poprzednika, na bazie drugiej generacji Forda Corcela powstała także odmiana kombi o nazwie Ford Belina. Samochód oferowano tylko w 3-drzwiowym wariancie.
Lifting.
W 1984 roku Ford Corcel II przeszedł obszerną modernizację nadwozia, zyskując przestylizowany pas przedni. Pojawił się nowy wzór atrapy chłodnicy, a także odświeżony projekt reflektorów. Trwająca 9 lat produkcja drugiej generacji modelu zakończyła się w 1986 roku, kiedy to rolę kompaktowego modelu w brazylijskim portfolio Forda przejął lokalnie produkowany Ford Verona.

</doc>
<doc id="4770636" url="https://pl.wikipedia.org/wiki?curid=4770636" title="Ford Belina">
Ford Belina



</doc>
<doc id="4770643" url="https://pl.wikipedia.org/wiki?curid=4770643" title="Gabriela Rodríguez de Bukele">
Gabriela Rodríguez de Bukele

Gabriela Rodríguez de Bukele (ur. 31 marca 1985 w San Salvador) – salwadorska psycholog prenatalna, pedagog i tancerka baletowa nikaraguańskiego pochodzenia, założycielka pierwszego centrum edukacyjnego specjalizującego się w edukacji prenatalnej w Salwadorze, pierwsza dama Salwadoru od 2019, żona prezydenta Nayiba Bukele.
Życiorys.
Urodziła się 31 marca 1985 w San Salvador w Salwadorze. Była najmłodszą spośród czterech córek José Roberto Rodrígueza Trabanino i Nikaraguanki Areny Perezalonso de Rodríguez.
Od 2004 była w związku z Nayibem Bukele. Pobrali się w grudniu 2014, kiedy Bukele sprawował urząd burmistrza Nuevo Cuscatlán.
Ukończyła studia na wydziale psychologii prenatalnej i pedagogii. Pracowała jako tancerka baletowa w firmie Fundación Ballet de El Salvador. Założyła pierwsze centrum edukacji prenatalnej w Salwadorze i była jego dyrektorką. Była też regionalną przedstawicielką w Stowarzyszeniu Psychologii Prenatalnej i Perinatalnej oraz Zdrowia (APPPAH).
Po tym jak z mężem przeprowadziła się do San Salvador, podjęła się utworzenia Stołecznego Sekretariatu Kultury i Baletu. Gdy jej mąż 1 maja 2015 został burmistrzem miasta, pracowała nad przywróceniem Ośrodków Rozwoju Dziecka (CDI) na rynkach miejskich. Nadzorowała wdrożenie programu edukacyjnego i kontroli żywieniowej.
3 lutego 2019 jej mąż Nayib Bukele wygrał wybory na prezydenta Salwadoru w pierwszej turze. W związku z tym, 1 czerwca Gabriela Rodríguez de Bukele została pierwszą damą republiki. Była zaangażowana w prace nowego rządu związane z opieką społeczną i kierowała programami społecznymi. 15 sierpnia urodziła swoje pierwsze dziecko, córkę o imieniu Layla.

</doc>
<doc id="4770645" url="https://pl.wikipedia.org/wiki?curid=4770645" title="Construccions Emprimo">
Construccions Emprimo



</doc>
<doc id="4770646" url="https://pl.wikipedia.org/wiki?curid=4770646" title="Matylda Walter">
Matylda Walter

Matylda (Mada) Walter (ur. 1891 we Lwowie, zm. 24 listopada 1973 w Warszawie) – polska przedsiębiorczyni, działaczka społeczna na rzecz Żydów w okupowanej Polsce, Sprawiedliwa wśród Narodów Świata.
Życiorys.
Rodzina.
Jej ojciec Władysław Zontak był przyrodnikiem. Założył m.in. Muzeum Przyrodniczo-Etnograficzne we Lwowie. Matka Józefa z Pawulskich prowadziła zakład dietetyczny w Rymanowie. Ojciec zaszczepił w Madzie pasję do nauk przyrodniczych (w szczególności balneologii). Matka nauczyła ją prowadzić biznes.
Poślubiła Edmunda Waltera, z którym miała synów Roberta i Ryszarda.
W 1927 mieszkała przy ul. Złotej 56, co potwierdzają dokumenty Polskiego Towarzystwa Antropozoficznego.
Wykształcenie i praca zawodowa.
Ukończyła medycynę w Zurychu. Następnie studiowała na innych uniwersytetach w całej Europie. Otrzymała tytuł doktorski.
Po powrocie do Polski zaczęła wykładać w Szkole Pielęgniarstwa Polskiego Czerwonego Krzyża. We Lwowie założyła Syndykat Ekonomiczny, w Wiedniu Handelssyndikat, w Warszawie Syndykat Handlowy. Należała do niezależnego Koła „Słowacki” w Warszawie. W międzyczasie pisała prace naukowe i zachęcała do prowadzenia zdrowego stylu życia. Była zwolenniczką wegetarianizmu – praktykowała go i na jego temat pisała.
W przededniu II wojny światowej założyła w Warszawie przy ul. Nowy Świat centrum dietetyczno-kosmetyczne. Połączone było z jadłodajnią i pijalnią soków roślinnych. Opracowała plan żywienia żołnierzy dla Ministerstwa Spraw Wojskowych. Szkoła Zdrowia, o której marzyła, gdzie uczyć się mieli chcący leczyć żywieniem, miała zostać otwarta 1 września 1939.
Salon piękności.
Na początku 1942 otworzyła salon piękności przy ul. Marszałkowskiej w Warszawie. Miało to związek z przewidywaną już wówczas akcją likwidacji getta. Był to zakład kosmetyczny, do którego mógł wejść każdy, ale poza zwykłą działalnością Mada Walter pomagała w głównej mierze żydowskim dziewczynom (czasem i mężczyznom). Za pomocą makijażu zmieniała rysy ich twarzy, tak żeby nie były one podobne do tych charakterystycznych – żydowskich. Zalecała, by kobiety zawsze czesały włosy do tyłu, odsłaniając czoło, gdyż to dodawało im aryjskości. Mówiła, jak się ubierać, malować, a nawet jakich gestów unikać, by nie zwracać na siebie uwagi. Uczyła, jak iść z wyprostowanymi plecami i patrzeć Niemcom prosto w twarz, a swoje nauki argumentowała tym, że to strach w oczach najczęściej zdradzał uciekinierów z getta. Prowadziła kursy gotowania potraw wielkanocnych, pieczenia wieprzowiny czy przyrządzania smalcu, ponieważ uważała, że wiedza o najdrobniejszych szczegółach może uratować życie.
Mada Walter uczyła również kobiety zasad wiary katolickiej, na co składały się nauka modlitw, nauka zachowania podczas mszy i uroczystości kościelnych takich jak ślub czy pogrzeb. Wykładała Biblię i przekazywała najważniejsze nauki Chrystusa. Wychodziła z założenia, że lepiej nauczyć więcej niż mniej, gdyż to idealny kamuflaż.
Przy pomocy chrześcijańskich chirurgów organizowała zabiegi przywracania napletków mężczyznom oraz operacje zmniejszania nosów.
Perfekcyjnie opanowała język niemiecki. W swoim pamiętniku przyznała, że nie mogła zrozumieć, dlaczego ktoś jej dziękował i podziwiał to, co robiła. Mówiła, że cierpienie innych ludzi traktuje jak własne. Swoje czyny skomentowała takimi słowami: "Przypisywanie mi bohaterstwa z tytułu nieustannego narażania życia jest niestety mylnym sądem. Po prostu działałam podświadomie, niejako egoistycznie, odczuwając cierpienie innych jako swoje własne".
Upamiętnienie.
W Jerozolimie na Wzgórzu Pamięci znajduje się Aleja Sprawiedliwych, gdzie zasadzane są młode drzewa. Każde z nich opatrzone jest tabliczką z nazwiskiem osoby, która w czasach Holocaustu ratowała niewinnych. Jest wśród nich Mada Walter, która wraz z mężem Edmundem w 1978 otrzymała tytuł Sprawiedliwej wśród Narodów Świata.
W 2019 Maria Paszyńska opublikowała "Instytut Piękności", książkę poświęconą Madzie Walter.

</doc>
<doc id="4770649" url="https://pl.wikipedia.org/wiki?curid=4770649" title="Mistrzostwa Świata we Wspinaczce Sportowej 1999">
Mistrzostwa Świata we Wspinaczce Sportowej 1999

Mistrzostwa Świata we Wspinaczce Sportowej 1999 – 5. edycja mistrzostw świata we wspinaczce sportowej, która odbyła się w dniu 3 grudnia 1999 w angielskim Birmingham. Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 1999 roku rywalizowali w 4 konkurencjach. Łącznie do mistrzostw świata zgłoszonych zostało 220 wspinaczy "(każdy zawodnik ma prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4770652" url="https://pl.wikipedia.org/wiki?curid=4770652" title="Margaret Walker (lekkoatletka)">
Margaret Walker (lekkoatletka)

Margaret Walker, po mężu Prince (ur. 2 stycznia 1925 w Spilsby, zm. 10 maja 2016 w Saxmundham) – brytyjska lekkoatletka, sprinterka, olimpijka z 1948.
Zajęła 4. miejsce w sztafecie 4 × 100 metrów (w składzie: Dorothy Manley, Muriel Pletts, Walker i Maureen Gardner) oraz 5. miejsce w biegu na 200 metrów na igrzyskach olimpijskich w 1948 w Londynie.
Jako reprezentantka Anglii zdobyła srebrny medal w sztafecie 220-110-220-110 jardów (która biegła w składzie: Doris Batter, Dorothy Hall, Walker i Sylvia Cheeseman) oraz brązowy medal w sztafecie 110-220-110 jardów (składzie: Hall, Walker i Cheeseman), a także odpadła w eliminacjach biegów na 100 jardów i na 220 jardów na igrzyskach Imperium Brytyjskiego w 1950 w Auckland.
Była mistrzynią Wielkiej Brytanii (AAA) w biegu na 440 jardów w 1946 oraz wicemistrzynią na tym dystansie w 1949, a także wicemistrzynią w biegu na 60 metrów w 1947 oraz wicemistrzynią w biegu na 200 metrów i brązowa medalistką w tej konkurencji w 1947 i 1949.
Rekordy życiowe Walker:

</doc>
<doc id="4770656" url="https://pl.wikipedia.org/wiki?curid=4770656" title="Queen + Adam Lambert Tour 2020">
Queen + Adam Lambert Tour 2020

Queen + Adam Lambert Tour 2020 – dwunasta trasa koncertowa Queen + Adam Lambert, która odbyła się w 2020 r. Obejmowała czternaście koncertów.
Program koncertów.
Rzadziej grane:

</doc>
<doc id="4770657" url="https://pl.wikipedia.org/wiki?curid=4770657" title="Ixil">
Ixil

Ixil – rdzenna ludność Majów, w Gwatemali. Ich populację szacuje się na 102 tys. osób. Posługują się rodzimym językiem ixil. Większość mieszkańców Ixil mieszka w trzech gminach departamentu Quiché, które zdobyły sobie nazwę „Trójkąt Ixil”. Obszar ten leży w górzystych regionach północnej Gwatemali.
Podczas długiej i brutalnej wojny domowej w Gwatemali niektóre grupy tubylcze oraz ich regiony i gminy były bardziej atakowane przez armię gwatemalską niż inne. Z powodu bliskości ich wiosek do podejrzanych buntowników i grup powstańczych ukrywających się w górach, ludność Ixil była jedną z tych grup docelowych. W 2013 r. generał Efraín Ríos Montt, który był prezydentem Gwatemali w latach 1982–1983, został uznany za winnego ludobójstwa przeciwko ludowi Ixil.
Po wojnie domowej ich głównym źródłem utrzymania stała się uprawa kawy. 

</doc>
<doc id="4770668" url="https://pl.wikipedia.org/wiki?curid=4770668" title="Robert Bogdanowicz">
Robert Bogdanowicz



</doc>
<doc id="4770669" url="https://pl.wikipedia.org/wiki?curid=4770669" title="Stadion Miejski w Kętach">
Stadion Miejski w Kętach

Stadion Miejski – wielofunkcyjny stadion w Kętach, w Polsce. Został otwarty w 1946 roku. Może pomieścić 600 widzów. Swoje spotkania rozgrywają na nim piłkarze klubu Hejnał Kęty.
Stadion został otwarty w sierpniu 1946 roku, na jubileusz 25-lecia Hejnału Kęty. Budowa trwała rok, a pracami budowlanymi kierował Kazimierz Januszyk. Poprzednie boisko klubu, oddane do użytku w 1931 roku, mieściło się w okolicach obecnej ulicy Kleparz. W 1978 roku stadion Hejnału był jedną z aren 31. Turnieju Juniorów UEFA. Przed turniejem wyremontowano nawierzchnię boiska oraz przebudowano zaplecze. W ramach zawodów na stadionie w Kętach odbyły się dwa spotkania fazy grupowej: Włochy – Portugalia (5 maja) oraz Szkocja – Włochy (9 maja), obydwa zakończone bezbramkowymi remisami.

</doc>
<doc id="4770671" url="https://pl.wikipedia.org/wiki?curid=4770671" title="Mikołaj ze Ściborzyc">
Mikołaj ze Ściborzyc

Mikołaj ze Ściborzyc herbu Ostoja – dziedzic Ściborzyc w Małopolsce, jeden z fundatorów kościoła w Wysocicach.
Życiorys.
Mikołaj ze Ściborzyc ufundował dokończenie budowy kościoła w Wysocicach. Pierwotnym fundatorem świątyni był biskup krakowski Iwo z Końskich herbu Odrowąż, który zmarł w 1229 roku pozostawiając rozpoczętą budowę kościoła w Wysocicach. Prace zostały wznowione dzięki wsparciu Mikołaja ze Ściborzyc. Świadczy o tym fakt, że na portalu kościoła wyryto znak nie mający nic wspólnego z rodem biskupa oraz zmiana wezwania świątyni z maryjnego na św. Mikołaja. Znak ten przedstawia godło herbu Ostoja. Mikołaj ze Ściborzyc miał dwóch synów - Ścibora i Strachotę, którzy po śmierci ojca sprzedali Ściborzyce klasztorowi cystersów w Szczyrzycu. Według dokumentu datowanego na dzień 14 maja 1252 roku transakcję tę zatwierdził książę Bolesław Wstydliwy.

</doc>
<doc id="4770672" url="https://pl.wikipedia.org/wiki?curid=4770672" title="Mistrzostwa Europy we Wspinaczce Sportowej 2007">
Mistrzostwa Europy we Wspinaczce Sportowej 2007

Mistrzostwa Europy we wspinaczce sportowej 2007 – 7. edycja mistrzostw Europy we wspinaczce sportowej, która odbyła się w 2007 roku. Zawody w boulderingu przeprowadzono w Wielkiej Brytanii w Birmingham "(w terminie 16–18 marca)", a konkurencje: prowadzenie i wspinaczkę na szybkość w dniach 29 czerwca – 3 lipca 2006 w rosyjskim Jekaterynburgu. 
Podczas zawodów wspinaczkowych zawodnicy i zawodniczki rywalizowali w 2 konkurencjach.
Uczestnicy.
57 zawodników i 41 zawodniczek podczas zawodów wspinaczkowych rywalizowali w boulderingu walcząc o mistrzostwo Europy w tej konkurencji.

</doc>
<doc id="4770675" url="https://pl.wikipedia.org/wiki?curid=4770675" title="UE Les Bons">
UE Les Bons

UE Les Bons – andorski klub piłkarski, mający siedzibę w mieście Les Bons, w środkowej części kraju. 
Historia.
Chronologia nazw:
Klub piłkarski UE Les Bons został założony w miejscowości Les Bons w 1996 roku. W sezonie 1996/97 zespół startował w Lliga andorrana. Sezon debiutowy zakończył na 10.miejscu. Jednak nie przystąpił do rozgrywek w kolejnym sezonie i w 1997 został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z okolic.

</doc>
<doc id="4770678" url="https://pl.wikipedia.org/wiki?curid=4770678" title="Aleksander Brodowski (1794-1865)">
Aleksander Brodowski (1794-1865)



</doc>
<doc id="4770680" url="https://pl.wikipedia.org/wiki?curid=4770680" title="Strzelba M30 Luftwaffe Drilling">
Strzelba M30 Luftwaffe Drilling

M30 Luftwaffe Drilling – niemiecka strzelba kombinowana w układzie dryling, używana przez pilotów Luftwaffe stacjonujących w Afryce Północnej podczas II wojny światowej. Używano jej do samoobrony i polowania w przypadku rozbicia się samolotu. M30 była jedyną strzelbą używaną oficjalnie w siłach zbrojnych III Rzeszy. Egzemplarze użytkowane przez wojsko oznaczane były specjalną puncą z orłem Luftwaffe (Luftwaffe Adler). Miesiąc i rok produkcji był oznaczany poprzez cztery cyfry, dwie pierwsze oznaczają miesiąc a dwie ostatnie rok, na przykład 1241 (Grudzień 1941).

</doc>
<doc id="4770683" url="https://pl.wikipedia.org/wiki?curid=4770683" title="Eppendorf (dzielnica Hamburga)">
Eppendorf (dzielnica Hamburga)



</doc>
<doc id="4770686" url="https://pl.wikipedia.org/wiki?curid=4770686" title="Tomasz Percy (1528-1572)">
Tomasz Percy (1528-1572)



</doc>
<doc id="4770690" url="https://pl.wikipedia.org/wiki?curid=4770690" title="Ford Falcon (Argentyna)">
Ford Falcon (Argentyna)

Ford Falcon – samochód osobowy klasy średniej produkowany pod amerykańską marką Ford w latach 1962 – 1991.
Historia i opis modelu.
W 1959 roku Ford rozpoczął import nowego modelu klasy średniej Falcon do Argentyny, uzupełniając lokalną ofertę jako duży rodzinny sedan lub kombi. 
Trwało to przez kolejne trzy lata, kiedy to pod koniec 1961 roku argentyński oddział Forda podjął decyzję o zmodyfikowaniu Falcona na potrzeby lokalnego rynku i rozpoczęciu produkcji tego modelu w zakładach w Buenos Aires, a także drugiej fabryce w La Boca. Oficjalna premiera argentyńskiego Forda Falcona po pierwszej modernizacji odbyła się w lutym 1962 roku.
Pierwszy lifting.
Po pierwszym roku produkcji, w 1963 roku argentyński oddział Forda przedstawił lokalną wersję Falcona po pierwszej modernizacji. Pod kątem stylistycznym pojawił się nowy wzór atrapy chłodnicy, a także nieznacznie przestylizowane zderzaki i zmiany w wyposażeniu.
Drugi lifting.
Druga restylizacja argentyńskiego Forda Falcona przeprowadzona w 1966 roku przyniosła obszerne zmiany wizualne, które obejmowały głównie przedni pas. Zmienił się kształt reflektorów, który zostałniżej osadzony, a także pojawiła się nowa atrapa chłodnicy z innym układem poprzeczek. Zmiany ponownie objęły detale w kabinie pasażerskiej.
Trzeci lifting.
Po tym, jak bliźniaczej konstrukcji warianty Falcona w Ameryce Północnej i Australii doczekały się następców, argentyński oddział Forda kontynuował produkcję dotychczasowej konstrukcji.
W 1970 roku samochód przeszedł trzecią z kolei restylizację, która zaczęła w coraz głębszym stopniu odróżniać wizualnie ten model od pierwowzoru. Pojawił się nowy pas przedni z podwójnymi, okrągłymi reflektorami, a także zrestylizowany projekt atrapy chłodnicy. Zmienił się też kształt zderzaków oraz nakładek ozdobnych na karoserię.
Czwarty lifting.
Czwarta modernizacja argentyńskiego Forda Falcona przeprowadzona w 1973 roku przyniosła największe zmiany w dotychczasowej historii tego modelu. 
Pojawił się nowy pas przedni z bardziej kanciasto zarysowanymi błotnikami, nowym kształtem zderzaków, a także kwadratowe, podwójne klosze reflektorów i inny wygląd tylnej części nadwozia. Zmiany po raz pierwszy przniosły zmiany wymiarów - Falcon stał się dłuższy, szerzy i cięższy.
Piąty lifting.
Piąta modernizacja argentyńskiego Forda Falcona przeprowadzona w 1978 roku pogłębiła zmiany wizualne, przynosząc jeszcze więcej kanciastych kształtów w nadwoziu. Pojawiła się nowa, czarna atrapa chłodnicy, a także pojedyncze prostokątne reflektory i prostokątne lampy oraz nowy projekt deski rozdzielczej.
Szósty lifting.
Szósta i ostatnia modernizacja Forda Falcona została przeprowadzona przez argentyński oddział Forda w 1983 roku, przynosząc inny wygląd atrapy chłodnicy i kolejne zmiany w wyposażeniu. Pojawiła się nowa topowa odmiana Ghia, a także inne wzory alufelg, przestylizowane zderzaki i nowe jednostki napędowe.
Koniec produkcji i status.
Produkcja argentyńskiego Forda Falcona po ostatniej modernizacji trwała w niezmienionej formie do 1991 roku, kiedy to we wrześniu tego roku po 29 latach produkcji zakończono wytwarzanie argentyńskiego Forda Falcona. Rolę dużego sedana w ofercie przejął model Del Rey, a dwa lata później - także sedan Versailles.
Argentyński Ford Falcon podczas 29 lat produkcji powstał w 466 796 sztukach, doczekując się statusu kultowego samochodu, który zmotoryzował społeczeństwo argentyńskie w drugiej połowie XX wieku, jeszcze w XXI wieku pozostając popularnym pojazdem na rynku wtórnym.

</doc>
<doc id="4770691" url="https://pl.wikipedia.org/wiki?curid=4770691" title="Bojana Novakovic">
Bojana Novakovic

Bojana Novakovic (ur. 17 listopada 1981 w Belgradzie) – serbsko-australijska aktorka, która wystąpiła m.in. w filmach "Jestem najlepsza. Ja, Tonya", "Ptaki Nocy" i "Furia".

</doc>
<doc id="4770692" url="https://pl.wikipedia.org/wiki?curid=4770692" title="Adalbert Matkowsky">
Adalbert Matkowsky

Adabert Matkowsky (ur. 6 grudnia 1857 w Królewcu, zm. 16 marca 1909 w Berlinie) – aktor.
Życiorys.
Dzieciństwo i młodość.
Adabert Matkowsky urodził się w Królewcu. Jego matka, Marie Matzkowsky, była szwaczką, a ojciec, rzekomo pochodzącym z Polski, garncarzem. Jego rodzina była biedna, więc cierpiał niedostatek. Dzięki staraniom swojej matki udało się mu zdobyć wykształcenie. Gimnazjum ukończył w Berlinie. Przysposabiał się do zawodu kupca w firmie eksportowej, jednak wciąż marzył o zostaniu aktorem. Wiedzę o teatrze zdobył od Heinricha Oberländera. Mając dwadzieścia lat, rozpoczął swoją karierę na scenie Królewskiego Teatru w Dreźnie. Wówczas wtedy usunął ze swego nazwiska literę „z”.
Lata dojrzałe.
W 1886 roku przeniósł się do Hamburga. Później występował w Królewskim Teatrze w Berlinie. Grał tam wielkie postacie z dramatów Szekspira, m.in. Otella, Hamleta, Makbeta. Matkowsky często występował gościnnie na wielu scenach teatralnych w Niemczech.
Adalbert Matkowsky jako aktor cechował się wielkim temperamentem oraz siłą przekonywania.
Ostatnie lata i śmierć.
Adalbert Matkowsky napisał autobiografię "Eigenes und Fremdes", wydaną po raz pierwszy w 1896 roku.
Aktor zmarł 16 marca 1909 roku w Berlinie.

</doc>
<doc id="4770693" url="https://pl.wikipedia.org/wiki?curid=4770693" title="Józef Herman">
Józef Herman

Józef Herman (ur. 3 stycznia 1911 w Warszawie, zm. 19 lutego 2000 w Londynie) – polsko-brytyjski malarz realista, który wywarł istotny wpływ na sztukę współczesną, szczególnie w Wielkiej Brytanii. Jego prace często przedstawiały robotników, posiadało przez to wydźwięk polityczny. Herman był jednym z ponad pokolenia wschodnioeuropejskich artystów żydowskich, którzy wyemigrowali, aby uniknąć prześladowań w ojczyźnie i pracować za granicą. Przez jedenaście lat mieszkał w Południowej Walii.
Życiorys.
Wczesne życie i edukacja.
Herman urodził się w Warszawie w żydowskiej rodzinie 3 stycznia 1911. Uczęszczał do warszawskiej Szkoły Sztuk Pięknych przez dwa lata, następnie krótko pracował jako grafik.
Kariera.
W 1938 mając 27 lat wyjechał z Polski do Brukseli uciekając przed narastającym antysemityzmem, został przedstawiony wielu wybitnym artystom pracującym wówczas w tym mieście. Po wybuchu II wojny światowej i niemieckiej inwazji na Belgię uciekł do Francji, a następnie do Wielkiej Brytanii. Początkowo mieszkał w Glasgow, gdzie poznał pochodzącego z Polski Jankela Adlera, a w latach 1940–1943 przyczynił się do niezwykłego wojennego renesansu artystycznego w mieście. Następnie przeniósł się do Londynu, gdzie spotkał wielu innych europejskich emigrantów, takich jak Węgier Michael Peto, z którym się zaprzyjaźnił. Kiedy po wojnie Peto postanowił zająć się fotografią, Józef Herman zachęcił go do nowego przedsięwzięcia i wsparł jego postępy jako fotoreportera. W 1942 Herman dowiedział się za pośrednictwem Czerwonego Krzyża, że cała jego rodzina zginęła w warszawskim getcie. W 1943 roku zorganizował swoją pierwszą wystawę w Londynie z L.S. Lowrym. Własny styl Hermana był odważny i charakterystyczny, charakteryzował się mocnymi kształtami i minimalnymi detalami.
Okres powojenny.
Herman przedstawiał studium ludzi pracy jako przedmiotów swojej sztuki, byli to zbieracze winogron, rybacy, a przede wszystkim górnicy. Ten ostatni motyw stał się szczególnie interesujący dla Hermana w ciągu jedenastu lat, kiedy mieszkał w Ystradgynlais, osadzie górniczej w Południowej Walii. Mieszkał tam od 1944, szybko stał się częścią lokalnej społeczności, gdzie czule nazywano go "Joe Bach" "(Mały Joe)". Wśród jego twórczych współpracowników i przyjaciół w Walii był artysta Will Roberts, który mieszkał w Neath.
Gdy w 1951 otrzymał zlecenie namalowania muralu na Festiwal Wielkiej Brytanii, postanowił jego tematem pracy uczynić górników. Jego praca "Górnicy" (1951) ukazywała sześciu mężczyzn odpoczywających na ziemi po pracy. Herman powiedział: "„Myślę, że to jedna z moich kluczowych prac, najważniejsza z tych, jakie zrobiłem w Walii”". Mural znajduje się w stałej ekspozycji Glynn Vivian Art Gallery, która jest powiązana ze Swansea Museum.
Niektóre prace Hermana zostały zebrane przez siostry Davies, brytyjskie mecenaski sztuki i kolekcjonerki w Walii w ramach ich XX-wiecznych zbiorów. Przekazały kolekcję 260 dzieł, szczególnie impresjonistycznych i postimpresjonistycznych obrazów i rzeźb, do Muzeum Narodowego Walii w połowie XX wieku, znacznie poszerzając ich kolekcję.
W 1955 Herman opuszczał Walię, spowodowane to było faktem, że wilgotność klimatu wpłynęła negatywnie na jego zdrowie. Wyjechał na krótko do Hiszpanii, a następnie powrócił do Wielkiej Brytanii i zamieszkał w Londynie. Mimo to zdobył złoty medal na National Eisteddfod w Walii w 1962 roku. Pod koniec 1955 przeprowadził się do Suffolk ze swoją partnerką Nini Ettlinger, którą poślubił w 1961. Tragiczna śmierć ich małej córki skłoniła ich do wyprowadzki, w 1972 Herman zamieszkał w domu w zachodnim Londynie. W 1981 Herman otrzymał Order Imperium Brytyjskiego IV klasy (OBE) za zasługi dla sztuki brytyjskiej i został wybrany do Royal Academy of Arts w 1990. Zmarł w lutym 2000.
Nagrody i wyróżnienia.
W 2004 w Ystradgynlais założono Fundację Józefa Hermana, aby uhonorować artystę i jego dziedzictwo oraz zachęcić do studiowania jego pracy, a także inicjatyw artystycznych w Południowej Walii.
W 2010 została wystawiona sztuka Michaela Watersa "The Secret of Belonging" o Józefie Hermanie i latach spędzonych przez niego w Ystradgynlais, została wyprodukowana przez National Theatre Wales. Sztuka zawierała współczesną muzykę ludową Swansea Andy'ego Jonesa, kompozytora Andy'ego Jonesa, a wykonała ją Antic Theatre. Najpierw wystąpili w Swansea, a następnie wzięli udział w trasie po Południowej Walii w kwietniu i maju 2010.

</doc>
<doc id="4770695" url="https://pl.wikipedia.org/wiki?curid=4770695" title="Cradle of Aviation">
Cradle of Aviation



</doc>
<doc id="4770697" url="https://pl.wikipedia.org/wiki?curid=4770697" title="Dzierzbia (folwark)">
Dzierzbia (folwark)

Dzierzbia – dobra i nieistniejący już folwark w Polsce położony w województwie podlaskim, w powiecie kolneńskim, w gminie Stawiski.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Historia.
W roku 1416 Jan książę mazowiecki nadaje Janowi z Budkowa 20 łanów ziemi nad rzeką Dzierzbią. Była gniazdem rodu Dzierzbickich. W drugiej połowie XVIII wieku wieś i dobra Dzierzbia należały do rodziny Kramkowskich. Dzierzbię zakupił Antoni Szymon Kramkowski, cześnik podlaski około 1750 roku. Na przełomie XVIII i XIX wieku funkcjonowała w Dzierzbi znanej fabryki papieru, którą zarządzał niejaki Karol Koc.
W 1834 architekt Henryk Marconi wybudował dla Emilii z Bykowskich i Antoniego Dunina neoklasycystyczny dwór. Majątek rozwijał się bardzo dobrze. Na rozległe dobra składały się grunty orne, łąki, pastwiska, lasy, ogrody, gorzelnia. Po śmierci Antoniego Dunina, Emilia wyszła ponownie za mąż, za Romana Lasockiego z Wielkopolski. Następnym właścicielem dóbr Dzierzbia został Stanisław Lasocki. Za jego rządów w majątku funkcjonowała gorzelnia, rozlewnia wódek gatunkowych,tartak ze składowiskiem drewna budulcowego oraz stolarnia, wytwarzająca okna i drzwi, cegielnia, młyn. Po Stanisławie, dobra objął jego syn Roman Lasocki. Absolwent Wyższej Szkoły Rolniczej w Warszawie, legionista, uczestnik wojny polsko-bolszewickiej, sekretarz generalny Rady Naczelnej Organizacji Ziemiańskich. 
W skład folwarku wchodziła cześć rezydencjonalna z murowanym dworem i parkiem oraz część gospodarcza. Dwór był skanalizowany, z centralnym ogrzewaniem a dzięki własnej elektrowni wodnej również elektryczność.
Według Powszechnego Spisu Ludności z 1921 roku wieś zamieszkiwało 250 osób, 244 było wyznania rzymskokatolickiego, 1 prawosławnego a 5 mojżeszowego. Jednocześnie 244 mieszkańców zadeklarowało polską przynależność narodową, 1 inną a 4 żydowską. Było tu 10 budynków mieszkalnych. Miejscowość należała do parafii rzymskokatolickiej w m. Stawiskach. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
We wrześniu 1939 folwark początkowo zajęli Niemcy a wyniku napaści ZSRR na Polskę i paktu Ribbentrop-Mołowtow znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. 
Sowieci zajęli folwark, niszczyli i wywozili wszystko co stanowiło wartość. Z dworu utworzyli magazyn amunicji. W czerwcu 1941, wycofujące się wojska radzieckie wysadziły dwór i inne zabudowania w powietrze. Od czerwca 1941 majątek znalazł się pod okupacją niemiecką. Od 22 lipca 1941 do wyzwolenia w styczniu 1945 został włączony w skład Landkreis Lomscha, Bezirk Bialystok III Rzeszy. 
Po wyzwoleniu majątek (710 hektarów) został rozparcelowany przez polskie władze komunistyczne.13 lutego 1945 roku około 80 hektarów przypadło państwowemu gospodarstwu rolnemu w Stawiskach.
Ostatni dziedzic Dzierzbi, Roman Lasocki, w czasie II wojny światowej kierował konspiracyjną organizacją „Uprawa” zrzeszającą ziemian.
Bibliografia.
Marcin K. Schirmer, Dwory i majątki ziemskie w okolicach Łomży, Wydawnictwo Neriton, Warszawa 2007

</doc>
<doc id="4770700" url="https://pl.wikipedia.org/wiki?curid=4770700" title="Państwowe Liceum Sztuk Plastycznych w Kościelcu">
Państwowe Liceum Sztuk Plastycznych w Kościelcu

Państwowe Liceum Sztuk Plastycznych w Kościelcu – państwowa średnia szkoła plastyczna w Kościelcu, w powiecie kolskim.
Szkoła powstała w 1979 roku, początkowo siedziba liceum mieściła się w Kole. W latach 1979–2001 funkcjonowała pod mianem "Państwowego Liceum Sztuk Plastycznych w Kole", od 2001 jako "Zespół Szkół Plastycznych w Kole", nazwę "Państwowe Liceum Sztuk Plastycznych w Kościelcu" szkoła otrzymała 1 września 2017 roku wraz z przeniesieniem jej siedziby do pałacu von Kreutzów w Kościelcu.
Historia.
Szkoła została założona w 1979 roku przez Bolesława Okuniewskiego, wcześniejszego założyciela ogniska plastycznego w Miejskim Domu Kultury i kierownika Miejskiego Klubu Kultury. Pierwszą siedzibą szkoły było kilka pomieszczeń położonych w budynku przy ulicy Mickiewicza w Kole. Początkowo szkoła posiadała dwa wydziały: ceramiczny i wystawienniczy.
Na przełomie 1982 i 1983 roku szkoła została przeniesiona do kamienicy przy Starym Rynku 26. Szkoła posiadała wówczas pracownie malarstwa, rysunku i rzeźby. W latach 90. XX wieku rozważano przeniesienie szkoły do pałacu w Posadzie, jednak w 1994 roku szkoła została przeniesiona do budynku po byłym przedszkolu przy ulicy Powstańców Wielkopolskich w Kole.
W 2017 roku siedziba szkoły została przeniesiona do pałacu w Kościelcu.
Dyrektorzy.
Lista dyrektorów szkoły:

</doc>
<doc id="4770704" url="https://pl.wikipedia.org/wiki?curid=4770704" title="Ford Ranchero (Argentyna)">
Ford Ranchero (Argentyna)

Ford Ranchero – samochód dostawczo-osobowy typu pickup klasy średniej produkowany pod amerykańską marką Ford w latach 1962 – 1991.
Historia i opis modelu.
W 1962 roku, razem z prezentacją lokalnej odmiany osobowego modelu Falcon, argentyński oddział Forda przedstawił także zmodyfikowanego na potrzeby tego rynku pickupa Ranchero będącego opartego na bazie północnoamerykańskiej odmiany tego modelu z lat 1960 – 1966.
Restylizacje.
Podobnie jak pokrewny Falcon, argentyński Ford Ranchero produkowany był przez 29 lat przechodząc przez ten czas sześć restylizacji, na czele z największą w 1973 roku. Przyniosła ona zmianę wyglądu pasa przedniego, wprowadzając prostokątne reflektory i inny kształt błotników. Produkcja argentyńskiego Ranchero zakończyła się w 1991 roku.

</doc>
<doc id="4770706" url="https://pl.wikipedia.org/wiki?curid=4770706" title="CE Benito">
CE Benito

CE Benito – andorski klub piłkarski, mający siedzibę w mieście Sant Julià de Lòria, w południowo-zachodniej części kraju.
Historia.
Chronologia nazw:
Klub piłkarski Cava Benito został założony w miejscowości Sant Julià de Lòria w 1997 roku. W sezonie 1997/98 zespół startował w Lliga andorrana. Sezon debiutowy zakończył na 7.miejscu. W następnym sezonie 1998/99 zmienił nazwę na CE Benito i ponownie był siódmym w tabeli ligowej. Ale w sezonie 1999/00 rozegrał tylko 7 meczów i na początku 2000 został rozwiązany.
Barwy klubowe, strój.
Klub ma barwy biało-zielone. Strój jest nieznany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie miejskim w Andorze, który może pomieścić 1800 widzów oraz na stadionie miejskim w Aixovall o pojemności 899 widzów.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="4770711" url="https://pl.wikipedia.org/wiki?curid=4770711" title="Blanche Huber">
Blanche Huber

Blanche Huber (ur. 17 sierpnia 1901 w Birkirkarze, zm. 19 lipca 1940 tamże) – maltańska lekarka i farmaceutka; pierwsza kobieta studiująca medycynę i pierwsza kobieta-lekarz na Malcie.
Życiorys.
Blanche Huber urodziła się 17 sierpnia 1901 r. w Birkirkarze. Córka Josepha Huberta. W czerwcu 1919 r., razem z Tessie Camilleri, zapisały się na studia na Uniwersytecie Maltańskim, a w październiku rozpoczęły studia jako pierwsze kobiety na Malcie. Tessi studiowała na wydziale sztuk wyzwolonych, a Blanche na wydziale medycyny. Studia Camilleri były krótsze, dlatego w 1922 roku została pierwszą absolwentką uczelni wyższej na Malcie. Huber w 1921 r. uzyskała dyplom farmaceuty, a 1925 r. ukończyła studia medyczne. Blanche Huber po studiach nie pracowała jednak w zawodzie, tylko jako farmaceutka w aptece w Żejtun. Poślubiła lekarza Josepha Caruana, a gdy w 1927 r. zmarł jego młodszy brat Censinu, który kierował apteką Perellos Pharmacy, Blanche przejęła zarządzanie nią. Zmarła 19 lipca 1940 r.
Rola w edukacji kobiet.
Pierwsza wojna światowa zmieniła spojrzenie na kobiety i medycynę. Między sierpniem 1916 r. a lipcem 1917 r. 82 brytyjskich lekarzy pracowało w 27 szpitalach polowych na Malcie, lecząc tysiące rannych żołnierzy, którzy zostali tu przewiezieni, jako ofiary z bitwy o Gallipoli i działań wojennych w Cieśninie Dardanelskiej. Dużą rolę odegrały tu kobiety, również z Malty, które pracowały jako pielęgniarki. Wiele z nich otrzymało Order Imperium Brytyjskiego za zasługi podczas wojny.
Blanche Huber i Tessie Camilleri odegrały dużą rolę w rozwoju maltańskiego szkolnictwa wyższego. Do późnych lat 80. liczba kobiet, które ukończyły studia nie przekraczała 50 rocznie, co stanowiło ok. 33% liczby absolwentów. W 1991 r. po raz pierwszy liczba studentek przewyższyła liczbę studiujących mężczyzn (684 kobiety, 680 mężczyzn).
Upamiętnienie.
Jedna z ulic w Sliemie została nazwana na jej cześć, jako pamięć o pierwszej kobiecie lekarzu. Początkowo nazwana została samym imieniem Blanche i dopiero po jakimś czasie zmieniono nazwę ulicy na Blanche Huber.

</doc>
<doc id="4770714" url="https://pl.wikipedia.org/wiki?curid=4770714" title="Baco (Panama)">
Baco (Panama)

Baco – miejscowość i corregimiento w Panamie, w prowincji Chiriquí, w dystrykcie Barú. Baco w 2010 roku liczyło 7334 mieszkańców.

</doc>
<doc id="4770718" url="https://pl.wikipedia.org/wiki?curid=4770718" title="Ford Del Rey">
Ford Del Rey

Ford Del Rey – samochód osobowy klasy średniej produkowany pod amerykańską marką Ford w latach 1981 – 1991.
Historia i opis modelu.
W 1991 roku brazylijski oddział Forda przedstawił nowy model klasy średniej opracowany na bazie mniejszego, kompaktowego modelu Corcel.
Ford Del Rey dzielił z nim wygląd pasa przedniego, kształt przedniej pary drzwi i posiadał taki sam kokpit. Nadwozie było jednak znacznie dłuższe, wyróżniając się wyraźnie zaznaczoną bryłą bagażnika. Samochód był dostępny zarówno jako sedan, jak i 2-drzwiowe coupe.
Nazwa modelu zainspirowała pseudonim artystyczny amerykańskiej piosenkarki i autorki tekstów Lany Del Rey.
Sprzedaż.
Ford Del Rey poza rodzimym rynkiem brazylijskim był sprzedawany także na wybranych rynkach Ameryki Południowej: w Chile, Urugwaju, Paragwaju oraz Wenezueli. Produkcja trwała przez 10 lat, do 1991 roku, po czym zakończyła się na rzecz nowego modelu Versailles.

</doc>
<doc id="4770719" url="https://pl.wikipedia.org/wiki?curid=4770719" title="Live &amp; Inspired">
Live &amp; Inspired

Live &amp; Inspired – pierwszy album koncertowy amerykańskiej grupy muzycznej Godsmack. Wydawnictwo ukazało się 15 maja 2012 roku.
Lista utworów.
CD1
CD2

</doc>
<doc id="4770720" url="https://pl.wikipedia.org/wiki?curid=4770720" title="Księga stopni">
Księga stopni

Księga stopni (ros. Степе́нная кни́га) – historia ziem ruskich spisana na dworze Iwana IV Groźnego w latach 1560/1561-1563, która została zatwierdzona przez metropolitę moskiewskiego i całej Rusi Makarego.
Autorstwo i treść.
Autorem dzieła jest mnich Andrzej (późniejszy metropolita Atanazy). Podczas swojej pracy opierał się na latopisach, chronografach, zapisach genealogicznych i innych źródłach. Księga ta zawiera usystematyzowany zapis historii ziem ruskich od Włodzimierza I do Iwana IV. Pojawiają się w niej także wątki odwołujące się do „starożytnych korzeni” i nieograniczonego zasięgu panujących w Rusi. Iwan IV zostaje tam przedstawiony jako prawomocny spadkobierca cesarzy rzymskich i bizantyjskich.

</doc>
<doc id="4770722" url="https://pl.wikipedia.org/wiki?curid=4770722" title="Andrzej Manecki (mineralog)">
Andrzej Manecki (mineralog)

Andrzej Manecki (ur. 8 września 1933 w Krakowie) – polski mineralog.
Życiorys.
Od 1952 studiował na Wydziale Geologiczno-Poszukiwawczym Akademii Górniczo-Hutniczej w Krakowie. Po ukończeniu studiów (w 1957) pozostał na AGH jako pracownik w Katedrze Petrografii, później w Katedrze Mineralogii, Petrografii i Geochemii.
W 1964 został doktorem, w 1968 habilitował się. W 1978 został profesorem nadzwyczajnym, a w 1989 profesorem zwyczajnym.
Do jego zainteresowań naukowych należą: mineralogia kruszców i krzemianów, kosmomineralogia, petrografia z petrologią, geologia Arktyki oraz mineralogia i geochemia środowiska. 
Trzykrotnie kierował wyprawą naukową AHG na Spitsbergen (w latach 1984,1985,1988). Jest pionierem aeromineralogii zajmującej się minerałami zawieszonymi w powietrzu, a także jednym z pierwszych w Polsce badaczy zajmujących się mineralogiczną analizą materii pozaziemskiej. 
Jest autorem i współautorem wielu podręczników. „Encyklopedia minerałów – minerały Ziemi i materii kosmicznej” jego autorstwa, została nagrodzona Nagrodą PAN im. Stanisława Staszica. Był redaktorem naczelnym Prac Mineralogicznych i Problemów Ekologicznych Krakowa i redaktorem kilku innych pism. 
Był promotorem 13 doktoratów. 
Pełnił funkcję dziekana Wydziału Geologiczno-Poszukiwawczego w AGH (1984–2000); kierownika Katedry Mineralogii, Petrografii i Geochemii AGH (1992–2002), kierownika Zakładu Sozologii w Instytucie Gospodarki Surowcami Mineralnymi i Energią PAN (1995–2000); przewodniczącego Komitetu Nauk Mineralogicznych PAN (1991–2007). Jest członkiem honorowym Polskiego Towarzystwa Mineralogicznego, Polskiego Towarzystwa Meteorytowego, Polskiego Towarzystwa Magnezologicznego i Polskiego Towarzystwa Przyjaciół Nauk o Ziemi.
Odznaczony Krzyżem Kawalerskim (1978) i Krzyżem Oficerskim (2003) Orderu Odrodzenia Polski oraz Medalem Komisji Edukacji Narodowej. Akademia Górniczo-Hutnicza nadała mu tytuł profesora honorowego (2015).
W 2017, na jego cześć jeden z minerałów odkrytych w Górach Sowich nazwano maneckiitem.

</doc>
<doc id="4770724" url="https://pl.wikipedia.org/wiki?curid=4770724" title="Stade Régional Nyamirambo">
Stade Régional Nyamirambo

Stade Régional Nyamirambo – wielofunkcyjny stadion w Kigali, w Rwandzie. Swoje mecze rozgrywa na nim reprezentacja Rwandy, a także większość klubów ligowych z Kigali.
W 2007 roku FIFA sfinansowała instalację sztucznej trawy na stadionie, kosztem 350 tysięcy dolarów. W 2008 roku przeszedł modernizację, w wyniku której pojawiło się zadaszenie trybuny VIP, oświetlenie boiska, elektroniczna tablica boiska, a także wybudowano nowe szatnie.

</doc>
<doc id="4770727" url="https://pl.wikipedia.org/wiki?curid=4770727" title="Hedviga Malinová">
Hedviga Malinová

Hedviga Malinová (; ur. 1983) – studentka pochodzenia węgierskiego na Słowacji, która zeznała, że 25 sierpnia 2006 r. została zaatakowana przez dwóch mężczyzn ze względu na to, iż mówiła po węgiersku. Jej sprawa zyskała rozgłos medialny oraz odbiła się echem na szczeblu krajowym i międzynarodowym.
Kobieta miała zostać zaatakowana przez dwóch łysych mężczyzn w drodze na Wydział Studiów Środkowoeuropejskich Uniwersytetu Konstantyna Filozofa w Nitrze. Studentce zabrano portfel i kolczyki oraz powalono ją na trawę w parku, a na jej bluzce zostawiono wiadomość "Maďari za Dunaj. SK bez parazitov" („Węgrzy za Dunaj. SK bez pasożytów”). Po dwóch tygodniach śledztwo w tej sprawie zostało zamknięte przez policję, która stwierdziła, że zajście nie miało miejsca, a studentka wymyśliła wszystko, aby uniknąć egzaminu państwowego.
Pod koniec 2013 r. Hedviga Malinová postanowiła przyjąć obywatelstwo węgierskie i przeprowadzić się z rodziną do miasta Győr. Według jej słów miało to zapobiec szykanom ze strony policji i zastraszaniu. Premier i minister spraw wewnętrznych stwierdzili, że zeznanie kobiety było insynuacją służącą zaszkodzeniu reputacji rządu. Przeciwko kobiece wszczęto postępowanie w sprawie krzywoprzysięstwa.
Sprawa Malinowej przetoczyła się przez wszystkie instancje sądowe, w tym Europejski Trybunał Praw Człowieka.

</doc>
<doc id="4770731" url="https://pl.wikipedia.org/wiki?curid=4770731" title="Hedvig Malina">
Hedvig Malina



</doc>
<doc id="4770732" url="https://pl.wikipedia.org/wiki?curid=4770732" title="Roman Bartosiewicz">
Roman Bartosiewicz

Roman Bartosiewicz (ur. 8 sierpnia 1938 w Brześciu, zm. 2 listopada 2019) – polski aktor telewizyjny i teatralny.
Życiorys.
W 1963 roku Bartosiewicz ukończył studia na wydziale aktorskim PWSFTviT w Łodzi. Na ekranie zadebiutował w 1963 w filmie "Gdzie jest generał...". Na deskach teatru zagrał po raz pierwszy 9 października 1963 w Teatrze im. Wojciecha Bogusławskiego w Kaliszu. W późniejszych latach występował w teatrach: Wiliama Horzycy w Toruniu (1964-1966), Dolnośląskim w Jeleniej Górze (1966-1968), Juliusza Osterwy w Lublinie (1968-1971), oraz w Teatrze Narodowym w Warszawie (1971-1990).
Pochowany na Cmentarzu Wojskowym na Powązkach w Warszawie (kwatera AIIIKOL-1-44).

</doc>
<doc id="4770734" url="https://pl.wikipedia.org/wiki?curid=4770734" title="Louis L’Amour">
Louis L’Amour

Louis Dearborn L’Amour (ur. 22 marca 1908, zm. 10 czerwca 1988) – amerykański pisarz powieści i opowiadań. Tworzył główne westerny, ale wśród jego dzieł można znaleźć też powieści historyczne ("The Walking Drum"), fantastyczno-naukowe ("Haunted Mesa"), literaturę faktu ("Frontier"), a także zbiory poezji i opowiadań. Jego dzieła były adaptowane na filmy, a liczne z jego powieści doczekały się wznowień. W chwili śmierci autora prawie wszystkie z jego 105 dzieł (89 powieści, 13 opowiadań i 2 książki z dziedziny literatury faktu) wciąż były dostępne na rynku, a on sam był "jednym z najpopularniejszych pisarzy na świecie".

</doc>
<doc id="4770737" url="https://pl.wikipedia.org/wiki?curid=4770737" title="Ford Verona">
Ford Verona

Ford Verona – samochód osobowy klasy kompaktowej produkowany pod amerykańską marką Ford w latach 1989 – 1996.
Pierwsza generacja.
Ford Verona I został zaprezentowany po raz pierwszy w 1989 roku.
Pod koniec 1989 roku, w ramach zawarcia przez Forda i niemieckiego Volkswagena współpracy w regionie Ameryki Południowej, powstała spółka Autolatina. Jej efektem były kompaktowe, bliźniacze modele Ford Verona i Volkswagen Apollo, które powstały na zmodyfikowanej platformie europejskiego Forda Oriona czwartej generacji. Brazylijski Ford Verona dzielił z nim wygląd kabiny pasażerskiej, kształt reflektorów i przednie drzwi.
Unikalnymi cechami Verony pierwszej generacji była jedna para drzwi, inny wygląd tylnej części nadwozia, zmodyfikowane zderzaki z przestylizowanym pasem przednim, a także inny kształt dachu.
Druga generacja.
Ford Verona II został zaprezentowany po raz pierwszy w 1993 roku.
Pod koniec 1993 roku brazylijski oddział Forda przedstawił drugą generację modelu Verona, która w przeciwieństwie do poprzednika nie była konstrukcją opracowaną specjalnie z myślą o lokalnym rynku. Tym razem Ford Verona był identyczny z europejskim modelem Orion opartym na Fordzie Escorcie piątej generacji. Pod pierwotną nazwą produkowano i oferowano go w Argentynie. 
Bliźniaczym modelem opracowanym w ramach Autolatina był Volkswagen Logus, a także hatchback Pointer. Produkcja drugiej generacji Forda Verony zakończyła się w 1996 roku, na rok po likwidacji spółki Autolatina już jako model wytwarzany przez samodzielny oddział Ford Brasil.

</doc>
<doc id="4770738" url="https://pl.wikipedia.org/wiki?curid=4770738" title="Niederwald (Szwajcaria)">
Niederwald (Szwajcaria)

Niederwald – była gmina w Szwajcarii, w kantonie Valais, w okręgu Goms. 1 stycznia 2017 roku połączyła się razem z gminami Blitzingen, Grafschaft, Münster-Geschinen i Reckingen-Gluringen w gminę Goms.
Gmina została po raz pierwszy wspomniana w dokumentach w 1526 roku jako "Zniderwaldt".
Demografia.
W 2016 Niederwald była ósmą najmniejszą gminą pod względem ludności w Szwajcarii. W 2018 roku w Niederwald mieszkało 66 osób. W 2008 roku 6,7% populacji gminy stanowiły osoby urodzone poza Szwajcarią.
W 2000 roku 92,9% obywateli gminy mówiło w języku niemieckim, 4,3% mieszkańców w języku francuskim, a 2,9% w języku serbsko-chorwackim.
Zmiany w liczbie ludności są przedstawione na poniższym wykresie:

</doc>
<doc id="4770741" url="https://pl.wikipedia.org/wiki?curid=4770741" title="Kościół San Gallo w Wenecji">
Kościół San Gallo w Wenecji

Kościół San Gallo (pl. kościół św. Gawła) – rzymskokatolicki kościół w Wenecji, w dzielnicy (sestiere) San Marco. Administracyjnie należy do Patriarchatu Wenecji. Jest kościołem filialnym w parafii San Moisè, wchodzącej w skład dekanatu San Marco - Castello.
Historia.
Kościół San Gallo został zbudowany w 1581 roku po przeniesieniu hospicjum Orseolo z placu św. Marka z powodu budowy na nim Procuratie Nuove.
Architektura.
Kościół San Gallo wychodzi na plac o tej samej nazwie. Jego lewa strona, nieosłonięta, ciągnie się wzdłuż Calle del Cavalletto, natomiast część apsydialna i prawa strona przylegają do sąsiednich budynków. Fasada jest podzielona na trzy części rzędem korynckich pilastrów, wspierającymi gzyms, na której stoi fronton, flankowany dwiema wolutami i zwieńczony trójkątnym tympanonem. 
Wnętrze.
Wnętrze stanowi jedna nawa przekryta płaskim sufitem. Na jej wyposażenie składają się trzy ołtarze. Kościół jest pozbawiony stałych dzieł sztuki, ma trzy małe ołtarze na ścianach, na których pozostały tylko oryginalne posągi. Obraz w ołtarzu głównym, "Chrystus ze św. Markiem i św. Gawłem", przypisywany Domenicowi Tintoretto, został całkowicie odnowiony w XVIII wieku przez Gaspare Dizianiego. Obecnie znajduje się w Diecezjalnym Muzeum Sztuki Sakralnej Sant’Apollonia.
Przestrzeń wystawowa.
Wnętrze kościoła jest obecnie wykorzystywane jako przestrzeń wystawowa, w której organizowane są głównie pokazy monograficzne sztuki współczesnej. Jedną z takich prezentacji była wystawa z 2015 roku, "Shrine for Girls" amerykańskiej artystki konceptualnej Patricii Cronin, dedykowana kobietom doświadczającym przemocy i represji. Artystka zebrała w tym celu setki ubrań dziewcząt z całego świata i ułożyła je na trzech kamiennych ołtarzach, nadając im symbol relikwii młodych męczennic.

</doc>
<doc id="4770743" url="https://pl.wikipedia.org/wiki?curid=4770743" title="Przełom (piwowarstwo)">
Przełom (piwowarstwo)

Przełom – wytrącenie się gorącego osadu podczas gotowania brzeczki. 
W trakcie gotowania brzeczki słodowej wytrącają się pod wpływem wysokiej temperatury połączenia białek i garbników oraz substancji białkowych i utlenionych garbników. Substancje te są nierozpuszczalne i pojawiają się na powierzchni brzeczki w postaci białych kłaczków o różnej wielkości od kilku do kilkunastu milimetrów. Przełom (hot break) w trakcie gotowania brzeczki jest pożądany, gdyż dzięki niemu można odfiltrować z brzeczki zarówno nadmiar białek powodujących zmętnienie piwa, jak i garbniki czy taniny odpowiedzialne za szorstki posmak i ściągające uczucie w ustach. Przełom po wystudzeniu brzeczki osiada na dnie kadzi.
Na przełom wpływa:
Przełom w brzeczce stanowi element gorącego osadu. Jednak mimo długiego i intensywnego gotowania niewielka ilość wysokocząsteczkowych, koagulujących związków białek i garbników zawierających azot wytrąca się dopiero w niskiej temperaturze powodując tzw. zmętnienie na zimno.

</doc>
<doc id="4770745" url="https://pl.wikipedia.org/wiki?curid=4770745" title="Sagrada Familia">
Sagrada Familia



</doc>
<doc id="4770746" url="https://pl.wikipedia.org/wiki?curid=4770746" title="Keszet 12">
Keszet 12

Keszet 12, 12 ערוץ – izraelski kanał telewizyjny free-to-air. Został uruchomiony 1 listopada 2017 jako jeden z dwóch zamienników Channel 2.
Historia.
Channel 2 był obsługiwany przez Drugi Urząd ds. Telewizji i Radia, ale był programowany przez dwie rotacyjne firmy, Keszet i Reszet. W ramach większej serii reform systemu izraelskiego w celu zwiększenia różnorodności i konkurencji, Channel 2 został zamknięty, a obu koncesjonariuszom przyznano własne, niezależne kanały. Keszet 12 oficjalnie wystartował 1 listopada 2017 r. Wraz z Reszet 13. Israel Television News Company kontynuowała dostarczanie programów informacyjnych dla obu kanałów do 16 stycznia 2019, kiedy to HaHadaszot 12 powstał po połączeniu Reshet 13 i Channel 10.

</doc>
<doc id="4770750" url="https://pl.wikipedia.org/wiki?curid=4770750" title="Tatra T3Mod">
Tatra T3Mod

Tatra T3Mod – typ tramwaju, który powstał w wyniku modernizacji czechosłowackiego tramwaju Tatra T3.
Historia.
Dopravný podnik mesta Košice nie przeprowadzał w latach 90. XX wieku żadnych modernizacji taboru tramwajowego (oprócz kilku tramwajów T3M, które wycofano w tychże latach z eksploatacji). Z tego powodu sytuacja koszyckiego systemu tramwajowego zaczęła się pogarszać. W 2000 r. do kompleksowej modernizacji wybrano tramwaj T3SUCS nr 359. Krótko po zakończeniu modernizacji ujawniła się awaryjność układu hamulcowego. Występowały także problemy techniczne związane z wyposażeniem elektrycznym. Od roku 2005 tramwaj jest odstawiony.
Rok później przeprowadzono prawie taką samą modernizację bratysławskiego tramwaju T3 nr 7701, którego numer zmieniono po remoncie na 7304. Obie modernizacje wykonały zakłady ŽOS Zvolen. Bratysławski egzemplarz Tatry T3Mod nie kursuje jednak w ruchu liniowym z powodu swojej awaryjności.
Modernizacja.
W obu tramwajach zmodernizowano nadwozie, przedział pasażerski (zamontowano tapicerowane siedzenia, nowe oświetlenie itp.) i kabinę motorniczego. Pantografy nożycowe wymieniono na połówkowe, a tradycyjne kasety na numer linii zastąpiono systemem elektronicznej informacji pasażerskiej. W egzemplarzu koszyckim wymieniono drzwi harmonijkowe na odskokowe dwupłatowe. Przebudowie poddano także układ napędowy poprzez montaż nowych silników asynchronicznych produkcji EVPÚ Nová Dubnica.
Dostawy.
Modernizacja na typ T3Mod przebiegała w latach 1999–2001.

</doc>
<doc id="4770753" url="https://pl.wikipedia.org/wiki?curid=4770753" title="Kościół św. Bartłomieja nad jeziorem Königssee">
Kościół św. Bartłomieja nad jeziorem Königssee



</doc>
<doc id="4770757" url="https://pl.wikipedia.org/wiki?curid=4770757" title="Keszet (Przedsiębiorstwo)">
Keszet (Przedsiębiorstwo)



</doc>
<doc id="4770760" url="https://pl.wikipedia.org/wiki?curid=4770760" title="Lidia Cierpiałkowska">
Lidia Cierpiałkowska

Lidia Cierpiałkowska (ur. 1950) – polska psycholog, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu i SWPS Uniwersytetu Humanistycznospołecznego, specjalność naukowa: psychologia kliniczna.
Życiorys.
W 1974 ukończyła studia psychologiczne na Uniwersytecie im. Adama Mickiewicza. W 1984 na podstawie napisanej pod kierunkiem Bogusława Waligóry rozprawy pt. "Elementy pojęcia własnego „ja” u leczonych alkoholików" uzyskała na Uniwersytecie im. Adama Mickiewicza w Poznaniu stopień doktora nauk humanistycznych. W 1998 na Wydziale Nauk Społecznych UAM na podstawie dorobku naukowego oraz monografii pt. "Alkoholizm. Małżeństwa w procesie zdrowienia." uzyskała stopień doktora habilitowanego nauk humanistycznych dyscyplina: psychologia specjalność: psychologia kliniczna. W 2009 prezydent RP nadał jej tytuł naukowy profesora nauk humanistycznych.
Została profesorem zwyczajnym Uniwersytetu im. Adama Mickiewicza w Poznaniu na Wydziale Psychologii i Kognitywistyki oraz profesorem zwyczajnym SWPS Uniwersytetu Humanistycznospołecznego z siedzibą w Warszawie na Wydziale Psychologii w Instytucie Podstaw Psychologii.

</doc>
<doc id="4770761" url="https://pl.wikipedia.org/wiki?curid=4770761" title="Ford Versailles">
Ford Versailles

Ford Versailles – samochód osobowy klasy średniej produkowany pod amerykańską marką Ford w latach 1991 – 1996.
Historia i opis modelu.
W 1991 roku brazylijski oddział Forda przedstawił nowy model klasy średniej, który zastąpił dotychczas produkowaną linię modelową Del Rey. 
Ford Versailles został opracowany w ramach istniejącej na przełomie lat 80. i 90. XX wieku w Ameryce Południowej spółki Autolatina, która była wynikiem zakrojonej na szeroką skalę współpracy amerykańskiego koncernu z niemieckim Volkswagenem. Versailles był bliźniaczą wersją modelu Volkswagen Santana, różniąc się od niego wyglądem pasa przedniego, a także tylnego. 
Trwająca 5 lat produkcja zakończyła się w 1996 roku. Z powodu rozwiązania lokalnego sojuszu Forda z Volkswagenem, następcą Versailles został importowany z Europy model Mondeo.
Royale.
Na bazie Forda Versailles zostało zbudowane także kombi o innej nazwie Ford Royale, które dostępne było zarówno w wariancie 3, jak i 5-drzwiowym i było bliźniaczym modelem względem Volkswagena Quantum.

</doc>
<doc id="4770762" url="https://pl.wikipedia.org/wiki?curid=4770762" title="Carl H. Clark">
Carl H. Clark

Carl H. Clark (ur. 19 sierpnia 1896, zm. ?) – kapitan pilot Wojska Polskiego. Uczestnik I wojny światowej, amerykański ochotnik podczas wojny polsko-bolszewickiej, kawaler Orderu Virtuti Militari. 
Życiorys.
Pochodził z Kansas w Stanach Zjednoczonych. 2 sierpnia 1917 roku wstąpił do armii brytyjskiej, gdzie został skierowany na kurs pilotażu. Ukończył go w listopadzie i od kwietnia 1918 roku służył jako pilot w jednostkach RAF.
Po zakończeniu I wojny światowej pozostał w Europie. Został zwerbowany przez mjr. Cedrica Fauntleroya do służby w polskim lotnictwie, był najstarszym z amerykańskich ochotników. 26 sierpnia 1919 roku podpisał z gen. Tadeuszem Rozwadowskim w Paryżu wstępną umowę na służbę w Wojsku Polskim i wyruszył z grupą innych amerykańskich pliotów pociągiem do Polski. Podróż odbywali udając konwojentów zaopatrzenia Czerwonego Krzyża. 14 września podpisał z Ministerstwem Spraw Wojskowych kontrakt na sześciomiesięczną służbę w Wojsku Polskim. Miesiąc później, 14 października, znalazł się grupie amerykańskich żołnierzy przyjętych na specjalnej audiencji u Naczelnika Państwa Józefa Piłsudskiego. 17 października dotarł do Lwowa i został przydzielony do 7 eskadry myśliwskiej.
W eskadrze wszedł w skład klucza „Kościuszko” dowodzonego przez Edwarda Corsiego. Od początku 1920 roku brał udział w przygotowaniach jednostki do osiągnięcia gotowości bojowej. Wykonywał, w zależności od warunków pogodowych, loty z których ten wykonywany 17 lutego zakończył się katastrofą. Zawiódł silnik, jego Albatros D.III został rozbity ale pilot nie poniósł obrażeń. Kolejną kraksę przeżył 18 kwietnia, również i w tym przypadku wyszedł z niej bez szwanku.
Razem z innymi lotnikami 7 eskadry myśliwskiej brał udział w operacji kijowskiej. Podczas pierwszego lotu bojowego, wykonanego 25 kwietnia 1920 roku, osłaniał polskie oddziały nacierające w kierunku Miropola. W trakcie lotu nie napotkał przeciwnika, był zmuszony wyrzucić zabrane bomby nad zalesionym obszarem. Tego dnia wykonał trzy loty bojowe, podczas ostatniego, w załodze z pil. Władysławem Konopką, zaatakowali nieprzyjacielski pociąg pancerny w rejonie Cudnowa. Loty bojowe kontynuował również następnego dnia, przeprowadzał rozpoznanie na rzecz 2 Armii, prowadzającej natarcie na Berdyczów. 26 kwietnia wykonał trzy loty bojowe, podczas których atakował wykryte oddziały Armii Czerwonej, stanowiska karabinów maszynowych, pociągi i tabory z zaopatrzeniem. Pierwszy nalot przeprowadził z minimalnego pułapu zaledwie dziesięciu metrów, co zakończyło się uszkodzeniem jego samolotu i koniecznością wymiany płata. Podczas drugiego lotu kontynuował ataki szturmowe na rozpoznane oddziały nieprzyjaciela. W trzecim locie atakował oddziały bolszewickie w Berdyczowie, ataki przeprowadzone przez niego i innych amerykańskich pilotów zdezorganizowały linię obrony nieprzyjaciela i ułatwiły polskim oddziałom zajęcie miasta.
2 maja przeprowadził samotny atak na dworzec kolejowy w Białej Cerkwi, w wyniku którego zginęło sześciu żołnierzy Armii Czerwonej i jedna krowa. Ponieważ działania bojowe na odcinku frontu obsługiwanym przez 7 eskadrę myśliwską stopniowo zamarły, Clark wraz z Cooperem i Corsim, został oddelegowani do Kijowa, gdzie wspierali polskie Breguety XIV atakujące oddziały Armii Czerwonej. 28 maja brał udział w ataku na nieprzyjacielskie statki na Dnieprze, który zakończył się zatopieniem największego z nich i uszkodzeniem monitora. Również i podczas tych ataków wyróżnił się odwagą i doskonałym opanowaniem pilotażu, schodził na wysokość kominów parowców i z tej wysokości je ostrzeliwał. 
W czerwcu Clark zachorował na ostre zapalenie płuc, co wyeliminowało go z lotów do końca działań bojowych. 17 września 1920 roku, na własną prośbę, został zwolniony ze służby w Wojsku Polskim. Dalsze jego losy nie są znane.
Ordery i odznaki.
Za swą służbę otrzymał odznaczenia:

</doc>
<doc id="4770763" url="https://pl.wikipedia.org/wiki?curid=4770763" title="Ford Royale">
Ford Royale



</doc>
<doc id="4770768" url="https://pl.wikipedia.org/wiki?curid=4770768" title="Stadion MOSiR-u w Cieszynie">
Stadion MOSiR-u w Cieszynie

Stadion MOSiR-u – wielofunkcyjny stadion w Cieszynie, w Polsce. Został otwarty w 1931 roku. Może pomieścić 4000 widzów. Swoje spotkania rozgrywają na nim piłkarze klubu Piast Cieszyn.
Obiekt powstał w 1931 roku, choć było to wówczas jedynie boisko (potocznie nazywane „gimpel”), z którego korzystała szkolna młodzież. W latach 50. XX wieku obiekt przejęła Stal Cieszyn. Arenę poddano gruntownej modernizacji i ponownie otwarto w 1955 roku. Na otwarcie, przy ośmiotysięcznej widowni, rozegrano mecz pomiędzy drużynami reprezentującymi Ostrawę i Śląsk, jednak w drużynie Śląska wystąpili gracze III-ligowi, stąd piłkarze z Ostrawy wygrali aż 8:0. W 1969 roku doszło do fuzji Stali z Piastem Cieszyn, który swoje mecze rozgrywał na tzw. boisku „Pod Wałką”, położonym ok. kilometr na południe od obiektu Stali. W wyniku fuzji powstał KS Cieszyn (w 1979 roku przemianowany na Piast), który zadomowił się na dotychczasowym stadionie Stali. W 1972 roku przy obiekcie powstał pawilon sportowy z pomieszczeniami i urządzeniami do obsługi stadionu. W 1978 roku stadion był jedną z aren 31. Turnieju Juniorów UEFA. W ramach turnieju na stadionie odbyły się dwa spotkania fazy grupowej, 7 maja Szkocja wygrała z Portugalią 1:0, a dwa dni później Portugalia pokonała RFN również 1:0. Przed turniejem dokonano remontu stadionu. W 1999 roku obiekt został przejęty przez Miejski Ośrodek Sportu i Rekreacji.

</doc>
<doc id="4770769" url="https://pl.wikipedia.org/wiki?curid=4770769" title="Stan Nowy Jork">
Stan Nowy Jork



</doc>
<doc id="4770770" url="https://pl.wikipedia.org/wiki?curid=4770770" title="ThunderCats Roar!">
ThunderCats Roar!

ThunderCats Roar! – amerykański serial animowany wyprodukowany przez wytwórnię Warner Bros. Animation. Jest to trzecia wersja animowanych przygód grupy ThunderCats.
Premiera serialu odbyła się w Stanach Zjednoczonych 22 lutego 2020 na amerykańskim Cartoon Network. W Polsce serial zadebiutował 4 maja 2020 na antenie Cartoon Network.
20 listopada 2020 roku potwierdzono, że serial zakończy produkcję po pierwszym sezonie.
Fabuła.
Serial opisuje perypetie Lion-O oraz grupy bohaterów ThunderCats – Pantro, Cheetarą, Tigrem, WilyKit i WilyKatem, którzy uciekli ze swojej rodzinnej planety Thundera i znaleźli schronienie na Trzeciej Ziemi. Razem postanawiają odnaleźć nowy dom, poznać mieszkańców planety, a także stanąć do walki przed złym Mumm-Rą.

</doc>
<doc id="4770771" url="https://pl.wikipedia.org/wiki?curid=4770771" title="Ford Pampa">
Ford Pampa

Ford Pampa – samochód dostawczo-osobowy typu pickup klasy kompaktowej produkowany pod amerykańską marką Ford w latach 1982–1997.
Historia i opis modelu.
W 1982 roku brazylijski oddział Forda zdecydował się przedstawić niewielkiego, kompaktowego pickupa w stylu "coupe utility" opartego na bazie taniego modelu Ford Corcel drugiej generacji, opartego z kolei na technice Renault 12. 
Ford Pampa był pojazdem dwuosobowym, wyróżniając się podłużnym, otwartym przedziałem transportowym. Produkcja modelu, z drobnymi modyfikacjami wizualnymi w międzyczasie, trwała przez 15 lat, po czym w 1997 roku zakończono ją na rzecz nowego modelu – Courier.

</doc>
<doc id="4770773" url="https://pl.wikipedia.org/wiki?curid=4770773" title="Rafał Drozdowski">
Rafał Drozdowski

Rafał Drozdowski (ur. 13 września 1961 w Poznaniu) – polski socjolog, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu, specjalności naukowe: socjologia społeczeństw współczesnych, socjologia wizualna, współczesne teorie socjologiczne, socjologia codzienności.
Życiorys.
W 1984 ukończył studia na kierunku nauki polityczne, a w 1987 na kierunku socjologia w Uniwersytecie im. Adama Mickiewicza w Poznaniu. W 1996 na podstawie napisanej pod kierunkiem Marka Ziółkowskiego rozprawy pt. "Studium mechanizmu delegitymizacji władzy. Ewolucja społecznych kryteriów dobrej władzy w latach 1989–1993" uzyskał na Wydziale Nauk Społecznych UAM stopień naukowy doktora nauk humanistycznych (dyscyplina: socjologia, specjalność: socjologia). Tam też na podstawie dorobku naukowego oraz monografii pt. "Rynek pracy w Polsce. Recepcja, oczekiwania, strategie dostosowawcze" w 2003 otrzymał stopień naukowy doktora habilitowanego nauk humanistycznych (dyscyplina: socjologia, specjalność: socjologia). W 2011 prezydent RP nadał mu tytuł naukowy profesora nauk humanistycznych.
Został profesorem zwyczajnym Uniwersytetu im. Adama Mickiewicza w Poznaniu na Wydziale Socjologii. Był nauczycielem akademickim w Wyższej Szkole Biznesu w Gorzowie Wielkopolskim.
Był dyrektorem Instytutu Socjologii UAM.
W latach 1991–2009 był członkiem Związku Polskich Artystów Fotografików, w 2010 opublikował razem z Markiem Krajewskim książkę „Za fotografię! W stronę radykalnego programu socjologii wizualnej”.

</doc>
<doc id="4770774" url="https://pl.wikipedia.org/wiki?curid=4770774" title="Bergstedt (dzielnica Hamburga)">
Bergstedt (dzielnica Hamburga)



</doc>
<doc id="4770777" url="https://pl.wikipedia.org/wiki?curid=4770777" title="Blankenese (dzielnica Hamburga)">
Blankenese (dzielnica Hamburga)



</doc>
<doc id="4770782" url="https://pl.wikipedia.org/wiki?curid=4770782" title="Ford Falcon Club Wagon">
Ford Falcon Club Wagon



</doc>
<doc id="4770783" url="https://pl.wikipedia.org/wiki?curid=4770783" title="Ford Falcon Station Bus">
Ford Falcon Station Bus



</doc>
<doc id="4770786" url="https://pl.wikipedia.org/wiki?curid=4770786" title="Pentti Kristian Lerkki">
Pentti Kristian Lerkki

Pentti Kristian Lerkki (ur. 1936, zm. 1993) – fiński urzędnik konsularny. 
Pełnił szereg funkcji w fińskiej służbie zagranicznej, m.in. wicekonsula Finlandii w Sztokholmie (1967-1970), konsula Finlandii w Gdańsku (1970-1974), jednocześnie wykonującego funkcję konsula Danii w Gdańsku (1970-1971), i następnie konsula Finlandii w Sztokholmie (1974-1978). 

</doc>
<doc id="4770791" url="https://pl.wikipedia.org/wiki?curid=4770791" title="Tęskno">
Tęskno

Tęskno – polski projekt muzyczny założony w 2017 r. przez wokalistkę, kompozytorkę i autorkę tekstów Joannę Longić oraz pianistkę Hanię Rani, a od września 2019 projekt solowy Longić.
Nominacja do Fryderyka 2019 w kategorii «Fonograficzny Debiut Roku». Projekt dzięki debiutanckiej płycie "Mi" zdobył również 1. miejsce w głosowaniu słuchaczy audycji „Radiowy Dom Kultury” w Programie Trzecim Polskiego Radia, tytuł «Płyty Roku» portalu Interia, Nagrodę Artystyczną Miasta Torunia im. Grzegorza Ciechowskiego oraz Nagrodę Muzyczną Programu Trzeciego „Mateusz” w kategorii Muzyka Rozrywkowa – Debiut.

</doc>
<doc id="4770792" url="https://pl.wikipedia.org/wiki?curid=4770792" title="Tatra RT6N2">
Tatra RT6N2

Tatra RT6N2 – typ częściowo niskopodłogowego wagonu tramwajowego, który powstał w wyniku modernizacji czeskiego tramwaju Tatra RT6N1. Na typ RT6N2 przebudowano jeden tramwaj, który nie wszedł do eksploatacji liniowej ze względu na dużą awaryjność.
Historia.
Ponieważ tramwaje RT6N1 nie otrzymały dopuszczenia do ruchu z pasażerami z powodu licznych usterek, na przełomie XX i XXI wieku wszystkie egzemplarze należące do czeskich przedsiębiorstw komunikacyjnych odstawiono do zajezdni. Dopravní podnik hlavního města Prahy po kilku latach podjął decyzję o przeprowadzeniu programu modernizacji, której celem było wprowadzenie do ruchu liniowego praskich tramwajów RT6N1. Przebudowę pierwszego tramwaju wykonano w šumperskich zakładach Pars nova w latach 2004–2005.
Modernizacja.
Znaczna awaryjność hamulców w środkowym wózku Tatr RT6N1 przyczyniła się do ich wymiany na nowe, dostarczone przez firmę Dako. Obydwa skrajne wózki poddano remontowi. Wyposażenie elektryczne wymieniono na nowe typu TV Progress. Zamontowano także nową przetwornicę statyczną i system sterowania Cecomm. Z powodu wymiany wyposażenia elektrycznego wzmocnienia wymagała konstrukcja dachu, na której to wyposażanie było umieszczone. Na pierwszy rzut oka największą zmianą jest przeniesienie odbieraka prądu ze środkowego członu na początek pierwszego. Poza tym zmodyfikowano pulpit motorniczego, system informacji pasażerskiej i wymieniono pochylnię dla wózków dziecięcych i inwalidzkich.
Dostawy.
Tramwaj RT6N1 nr 9101 przewieziono z Pragi do Šumperku między 20 a 21 stycznia 2004 r., po modernizacji powrócił do miasta między 26 a 27 września 2005 r., w obu przypadkach do przetransportowania wagonu wykorzystano samochód ciężarowy z przyczepą. Po dostarczeniu zmodernizowanego wagonu do Pragi rozpoczęły się testy bez pasażerów. W styczniu 2006 r. wystąpiły problemy z niektórymi częściami, które nie zostały zmodernizowane w Šumperku (głównie silniki). Dlatego też w tramwaju zamontowano silniki pochodzące z nieczynnego tramwaju RT6N1 nr 9104. Od kwietnia do czerwca 2006 r. testowano tramwaj pod kątem obciążenia poprzez umieszczenie w jego wnętrzu worków z piaskiem. W trakcie przejazdu technicznego linią tramwajową z Barrandova wystąpiło uszkodzenie przewodów, w wyniku czego przestała działać przetwornica statyczna i hamulec elektrodynamiczny. Wyhamowanie tramwaju jadącego trasą o dużym nachyleniu i dużym obciążeniu było możliwe tylko za pomocą hamulca tarczowego, który jednak nie byłby w stanie poprawnie zatrzymać tramwaju. Z powodu tymczasowej niedyspozycji miejscowych warsztatów głównych (nieczynne torowisko) demontaż wózków nie był możliwy, a po ich późniejszej naprawie nie wyrażono już chęci dalszego testowania tramwaju (nadchodzące dostawy tramwajów Škoda 14T). 30 listopada 2006 r. wycofano zgodę na dalsze jazdy próbne tramwaju RT6N2.
Pierwotnie zakładano, że po pomyślnym zakończeniu jazd próbnych na typ RT6N2 zostaną przebudowane wszystkie praskie Tatry RT6N1. Tramwaj nr 9101 odstawiono jednak w czerwcu 2006 r. w zajezdni Pankrác. W 2009 r. wszystkie praskie tramwaje RT6 (3× RT6N1, 1× RT6N2) sprzedano firmie SKD Trade, a we wrześniu tego samego roku zostały przewiezione do siedziby firmy ŽOS Nymburk. W 2013 r. prototypowa Tatra RT6N2 została zakupiona przez firmę Modertrans Poznań, która przeprowadziła jej modernizację na typ RT6 MF06 AC. W 2014 r. przebudowany tramwaj otrzymał numer 402 i rozpoczął kursowanie z pasażerami po torowiskach poznańskiej sieci tramwajowej.

</doc>
<doc id="4770795" url="https://pl.wikipedia.org/wiki?curid=4770795" title="Friedrich Naumann">
Friedrich Naumann

Friedrich Naumann (ur. 25 marca 1860 w Störmthal, zm. 24 sierpnia 1919 w Travemünde) – niemiecki duchowny ewangelicki, publicysta i polityk, twórca koncepcji Mitteleuropa. Zwolennik reform demokratycznych i imperialistycznej polityki rządu Rzeszy. Uważany za patrona duchowego współczesnego liberalizmu niemieckiego.
Biografia.
Młodość.
Urodził się jako syn pastora Friedricha Hugo Naumanna (1826-1890) oraz Agathe Marie Ahlfeld (1838-1906). W 1868 rodzina Naumannów przeprowadziła się do Lichtensteinu w Saksonii. W Lipsku ukończył Nikolai-Gymnasium, a następnie przyjęto go do szkoły książęcej St. Afra w Miśni. Tam zdał egzamin maturalny w 1879. Później zaczął studia teologiczne w Lipsku i Erlangen. W 1882 zdał pierwszy egzamin teologiczny. W Hamburgu rozpoczął pracę w fundacji dla zaniedbanych sierot o nazwie "Rauhe Haus". Na jesieni 1885 opuścił Hamburg i przeniósł się do Drezna. Tamże zaliczył drugi egzamin teologiczny.
Kariera duchownego.
W 1886 r. otrzymał posadę pastora w kościele w Callenbergu. Od 1890 r. działał w tzw. misji wewnętrznej we Frankfurcie nad Menem. Zajmował się tam sprawami socjalnymi, a także kwestiami takimi jak: zakładanie spółdzielni, opieka mieszkalna, dbanie o ludzi w podeszłym w wieku oraz ubogich, socjalnymi instytucjami dla dzieci i młodzieży. Rozwinął też swoje tezy o powiązaniu państwa i socjalizmu, które powinno być kierowane przez Ewangelię. Napisał również na ten temat następujące pisma: "Die Zukunft der Inneren Mission" (1888), "Arbeiter-Katechismus oder der wahre Sozialismus" (1888), "Das soziale Programm der evangelischen Kirche" (1889/1890), "Jesus als Volksmann" (1894), "Konservatives Christentum" (1895). W 1889 ożenił się z Marią Magdaleną Zimmermann (1859-1938) w Blasewitz, miał z nią córkę, która w przyszłości wyszła za Martina Rade (1857-1940).
Od 1890 brał udział w "Kongresie ewangelicko-socjalnym (Evangelisch-Sozialer Kongress, ESK"), gdzie zawarł znajomości z teologami i ekonomistami. Pod koniec 1894 założył chrześcijańsko-społeczny tygodnik "Die" "Hilfe", w którym również był redaktorem. Od 1896 wydawał własne czasopismo "Die Zeit". W 1896 założył w Erfurcie Związek Narodowo-Społeczny ("Nationalsozialer Verein", NSV) tudzież został wybrany jego pierwszym przewodniczącym.
Kariera w polityce.
W 1897 r. zrezygnował z bycia pastorem, w celu całkowicie poświęcić się polityce i działalności w związku. W następnym roku odbył podróż do Azji, w ramach której napisał wiadomości z podróży pt. "Asia". Rozwinął w nich swoje obserwacje geopolityczne. Uważał, że przewaga Imperium Brytyjskiego może spowodować dwie możliwości: sojusz niemiecko-brytyjski bądź konflikt zbrojny. W piśmie "Deutschland und Österreich" z 1900 traktował monarchię austro-węgierską jako naturalnego sojusznika dla Cesarstwa Niemieckiego. Zaprezentował w nim też pogląd, że związek celny i militarny sojusz z Cesarstwem Austro-Węgierskim, byłby w stanie utworzyć głęboką więź między obu krajami, konieczną, by utrzymać niemieckość Austro-Węgier.
W 1903 rozwiązano "Związek Narodowo-Społeczny" z powodu braku sukcesu w wyborach do Reichstagu. Mimo porażki związek przyczynił się do mobilizacji lewicowych wyborców w miastach. Naumann i większość członków związku przyłączyła się do Radykalnej Partii Ludowej "(Freisinnige Volkspartei", FVp), tam mógł zaprezentować swoje poglądy szerszej grupie publiczności. W 1907 dzięki jego inicjatywie powstał "Niemiecki Związek Twórczy" "(Deutscher Werkbund", DWB) jednoczący przemysłowców i artystów. W 1907 został posłem z ramienia "Zjednoczenia Radykalnego" ("Freisinnige Vereinigung, FVg"), a jego kadencja wygasła w 1912. Mandat poselski posiadał również w latach 1913–1918. W 1910 lewicowo-liberalne partie połączyły się w Postępową Partię Ludową ("Fortschrittliche Volkspartei", FVP), w której działał także Naumann.
W czasie I wojny światowej wykładał w kraju oraz zagranicą. W tym okresie powstało jego najważniejsze dzieło "Mitteleuropa", w którym proponował stworzenie związku państw środkowoeuropejskich. W 1915 powołał komisję Arbeitsausschuss für Mitteleuropa, w celu zrealizowania tej koncepcji. Komisja ta była prywatnym i niezależnym od rządu stowarzyszeniem polityków, ekonomistów i socjologów. Organizację ukonstytuowano 22 lutego 1916 w Berlinie. Jednym z ważniejszych członków był, długoletni przyjaciel Naumanna, Max Weber. Koniec Wielkiej Wojny uczynił ideę Europy Środkowej nierealną, a komisja uległa rozwiązaniu. W 1917 Naumann założył szkołę "Staatsbürgerschule", którą w 1920 przekształcono w "Deutsche Hochschule für Politik", a następnie w Otto-Suhr-Institut für Politikwissenschaft przy Wolnym Uniwersytecie Berlińskim w 1959.
Od 1918 działał w partii Niemieckiej Partii Demokratycznej "(Deutsche Demokratische Partei", DDP), której przewodniczącym został 22 lipca 1919. 19 stycznia 1919 wybrano go do Weimarskiego Zgromadzenia Narodowego. Tam opowiadał się za większościowym systemem wyborczym, gdyż w wyborach proporcjonalnych upatrywał niebezpieczeństwo dla podziału partyjnego, jak i zauważał silny wpływ interesów gospodarczych na państwowe decyzje polityczne. Był przeciwnikiem traktatu wersalskiemu, ponieważ wykluczał on połączenie Niemiec i Austrii w jedno państwo.
24 sierpnia 1919 podczas podróży nad Bałtyk Friedrich Naumann doznał udaru mózgu i po kilku godzinach zmarł.

</doc>
<doc id="4770806" url="https://pl.wikipedia.org/wiki?curid=4770806" title="Tessie Camilleri">
Tessie Camilleri

 
Tessie Camilleri (ur. 1 stycznia 1901 w Sliemie, zm. 2 października 1930) – pierwsza kobieta, która została absolwentką uczelni wyższej na Malcie. 
Życiorys.
Tessie Camilleri urodziła się 1 stycznia 1901 r. w Sliemie. Pochodziła z wykształconej rodziny, jej ciotka Giulia Camilleri, była inspektorem szkolnym, a trzy inne ciotki prowadziły prywatną szkołę w Valletcie. W czerwcu 1919 r., razem z Blanche Huber, zapisały się na studia na Uniwersytecie Maltańskim, a w październiku rozpoczęły studia jako pierwsze kobiety na Malcie. Tessi studiowała na wydziale sztuk wyzwolonych, a Blanche na wydziale medycyny. Uczyła się literatury angielskiej, filozofii i literatury łacińskiej. Studia Camilleri były krótsze, 2 maja 1922 r. została pierwszą absolwentką uczelni wyższej na Malcie. Huber ukończyła studia w 1925 r. Wyszła za mąż za Edgara Stainesa, pracującego w administracji na Uniwersytecie Maltańskim, z którym miała czworo dzieci. Zmarła w wieku 29 lat, 2 października 1930 r.
Rola w edukacji kobiet.
Tessie Camilleri i Blanche Huber odegrały dużą rolę w rozwoju maltańskiego szkolnictwa wyższego. Były pionierkami, które zachęciły inne kobiety do kształcenia się. Do 1972 r. liczba absolwentek osiągnęła 30 (21,13% ogólnej liczby absolwentów w tym roku). Do 1980 r. odsetek kobiet wciąż wynosił poniżej 33% (45 kobiet, 137 mężczyzn), liczba ta pozostała taka sama do późnych lat osiemdziesiątych. W październiku 1991 r. studentki na Uniwersytecie Maltańskim po raz pierwszy przewyższyły liczbą mężczyzn (684 kobiety, 680 mężczyzn). W październiku 2007 r. przyjęto na uniwersytet 1829 kobiet i 1336 mężczyzn. 
Upamiętnienie.
W 2007 r. jedna z alejek na kampusie Uniwersytetu Maltańskiego została nazwana na cześć Tessie Camilleri. Rektor Juanito Camilleri odsłonił tablicę upamiętniającą pierwszą absolwentkę. W uroczystości uczestniczyli jej synowie – Patrick Staines i Robert Staines.

</doc>
<doc id="4770808" url="https://pl.wikipedia.org/wiki?curid=4770808" title="Eugeniusz Butyter">
Eugeniusz Butyter

 
Eugeniusz Józef Butyter (ur. 2 marca 1892 w Jarosławiu, zm. 12 czerwca 1966 w Rzeszowie) – polski wojskowy, porucznik armii austro-węgierskiej, podpułkownik Wojska Polskiego, uczestnik I wojny światowej, wojny polsko-czechosłowackiej oraz II wojny światowej, komendant Powiatowej Komendy Uzupełnień w Rzeszowie w latach 1930–1939.
Życiorys.
Pochodzenie.
Urodził się 2 marca 1892 roku w Jarosławiu jako najstarszy syn podoficera cesarsko-królewskiej armii Grzegorza Butytera oraz Franciszki z Zahutów. Został ochrzczony 20 marca w obrządku rzymskokatolickim w jarosławskiej kolegiacie Bożego Ciała. Miał siedmioro młodszego rodzeństwa, w tym Emila Butytera (1893–1942) – malarza; oraz, po powtórnym zamążpójściu matki, Mieczysława Mielecha (1907–1940) – podporucznika rezerwy Wojska Polskiego, zamordowanego w zbrodni katyńskiej.
W armii austro-węgierskiej.
Jego ojciec zmarł już w 1898 roku. Eugeniusz Butyter został wykształcony wraz z bratem Emilem dzięki wsparciu władz austro-węgierskich. Uczył się m.in. w Kőszeg, Mährische Weißkirchen, a także w lwowskim Korpusie Kadetów, który ukończył w roku 1912. Rozpoczął służbę w armii austro-węgierskiej. Po wybuchu I wojny światowej, z dniem 5 sierpnia 1914 został mianowany podporucznikiem z przydziałem do 19 pp Obrony Krajowej. Uczestniczył w drugiej bitwie pod Lwowem, a następnie był członkiem załogi twierdzy Przemyśl (dowódca fortu). Po jej upadku, w marcu 1915 roku, został wzięty do rosyjskiej niewoli. Był przetrzymywany m.in. w Astrachaniu i Bugurusłanie. W lipcu 1918 wraz z trzema współwięźniami zorganizował ucieczkę i powrócił na Podkarpacie. Urlopowany przebywał u matki w Krośnie.
Wojsko Polskie.
Na przełomie października i listopada 1918 roku zorganizował w Jedliczach oddział wojskowy zabezpieczający tamtejszą rafinerię przed rabunkiem i zniszczeniem. Następnie służył w szeregach Wojska Polskiego jako oficer 7. kompanii 17. pułku piechoty, z którą wiosną 1919 roku walczył w obronie granicy polsko-czechosłowackiej w okolicy Dziećmorowic, Bogumina i Skoczowa pod dowództwem generała Franciszka Latinika.
Od lipca 1919 pełnił funkcję pierwszego adiutanta baonu zaopatrzenia w 1 Pułku Strzelców Podhalańskich w Nowym Sączu, gdzie następnie był szefem wyszkolenia. W lipcu 1920 walczył jako dowódca batalionu zapasowego w rejonie Płocka, Płońska i Nowego Dworu. Jednostka ta później weszła w skład Lidzkiego Pułku Strzelców, w którym Butyter pozostał do marca 1921. Następnie objął stanowisko I referenta Powiatowej Komendy Uzupełnień w Łucku.
Od 1924 roku był na stanowisku dowódcy kompanii w 24. łuckim pułku piechoty. W 1928 został awansowany na majora i otrzymał przydział do Departamentu Piechoty Ministerstwa Spraw Wojskowych. W 1929 roku z powodów rodzinnych wystarał się jednak o przeniesienie do sztabu VIII Dowództwa Okręgu Korpusu w Toruniu, skąd skierowano go w końcu grudnia 1930 roku do pełnienia funkcji komendanta Powiatowej Komendy Uzupełnień w Rzeszowie. Funkcję tę pełnił do roku 1939.
Bezskutecznie starał się odznaczenie Krzyżem Niepodległości. W 1938 otrzymał Złoty Krzyż Zasługi. W ramach ordynacji wyborczej obowiązującej od 1934 roku dwukrotnie był członkiem wojewódzkiego kolegium wyborczego w wyborach do senatu (rzeszowski okręg wyborczy nr 78).
We wrześniu 1939 roku jako jeden z ostatnich wojskowych opuścił Rzeszów, kierując wywozem dokumentacji wojskowej. M.in. przez Rohatyn przedostał się 19 września na Węgry, gdzie został internowany. Translokowany między obozami (m.in. w Ipolyhídvég i Zalaszentgrót) przebywał na Węgrzech do stycznia 1945, kiedy to został przewieziony na teren III Rzeszy. Po kilku przeniesieniach trafił do Stalagu III-D/517 w Genshagen wyzwolonego przez wojska radzieckie 23 kwietnia 1945.
Po powrocie do Polski zgłosił się 8 maja 1945 roku do Komisji Rejestracyjnej w Krakowie i podjął służbę wojskową. Rozkazem z mocą wsteczną od czerwca 1944 został awansowany na podpułkownika. Wkrótce objął funkcję komendanta Rejonowej Komendy Uzupełnień i komendanta garnizonu w Tarnowie. Od 1946 roku pracował w Wydziale Mobilizacji, Organizacji i Uzupełnienia w Dowództwie Okręgu Wojskowego w Krakowie.
Na fali czystek w wojsku przeniesiony w stan spoczynku z dniem 25 marca 1947 roku bez przyznania emerytury. Po zwolnieniu z wojska, żyjąc w skrajnie trudnych warunkach materialnych, pracował jako księgowy w rzeszowskim Caritasie.
Zmarł w 1966 roku i został pochowany na cmentarzu Pobitno w Rzeszowie. Obecnie prochy ppłk. Butytera spoczywają na cmentarzu parafialnym w Raciborsku w grobowcu rodzinnym.
Rodzina.
W 1919 roku poślubił w Sanoku Janinę z domu Wojtowicz, z którą miał trzy córki – Irenę, Marię i Barbarę.

</doc>
<doc id="4770813" url="https://pl.wikipedia.org/wiki?curid=4770813" title="Cradle of Aviation Museum">
Cradle of Aviation Museum

Cradle of Aviation Museum – amerykańskie muzeum w Garden City, w Nassau County na Long Island w stanie Nowy Jork, poświęcone historii lotnictwa i astronautyki oraz wkładowi Long Island w ich rozwój i tradycji lotnictwa na wyspie zwanej "Cradle of Aviation" ("kolebką lotnictwa"). W muzeum znajduje się 75 eksponatów oryginalnych samolotów i pojazdów kosmicznych lub ich kopii, z różnych epok od początków lotnictwa aż do czasów współczesnych. Maszyn cywilnych, wojskowych, helikopterów i lądowników kosmicznych oraz ziemskich.

</doc>
<doc id="4770817" url="https://pl.wikipedia.org/wiki?curid=4770817" title="Gracjan Korwin">
Gracjan Korwin

Gracjan Korwin (ur. 1779, zm. 2 grudnia 1821 w Warszawie) – redaktor, założyciel pierwszego polskiego czasopisma technicznego.
Życiorys.
Swoją karierę zawodową rozpoczął w administracji państwowej. W latach 1812-1814 był podprefektem powiatu staszowskiego. Podczas podróży uległ wypadkowi, co skończyło się dla niego trwałym kalectwem, przez co zmuszony był zrezygnować z kariery urzędniczej i osiadł w Warszawie, gdzie poświęcił się studiom technicznym. W 1820 r. założył pierwsze polskie czasopismo techniczne: "Izys Polska, czyli Dziennik umiejętności, wynalazków, kunsztów i rękodzieł, poświęcony krajowemu przemysłowi tudzież potrzebie wiejskiego i miejskiego gospodarstwa". Jako pierwszy redaktor miesięcznika Korwin przyciągał do współpracy licznych specjalistów oraz czerpał inspiracje z fachowej literatury angielskiej, francuskiej i niemieckiej. Na łamach czasopisma pojawiały się artykuły z dziedzin takich jak: technika, chemia, fizyka oraz tematy poruszające praktyczną stronę przemysłu, rolnictwa i gospodarstwa domowego. Umieszczano w nim informacje o nowych odkryciach, wynalazkach, narzędziach itp. Gracjan Korwin wydał do swojej śmierci 21 zeszytów, które składały się na tomy 1-5 i część tomu szóstego. Po jego śmierci redaktorem "Izys Polska" został jego szwagier Antoni Lelowski. 
Został pochowany na cmentarzu Powązkowskim w mogile ziemnej bez napisu.

</doc>
<doc id="4770818" url="https://pl.wikipedia.org/wiki?curid=4770818" title="Kamil Nowacki">
Kamil Nowacki

Kamil Nowacki (ur. 29 marca 2000 roku w Barlinku) – polski żużlowiec. Wychowanek Stali Gorzów Wielkopolski.
Życiorys.
Karierę w sporcie żużlowym rozpoczął na miniżużlu w klubie GUKS Speedway Wawrów. Licencję żużlową uzyskał 28 maja 2015 roku na torze w Lesznie.
W sezonie 2015 występował w rozgrywkach juniorskich. Finalista rozgrywek ligi juniorów (2015 – 2. miejsce, 2017 – 6. miejsce), młodzieżowych indywidualnych mistrzostw Polski (2020 – 17. miejsce), młodzieżowych mistrzostw Polski par klubowych (2019 – 6. miejsce, 2020 – 3. miejsce), srebrnego kasku (2020 – 18. miejsce), brązowego kasku (2017 – 14. miejsce, 2018 – 16. miejsce) oraz mistrzostw par klubowych 1 Ligi (2019 – 1. miejsce wraz z Grzegorzem Walaskiem i Tomaszem Gapińskim).

</doc>
<doc id="4770828" url="https://pl.wikipedia.org/wiki?curid=4770828" title="Pais Arena Jerusalem">
Pais Arena Jerusalem

Jerusalem Arena (, "HaArena Jeruszalajim"), w celach sponsorskich przemianowana na Pais Arena Jerusalem (, "HaPais Arena Jeruszalajim") – wielofunkcyjna arena sportowa, zbudowana w Jerozolimie przez radę miasta i narodową loterię Mifal HaPais. Arena została otwarta we wrześniu 2014 w dzielnicy sportowej w Jerozolimie, w południowo-zachodniej dzielnicy Malha, niedaleko stadionu Teddy. Arena może pomieścić 11,000 osób podczas meczów koszykówki.
Arena.
Wnętrze hali obejmuje powierzchnię 40 000 metrów kwadratowych. Jest w stanie gościć profesjonalne zawody sportowe, światowej klasy koncerty, międzynarodowe konferencje i wydarzenia kulturalne. Arena zawiera również centrum medyczne, sale klubowe, biura i dwie dodatkowe hale. Cały kompleks obejmuje powierzchnię 47 370 metrów kwadratowych.
Hala jest częścią obiektu Jerusalem Sport Quarter, który obejmuje również stadion, kryty basen olimpijski, korty tenisowe i lodowisko. Jest to również obiekt wielofunkcyjny, w którym znajdują się hotele i rezydencje dla sportowców z 240 pokojami, które są w stanie zapewnić zaplecze do organizacji wystaw, wydarzeń kulturalnych i biznesowych. Pod halą istnieje również podziemny parking na 1700 samochodów oraz centrum handlowe.
Historia.
W 2004 burmistrz Jerozolimy Ehud Olmert ogłosił, że w ciągu roku w mieście powstanie nowa hala do koszykówki. W grudniu 2005 roku wmurowano kamień węgielny. W lipcu 2009 ratusz ogłosił przetargi na budowę infrastruktury hali.
Projekt budowlany miał być pierwotnie ukończony pod koniec 2014 roku i pierwotnie szacowano na 240 milionów NIS, z czego 187 milionów NIS miało zostać pokryte przez sponsora Mifal HaPais, 20 milionów NIS z dotacji izraelskiej Narodowej Rady Zakładów Sportowych, a 33 miliony NIS od rady gminnej Jerozolimy. Ostateczny koszt projektu wyniósł ponad 400 milionów NIS.
Po ukończeniu arena stała się nową halą domową izraelskiego klubu Hapoel Jerusalem B.C., który przeniósł się do niej z mniejszej Malha Arena. Hala została oficjalnie otwarta 11 września 2014 roku.

</doc>
<doc id="4770830" url="https://pl.wikipedia.org/wiki?curid=4770830" title="Freeport Police Department">
Freeport Police Department

Freeport Police Department (FPD) – samodzielna organizacyjnie jednostka policji Village of Freeport w Nassau County w stanie Nowy Jork, finansowana i zarządzana przez władze Freeport, w ramach odpowiedniego departamentu. Utworzona została w 1894 roku, obecnie w jej skład wchodzi około 92 funkcjonariuszy oraz 47 cywilnych osób wsparcia.

</doc>
<doc id="4770831" url="https://pl.wikipedia.org/wiki?curid=4770831" title="Zabłocie (powiat radomszczański)">
Zabłocie (powiat radomszczański)



</doc>
<doc id="4770834" url="https://pl.wikipedia.org/wiki?curid=4770834" title="Holendry (Wólka Pytowska)">
Holendry (Wólka Pytowska)

Holendry – przysiółek wsi Wólka Pytowska w Polsce, położony w województwie łódzkim, w powiecie radomszczańskim, w gminie Kodrąb.
W latach 1975–1998 przysiółek administracyjnie należał do województwa piotrkowskiego.

</doc>
<doc id="4770837" url="https://pl.wikipedia.org/wiki?curid=4770837" title="Stefania (województwo łódzkie)">
Stefania (województwo łódzkie)



</doc>
<doc id="4770840" url="https://pl.wikipedia.org/wiki?curid=4770840" title="Gronie (część wsi Półrzeczki)">
Gronie (część wsi Półrzeczki)



</doc>
<doc id="4770842" url="https://pl.wikipedia.org/wiki?curid=4770842" title="Len Eyre">
Len Eyre

Leonard „Len” Eyre (ur. 27 listopada 1925 w Sheffield, zm. 6 listopada 1986 w Harrogate) – brytyjski lekkoatleta, średnio- i długodystansowiec, dwukrotny medalista igrzysk Imperium Brytyjskiego w 1950.
Jako reprezentant Anglii zwyciężył w biegu na 3 mile oraz zdobył srebrny medal w biegu na milę (za Billem Parnellem z Kanady) na igrzyskach Imperium Brytyjskiego w 1950 w Auckland.
Startując w barwach Wielkiej Brytanii zajął 5. miejsce w biegu na 1500 metrów na mistrzostwach Europy w 1950 w Brukseli. Wystąpił w tej konkurencji na igrzyskach olimpijskich w 1952 w Helsinkach, ale odpadł w przedbiegach.
Eyre był wicemistrzem Wielkiej Brytanii (AAA) w biegu na milę w 1950 oraz brązowym medalistą na tym dystansie w 1949, a także brązowym medalistą w biegu na 3 mile w 1953.
Rekordy życiowe Eyre:

</doc>
<doc id="4770844" url="https://pl.wikipedia.org/wiki?curid=4770844" title="Erast Parmasto">
Erast Parmasto

Erast Parmasto (ur. 28 października 1928 w Nõmme, zm. 24 kwietnia 2012) – estoński mykolog.
Erast Parmasto urodził się w Nõmme (obecnie dzielnica Tallina) w Estonii, która po II wojnie światowej została włączona do Związku Radzieckiego, jako jedna z jego republik. Jego ojciec był cieślą. Erast z bardzo dobrymi wynikami w 1947 r. ukończył gimnazjum, a w 1952 Uniwersytet w Tartu. Znany radziecki mykolog A.S. Bondartsev dał mu możliwość pracy na tym uniwersytecie. Parmasto w swojej karierze zawodowej uzyskał kilka stopni naukowych odpowiadających współczesnemu doktorowi habilitowanemu. Wziął udział w 63 terenowych wyprawach za grzybami po rozległym terytorium Związku Radzieckiego aż po Kamczatkę i Sachalin. 
Związany był z Instytutem Zoologii i Botaniki Estońskiej Akademii (instytut ten kilkakrotnie zmieniał nazwę). W ciągu swojej kariery naukowej Erast awansował od ogrodnika przez asystenta naukowego po dyrektora tego Instytutu. Pracował jako profesor botaniki i ekologii na uniwersytecie w Tartu, był także sekretarzem w Katedrze Nauk Chemicznych, Geologicznych i Biologicznych Estońskiej Akademii Nauk. W latach 1973–1976 pełnił funkcję prezesa Estońskiego Towarzystwa Przyrodniczego.
Był patriotą. Posługiwał się płynnie językiem angielskim, ale artykuły naukowe pisał w języku estońskim, zadbał także, by artykuły naukowe były tłumaczone na ten język.
Osiągnięcia naukowe i gratyfikacje.
Erast Parmasto w swoich badaniach naukowych zajmował się głównie grzybami. Pełna bibliografia jego prac naukowych została opublikowana w "Folia Cryptogamica Estonica" 49: 1–18. Erast Parmasto opracował szczegółowo parametry klasyfikacji gatunków "Hymenomycetes" na podstawie budowy ich zarodników. Wśród licznych jego prac naukowych są m.in.: monografia "Lachnocladiaceae" obszarów Rosji, grzyby "Hymenomycetes" Ameryki Północnej, lista grzybów Estonii, monografia grzybów "Stereaceae". Ma spory wkład w nowoczesną taksonomię grzybów w oparciu o ich filogenetyczne pochodzenie.
W 1976 r. otrzymał medal Karla Ernsta von Baeri, w 1994 r. Krajową Nagrodę Naukową, a w 2002 r. ponownie honorową nagrodę za całokształt twórczości w dziedzinie nauk biologicznych i środowiska. W 2008 roku otrzymał nagrodę Eerika Kumari Awarda za wkład w rozwój nauki. W 1993 r. został mianowany członkiem honorowym American Society of Mycology. Doceniono go także w kraju; został mianowany honorowym obywatelem Tartu i uznany za jedną ze 100 najwybitniejszych osobistości w Estonii.
Opisał wiele nowych gatunków grzybów. W nazwach naukowych utworzonych przez niego taksonów dodawany jest cytat Parmasto. Na jego cześć nadano nazwy rodzajom grzybów "Erastia" i "Parmastomyces".

</doc>
<doc id="4770845" url="https://pl.wikipedia.org/wiki?curid=4770845" title="Jurzec-Folwark">
Jurzec-Folwark

Jurzec-Folwark – dawniej wieś w Polsce położona w województwie podlaskim, w powiecie kolneńskim, w gminie Stawiski.
Obecnie część wsi Jurzec Włościański.
Wierni kościoła rzymskokatolickiego należą do parafii Parafia św. Stanisława Biskupa i Męczennika w Dobrzyjałowie.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 170 osób w 35 budynkach mieszkalnych. Miejscowość należała do parafii rzymskokatolickiej w m. Dobrzyjałowo. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770849" url="https://pl.wikipedia.org/wiki?curid=4770849" title="Oxycarenus pallens">
Oxycarenus pallens

Oxycarenus pallens – gatunek pluskwiaka z podrzędu różnoskrzydłych i rodziny skupieńcowatych. Fitofag żerujący na roślinach zielnych. Pierwotnie miał zasięg południowopalearktyczny, jednak w XXI wieku jest w ekspansji na północ w wyniku ocieplania się klimatu.
Taksonomia.
Gatunek ten został opisany po raz pierwszy w 1850 roku przez Gottlieba A.W. Herricha-Schäffera pod nazwą "Stenogaster pallens". Nazwa rodzajowa "Stenogaster" została później zsynonimizowana z rodzajem "Oxycarenus"; obecnej kombinacji jako pierwszy użył Franz Xaver Fieber w 1861 roku. W 1969 roku O. Samy wyznaczył omawiany takson gatunkiem typowym nowego podrodzaju "Oxycarenus (Euoxycarenus)".
Morfologia.
Pluskwiak o ciele długości od 3 do 4,5 mm, przy czym samce są przeciętnie mniejsze od samic. Głowa ma punktowaną powierzchnię i barwę ciemnobrązową do czarnej u pokolenia zimującego, a jasnobrązową u pokolenia wiosennego. Czułki mają człon pierwszy blady, człon drugi blady, czasem z lekkim przyciemnieniem w części nasadowej, człon trzeci bladożółty do brązowego, a człon czwarty ciemnobrązowy. Czarna kłujka przekracza wysokość bioder tylnej pary odnóży. Przedplecze jest punktowane, o krawędziach bocznych prostych, ubarwione blado z poprzecznym pasem w przedniej połowie, który u pokolenia zimującego jest ciemnobrązowy do czarnego, a u pokolenia wiosennego jasnobrązowy. Przednia połowa tarczki jest brązowa do czarnej, tylna zaś jasnożółtawa. Półpokrywy mają bladożółtą przykrywkę, bladą międzykrywkę z ciemniejszym punktowaniem i przezroczystą zakrywkę. Linia oddzielająca przykrywkę od zakrywki jest wyraźnie zakrzywiona, a długość zakrywki jest większa niż przykrywki. Odnóża mają blado ubarwione golenie i stopy. Przednia para odnóży ma jasne uda uzbrojone w kolce. Niekiedy spotyka się osobniki o nieco odmiennym ubarwieniu np. z czerwonawą głową i czerwoną przepaską poprzeczną na przedpleczu albo całkowicie jasne. Genitalia samca mają edeagus z jedną wezyką o dwóch błoniastych wyrostkach ustawionych grzbietowo, pozbawiony płata wezykalnego jak i drugiego sklerytu.
Biologia i ekologia.
Owad ten jest fitofagiem ssącym soki roślin z rodzajów: chaber, ostrożeń, mlecz, oset, psianka, czystek, kostrzewa i tamaryszek. Wydaje na świat dwa pokolenia w roku. Samice składają jaja od końca maja w pseudancjach roślin żywicielskich. Osobniki dorosłe nowego pokolenia obserwuje się od lipca.
Rozprzestrzenienie.
Gatunek palearktyczny, szeroko rozprzestrzeniony na południu krainy. W Europie wykazany został z Portugalii, Hiszpanii, Francji, Niemiec, Austrii, Włoch, Polski, Ukrainy, Czech, Słowacji, Węgier, Słowenii, Chorwacji, Bośni i Hercegowiny, Serbii, Czarnogóry, Macedonii Północnej, Rumunii, Mołdawii, Bułgarii, Grecji (w tym Korfu) i południowej Rosji. W Afryce Północnej znany jest z Maroka, Tunezji, Algierii i Egiptu. W Azji występuje od Cypru, Turcji i Kaukazu przez Syrię, Izrael, Kazachstan, Turkmenistan, Iran po północne Indie i północne Chiny.
Zmiany klimatyczne związane z globalnym ociepleniem powodują, że gatunek ten znajduje się w XXI wieku w silnej ekspansji w kierunku północnym. W Niemczech po raz pierwszy stwierdzony został w 2004 roku w Bawarii. W 2005 występował już w Saksonii, w 2007 w Nadrenii-Palatynacie, a w 2017 w Hesji. W Polsce gatunek ten po raz pierwszy wykryto w 2013 roku w Beskidzie Śląskim, gdzie przedostał się najprawdopodobniej przez Bramę Morawską tzw. morawskim szlakiem migracyjnym. W 2014 roku znaleziono go w Beskidzie Niskim, gdzie dotarł przypuszczalnie przez niższe przełęcze tzw. ondawskim szlakiem migracyjnym. W 2018 doniesiono o jego występowaniu we wschodniej części polskich Beskidów i Górnym Śląsku, a w 2019 na Dolnym Śląsku. W 2019 znany był w Polsce już z 9 stanowisk.

</doc>
<doc id="4770851" url="https://pl.wikipedia.org/wiki?curid=4770851" title="Olszewo Małe">
Olszewo Małe

Olszewo Małe – część wsi Jurzec Szlachecki w Polsce położona w województwie podlaskim, w powiecie kolneńskim, w gminie Stawiski.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwały 53 osoby w 7 budynkach. Miejscowość należała do parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4770852" url="https://pl.wikipedia.org/wiki?curid=4770852" title="Mieczki-Pieniążki">
Mieczki-Pieniążki

Mieczki-Pieniążki – część wsi Mieczki-Sucholaszczki w Polsce położona w województwie podlaskim, w powiecie kolneńskim, w gminie Stawiski.
Historia.
W latach 1921–1939 kolonia leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwały 24 osoby w 3 budynkach. Miejscowość należała do parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770854" url="https://pl.wikipedia.org/wiki?curid=4770854" title="Stadion OSiR im. Maksymiliana Kumorkiewicza w Gorlicach">
Stadion OSiR im. Maksymiliana Kumorkiewicza w Gorlicach

Stadion OSiR im. Maksymiliana Kumorkiewicza – wielofunkcyjny stadion w Gorlicach, w Polsce. Został otwarty w 1927 roku. Może pomieścić 800 widzów. Swoje spotkania rozgrywają na nim piłkarze klubu Glinik Gorlice.
Historia.
Stadion został otwarty w 1927 roku. W 1978 roku stadion był jedną z aren 31. Turnieju Juniorów UEFA. W ramach turnieju na stadionie odbyły się dwa spotkania fazy grupowej, 5 maja Węgry wygrały z Islandią 3:1, a 9 maja Jugosławia pokonała Islandię 4:1. Na stadionie w przeszłości grała także reprezentacja Polski kobiet, odbywały się na nim również mecze eliminacji kobiecych młodzieżowych Mistrzostw Europy. Organizowane są na nim także festyny i koncerty, gościły na nim m.in. Budka Suflera, Perfect, Blue Café, Kasia Kowalska i Stachursky. W 2013 roku stadionowi nadano imię Maksymiliana Kumorkiewicza.

</doc>
<doc id="4770862" url="https://pl.wikipedia.org/wiki?curid=4770862" title="Józef (Łazarow)">
Józef (Łazarow)



</doc>
<doc id="4770867" url="https://pl.wikipedia.org/wiki?curid=4770867" title="Stefany">
Stefany



</doc>
<doc id="4770868" url="https://pl.wikipedia.org/wiki?curid=4770868" title="Stadion Sparty Lubliniec">
Stadion Sparty Lubliniec

Stadion Sparty Lubliniec – wielofunkcyjny stadion w Lublińcu, w Polsce. Obiekt może pomieścić 2200 widzów. Swoje spotkania rozgrywają na nim piłkarze klubu Sparta Lubliniec. W 1978 roku stadion był jedną z aren 31. Turnieju Juniorów UEFA. W ramach turnieju na stadionie rozegrano jedno spotkanie fazy grupowej, 7 maja przy 6000 widzów Związek Radziecki pokonał Norwegię 4:0. W 1984 roku obiekt gościł także mecz juniorskich reprezentacji Polski i Rumunii.

</doc>
<doc id="4770874" url="https://pl.wikipedia.org/wiki?curid=4770874" title="Nakłady (prawo)">
Nakłady (prawo)

 Nakłady – w polskim prawie cywilnym wydatki poniesione na rzecz, tj. na ruchomość lub nieruchomość. Wedle dominującego poglądu wyróżnia się trzy rodzaje nakładów: konieczne, użyteczne i zbytkowne. 
Istota i rodzaje nakładów.
Kodeks cywilny wyróżnia nakłady konieczne oraz „inne nakłady”, do których należą nakłady użyteczne (lub ulepszające) i zbytkowne. Nakłady konieczne to takie nakłady, które pozwalają utrzymać rzecz w stanie zdalnym do normalnego użytku. W kategorii tej mieszczą się np. różnego rodzaju naprawy, remonty, zasiewy czy bieżące podatki. Natomiast nakłady użyteczne to nakłady zmierzające do ulepszenia rzeczy, nakłady zbytkowne zaś ponoszone są, aby nadać rzeczy wygląd lub charakter odpowiadający upodobaniom tego, kto je ponosi. Podkreślenia wymaga fakt, iż nakłady konieczne muszą być dokonywane, bez nich rzecz nie mogłaby bowiem istnieć w dotychczasowym stanie, zgodnym z jej przeznaczeniem. Z kolei nakłady użyteczne lub zbytkowne podnoszą funkcjonalność i użyteczność rzeczy, zwiększając jej wartość, przy czym nakłady zbytkowne są znacznie kosztowniejsze. Konkretnych przykładów nakładów użytecznych bądź zbytkownych dostarcza orzecznictwo. Przykładowo Sąd Apelacyjny w Krakowie w wyroku z dnia 7 listopada 2017 r., na gruncie rozpatrywanej sprawy, argumentuje, że nakład użyteczny stanowi remont łazienki, wymiana okien i drzwi w mieszkaniu. Jednakże już zamontowanie rolet zewnętrznych jako wydatek bardziej kosztowny zakwalifikować należy jako nakład zbytkowny. Poszczególne rodzaje nakładów odróżnia się na podstawie wnioskowania a contrario, tj. za nakłady użyteczne lub zbytkowne uznaje się takie wydatki, które nie przyświecają celowi nakładów koniecznych.
Problematyka nakładów w powyższym znaczeniu została poruszona w Kodeksie cywilnym m.in. przy następujących kwestiach: wynagrodzenie za nakłady poczynione w celu uzyskania pożytków (art. 55 § 2 kc); rozliczenia między samoistnym posiadaczem rzeczy a jej właścicielem (art. 226 kc); przedłużenie okresu trwania użytkowania wieczystego (art. 236 § 2 kc); zwrot nakładów w przypadku bezpodstawnego wzbogacenia (art. 408 kc); rozkład obowiązku czynienia nakładów w przypadku użytkowania (art. 259 i 260 kc), zastawu (art. 320 kc), umowy najmu (art. 662 kc), umowy użyczenia (art. 713 kc); obowiązki kupującego w związku z wykonaniem prawa odkupu (art. 594 § 1 kc); zwrot nakładów poczynionych na zasiewy (art. 706 kc); obowiązki zbywcy spadku (art. 1054 § 2 kc).

</doc>
<doc id="4770879" url="https://pl.wikipedia.org/wiki?curid=4770879" title="Rudka (Dzierzbia)">
Rudka (Dzierzbia)

Rudka – dawna osada młyńska w Polsce położona w województwie podlaskim, w powiecie kolneńskim, w gminie Stawiski.
Obecnie jest to teren wsi Dzierzbia, zabudowania istnieją, nazwę tę przypisano okolicznej łące.
Historia.
W latach 1921–1939 osada leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku osadę zamieszkiwało 11 osób, 2 były wyznania rzymskokatolickiego a 9 mojżeszowego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. Miejscowość należała do parafii rzymskokatolickiej w m. Stawiski. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
Na przełomie lipca i sierpnia 1941, według zeznań z 1946 „"chrześcijanie zamordowali we młynie całą rodzinę - matkę, syna z żoną i dzieckiem - i wrzucili do kanału dołu torfowego”," przekaz ten znajduje się w Archiwum Żydowskiego Instytutu Historycznego im. E. Ringelbluma w Warszawie.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770884" url="https://pl.wikipedia.org/wiki?curid=4770884" title="Smolniki (Stawiski)">
Smolniki (Stawiski)

Smolniki – część miasta Stawiski w Polsce położony w województwie podlaskim, w powiecie kolneńskim, w gminie Stawiski.
Historia.
W latach 1921–1939 folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku folwark zamieszkiwało 14 osób w 2 budynkach. Miejscowość należała do parafii rzymskokatolickiej w m. Stawiski. Podlegał pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4770889" url="https://pl.wikipedia.org/wiki?curid=4770889" title="Cava Benito">
Cava Benito



</doc>
<doc id="4770897" url="https://pl.wikipedia.org/wiki?curid=4770897" title="Sokolicha">
Sokolicha

Sokolicha – obiekt fizjograficzny (łąka) w Polsce położone w województwie podlaskim, w powiecie kolneńskim, w gminie Stawiski.
Wg PRNG, istnieje łąka Sokolicha, w tym miejscu są zabudowania byłego młyna, budynki gospodarcze, oraz jeden budynek mieszkalny. Zabudowania należą do obrębu geodezyjnego Chmielewo.
Historia.
W latach 1921–1939 osada leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku osadę zamieszkiwało 8 osób, 1 była wyznania rzymskokatolickiego a 7 mojżeszowego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. Miejscowość należała do parafii rzymskokatolickiej w m. Stawiski. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4770899" url="https://pl.wikipedia.org/wiki?curid=4770899" title="Wioska Umoja">
Wioska Umoja

Umoja Uaso (z suahili „jedność”) – istniejąca od 1990 kobieca wioska w Kenii niedaleko miasta Archers Post w hrabstwie Samburu, ok. 380 km od stolicy kraju, Nairobi. Wioska została założona przez Rebeccę Lolosoli, kobietę z ludu Samburu, z przeznaczeniem dla kobiet będących ofiarami przemocy lub młodych dziewczyn uciekających od przymusowych małżeństw. Kobiety z Umoji walczą z uległą rolą kobiet w społeczeństwie i tradycji Samburu.
Kobiety Umoji prowadzą szkołę, centrum kultury oraz pole namiotowe dla turystów odwiedzających Narodowy Rezerwat Samburu. Zajmują się też wyrobem biżuterii, a wszystkie pieniądze ze sprzedaży przeznaczają na rzecz wioski.
Historia.
Kobiety Samburu pełnią w społeczeństwie podrzędną rolę. Nie wolno im posiadać ziemi czy jakiejkolwiek innej formy majątku. Uważane są za własność mężów. Często padają ofiarami damskiego obrzezania, przymusowych małżeństw ze starszymi mężczyznami, gwałtu oraz przemocy domowej. Na początku lat 90. XX w. zarejestrowano ponad 600 przypadków gwałtu na Kenijkach, doknanych przez brytyjskich żołnierzy. Od tego momentu wszczęto postępowanie przeciwko armii brytyjskiej za gwałt na ponad 1400 kobiet Samburu, lecz sprawa została umorzona. Ofiary gwałtów w uznano za „zbezczeszczone”, a ich mężowie w obawie, że ich kobiety są nosicielkami chorób wenerycznych, wyrzucali je z domów. 
Kiedy wiele kobiet straciło swoje domy, zjednoczyły się i stworzyły Umoję. Po tym, jak Rebecca Lolosoli została brutalnie pobita za stawianie sprzeciwu wobec norm społecznych Samburu, wpadła na pomysł, aby założyć wioskę. Ostatecznie dołączyło do niej kolejne 15 kobiet. Umoja powstała w 1990.
„Kobieca oaza” spotkała się z dużym sprzeciwem ze strony mężczyzn Samburu. Założyli konkurencyjne męskie wioski, które nie przetrwały próby czasu. Mężczyźni próbowali zakładać rywalizacyjne biznesy, aby odciągnąć turystów i pozbawić kobiety dochodu. Ostatecznie kobiety wykupiły ziemie okupowane przez mężczyzn. 
Na początku Umojanki zaczynały od sprzedawania warzyw, które kupiły od innych, ponieważ nie umiały same uprawiać roślin. Z powodu niepowodzeń zajęły się wyrabianiem tradycyjnych kenijskich ozdób i sprzedawaniem ich turystom. Straż Ochrony Przyrody w Kenii zainteresowała się ich sytuacją i postanowiła pomóc mieszkankom wioski, umożliwiając im naukę od innych grup i społeczeństw, jak np. tych w rejonie Maasai Mara, aby mogły rozwinąć swój biznes. Swoją pomoc również zaoferowało Ministerstwo Kultury i Dziedzictwa Narodowego Kenii.
Po wizycie Lolosoli w ONZ w 2005 mężczyźni z sąsiednich wiosek wnieśli sprawę sądową przeciwko niej, mając nadzieję na zamknięcie wioski. W 2009 były mąż Rebeki zaatakował wioskę, zagrażając życiu kobiety. Umojanki musiały na jakiś czas opuścić wioskę dla ich własnego bezpieczeństwa. Obecnie kobiety Umoji są oficjalnymi właścicielkami tej ziemi.
O Umoji.
Umoja znajduje się w północno-środkowej Kenii, w hrabstwie Samburu, w pobliżu Archers Post. Wioska składa się z chat manyata zbudowanych z mieszanki ziemi i krowiego łajna, pozyskiwanych z opuszczonych łąk. Domy otoczone są płotami oraz drutami kolczastymi. 
Celem mieszkańców wioski jest "poprawa warunków życia kobiet z powodu szalejącej biedy i przeciwdziałanie problemowi porzucania kobiet przez ich rodziny". Wioska przyjmuje również uciekinierów oraz dziewczynki, które zostały wyrzucone z gospodarstw domowych, wychowuje sieroty, porzucone dzieci oraz dzieci zarażone wirusem HIV. Wioska zapewnia również azyl kobietom uciekającym przez przemocą z hrabstwa Turkana.
Mieszkańcy tej wspólnoty muszą nosić tradycyjne ubrania oraz paciorki. Okaleczanie żeńskich narządów płciowych jest w wiosce zakazane. 
Populacja.
W 2005 w Umoji mieszkało ok. 30 kobiet i 50 dzieci. W 2015 liczba ta wzrosła do 47 kobiet i 200 dzieci.
Mężczyźni mogą odwiedzać Umoję, lecz nie mają prawa w niej mieszkać. Tylko mężczyźni, którzy jako dzieci wychowywali się w Umoji, mogą w niej nocować.
Edukacja.
Tradycyjnie w społeczeństwie dzieci zajmują się opieką nad zwierzyną hodowlaną, ale w Umoji wszystkie dzieci otrzymują edukację. Znajduje się tam szkoła podstawowa, która może pomieścić ok. 50 uczniów i uczennic. W wiosce otworzono także przedszkole.
Rząd.
Umojanki zbierają się pod „drzewem mowy” aby ustanawiać decyzje w sprawach wioski. Rebecca Lolosoli pełni funkcję przewodniczącej wioski, ale wszystkie mieszkanki Umoji są sobie równe statusem.
Ekonomia.
Mieszkańcy wioski Umoja zajmują się tradycyjnym rzemiosłem właściwym dla Samburu, które sprzedają w Umoja Waso Women’s Cultural Center. Rzemiosło obejmuje kolorowe koraliki, domowe niskoalkoholowe piwo oraz inne. Te rzeczy są również dostępne na stronie internetowej. Kobiety również prowadzą pole namiotowe dla turystów. Każda kobieta przeznacza 10 procent podatku z zarobków na utrzymanie szkoły i inne potrzeby.

</doc>
<doc id="4770903" url="https://pl.wikipedia.org/wiki?curid=4770903" title="Mistrzostwa Europy we Wspinaczce Sportowej 1992">
Mistrzostwa Europy we Wspinaczce Sportowej 1992

Mistrzostwa Europy we wspinaczce sportowej 1992 – 1. edycja mistrzostw Europy we wspinaczce sportowej, która odbyła się 18 września 1992 roku w niemieckim Frankfurcie. Andrzej Marcisz zdobył pierwszy medal dla Polski we wspinaczce sportowej w konkurencji na szybkość na Mistrzostwach Europy.
Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 1992 roku rywalizowali w 4 konkurencjach. Łącznie do mistrzostw Europy zgłoszonych zostało 136 wspinaczy "(każdy zawodnik ma prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4770908" url="https://pl.wikipedia.org/wiki?curid=4770908" title="Centrum Archiwistyki Społecznej">
Centrum Archiwistyki Społecznej

Centrum Archiwistyki Społecznej – instytucja kultury prowadzona wspólnie przez Ministra Kultury i Dziedzictwa Narodowego oraz Fundację Ośrodka KARTA. Umowa o utworzeniu i wspólnym prowadzeniu Centrum została podpisana 24 stycznia 2020 przez Ministra Kultury i Dziedzictwa Narodowego Piotra Glińskiego oraz Prezesa Fundacji Ośrodka KARTA Zbigniewa Gluzę. Centrum rozpoczęło działalność 1 lutego 2020.
Geneza CAS.
Centrum Archiwistyki Społecznej wyrasta z doświadczenia Fundacji Ośrodka KARTA, która w ciągu 38 lat działalności stworzyła największe w Polsce archiwum społeczne. W 2012 roku Fundacja rozpoczęła systemowe wspieranie archiwów społecznych oraz rozwijanie ich sieci. Działania te doprowadziły do zbudowania systemu informacji o polskich archiwach społecznych, wytworzenia narzędzi wspierających ich pracę (m.in. Otwartego System Archiwizacji – OSA) oraz do stopniowej profesjonalizacji dziedziny, a także do ugruntowania pojęcia w środowiskach lokalnych, wśród naukowców, edukatorów, ludzi kultury. "Ze względu na skalę – żywiołowy rozwój tej dziedziny życia społecznego, w istocie emanacji społeczeństwa obywatelskiego, przekroczył granice skuteczności samej KARTY. Od dawna staraliśmy się znaleźć systemowe wzmocnienie dla takiej aktywizacji społecznej, a przy ogólnopolskim zakresie działań możliwe to było wyłącznie w relacji z państwem. Ostatnio okazało się, że resort kultury gotów jest poprzeć powołanie Centrum Archiwistyki Społecznej, jako instytucji państwowej współprowadzonej przez Fundację Ośrodka KARTA. Tę bezinteresowną politycznie deklarację przyjęliśmy z wdzięcznością""." (Zbigniew Gluza, Prezes Fundacji Ośrodka KARTA)
Misja i cele CAS.
Centrum Archiwistyki Społecznej powołano, aby wesprzeć działania w obszarze archiwistyki społecznej, rozwijać sieć współpracy między archiwami społecznymi oraz trwale zapisać społeczną historię Polski, zabezpieczyć i spopularyzować zbiory stanowiące dziedzictwo narodowe i wzmocnić zaangażowanie obywateli w dokumentowanie historii. Szczegółowe cele Centrum określono w Statucie, należą do nich między innymi:
Władze CAS.
24 stycznia 2020 Minister Kultury i Dziedzictwa Narodowego Piotr Gliński powołał Katarzynę Ziętal na stanowisko p.o. dyrektor Centrum Archiwistyki Społecznej, a od 1 stycznia 2021 na stanowisko dyrektora instytucji.

</doc>
<doc id="4770912" url="https://pl.wikipedia.org/wiki?curid=4770912" title="ND Stevenson">
ND Stevenson

Nate Diana Stevenson lub ND Stevenson (ur. 31 grudnia 1991 w Columbii, Karolina Południowa) – amerykański artysta i ilustrator. Autor komiksu „Nimona” i współautor serii „Lumberjanes”, laureat Nagrody Eisnera za oba tytuły. Twórca i producent serialu animowanego „She-Ra i księżniczki mocy”.
Edukacja.
ND Stevenson studiował ilustrację na Maryland Institute College of Art, gdzie w 2013 zrobił licencjat ze sztuk pięknych. W ramach zadania na jedno z zajęć stworzył postać Nimony. Latem 2012 zaczął publikować w internecie komiks, w którym Nimona była tytułową bohaterką. W tym samym roku Stevenson podpisał kontrakt z wydawnictwem HarperCollins, którego przedstawiciel zaoferował wydanie „Nimony” jako powieści graficznej. Komiks posłużył artyście jako praca dyplomowa.
Kariera.
Komiks.
Już przed publikacją „Nimony” Stevenson zdobył grono fanów na portalu Tumblr, gdzie publikował pod pseudonimem „gingerhaze”. Tworzył fanart, m.in. komiks „Broship of the Rings” będący przedstawieniem bohaterów Władcy Pierścieni jako grupy przyjaciół wybierających się w podróż we współczesnym świecie. Latem 2012 zaczął staż w wydawnictwie BOOM! Studios w Los Angeles, z którym współtworzył serię komiksów „Lumberjanes”. W 2015 pracował jako pisarz w Marvel Studios przy komiksach „Runaways” i „Thor: Annual”. W tym samym roku zilustrował komiks „Sensation Comics Featuring Wonder Woman #8" dla DC Comics.
Animacja.
W roku 2015 Stevenson pracował jako scenarzysta przy drugim sezonie serialu animowanego "W tę i nazad".
Od grudnia 2017 Stevenson był producentem serialu „She-Ra i księżniczki mocy” dla studia DreamWorks Animation. Pierwszy sezon został wyemitowany 16 listopada 2018 na platformie Netflix. Seria zakończyła się 5. sezonem 15 maja 2020.
Inne prace.
ND Stevenson stworzył okładkę do powieści „Fangirl” autorstwa Rainbow Rowell oraz do „To Be or Not To Be: A Chooseable-Path Adventure” autorstwa Ryana Northa.
3 marca 2020 wydał "„The Fire Never Goes Out”" – pamiętnik będący zbiorem wspomnień i autobiograficznych komiksów.
Nagrody.
W 2012 zdobył nagrodę Cartoonist Studio Prize przyznawaną przez magazyn Slate, w kategorii Najlepszy Komiks Internetowy za swoją pracę nad „Nimoną”. Stevenson jest laureatem trzech nagród Eisnera: w 2015 za serię „Lumberjanes” w kategoriach Najlepsza Nowa Seria i Najlepsza publikacja dla nastolatków oraz w 2016 za graficzną powieść „Nimona” w kategorii Najlepszy album graficzny: reprint. Seria „Lumberjanes” w 2016 zdobył Nagrodę Harveya w kategorii najlepsza oryginalna publikacja dla młodszych czytelników i GLAAD Media Award w kategorii wybitny komiks.
Życie prywatne.
We wrześniu 2019 wziął ślub z rysowniczką i pisarką Molly Ostertag. Stevenson jest męską osobą niebinarną i używa zaimków he/him w języku angielskim.

</doc>
<doc id="4770913" url="https://pl.wikipedia.org/wiki?curid=4770913" title="Zameczek Pierstna">
Zameczek Pierstna

Zameczek Pierstna znajduje się we wsi Pierstna w powiecie Karwina. Zameczek został wpisany na listę zabytków kultury przed 1988 r.
Historia.
Pierstna to część Piotrowic koło Karwiny. W XVIII wieku ówczesną wieś kupił od Jana hrabiego Larischa Wojciech Gusnar z Komorna. Był to rycerz, członek starego śląskiego rodu. Na wzgórzu z widokami na ówczesny Śląsk Pruski i pobliski Frysztat wybudował dwuskrzydłowy, piętrowy pałacyk w empirowym stylu otoczony parkiem w stylu angielskim. W 1879 r. Gusnarowie odsprzedali Pierstną hrabiom Larischom. Zamek stał się siedzibą Jerzego i Marie Louise Larisch-Mönich, którzy go rozbudowali. Jak pisze Mariusz Makowski w albumowej książce „Szlacheckie siedziby na Śląsku Cieszyńskim”: „Maria Louiza, baronówna von Wallersee była ulubiona siostrzenicą cesarzowej Elżbiety – Sissi. Sprowadziła ona Marię na wiedeński dwór i niebawem wydała ją za mąż za Georga hrabiego Larischa von Mönicha, bratanka hrabiego Jana Larischa, właściciela majoratu w Karwinie. Państwo młodzi za swą siedzibę obrali, jak opisywała Maria „Staroświecki, ale miły i przytulny zameczek w Piersnej, który przypomina raj i szkatułkę na biżuterię". Larischowie mieszkali w Pierstnej zaledwie cztery lata. Marie Luisa przez cały czas utrzymywała kontakty ze swym kuzynem, następcą tronu arcyksięciem Rudolfem. Dopiero w styczniu 1889 roku, po tajemniczym samobójstwie arcyksięcia i jego kochanki w Mayerlingu, wyszło na jaw, że hrabina pełniła rolę stręczycielki. Została wygnana z wiedeńskiego dworu, w 1896 roku rozwiodła się z Georgiem i wyjechała do Bawarii. W 1893 roku pałac w Pierstnej przeszedł w ręce hrabiów Larischów z pobliskiej Karwiny.
Podczas parcelacji majątku w 1927 roku pałac z przyległam parkiem kupiła Śląskocieszyńska żupa „Sokoła”. Po remoncie obiektu na pierwszym piętrze umieszczono czeską szkołę wydziałową. Podczas drugiej wojny światowej pałac był składem amunicji oraz pełnił funkcję obozu dla internowanych Polaków ze Śląska.” Hotel i restaurację w pałacu otworzyła Spółdzielnia „Jednota – Jedność” w Czeskim Cieszynie już w 1985 roku. Budynek zwrócono prawnym spadkobiercom w 1999. 
W 1999 r. zamek został odnowiony. W październiku 2012 roku ten piękny zamek wraz z parkiem kupiła firma TRESTLES s.a. Zamek został wyremontowany i odnowiony. Oryginalna struktura zamku została zachowana, .Przebudowany został główny dojazd oraz park. 31 maja 2013 roku uruchomiono hotel i restaurację.
Strefa relaksacyjna została wybudowana w 2014 roku, rok później właściciele zameczku kupili leżącą na obrzeżach parku starą willę i przebudowali ją na pensjonat, ażeby poszerzyć bazę noclegową. Pensjonat otrzymał nazwę „Villa Larisch”. W grudniu 2017 roku Jolanta Burkot kupiła udziały wspólnika i została jedyną właścicielką zameczku.
W piotrowickim zameczku swoje niezastąpione miejsce ma sztuka. Co kwartał odbywają się wernisaże obrazów artystów z kraju i zagranicy, których dzieła wystawiane są w restauracji. Stała ekspozycja obrazów wisi w części hotelowej, w parku umieszczone są dzieła sztuki renomowanych twórców. Najbardziej znaną autorką jest Blanka Matragi. Większość przedmiotów artystycznych wystawianych w zameczku Jolanta Burkot kupiła na aukcjach charytatywnych. Zameczek Piotrowice urządza także imprezy dla mieszkańców. W lecie należy do nich kino plenerowe, zimą spotkanie przy choince. Działalność pro publico bono została dostrzeżona. Firma Zameczek Piotrowice dwukrotnie otrzymała nagrodę hetmana województwa morawsko-śląskiego za odpowiedzialność społeczną w kategorii firm do 50 pracowników, również dwukrotnie uplasowała się na pierwszym miejscu w swojej kategorii w podobnym konkursie na skalę całej Republiki Czeskiej. 
Obecnie Zámeček Petrovice to kompleks składający się z 32 nowoczesnych hotelowych pokoi, 2 apartamentów w budynku głównym oraz w Willi Larisch, rozległego SPA położonego w cudownym parku, stylowej restauracji, dużej sali oraz sal bankietowych, kręgielni i piwnicy winnej.
Architektura.
Dwupiętrowy neoklasyczny budynek zbudowany w kształcie litery L. W środkowej części skrzydła głównego znajduje się wejście, nad którym na czterech toskańskich kolumnach jest balkon z metalową balustradą Empire. Nad wejściem jest umieszczony trójkątny tympanone, pośrodku którego znajdował się herb właścicieli. Główna fasada jest jedenastoosiowa, z prostokątnymi oknami i wejściami. Okna na parterze mają prostą ramę, okna w pierwszym piętrze mają prostą edikułę z dwoma pilastrami, na których położona jest trójkątna niska tarcza. Fasada ozdobiona jest kordonowym gzymsem, podtrzymywanym przez pilastry umieszczone między oknami. Fasada boczna jest czteroosiowa. Dach głównego skrzydła jest czterospadowy z lukarnami z prostokątnymi oknami nad główną fasadą. Skrzydło boczne ma niski piramidalny dach.
W środku na parterze jest hala i schody, które prowadzą na pierwsze piętro. Zamkowe pokoje, na pierwszym piętrze, mają płaskie sufity. Nad schodami i holem wejściowym znajduje się prosta dekoracja sztukatorska.
Park.
Oryginalny park angielski został zrekonstruowany w latach 2012–2013. Szklane rzeźby zostały umieszczone w parku. W parku znajduje się zadaszony parking i plac zabaw dla dzieci.

</doc>
<doc id="4770919" url="https://pl.wikipedia.org/wiki?curid=4770919" title="Posiadacz">
Posiadacz

Pojęcia z zakresu prawa rzeczowego:

</doc>
<doc id="4770920" url="https://pl.wikipedia.org/wiki?curid=4770920" title="Der arme Teufel">
Der arme Teufel

Der arme Teufel („Biedny Diabeł”) – niemiecko-amerykańskie czasopismo anarchistyczne, wydawane w języku niemieckim w Detroit w stanie Michigan w latach 1884–1900. Przez większość swojego istnienia redaktorem czasopisma był Robert Reitzel, od 1884, aż do jego śmierci w 1898.
Historia.
Dwa pierwsze numery dotyczyły głównie ruchu wolnomyślicielstwa i składały się głównie z artykułów na temat krytyki religii. W numerze 583 (1 lutego 1886) redaktor Robert Reitzel oświadczył, że Der arme Teufel jest odtąd publikacją anarchistyczną. Według Maxa Nettlaua magazyn ten był „skarbem szczerych i wolnościowych i buntowniczych uczuć oraz myśli, nowatorskiej krytyki społecznej i rozszarpującej władzę we wszystkich jej formach, otwartej, jak i ukrytej”. Wiele artykułów było zapożyczonych z czasopism: "Gesellschaft" (Towarzystwo), "Zeit" (Czas), "Die Zukunft" (Przyszłość), "Magazin für Literatur" oraz czasopisma satyrycznego "Simplicissimus". Zgodnie z ówczesnymi przepisami prawa numery 86, 88, 93, 100, 104 i 107 zostały zakazane. Preferowano artykuły z zakresu polityki oraz literatury.
Po śmierci Reitzela w 1898, jego przyjaciel Martin Drescher kontynuował przez dwa lata wydawanie "Der arme Teufel", a następnie prowadził czasopisma "Wolfsaugen, ein Blatt für freie Geister" (Oczy wilka: Pismo dla wolnych duchów) w 1900, oraz "Der Zigeuner" (Cygan), wydawane w Chicago około 1902.

</doc>
<doc id="4770921" url="https://pl.wikipedia.org/wiki?curid=4770921" title="Oskar Erbslöh">
Oskar Erbslöh

Oskar Erbslöh (ur. 21 kwietnia 1879 w Elberfeld, zm. 13 lipca 1910 w Pattscheid) – niemiecki pilot, zwycięzca II edycji zawodów o Puchar Gordona Bennetta.
Życiorys.
Urodził się w Elberfeld, które od 1929 roku jest częścią Wuppertal. Jego rodzice Carla Emila Erbslöha i Marie Erbslöh z domu Friederichs mieli trójkę dzieci,a Oskar był najmłodszy. Ojciec był właścicielem fabryki tekstyliów w Elberfeld, którą miał przejąć najstarszy syn Emil. Po jego śmierci Oskar, który doświadczenie zawodowe zdobywał w Ameryce Północnej w 1905 roku dołączył do ojca. Nigdy się nie ożenił.
18 marca 1905 roku odbył pierwszy lot balonem z Paulem Meckelem z Solingen do Münster. Kolejne loty odbywał z Ernstem Milarchem w 1906 roku. W tym samym roku 30 września wystartował w zawodach o Puchar Gordona Bennetta razem z Hugo von Abercronem na balonie "Düsseldorf". Zawody ukończyli na dziewiątym miejscu. W następnym roku wziął udział w kilku zawodach balonowych, ale najważniejszy był start w II Pucharze Gordon Bennetta w Saint Louis, gdzie wystartował na balonie "Pommern" razem z amerykańskim meteorologiem Henry Claytonem i wygrał. Dzięki jego zwycięstwu kolejne zawody odbyły się w Berlinie, ale Erbslöh startujący na balonie "Berlin" z Josefem Stickerem zajął dziewiąte miejsce. W 1909 roku przelatuje balonem nad Alpami z Sankt Moritz do Włoch.
Sterowce.
W grudniu 1908 roku w Düsseldorfie powstaje firma "Rheinisch-Westfälische Motorluftschiff-Gesellschaft eV", która ma zajmować się budową sterowców. Erbslöh zostaje jej prezesem, a Paul Meckel kierował działem technicznym. W 1909 w Leichlingen rozpoczęto budowę pierwszej w Niemczech hali dla sterowców, która zostaje ukończona 9 listopada. Równocześnie trwają prace nad budową sterowca według projektu Erbslöha. Otrzymuje on nazwę "Erbslöh" i już w grudniu 1909 roku rusza w pierwszą podróż, która niestety kończy się uszkodzeniem. Po poprawkach w następnym roku sterowiec odbył kilka lotów próbnych. 13 lipca 1910 roku konstruktor oraz Max Otto Toelle, Hans Leo Höpp, Rudolf Kranz i Josephem Spicks odbyli lot testowy podczas którego nastąpił wybuch wodoru. Wszyscy uczestnicy lotu zginęli. Wypadek miał miejsce w Pattscheid. Miejscowość ta dziś jest dzielnicą Leverkusen.

</doc>
<doc id="4770922" url="https://pl.wikipedia.org/wiki?curid=4770922" title="Stawiski (folwark)">
Stawiski (folwark)

Stawiski – dobra i nieistniejący już folwark w Polsce położony w województwie podlaskim, w powiecie kolneńskim, w gminie Stawiski. Obecnie część miasta Stawiski.
Historia.
Stawiski w 1585 roku były własnością Andrzej Węgierskiego. W drugiej połowie XVII wieku, były własnością Fortunata Zamoyskiego, herbu Grzymała, Łowczego Ziemi Łomżyńskiej i Starosty Wysokodworskiego. W XVIII w. należały do Kramkowskich a następnie do Kisielnickich. W skład dóbr wchodziły w 1886 folwark Stawiski, miasto Stawiski, wieś Chmielewo i wieś Budy Stawiskie.
W skład folwarku wchodziła cześć rezydencjonalna z murowanym dworem i parkiem oraz część gospodarcza. Ostatnie założenie dworskie zostało w drugiej połowie XIX wieku w stylu neogotyku angielskiego.
W latach 1921–1939 dobra i folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku folwark zamieszkiwało 241 osób w 14 budynkach mieszkalnych. Miejscowość należała do miejscowej parafii rzymskokatolickiej. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W wyniku dwóch wojen światowych folwark został poważnie zniszczony. W trakcie działań wojennych w 1939 spłonął dwór. W wyniku napaści ZSRR na Polskę we wrześniu 1939 folwark znalazł się pod okupacją sowiecką. Wycofujące się oddziały radzieckie dokonały następnych zniszczeń. Z założenia dworskiego do czasów obecnych zachowała się jedynie brama wjazdowa z herbami Topór i Radwan. 
Po wyzwoleniu majątek został rozparcelowany przez polskie władze komunistyczne. Na terenie folwarku powstało Państwowe Gospodarstwo Rolne.
W latach 1975–1998 miejscowość należała administracyjnie do województwa łomżyńskiego.
Bibliografia.
Marcin K. Schirmer, Dwory i majątki ziemskie w okolicach Łomży, Wydawnictwo Neriton, Warszawa 2007

</doc>
<doc id="4770928" url="https://pl.wikipedia.org/wiki?curid=4770928" title="Stanisław Szaliński">
Stanisław Szaliński

Stanisław Józef Szaliński (ur. 23 kwietnia 1896 w Anielewie, zm. 27 września 1951 w Londynie) – podpułkownik piechoty Polskich Sił Zbrojnych, działacz niepodległościowy, kawaler Orderu Virtuti Militari.
Życiorys.
Urodził się 23 kwietnia 1896 w Anielewie, w rodzinie Brunona i Natalii ze Żdżarskich. Po ukończeniu 6 klas gimnazjum w Gnieźnie w latach 1912–1915 odbywał praktykę w majątkach ziemskich Czapskich na Pomorzu. Od 1915 był żołnierzem armii niemieckiej. Służył w 44 Pułku Piechoty w Jarocinie, 335 Pułku Piechoty na froncie francuskim i rosyjskim, 49 Pułku Piechoty jako dowódca plutonu (zastępca oficera) pod Verdun. W 1916 odbył kurs aspirantów oficerskich w Biedrusku. Pod koniec 1918 w Gnieźnie stał na czele Polskiej Organizacji Wojskowej. Uczestnik powstania wielkopolskiego podczas którego organizował i dowodził kompanią gnieźnieńską. Brał udział w bitwie pod Szubinem. Otrzymał awans na stopień podporucznika. Od marca 1919 dowodził kompanią ckm w 4 pułku strzelców wielkopolskich. W 1921 został odznaczony Krzyżem Srebrnym Orderu Virtuti Militari. 3 maja 1922 został zweryfikowany w stopniu kapitana ze starszeństwem z 1 czerwca 1919 roku i 1845. lokatą w korpusie oficerów piechoty, a jego oddziałem macierzystym był 58 pułk piechoty. Do 1923 wykonywał w pułku obowiązki dowódcy batalionu, a później krótko był oficerem materiałowym. W 1925 został wysłany na kurs wywiadowczy, a po jego ukończeniu został referentem w Oddziale II Sztabu Generalnego, a w 1928 kierownikiem referatu. 18 lutego 1928 prezydent RP nadał mu z dniem 1 stycznia 1928 stopień majora w korpusie oficerów piechoty i 197. lokatą. W latach 1930–1939 pełnił obowiązki zastępcy szefa Wydziału IIB Oddziału II Sztabu Głównego, a we wrześniu 1939 Sztabu Naczelnego Wodza. 
18 września 1939 po przekroczeniu granicy został internowany w Rumunii, skąd uciekł i przedostał się do Francji. Tam przeniesiony do Rezerwy Ośrodka Wyszkolenia Oficerskiego. Po kampanii francuskiej 1940 ewakuowany do Wielkiej Brytanii. Od 1940 pełnił obowiązki dowódcy kompanii ckm 7 Batalionu Kadrowego Strzelców znajdującego się w składzie 3 Brygady Kadrowej Strzelców stacjonującej w Szkocji. Od stycznia 1942 przebywał na kursach oraz wykonywał obowiązki dowódcy batalionu szkolnego w Obozie Wyszkolenia Szturmowego w Centrum Wyszkolenia Piechoty. 27 maja 1945 został awansowany na stopień podpułkownika, a od stycznia 1946 do kwietnia 1947 był dowódcą 3 Batalionu Grenadierów w 4 Dywizji Piechoty stacjonującej w Szkocji. W grudniu 1947 został przeniesiony do rezerwy. Ukończył kurs konserwacji zabytków. Prowadził z dwoma wspólnikami sklep z antykami. Zmarł na zawał serca w Londynie. 
Jego żoną była Helena z Zielińskich, z którą miał córkę Halinę Marię (ur. 15 maja 1927).

</doc>
<doc id="4770930" url="https://pl.wikipedia.org/wiki?curid=4770930" title="Wiesław Dudek">
Wiesław Dudek

Wiesław Dudek (ur. 1977 w Daniszynie k. Ostrowa Wlkp.) – polski tancerz baletowy, solista Teatru Wielkiego w Łodzi, Stuttgart Ballet, Staatsballet w Berlinie, choreograf, pedagog.
Życiorys.
W 1996 ukończył Państwową Szkołę Baletową im. Feliksa Parnella w Łodzi. W tym samym roku rozpoczął pracę w Teatrze Wielkim w Warszawie (1996-1997 – koryfej), następnie występował w Teatrze Wielkim w Łodzi (1997-2000 jako tancerz-solista). W latach 2000–2003 pracował w Stuttgart Ballet, a od 2003 do 2013 jako pierwszy solista w Staatsballet w Berlinie.
Tańczył w baletach wybitnych choreografów, m.in.: Bejarta, Neumeiera, Scholza, MacMillana. W 2013 wystąpił gościnnie z baletem moskiewskiego Teatru Bolszoj w tytułowej roli w balecie „Oniegin” razem z Jewgieniją Obrazcową jako Tatianą, w choreografii Johna Cranko. W latach 2014–2015 współpracował z Węgierską Akademią Tańca i operą w Budapeszcie. Współpracuje jako pedagog w Stuttgart Ballet, John Cranko School, Het National Ballet w Amsterdamie i Royal Ballet w Londynie.
Od 2015 z żoną – tancerką Shoko Nakamurą mieszka i pracuje w Tokio w „K-ballet Company”. 
W 2017 był pomysłodawcą i reżyserem polsko-japońskiego projektu „Młody Duch Tańca” (V edycja w 2022), połączenia środowisk baletowych z Polski i Japonii. Celem było stworzenie uczniom szkół baletowych warunków do zademonstrowania nabytych w trakcie edukacji umiejętności, skonfrontowanie ich z dużą sceną i publicznością.
Jest bohaterem książki Jana Stanisława Witkiewicza „Shoko Nakamura i Wiesław Dudek”, wydanej w 2015 roku w Polsce i w Berlinie (w jęz. niemieckim).

</doc>
<doc id="4770931" url="https://pl.wikipedia.org/wiki?curid=4770931" title="Ford Pronto">
Ford Pronto

Ford Pronto – samochód dostawczo-osobowy typu mikrovan klasy najmniejszej produkowany pod amerykańską marką Ford w latach 1985 – 2007.
Pierwsza generacja.
Ford Pronto I został zaprezentowany po raz pierwszy w 1985 roku.
W połowie lat 80. XX wieku tajwańska spółka Ford Lio Ho współzarządzana przez amerykański koncern nawiązała współpracę z japońskim Suzuki, na mocy której lokalna oferta została uzupełniona o niewielkiego mikrovana będącego bliźniaczą wersją równolegle oferowanego Suzuki Carry. Różnice wizualne w Fordzie Pronto pozostały minimalne, ograniczając się do innej atrapy chłodnicy i oznaczeń producenta.
Lifting.
W 1998 roku Ford Lio Ho przedstawił zmodernizowanego Forda Pronto, który zyskał więcej indywidualnych cech wizualnych względem bliźniaczego Suzuki Carry. Pojawił się przemodelowany pas przedni z węższymi reflektorami, inne tylne lampy i przestylizowane zderzaki.
Druga generacja.
Ford Pronto II został zaprezentowany po raz pierwszy w 2000 roku.
Przedstawiając drugą generację Pronto, Ford Lio Ho zdecydował się kontynuować współpracę z japońskim Suzuki. Tym razem jednak bliźniaczym modelem, na bazie którego powstał Ford Pronto II, był inny model - większy mikrovan Suzuki Every. Różnice wizualne zachowały minimalny zakres, ograniczając się do innego kształtu maski i niewielkich oznaczeń producenta na karoserii.
Koniec produkcji.
Produkcja Forda Pronto zakończyła się w 2007 roku w związku z zakończeniem współpracy z Suzuki motywowanej niezgodnością montowanych w mikrovanie jednostek napędowych z nowymi normami emisji spalin obowiązujących na Tajwanie.

</doc>
<doc id="4770935" url="https://pl.wikipedia.org/wiki?curid=4770935" title="Żabia Szczerba">
Żabia Szczerba

Żabia Szczerba (, ok. 2111 m) – wąska i głęboko wcięta przełączka między Żabim Mnichem (2146 m) a Żabim Kapucynem (ok. 2138 m) w Tatrach Polskich. Znajduje się w południowo-zachodniej, opadającej do Czarnostawiańskiego Kotła grani Żabiego Mnicha. Z Żabiej Szczerby prowadzi jedyna łatwa droga na Żabiego Kapucyna. Z przełączki na obydwie strony opadają bardzo strome i głębokie kominy; ten opadający na północny zachód to Komin Świerza.
Najczęściej używaną drogą zejścia z Żabiego Kapucyna jest droga nr 1. Zaraz poniżej przełączki jest zamontowane stanowisko zjazdowe.

</doc>
<doc id="4770936" url="https://pl.wikipedia.org/wiki?curid=4770936" title="Kurt Busiek">
Kurt Busiek

Kurt Busiek (ur. 16 września 1960 roku) – amerykański scenarzysta komiksowy. Jego twórczość obejmuje limitowaną serię "Marvels", własną serię Astro City oraz czteroletni "run" The Avengers. Za swoją twórczość Busiek otrzymał wiele nagród branży komiksowej, w tym Nagrodę Harveya dla najlepszego scenarzysty w 1998 r. i Nagrodę Eisnera dla najlepszego scenarzysty w 1999 r.
W 1994 r. jego komiks Marvels zdobył Nagrodę Eisnera w kategorii "Best Finite Series/Limited Series" oraz Nagrodę Harveya w kategorii "Best Continuing or Limited Series"; jak również Nagrodę Harveya za "Best Single Issue or Story" (za nr 4 Marvels). W 1996 r. za Astro City Busiek zdobył zarówno Nagrodę Eisnera, jak i Harveya w kategorii "Best New Series".Ponadto, jeśli chodzi o nagrody za pojedyncze zeszyty, Nagrodę Eisnera otrzymał w latach 1996–1998 w kategorii "Best Single Issue/Single Story" za Astro City, a w roku 2004 i za "Conan: The Legend #0". Za serie komiksowe, "Eisnera" otrzymał też w latach 1997–1998 w kategorii "Best Continuing Series", a w 1998 r. w kategorii "Best Serialized Story". Ponadto, za Astro City otrzymał Nagrodę Harveya w 1996 r. w kategorii "Best Single Issue or Story", oraz w 1998 r. w kategorii Best Continuing or Limited series.

</doc>
<doc id="4770941" url="https://pl.wikipedia.org/wiki?curid=4770941" title="Ford Bronco Sport">
Ford Bronco Sport

Ford Bronco Sport – samochód osobowy typu SUV klasy kompaktowej produkowany pod amerykańską marką Ford od 2020 roku.
Historia i opis modelu.
Po tym, jak w styczniu 2017 roku amerykański oddział Forda potwierdził oficjalne plany dotyczące wprowadzenia w 2020 roku nowego terenowego modelu o reaktywowanej nazwie Bronco, jesienią 2018 roku producent podczas zamkniętej prezentacji dla dealerów Forda zapowiedział wprowadzenie do sprzedaży równolegle także mniejszego modelu. Roboczo został on określony przez media motoryzacyjne mianem Baby Bronco, choć średniej wielkości SUV miał być niezależną konstrukcją opartą na technice modeli Focus i Escape.
Wbrew wcześniejszym spekulacjom, na rzecz SUV-a nie użyto wielokrotnie stosowanej w przeszłości nazwy Maverick, lecz obrano nową nazwę Ford Bronco Sport. Pierwotnie nowy model Forda miał zostać zaprezentowany w kwietniu 2020 roku podczas New York Auto Show. Z powodu pandemii koronawirusa COVID-19 wystawa została jednak przełożona na wówczas nieokreślony, późniejszy termin. W kwietniu producent potwierdził dodatkowo, że planowany na lipiec 2020 roku początek produkcji został przełożony na wrzesień, co również wynikało z wpływu pandemii koronawirusa na amerykańską gospodarkę. Ostatecznie, światowa premiera Forda Bronco Sport odbyła się równolegle z większym, topowym modelem Bronco, 13 lipca 2020.
Podczas zamkniętej prezentacji nowego SUV-a Forda dla dealerów marki w Stanach Zjednoczonych, przedstawiono fotografie nowego samochodu, które przypadkowo trafiły do internetu. Ukazały one kluczowe cechy wyglądu - reflektory z wykonane w technologii LED, brak logo na atrapie chłodnicy na rzecz dużego napisu z nazwą producenta oraz kanciaste proporcje. Po prezentacji ukazały się także inne, kluczowe cechy wyglądu Forda Bronco Sport - trójkątny, strzelisty słupek C, dwukolorowe malowanie nadwozia w zależności od wersjie wyposażeniowej, a także duży napis z nazwą modelu na klapie bagażnika. Z kolei kokpit wykonano we wzornictwie nawiązującym do innych nowych modeli Forda, z wysoko zabudowaną deską rozdzielczą, cyfrowymi wskaźnikami i dużym ekranem dotykowym w centralnym punkcie o przekątnej 8 cali. Pozwala on sterować m.in. systemem multimedialnym Forda.

</doc>
<doc id="4770958" url="https://pl.wikipedia.org/wiki?curid=4770958" title="Mieczysław Cieszko">
Mieczysław Cieszko

Mieczysław Cieszko (ur. 14 marca 1956 w Białym Borze) – polski inżynier, dr hab. nauk technicznych, profesor uczelni i kierownik Katedry Mechaniki Materiałów Porowatych Wydziału Mechatroniki Uniwersytetu Kazimierza Wielkiego w Bydgoszczy.
Życiorys.
W 1990 obronił pracę doktorską "Propagacja zaburzeń o nieskończonej amplitudzie w płynie wypełniającym porowaty ośrodek", 25 maja 2002 habilitował się na podstawie pracy zatytułowanej "Mechanika płynu w anizotropowej przestrzeni porów materiałów przepuszczalnych. Zastosowanie przestrzeni Minkowskiego". Pracował w Instytucie Podstawowych Problemów Techniki Polskiej Akademii Nauk.
Piastuje stanowisko profesora uczelni oraz kierownika w Katedrze Mechaniki Materiałów Porowatych na Wydziale Mechatroniki Uniwersytetu Kazimierza Wielkiego w Bydgoszczy.
Był prodziekanem na Wydziale Matematyki, Fizyki i Techniki Uniwersytetu Kazimierza Wielkiego.

</doc>
<doc id="4770964" url="https://pl.wikipedia.org/wiki?curid=4770964" title="Andrzej Małachowski">
Andrzej Małachowski

Andrzej Małachowski (ur. 7 października 1962 we Wrocławiu) – polski duchowny, dr hab. nauk teologicznych, adiunkt Instytutu Teologii Systematycznej i prorektor Papieskiego Wydziału Teologicznego we Wrocławiu.
Życiorys.
Święcenia kapłańskie przyjął 18 maja 1991. W 1991 ukończył studia teologiczne w Papieskim Wydziale Teologicznym we Wrocławiu, 21 stycznia 1997 obronił pracę doktorską "Koncepcja objawienia według Mircei Eliadego. Studium z teologii religii", 20 lutego 2006 habilitował się na podstawie pracy zatytułowanej "Jedność i mnogość jako kategorie modelu trynitarnego w ujęciu Mikołaja z Kuzy". W 2008 jego macierzysta uczelnia uznała, że pracy habilitacyjnej dopuścił się plagiatu, a w 2010 utracił tytuł doktora habilitowanego. 8 listopada 2011 uzyskał ponownie habilitację w zakresie nauk teologicznych za pracę pt. "Koherentność modelu soteriologicznego Mikołaja z Kuzy".
Był adiunktem w Instytucie Teologii Systematycznej oraz prorektorem Papieskiego Wydziału Teologicznego we Wrocławiu. Odszedł z uczelni w 2008 po udowodnieniu plagiatu w pracy habilitacyjnej. W styczniu 2012 został proboszczem Parafii Najświętszego Imienia Jezus we Wrocławiu (pełnił tę funkcję do 2013).

</doc>
<doc id="4770968" url="https://pl.wikipedia.org/wiki?curid=4770968" title="Komin Świerza (Żabi Mnich)">
Komin Świerza (Żabi Mnich)

Komin Świerza () – komin wcinający się w orograficznie prawe ściany masywu Żabiego Mnicha w polskich Tatrach Wysokich. Znajduje się w bocznej grani Żabiego Mnicha opadającej od jego szczytu do Czarnostawiańskiego Kotła. Komin zaczyna się po prawej stronie (patrząc od dołu) żlebu opadającego z Wyżnich Zabich Wrótek na Białczański Upłaz. Między tym żlebem a wylotem Komina Świerza znajduje się jeszcze gładka i niezbyt stroma płyta, a nad nią trawiasta półeczka. Na półeczkę z Kominu Świerza opada ciemna i wąska rysa. Deniwelacja komina wynosi około 100 m. W jego środkowej części znajdują się dwie nyże. Dolna jest ogromna i ma piarżyste, pochyłe dno, górna zamknięta jest w głębi stromym progiem przerżniętym dwoma rysami. 
Przejście kominem to III w skali tatrzańskiej. Czas przejścia od Białczańskiego Upłazu na Żabią Szczerbę – 2 godz. Pierwsze przejście: Jan Humpola i Mieczysław Świerz 23 września 1921 roku. Obydwaj to znani polscy taternicy. Od nazwiska drugiego z nich nadano nazwę kominowi.

</doc>
<doc id="4770969" url="https://pl.wikipedia.org/wiki?curid=4770969" title="Le Perrey">
Le Perrey

Le Perrey – gmina we Francji, w regionie Normandia, w departamencie Eure. W 2013 roku populacja ludności wynosiła 1208 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Fourmetot, Saint-Ouen-des-Champs oraz Saint-Thurien. Siedzibą gminy została miejscowość Fourmetot. 

</doc>
<doc id="4770970" url="https://pl.wikipedia.org/wiki?curid=4770970" title="The Ritz-Carlton Hotel Company">
The Ritz-Carlton Hotel Company

The Ritz-Carlton Hotel Company, LLC, The Ritz-Carlton – amerykańska sieć hotelowa należąca do Marriott International. Sieć pod obecną nazwą została założona w 1983, kiedy poprzedni właściciele sprzedali jej nazwę oraz pierwszy hotel w Bostonie, w stanie Massachusetts. Do sieci należy 113 hoteli z łącznie 30 031 pokojami (31 grudnia 2021).
Historia.
Historia The Ritz-Carlton rozpoczyna się wraz ze szwajcarskim hotelarzem Césarem Ritz, który w branży hotelarskiej znany był jako "król hotelarzy oraz hotelarz dla króli". Zdefiniował on na nowo pojęcie luksusowego noclegu w Europie, między innymi poprzez zarządzanie hotelami Ritz w Paryżu oraz Carlton Hotel w Londynie. Ritz wraz z szefem kuchni jego hoteli Auguste Escoffier otworzyli à la carte restauracje "Ritz-Carlton" na pokładach transatlantyków SS Amerika w 1905 oraz SS Imperator w 1913. Wraz z wybuchem I wojny światowej, obie przestały działać. W 1912 powstaje The Ritz-Carlton w Montrealu, w Kanadzie. W 1918 umiera Ritz. Kolejne hotele otwiera już jego żona Marie Ritz. Na początku lat 20. XX w. do sieci należy 15 hoteli. 
W Stanach Zjednoczonych nazwę sieci oraz jej franczyzę kupił Albert Keller, właściciel The Ritz-Carlton Investing Company. W 1911 otwiera on pierwszy Ritz-Carlton hotel w USA, w Nowym Jorku. Kuchnię w tym hotelu prowadził Louis Diat, który stworzył zupę vichyssoise. Keller otwiera w 1921 kolejny The Ritz-Carlton w Atlantic City, w stanie New Jersey. 19 maja 1927 otworzono 18-piętrowy The Ritz-Carlton w Bostonie, w stanie Massachusetts.
W 1995 49% udziałów w The Ritz-Carlton Hotel Company kupuje sieć Marriott International. Trzy lata później ta sama sieć dokupuje kolejne 50% udziałów.
W 2000 otwarto pierwszy hotel sieci w Europie w Wolfsburgu, w Niemczech.
1 lipca 2007 powstaje pierwszy Ritz-Carlton w Rosji, w Moskwie.
17 lipca 2009 o 7:47 w Dżakarcie, w Indonezji dokonano zamachu bombowego, w wyniku którego zniszczone zostało pierwsze piętro hotelu The Ritz-Carlton Jakarta, Mega Kuningan.
29 marca 2011 powstaje w Hongkongu, w Chinach, w budynku International Commerce Centre od 102 do 118 piętra hotel The Ritz-Carlton, który tym samym do 2019 był najwyższym hotelem na świecie. Obecnie jest drugim co do wysokości hotelem świata (15 kwietnia 2020).
Od 2020 sieć oferuje luksusowe rejsy The Ritz-Carlton Yacht Collection na jednym z trzech jachtów, które trwają od siedmiu do dziesięciu dni. Jacht może pomieścić 298 pasażerów w 149 apartamentach, każdy z własnym tarasem. Jachty te są również udostępnione do prywatnego czarteru.
Logo.
Logo sieci hotelowej przedstawia lwa oraz koronę. Jest to połączenie brytyjskiej pieczęci królewskiej (korona) oraz logo sponsora finansowego (lew). Logo stworzył César Ritz.
Hotele.
Do sieci należy 115 hoteli na całym świecie, w tym dwanaście hoteli w Europie. W Polsce hotele The Ritz-Carlton nie występują (10 lutego 2023).
Meksyk, Karaiby &amp; Ameryka Środkowa.
 :• A Ritz-Carlton Dorado Beach
 :* The Ritz-Carlton Turks &amp; Caicos

</doc>
<doc id="4770971" url="https://pl.wikipedia.org/wiki?curid=4770971" title="Kevin Sweeney">
Kevin Sweeney

Kevin James Sweeney (ur. 17 stycznia 1970 w Elmhurst) – amerykański duchowny katolicki, biskup Paterson od 2020.
Życiorys.
Święcenia kapłańskie otrzymał 28 czerwca 1997 i został inkardynowany do diecezji Brooklynu. Pracował głównie jako duszpasterz parafialny, był także m.in. dyrektorem kurialnego wydziału ds. duszpasterstwa powołań oraz dziekanem dekanatu "Brooklyn 8".
15 kwietnia 2020 papież Franciszek mianował go biskupem diecezji Paterson. Sakry udzielił mu 1 lipca 2020 kardynał Joseph Tobin.

</doc>
<doc id="4770972" url="https://pl.wikipedia.org/wiki?curid=4770972" title="The Ritz-Carlton Hotel Company, LLC">
The Ritz-Carlton Hotel Company, LLC



</doc>
<doc id="4770974" url="https://pl.wikipedia.org/wiki?curid=4770974" title="The Ritz-Carlton">
The Ritz-Carlton



</doc>
<doc id="4770976" url="https://pl.wikipedia.org/wiki?curid=4770976" title="Komin Świerza">
Komin Świerza



</doc>
<doc id="4770978" url="https://pl.wikipedia.org/wiki?curid=4770978" title="Adimir Antônio Mazali">
Adimir Antônio Mazali

Adimir Antônio Mazali (ur. 16 maja 1966 w Corbélia) – brazylijski duchowny katolicki, biskup Erexim od 2020.
Życiorys.
5 grudnia 1992 otrzymał święcenia kapłańskie i został inkardynowany do archidiecezji Cascavel. Był m.in. ojcem duchownym w niższym seminarium, rektorem części teologicznej wyższego seminarium, dyrektorem wydziału FAMIPAR w Cascavel oraz proboszczem parafii katedralnej.
15 kwietnia 2020 papież Franciszek mianował go biskupem diecezji Erexim. Sakry udzielił mu 20 czerwca 2020 arcybiskup Mauro Aparecido dos Santos.

</doc>
<doc id="4770980" url="https://pl.wikipedia.org/wiki?curid=4770980" title="Ritz-Carlton">
Ritz-Carlton



</doc>
<doc id="4770981" url="https://pl.wikipedia.org/wiki?curid=4770981" title="Rajmund Pietkiewicz (duchowny)">
Rajmund Pietkiewicz (duchowny)

Rajmund Pietkiewicz (ur. 19 lutego 1970 w Oleśnicy) – polski duchowny, doktor habilitowany nauk teologicznych, profesor uczelni w Instytucie Nauk Biblijnych i prorektor Papieskiego Wydziału Teologicznego we Wrocławiu.
Życiorys.
Rajmund Pietkiewicz w okresie szkolnym był stypendystą Krajowego Funduszu na rzecz Dzieci. W 1995 ukończył studia teologiczne na Papieskim Wydziale Teologicznym we Wrocławiu. Uzyskał dwa doktoraty – w 2003 na Wydziale Filologicznym Uniwersytetu Wrocławskiego stopień doktora nauk filologicznych, specjalność bibliologia, za rozprawę pt. "Pismo Święte w języku polskim w latach 1518–1638. Sytuacja wyznaniowa w Polsce a rozwój edytorstwa biblijnego", a w 2004 na Papieskim Wydziale Teologicznym we Wrocławiu stopień doktora nauk teologicznych za rozprawę pt. "„Biblia Tysiąclecia” w tradycji polskiego edytorstwa biblijnego". W 2008 ukończył studia w Rzymie, uzyskując tytuł licencjusza nauk biblijnych, przedstawiając dzieło "É caduto Abner come si cade davanti ai malfattori? Studio sincronico del lamento su Abner (2 Sm 3,33b-34a) alla luce della nuova ricostruzione del testo di 1Qsam". W 2012 Papieski Wydział Teologiczny we Wrocławiu nadał mu stopień doktora habilitowanego nauk teologicznych na podstawie rozprawy "W poszukiwaniu "szczyrego słowa Bożego". Recepcja zachodnioeuropejskiej hebraistyki w studiach chrześcijańskich w Rzeczypospolitej doby renesansu".
Profesora uczelni w Instytucie Nauk Biblijnych Papieskiego Wydziału Teologicznego we Wrocławiu. Kierownik Studium Języków Biblijnych i Nowożytnych PWT we Wrocławiu (2008-2014), współzałożyciel Inicjatywy Akademickiej „Fides et Ratio" oraz od 2012 prezes Towarzystwa Studiów Interdyscyplinarnych przy PWT we Wrocławiu. Od 1 października 2014 pełni funkcję prorektora ds. naukowo-dydaktycznych PWT we Wrocławiu.
W 1995 przyjął święcenia kapłańskie. W latach 1995–1999 był wikariuszem w Górze Śląskiej, a 1999–2002 był kapelanem w klasztorze Sióstr Benedyktynek od Wieczystej Adoracji Najświętszego Sakramentu. Od 2002 do 2004 ojciec duchowny w MWSD we Wrocławiu. Od 2004 do 2008 służył jako wikariusz w Parafii San Paolo della Croce w Follonicy. Rezydent w parafii pw. Najświętszego Imienia Jezus we Wrocławiu (2008–2009) oraz parafii pw. Świętych Jakuba i Krzysztofa we Wrocławiu (2009–2014).

</doc>
<doc id="4770982" url="https://pl.wikipedia.org/wiki?curid=4770982" title="Komunikacja miejska w Końskich">
Komunikacja miejska w Końskich

Komunikacja miejska w Końskich – system transportu miejskiego w Końskich, organizowanego przez gminę miejską, funkcjonujący od 9 marca 2020.
W Gminie Końskie dawna komunikacja miejska przestała działać w 2011. Z uwagi na zgłaszane postulaty społeczeństwa, podjęto decyzję o jej reaktywacji. 9 lipca 2018 roku podpisano umowę, w myśl której gmina w ramach Regionalnego Programu Operacyjnego Województwa Świętokrzyskiego otrzymała dofinansowanie o wysokości 7 028 763,88 zł. Pozyskane środki przeznaczono na zakup niskoemisyjnego taboru, budowę centrum przesiadkowego przy ul. Wojska Polskiego, modernizację przystanków i ich wyposażenie w nowe wiaty, a także kampanię promującą ekologiczny transport publiczny. W myśl założeń autobusy miały kursować na trasach łączących najważniejsze generatory ruchu, ale również miejscowości pozbawione dotąd zorganizowanej komunikacji. Łączna wartość projektu wyniosła 8,5 mln złotych (w myśl pierwotnych projektów wartość ta miała sięgać 8 269 133,98 zł).
Inauguracja nowego systemu transportu publicznego miała miejsce 6 marca 2020 i została połączona z oddaniem do użytku Zintegrowanego Centrum Przesiadkowego, na którym przewidziano postoje zarówno pojazdów komunikacji gminnej, jak też przewoźników prywatnych. Regularny ruch zapoczątkowano 9 marca 2020. Obecnie ruch prowadzony jest na siedmiu liniach regularnych oraz pięciu uzupełniających. Przewozy mają charakter odpłatny.
Obsługę ruchu zapewnia 9 zakupionych w tym celu busów marki Mercedes-Benz o pojemności 26 pasażerów (w tym 14 na miejscach siedzących), wyposażonych w klimatyzację, elektroniczną informację, nagłośnienie i monitoring. Pojazdy są dostosowane do potrzeb osób o ograniczonej sprawności ruchowej. Wybranym w przetargu operatorem została firma „Darjan”. Linie uzupełniające obsługuje Przedsiębiorstwo Gospodarki Komunalnej w Końskich.

</doc>
<doc id="4770985" url="https://pl.wikipedia.org/wiki?curid=4770985" title="University of Northampton">
University of Northampton

University of Northampton – uniwersytet w mieście Northampton w środkowej Anglii, w rejonie East Midlands.
Historia.
Pierwszy uniwersytet w Northampton został założony już pod koniec XII wieku pod patronatem króla Ryszarda Lwie Serce i był trzecią uczelnią w Anglii. Został jednak rozwiązany na mocy dekretu króla Henryka III z 1265 roku, gdyż był postrzegany jako zagrożenie dla Oksfordu.
Od 1924 roku w mieście funkcjonował Northampton Technical College, który po połączeniu w 1975 roku z innymi koledżami zmienił nazwę na Nene College of Higher Education (od nazwy rzeki – Nene, która przepływa przez Northampton).
W 1999 nastąpiła kolejna zmiana nazwy – na University College Northampton. Jednak pełny status uniwersytetu uczelnia uzyskała dopiero w 2005 roku, gdy udało się uchylić XIII-wieczny dekret króla Henryka III.
Osiągnięcia.
W trakcie swojego krótkiego istnienia, uniwersytet zdążył otrzymać szereg nagród i wyróżnień, m.in.:
Lokalizacja.
Początkowo uniwersytet w Northampton rozlokowany był na 2 kampusach: 
We wrześniu 2018 roku oddany do użytku został nowoczesny Waterside Campus, położony nad rzeką Nene w centrum miasta, przejmując funkcję głównego kampusu.
Poziomy kształcenia i kierunki.
Uczelnia oferuje kształcenie na kilku poziomach – studia licencjackie/inżynieryjne, magisterskie oraz doktoranckie. 
Wśród dostępnych kursów znaleźć można m.in. następujące kierunki: biologia, biznes, kryminologia, informatyka, inżynieria, moda, ochrona środowiska, prawo, sztuka, technologia obróbki skóry, zarządzanie i logistyka oraz wiele innych.

</doc>
<doc id="4770986" url="https://pl.wikipedia.org/wiki?curid=4770986" title="Kenny Carr">
Kenny Carr

 
Kenneth Alan Carr (ur. 15 sierpnia 1955 w Waszyngtonie) – amerykański koszykarz, występujący na pozycji silnego skrzydłowego, mistrz olimpijski.

</doc>
<doc id="4770988" url="https://pl.wikipedia.org/wiki?curid=4770988" title="Residences at the Ritz-Carlton">
Residences at the Ritz-Carlton



</doc>
<doc id="4770989" url="https://pl.wikipedia.org/wiki?curid=4770989" title="Jerzy Tupikowski">
Jerzy Tupikowski

Jerzy Tupikowski (ur. 1967 w Radzyniu Podlaskim) – polski duchowny, dr hab. nauk teologicznych, profesor nadzwyczajny Instytutu Filozofii Chrześcijańskiej i Nauk Społecznych i prorektor Papieskiego Wydziału Teologicznego we Wrocławiu.
Życiorys.
W latach 1993-1999 odbył studia filozoficzne i teologiczne w Katolickim Uniwersytet Lubelski Jana Pawła II oraz w Papieskim Wydziale Teologicznym we Wrocławiu, 8 października 1999 obronił pracę doktorską "Relacje między światem a Bogiem w ujęciu św. Tomasza z Akwinu i A. N. Whiteheada", 11 czerwca 2010 habilitował się na podstawie pracy zatytułowanej "Spór o podstawy teizmu. Racje realnego świata czy kreacja religijnych sensów?". 
Piastuje funkcję profesora nadzwyczajnego w Instytucie Filozofii Chrześcijańskiej i Nauk Społecznych oraz prorektora na Papieskim Wydziale Teologicznym we Wrocławiu.
Był kierownikiem Katedry Historii Filozofii, Instytutu Filozofii Chrześcijańskiej, a także dyrektorem w Instytucie Filozofii Chrześcijańskiej na Papieskim Wydziale Teologicznym we Wrocławiu.

</doc>
<doc id="4770991" url="https://pl.wikipedia.org/wiki?curid=4770991" title="Lista nagród i nominacji Christiny Aguilery">
Lista nagród i nominacji Christiny Aguilery

Artykuł przedstawia listę nagród i nominacji przyznanych Christinie Aguilerze, amerykańskiej wokalistce, autorce tekstów, aktorce i osobowości telewizyjnej.
4Music Video Honours.
Nagrody przyznawane przez brytyjską telewizję muzyczną 4Music, stanowiącą własność korporacji Channel Four Television.
"The Advocate" Awards.
Nagrody przyznawane przez amerykański miesięcznik o tematyce queerowej "The Advocate".
The Basenotes Fragrance Awards.
Nagrody przyznawane przez brytyjską branżę perfumeryjną.
Cyprus Music Academy Awards.
Nagrody CMAA przyznawane były przez Cypryjską Akademię Muzyczną (Cypriot Academy of Music) i honorowały wybitnych artystów, albumy, piosenki oraz teledyski. Christina Aguilera była najczęściej nagradzaną wokalistką międzynarodową.
Duftstars.
Nagrody przyznawane przez niemiecką branżę perfumeryjną począwszy od 1993 roku. Sekcja „Tytułem” uwzględnia produkty sygnowane nazwiskiem Aguilery.
FiFi Awards.
Nagrody przyznawane przez branżę perfumeryjną, organizowane corocznie przez The Fragrance Foundation. W kolumnie „tytułem” wymienione zostają produkty sygnowane nazwiskiem Aguilery.
Glammy Awards.
Nagrody typu "best of beauty" przyznawane przez czasopismo modowe "Glamour".
Pollstar Concert Industry Awards.
Nagrody przyznawane przez serwis "Pollstar", zajmujący się branżą koncertową. Honorują artystów i zespoły odpowiedzialne za organizację wydarzeń muzycznych.
RTHK International Pop Poll Awards.
Nagrody przyznawane corocznie przez hongkońską stację radiowo-telewizyjną RTHK.
Shorty Awards.
Nagrody typu "best of social media", alternatywnie znane jako „Shortys” i przyznawane przez członków The Real Time Academy. Dwutygodnik "Forbes" pisał: „Nagrody Shorty dowodzą, że media społecznościowe to coś więcej niż tylko wyolbrzymiona liczba followersów”.
SOCAN Awards.
Nagrody SOCAN przyznawane są przez Kanadyjskie Stowarzyszenie Kompozytorów, Autorów i Wydawców Muzycznych (Society of Composers, Authors and Music Publishers of Canada).
TEC Awards.
Skrót „TEC” odnosi się do „Technical Excellence and Creativity”. Nagrody przyznawane są za biegłość i kreatywność techniczną między innymi producentom muzycznym. Statuetki TEC przyznano po raz pierwszy w 1985 roku dzięki magazynowi o tematyce muzycznej "Mix". Począwszy od 1990 r. nagrody wręczało TEC Foundation (alternatywnie Mix Foundation).
TRL Awards.
Nagrody przyznawane były w programie "Total Request Live", emitowanym przez stację MTV. Pierwsza edycja TRL Awards odbyła się w lutym 2003 roku.
Vevo Certified Awards.
Lista teledysków udostępnionych w serwisie Vevo, które zostały wyróżnione świadectwem „Vevo Certified” po przekroczeniu 100 mln wyświetleń.
Z Awards.
Nagrody przyznawane przez nowojorską stację radiową WHTZ, znaną alternatywnie jako Z100 i należącą do korporacji iHeartMedia.

</doc>
<doc id="4770993" url="https://pl.wikipedia.org/wiki?curid=4770993" title="Rispa">
Rispa

Rispa – postać biblijna z Drugiej Księgi Samuela, córka Ajji, nałożnica króla Saula. 
Po śmierci Saula o współżycie z Rispą został oskarżony przez króla Iszbaala dowódca jego armii, Abner. Wydarzenie to spowodowało przejście Abnera na stronę króla Dawida.
Dwaj synowie Rispy – Armoni i Meribbaal – zostali przez Dawida wydani Gibeonitom, którzy powiesili ich w ramach zadośćuczynienia za prześladowania doznane za czasów Saula. Śmierć synów Rispy miała zakończyć trzyletni okres głodu, będący karą za złamanie przez Saula zawartego w imię Jahwe przymierza z Gibeonitami. Rispa od żniw do czasu końca suszy strzegła ciał synów przed dziką zwierzyną.

</doc>
<doc id="4770997" url="https://pl.wikipedia.org/wiki?curid=4770997" title="Lekkoatletyka na Letnich Igrzyskach Olimpijskich 1928 – bieg na 100 m kobiet">
Lekkoatletyka na Letnich Igrzyskach Olimpijskich 1928 – bieg na 100 m kobiet

Bieg na 100 metrów kobiet był jedną z konkurencji rozgrywanych podczas VIII Letnich Igrzysk Olimpijskich. Biegi zostały rozegrane w dniach 30–31 lipca 1928 roku.
Wyniki.
Z każdego z 9 biegów do półfinału awansowały dwie najlepsze zawodniczki. Do finału z każdego półfinału awansowały dwie zawodniczki.

</doc>
<doc id="4770998" url="https://pl.wikipedia.org/wiki?curid=4770998" title="Mennica w Kremnicy">
Mennica w Kremnicy

Mennica w Kremnicy (słow. "Mincovňa Kremnica", węg. "Körmöcbányai pénzverde") – mennica znajdująca się na terenie Kremnicy w środkowej Słowacji. Początki jej działalności sięgają roku 1328, co czyni ją najstarszym tego typu działającym obiektem na świecie. Obecnie w kremnickiej mennicy bite są m.in. słowackie monety euro.

</doc>
<doc id="4771001" url="https://pl.wikipedia.org/wiki?curid=4771001" title="Mennica Kremnica">
Mennica Kremnica



</doc>
<doc id="4771002" url="https://pl.wikipedia.org/wiki?curid=4771002" title="Sławomir Stasiak (duchowny)">
Sławomir Stasiak (duchowny)

Sławomir Jan Stasiak (ur. 8 grudnia 1965 w Dzierżoniowie) – polski duchowny katolicki, dr hab., profesor nadzwyczajny Instytutu Nauk Biblijnych i rektor Papieskiego Wydziału Teologicznego we Wrocławiu, Kanonik Honorowy Kapituły Katedralnej Legnickiej.
Życiorys.
Urodził się 8 grudnia 1965 r. w Dzierżoniowie jako syn Stanisława i Janiny z domu Urban. Chrzest św. przyjął w rodzinnej miejscowości 25 grudnia 1965 r. w Gilowie. Jego rodzice mieli 5 dzieci, 3 córki i 2 synów. Sławomir był 5 dzieckiem. Do Szkoły Podstawowej uczęszczał w Roztoczniku, gdzie ukończył 4 klasy, a następnie w Dzierżoniowie. Uczył się w Liceum Ogólnokształcącym w Dzierżoniowie, gdzie 31 maja 1984 r. zdał maturę. Zaraz po maturze wstąpił do Wyższego Seminarium Duchownego we Wrocławiu. Sakrament święceń otrzymał 19 maja 1990 r. z rąk kard. Henryka Gulbinowicza w Katedrze Wrocławskiej. Jako neoprezbiter został skierowany do parafii Chrystusa Króla w Bolesławcu.
26 czerwca 1998 r. obronił pracę doktorską pt.: "Specyfika rzeczownikowych terminów eschatologicznych w Listach Pasterskich", następnie uzyskał stopień doktora habilitowanego. Został zatrudniony na stanowisku adiunkta w Instytucie Teologii Systematycznej Papieskiego Wydziału Teologicznego we Wrocławiu.
Piastował funkcję profesora nadzwyczajnego w Instytucie Nauk Biblijnych oraz prorektora na Papieskim Wydziale Teologicznym we Wrocławiu. W 2022 roku został wybrany rektorem PWT.
Był prorektorem Wyższego Seminarium Duchownego w Legnicy.

</doc>
<doc id="4771006" url="https://pl.wikipedia.org/wiki?curid=4771006" title="Lekkoatletyka na Letnich Igrzyskach Olimpijskich 1928 – bieg na 800 m kobiet">
Lekkoatletyka na Letnich Igrzyskach Olimpijskich 1928 – bieg na 800 m kobiet

Bieg na 800 metrów kobiet był jedną z konkurencji rozgrywanych podczas VIII Letnich Igrzysk Olimpijskich. Biegi zostały rozegrane w dniach 1 - 2 sierpnia 1928 roku na Stadionie Olimpijskim w Amsterdamie.
Eliminacje.
Z każdego z biegów eliminacyjnych do finału awansowały trzy najlepsze zawodniczki.

</doc>
<doc id="4771007" url="https://pl.wikipedia.org/wiki?curid=4771007" title="Norweski Mechanizm Finansowy">
Norweski Mechanizm Finansowy



</doc>
<doc id="4771011" url="https://pl.wikipedia.org/wiki?curid=4771011" title="The Residences at the Ritz-Carlton">
The Residences at the Ritz-Carlton

Budynki:
Zobacz też:

</doc>
<doc id="4771012" url="https://pl.wikipedia.org/wiki?curid=4771012" title="Mistrzostwa Świata w Piłce Nożnej 2022 (eliminacje strefy CAF)">
Mistrzostwa Świata w Piłce Nożnej 2022 (eliminacje strefy CAF)

Wstęp.
Strefa CAF posiada zapewnione pięć miejsc na Mistrzostwach Świata 2022.
Kwalifikacje zostały podzielone na następujące rundy:
Pierwsza runda.
W tej rundzie, 28 najniżej notowanych drużyn ze strefy CAF według rankingu FIFA z lipca 2019 zostanie rozlosowanych w 14 par, które zagrają ze sobą w systemie mecz i rewanż. Zwycięzcy dwumeczów uzyskają awans do drugiej rundy eliminacji.
Koszyki.
Pogrubiono zwycięzców dwumeczów
Druga runda.
W tej rundzie weźmie udział 26 zespołów + 14 zwycięzców par z pierwszej rundy, zostały rozlosowane do dziesięciu czterozespołowych grup, w których każdy zagra ze sobą w systemie mecz i rewanż. Zwycięzcy grup uzyskają awans do trzeciej rundy. Losowanie grup odbyło się 21 stycznia 2020 roku.
Mecze odbędą się w okresie od 1 września 2021 roku do 16 listopada 2021 roku.
Koszyki.
Koszyki zostały ustalone na podstawie rankingu FIFA z dnia 19 grudnia 2019 roku.
Legenda:
Trzecia runda.
W tej rundzie weźmie udział 10 zespołów z poprzedniej rundy, zostaną rozlosowane w 5 par, które zagrają ze sobą w systemie mecz i rewanż. Zwycięzcy dwumeczów uzyskają awans na Mistrzostwa Świata 2022.
Koszyki.
Koszyki zostały ustalone na podstawie rankingu FIFA z dnia 19 listopada 2021 roku.

</doc>
<doc id="4771013" url="https://pl.wikipedia.org/wiki?curid=4771013" title="Mechanizm Finansowy Europejskiego Obszaru Gospodarczego">
Mechanizm Finansowy Europejskiego Obszaru Gospodarczego



</doc>
<doc id="4771015" url="https://pl.wikipedia.org/wiki?curid=4771015" title="Bill Parnell">
Bill Parnell

Bill Parnell, wł. William Comer Parnell (ur. 14 lutego 1928 w Vancouver, zm. 6 września 2008 tamże) – kanadyjski lekkoatleta, średniodystansowiec, dwukrotny medalista igrzysk Imperium Brytyjskiego w 1950.
Wystąpił w biegu na 800 metrów i biegu na 1500 metrów na igrzyskach olimpijskich w 1948 w Londynie, ale na obu dystansach odpadł w przedbiegach.
Zwyciężył w biegu na milę (wyprzedzając Anglika Lena Eyre) oraz zdobył brązowy medal w biegu na 880 jardów (za Johnem Parlettem z Anglii i swym rodakiem Jackiem Hutchinsem), a także zajął 5. miejsce w sztafecie 4 × 440 jardów na igrzyskach Imperium Brytyjskiego w 1950 w Auckland. W Kanadzie zgotowano mu gorące przyjecie powitalne w Vancouver.
Na igrzyskach olimpijskich w 1952 w Helsinkach był chorążym reprezentacji Kanady. Ponownie wystartował w biegach na 800 metrów i na 1500 metrów, odpadając w półfinałach w obu konkurencjach. Zajął 7. miejsce w biegu na 880 jardów i odpadł w eliminacjach biegu na milę na igrzyskach Imperium Brytyjskiego i Wspólnoty Brytyjskiej w 1954 w Vancouver.
Parnell był mistrzem Kanady w biegu na 880 jardów w 1951, wicemistrzem na tym dystansie w 1948 i 1949 oraz brązowym medalistą w 1952. Był również mistrzem w biegu na 1500 metrów w 1948 oraz w biegu na milę w 1951 i 1954.
Rekord życiowy Parnella w biegu na 800 metrów wynosił 1:50,8 (ustanowiony 18 czerwca 1949 w Los Angeles), a w biegu na milę 4:09,6 (14 czerwca 1951 w Seattle).
Po zakończeniu kariery pracował jako nauczyciel wychowania fizycznego w Kolumbii Brytyjskiej do przejścia na emeryturę w 1988, a potem kontynuował pracę jako trener. Został wybrany do North Shore Sports Hall of Fame w 1968, British Columbia Sports Hall of Fame w 1969 oraz Canadian Olympic Hall of Fame w 1977.

</doc>
<doc id="4771018" url="https://pl.wikipedia.org/wiki?curid=4771018" title="Sebastian Mielcarek">
Sebastian Mielcarek

Sebastian Mielcarek (ur. 5 sierpnia 1971) – polski kierowca wyścigowy i przedsiębiorca. Pięciokrotny zwycięzca Wyścigowych Samochodowych Mistrzostw Polski.
Życiorys.
Urodził się w 1971 w rodzinie kierowcy rajdowego i wyścigowego (sześciokrotnego mistrza Polski). Starszy brat, Xawery, również był kierowcą wyścigowym (wielokrotny mistrz Polski).
Od 1985 roku startował w kartingu, a od roku 1990 w wyścigach i rajdach samochodowych. Wielokrotnie startował w wyścigowych rozgrywkach pucharowych, startując również za granicą. Z wykształcenia jest inżynierem mechanikiem. Prowadzi serwisy samochodowe w Poznaniu i Plewiskach. Razem z żoną Wiolettą zajmuje się również hodowlą drobiu.
Jest prawnukiem kupca i przemysłowca, działacza politycznego i gospodarczego, duńskiego konsula honorowego Stefana Kałamajskiego.
W 1990 roku odznaczony Honorową Odznaką Automobilklubu Wielkopolski.
Wyniki.
Wyścigowe Samochodowe Mistrzostwa Polski:

</doc>
<doc id="4771021" url="https://pl.wikipedia.org/wiki?curid=4771021" title="Marek Kubale">
Marek Kubale

Marek Edward Kubale (ur. 2 lipca 1946 w Gdyni) – profesor Politechniki Gdańskiej na Wydziale Elektroniki, Telekomunikacji i Informatyki.
Życiorys.
Syn Ludwika i Henryki. W 1969 obronił tytuł magistra, w 1975 doktorat, w 1998 został profesorem uczelnianym, w 2001 został mu nadany tytuł profesora zwyczajnego. Od 1969 roku pracuje na Wydziale ETI Politechniki Gdańskiej. Autor ponad 150 publikacji naukowych, w tym ponad 40 z listy JCR. Autor i współautor 6 książek (w tym jedna wydana w USA). Wypromował 21 doktorów. Recenzent kilkudziesięciu doktoratów, habilitacji i wniosków profesorskich. Zrecenzował kilkaset artykułów, wniosków o granty i innych prac naukowych. Kierował 22 grantami KBN/NCN (w tym MAESTRO). Zasiadał w redakcjach dwóch czasopism z listy JCR (Networks i Discussiones Mathematicae GT). 
Na Politechnice w latach 1990–1991 pełnił funkcje kierownika Zakładu Podstaw Informatyki, w latach 1991–2016 kierownika Katedry Podstaw Informatyki/Algorytmów i Modelowania Systemów, w 1999–2005 prodziekan WETI ds. Nauki oraz w latach 2010–2016 przewodniczący Rady Bibliotecznej Biblioteki Politechniki Gdańskiej. 
Zasiadał w redakcjach czasopism, takich jak: Networks (USA - czasopismo z listy filadelfijskiej), Elektroniczny Biuletyn Informatyki Teoretycznej (1994-2000), Discussiones Mathematicae – Graph Theory, Wydawnictwo PG (2000-2016), Decision Making in Manufacturing and Services.
Członek organizacji naukowych: Institute of Electrical and Electronics Engineers, American Mathematical Society, Institute of Combinatorics and its Applications, Komitet Informatyki PAN, Pomorski Komitet Okręgowy Olimpiady Informatycznej (przewodniczący), członek kapituły nagrody Open Mind. 
Zainteresowania: tenis, brydż. 

</doc>
<doc id="4771022" url="https://pl.wikipedia.org/wiki?curid=4771022" title="Jan Klinkowski">
Jan Klinkowski

Jan Klinkowski (ur. 13 czerwca 1962 r. w Chojnowie) – polski duchowny, dr hab. nauk teologicznych, profesor nadzwyczajny Instytutu Nauk Biblijnych Papieskiego Wydziału Teologicznego we Wrocławiu.
Życiorys.
Urodził się 13 czerwca 1962 r. w Chojnowie jako syn Jana i Heleny z domu Świadkowska. Święcenia kapłańskie przyjął 23 maja 1987 r. w Katedrze Wrocławskiej. 14 grudnia 1999 r. obronił pracę doktorską "Technika zużytkowania Starego Testamentu w Ewangeliach synoptycznych." 11 maja 2009 r. habilitował się na podstawie pracy zatytułowanej "Analiza dramatyczna Ewangelii św. Jana"'. Piastuje funkcję profesora nadzwyczajnego w Instytucie Nauk Biblijnych na Papieskim Wydziale Teologicznym we Wrocławiu oraz członka Komitetu Nauk Teologicznych na I Wydziale Nauk Humanistycznych i Społecznych Polskiej Akademii Nauk.
Był kierownikiem (p.o.) w Katedrze Egzegezy Ksiąg Starego Testamentu, Instytutu Teologii Systematycznej na Papieskim Wydziale Teologicznym we Wrocławiu.

</doc>
<doc id="4771023" url="https://pl.wikipedia.org/wiki?curid=4771023" title="Nurt Kawaii">
Nurt Kawaii



</doc>
<doc id="4771026" url="https://pl.wikipedia.org/wiki?curid=4771026" title="Latarnik uliczny">
Latarnik uliczny

Latarnik uliczny (forma żeńska latarniczka uliczna) – osoba codziennie zapalająca o zmierzchu i gasząca o świcie gazowe latarnie uliczne.
Historia.
Zawód latarnika był powszechny od wynalezienia gazowej latarni ulicznej aż do postępu w elektryfikacji. Pod koniec XIX i XX wieku większość miast uliczne lampy gazowe zastąpiła elektrycznymi. Obecnie zawód latarnika używany jest tylko w celach turystycznych, w Polsce takim miejscem jest m.in. w Gorzowie Wielkopolskim, czy na Sukiennicach w Krakowie. Ostrów Tumski we Wrocławiu jest największym skupiskiem latarni ulicznych w Polsce. Latarnicy wrocławscy zapalają i gaszą tam 102 latarnie dziennie. Na świecie jednym z państw najbardziej kojarzonych z gazowymi latarniami ulicznymi jest Holandia, gdzie ostatni latarnik, który nie pracował w celach turystycznych odszedł na emeryturę w 1957 roku.
Wykorzystanie artystyczne.
Jeden z bohaterów książki autorstwa Antoine de Saint-Exupéry'ego pod tytułem "Mały Książę" nazywał się Latarnik i mieszkał na jednej z planetoid, które odwiedził Mały Książę. W książce ukazana była jego praca - zapalanie lampy o zmierzchu i gaszenie jej o świcie.

</doc>
<doc id="4771033" url="https://pl.wikipedia.org/wiki?curid=4771033" title="Anorexia mirabilis">
Anorexia mirabilis

Anorexia mirabilis dosłownie oznacza “cudowny brak apetytu”, to zaburzenie odżywiania znane również jako "święta anoreksja", które było powszechne w czasach średniowiecza w Europie, choć nie tylko. W dużej mierze dotykało głównie zakonnic. Sama praktyka samogłodzenia była powszechna wśród religijnych, głównie młodych kobiet, jako sposób naśladowania cierpienia Jezusa Chrystusa w jego męce podczas Pasji.
Zastanawiający jest fakt, że większość ze świętych poszczących stanowiły kobiety. Część z nich została wyniesiona do wyższego stanu społecznego a nawet zyskało dużą sławę z powodu niecodziennej praktyki żywieniowej, co byłoby niemożliwe, gdyby wiodły normalny żywot żon i matek. Trwa dyskusja czy "anorexia mirabilis" stanowi pewną historyczną kontynuację jadłowstrętu psychicznego i takie stanowisko utrzymuje część badaczy, choć pojawiają się również głosy, że anoreksję "mirabilis" należy rozumieć jako odrębną, średniowieczną formę religijnej pobożności kobiet w konkretnej sytuacji społeczno-historycznej.
Objawy.
"Anorexia mirabilis" charakteryzuje się przede wszystkim odmawianiem przyjmowania pokarmu niosącym za sobą niedożywienie a czasami prowadzącym do śmierci. Zaburzenie to różni się od jadłowstrętu psychicznego tym, że jest bezpośrednio związane z aspektami religijnymi, podczas gdy u przyczyn anoreksji badacze upatrują się czynników osobowościowych. Choć zaburzenie to jest z definicji związane z religią, konkretnie z katolicyzmem, to praktyka samogłodzenia nie została uznana za prawidłową postawę przez przedstawicieli zwierzchnictwa religijnego. W historii zdarzały się przypadki przeciwstawienia się nakazom przełożonego zakonnego przez głodującego, aby zaprzestał postu. Ponadto poszczący wyróżniali się innymi, niecodziennymi zachowaniami ukierunkowanymi na spowodowanie sobie bólu na wzór cierpienia Jezusa Chrystusa oraz wydaniu się nieatrakcyjnym, w nadziei na uniknięcie małżeństwa i potencjalnego kontaktu seksualnego.
Historia i współczesne przypadki.
Istnieje dokumentacja dotycząca około dwóch trzecich religijnych kobiet oficjalnie uznanych przez władze Kościoła rzymskokatolickiego za święte, błogosławione, Czcigodne Sługi Boże, które żyły po 1200 r., dowodząc, że ponad połowa z nich wykazywała wyraźne objawy anoreksji, z dostępną bardziej rozległą i wysoce wiarygodną dokumentacją dla około 25 z nich.
Pierwszym potencjalnie opisanym przypadkiem osoby cierpiącej na "anorexia mirabilis" jest żywot Św. Wilgefortis, legendarnej postaci, która jakoby mieszkała w Galicji między VIII a X wiekiem. Św. Wilgefortis postanowiła głodować oraz złożyła śluby czystości, w celu uniknięcia niechcianego małżeństwa zaarażowanego przez jej ojca. Poprosiła Boga, aby uczynił ją brzydką, na skutek czego wyrosła jej nadmierna ilość włosów na twarzy i ciele, co jest częstym objawem niedożwienia u kobiet. Potencjalny mąż odrzucił ją ze względu na jej nieatrakcyjny wygląd i dlatego, aby ukarać córkę za sabotowanie związku, jej ojciec, król Portugalii kazał ją ukrzyżować.
Opisywanemu zaburzeniu odżywiania często towarzyszyły zachowania, które przez współczesnych lekarzy zostałyby uznane za niepokojące lub niebezpieczne. Aniela z Foligno była znana z jedzenia strupów z ciał biedaków, a Katarzyna ze Sieny ze zbierania do naczynia ropy z ciała chorych.
Chociaż zaburzenie to występowało najczęściej w okresie średniowiecza, zdarzają się również współczesne przypadki. W 2014 r. badacze medycyny opublikowali artykuł opisujący przypadek niezidentyfikowanej kobiety po sześćdziesiątym roku życia, urodzonej w Chicago w stanie Illinois, która najprawdopodobniej cierpiała na "anorexia mirabillis". Kobieta postanowiła wstąpić do klasztoru w wieku 13 lat i zaczęła ograniczać spożywanie pokarmów w nadziei na osiągnięcie świętości.

</doc>
<doc id="4771037" url="https://pl.wikipedia.org/wiki?curid=4771037" title="Schauspielhaus">
Schauspielhaus



</doc>
<doc id="4771039" url="https://pl.wikipedia.org/wiki?curid=4771039" title="Święto Narodowe w Liechtensteinie">
Święto Narodowe w Liechtensteinie

Święto Narodowe w Liechtensteinie (niem. "Staatsfeiertag") – święto państwowe w Liechtensteinie, obchodzone 15 sierpnia. 
Geneza.
Przed wprowadzeniem oficjalnego święta odbywały się uroczystości upamiętniające różne wydarzenia z historii Księstwa, takie jak: zakup majątku Schellenberg przez Liechtensteinów, zakup hrabstwa Vaduz przez Liechtensteinów, powstanie hrabstwa Vaduz, uzyskanie niezależności od Związku Niemieckiego, wyniesienie Księstwa do rangi księstwa cesarskiego, wejście w życie Konstytucji, czy założenie Landtagu. Ponadto duże znaczenie w budowie tożsamości Liechtensteińczyków były uroczystości związane z panującymi Książętami, takie jak urodziny Księcia, rocznica koronacji Księcia, czy w późniejszym okresie również imieniny władcy. Uroczystości związane z urodzinami monarchy odbywały się już w XVIII wieku.
Święto zostało ustanowione w 1940 roku na dzień 15 sierpnia (Wniebowzięcie NMP), czyli dzień przed urodzinami księcia Franciszka Józefa II. Wniebowzięcie NMP i urodziny księcia były wówczas jednymi z najważniejszych dni w roku. Do śmierci Franciszka święto miało charakter obchodów kolejnych urodzin monarchy, jednak gdy książę umarł w 1989 roku, Landtag podtrzymał dzień 15 sierpnia jako święto narodowe, którego celem jest podnoszenie tożsamości narodowej Liechtensteinczyków.
Obchody.
Obchodom Święta Narodowego towarzyszą różne zwyczaje i tradycje. Najważniejsze z nich to:

</doc>
<doc id="4771044" url="https://pl.wikipedia.org/wiki?curid=4771044" title="Jerzy Boryski">
Jerzy Boryski

Jerzy Boryski (ur. 5 marca 1951 w Poznaniu) – polski chemik, pracownik naukowy Instytutu Chemii Bioorganicznej PAN. Wieloletni zastępca dyrektora ICHB PAN ds. naukowych. Był kierownikiem Pracowni Chemii Nukleozydów, a następnie Zespołu Chemii Nukleozydów, po czym został profesorem afiliowanym przy Zakładzie Chemii Komponentów Kwasów Nukleinowych. Specjalizuje się w chemii organicznej i chemii bioorganicznej.
Życiorys.
W 1974 r. ukończył chemię na Uniwersytecie im. Adama Mickiewicza w Poznaniu. W 1978 r. obronił rozprawę doktorską na Wydziale Chemii UAM. Stopień doktora habilitowanego nauk chemicznych uzyskał w 1992 r. w Instytucie Chemii Organicznej PAN na podstawie pracy pt. "Chemiczna synteza i właściwości niektórych biologicznie ważnych pochodnych guanozyny". W 2000 r. nadano mu tytuł profesora nauk chemicznych. Do 2019 r. wypromował 6 doktorów.
Odznaczenia i wyróżnienia.
Odznaczony Krzyżem Kawalerskim (2000) i Krzyżem Oficerskim (2013) Orderu Odrodzenia Polski.

</doc>
<doc id="4771045" url="https://pl.wikipedia.org/wiki?curid=4771045" title="Helena Żakowska-Henzler">
Helena Żakowska-Henzler

Helena Żakowska-Henzler – polska prawnik, cywilistka, doktor habilitowany nauk prawnych, profesor nadzwyczajny Instytutu Nauk Prawnych PAN.
Życiorys.
W 1993 na podstawie napisanej pod kierunkiem Andrzeja Szajkowskiego rozprawy pt. "Licencja dorozumiana w polskim prawie wynalazczym" otrzymała w Instytucie Nauk Prawnych PAN stopień naukowy doktora nauk prawnych. Tam też na podstawie dorobku naukowego oraz rozprawy pt. "Wynalazek biotechnologiczny. Przedmiot patentu" uzyskała w 2014 stopień doktora habilitowanego nauk prawnych. Specjalizowała się w zakresie prawa cywilnego, prawo patentowego i prawa własności przemysłowej. Została profesorem nadzwyczajnym w Wyższej Szkole Finansów i Prawa w Bielsku-Białej oraz Instytucie Nauk Prawnych PAN (w jego ramach kierowała Zakładem Polskiego i Europejskiego Prawa Własności Przemysłowej).
Została wybrana członkiem Komitetu Nauk Prawnych PAN w kadencji 2015–2019.

</doc>
<doc id="4771046" url="https://pl.wikipedia.org/wiki?curid=4771046" title="Hot Shoppes">
Hot Shoppes



</doc>
<doc id="4771048" url="https://pl.wikipedia.org/wiki?curid=4771048" title="Hot Shoppes, Inc.">
Hot Shoppes, Inc.



</doc>
<doc id="4771050" url="https://pl.wikipedia.org/wiki?curid=4771050" title="Wyścigowe Mistrzostwa Węgier 1989">
Wyścigowe Mistrzostwa Węgier 1989

1989 – sezon wyścigowych mistrzostw Węgier.

</doc>
<doc id="4771055" url="https://pl.wikipedia.org/wiki?curid=4771055" title="Wyścigowe Mistrzostwa Węgier 1990">
Wyścigowe Mistrzostwa Węgier 1990

1990 – sezon wyścigowych mistrzostw Węgier.

</doc>
<doc id="4771059" url="https://pl.wikipedia.org/wiki?curid=4771059" title="Flagi gmin w województwie zachodniopomorskim">
Flagi gmin w województwie zachodniopomorskim

Flagi gmin w województwie zachodniopomorskim – lista symboli gminnych w postaci flagi, obowiązujących w województwie zachodniopomorskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin podejmowało uchwały i używało flagi jako swojego symbolu (w województwie zachodniopomorskim było to kilka gmin). Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie zachodniopomorskim swoją flagę posiadało 71 ze 113 gmin. Symbol ten, od 2000, ma ustanowione samo województwo.

</doc>
<doc id="4771061" url="https://pl.wikipedia.org/wiki?curid=4771061" title="Flagi gmin w województwie wielkopolskim">
Flagi gmin w województwie wielkopolskim

Flagi gmin w województwie wielkopolskim – lista symboli gminnych w postaci flagi, obowiązujących w województwie wielkopolskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin podejmowało uchwały i używało flagi jako swojego symbolu (w województwie wielkopolskim było to kilkanaście gmin). Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie wielkopolskim swoją flagę miało 147 z 226 gmin. Symbol ten, od 2000, ma ustanowione samo województwo.

</doc>
<doc id="4771065" url="https://pl.wikipedia.org/wiki?curid=4771065" title="Wyścigowe Mistrzostwa Węgier 1991">
Wyścigowe Mistrzostwa Węgier 1991

1991 – sezon wyścigowych mistrzostw Węgier.

</doc>
<doc id="4771070" url="https://pl.wikipedia.org/wiki?curid=4771070" title="Uniwersytet w Northampton">
Uniwersytet w Northampton



</doc>
<doc id="4771073" url="https://pl.wikipedia.org/wiki?curid=4771073" title="Ritz-Carlton Toronto">
Ritz-Carlton Toronto



</doc>
<doc id="4771074" url="https://pl.wikipedia.org/wiki?curid=4771074" title="Julian Karczewski">
Julian Karczewski



</doc>
<doc id="4771082" url="https://pl.wikipedia.org/wiki?curid=4771082" title="Edwina Tops-Alexander">
Edwina Tops-Alexander

Edwina Tops-Alexander (ur. 29 marca 1974 w Sydney) – australijska amazonka. Jako pierwsza amazonka z Australii znalazła się w pierwszej 10. na WEG (World Equesterian Games). Od 2006 utrzymuje się na pierwszym miejscu w rankingu osób, które zarobiły najwięcej pieniędzy w zawodach zaliczanych do LGCT (Longines Global Champions Tour).
Początki kariery.
Edwina zaczęła swoją przygodę z końmi w wieku 8 lat. Co weekend obserwowała jeżdżących konno sąsiadów. Jej najważniejszym osiągnięciem z młodości jest wygrana w Mistrzostwach Australii młodych jeźdźców. W 1998 zdecydowała się przeprowadzić na inny kontynent, aby móc dalej rozwijać się w jeździectwie. Wyjechała do Belgii, gdzie jeździła dla belgijskiego jeźdźca Ludo Phillipaerts.
Kariera.
W 2006 brała udział w WEG (World Equestrian Games), gdzie jako pierwsza w historii australijskich jeźdźców dostała się do ścisłego finału. Rywalizowała tam z najlepszymi i zakończyła zawody na 4. miejscu. Bruksela, Valkenswaard, Zurych, Cannes, Genewa, Doha, Chantilly, Miami to jedne z wielu miejsc, gdzie Edwina wygrywała konkursy Grand Prix. Wygrała w klasyfikacjach końcowych Longines Global Champions Tour w latach 2011 i 2012. Od 2006 zajmuje pierwsze miejsce w rankingu osób, które zarobiły najwięcej pieniędzy w zawodach zaliczanych do cyklu Longones Global Champions Tour.
Podczas Igrzysk Olimpijskich w 2008, 2012 i 2016 oraz podczas WEG (World Equestrian Games) w latach 2002, 2006, 2010 i 2014 reprezentowała Australię. Jest kapitanką kadry narodowej Australii, do której sama należy. Reprezentowała Australię podczas Igrzysk Olimpijskich 2020 w Tokio.
Trenuje w Holandii w stajni “Stal Tops Valkenswaard”.
W wywiadzie z 2015 powiedziała, że nie uważa skoków przez przeszkody jako rywalizacji kobiet i mężczyzn, ale jako rywalizację między końmi. Tops-Alexander jest jedną z najlepszych amazonek świata. W 2014 była ambasadorką Magic Millions Racing Women.
Życie prywatne.
Edwina uczęszczała do kobiecego college'u Pymble w Sydney. W 1995 skończyła Australian College of Physical Education, uzyskując licencjat. We wrześniu 2011 wyszła za mąż za Jana Topsa, który do tej pory jest jej trenerem, a dawniej był jeźdźcem na poziomie olimpijskim. Edwina ma obywatelstwo australijskie i holenderskie. Od 20 lat mieszka w Holandii. 8 marca 2017 Edwina oznajmiła, że robi przerwę od jeździectwa spowodowaną ciążą. Jej córka Chloe Cornelia Jennifer Tops urodziła się 30 lipca 2017. Już 14 września Edwina wróciła do startów w zawodach, co ogłosiła wcześniej w wywiadzie dla Equestrian Australia.

</doc>
<doc id="4771087" url="https://pl.wikipedia.org/wiki?curid=4771087" title="Stadion Sparty Zabrze">
Stadion Sparty Zabrze

Stadion Sparty Zabrze – stadion sportowy w Zabrzu (w dzielnicy Mikulczyce), w Polsce. Obiekt może pomieścić 13 000 widzów. Swoje spotkania rozgrywają na nim piłkarze klubu Sparta Zabrze oraz piłkarki zespołu KKS Zabrze.
Stadion w Mikulczycach powstał w okresie międzywojennym w miejscu dawnego kamieniołomu wapienia. Przed II wojną światową służył piłkarzom klubu Sportfreunde 1920 Mikultschütz. W 1945 roku obiekt przejął Górnik Mikulczyce (późniejsza Sparta Zabrze). W latach 1972–1977 klub ten występował w II lidze. Obecnie na stadionie grają także piłkarki drużyny KKS Zabrze.

</doc>
<doc id="4771089" url="https://pl.wikipedia.org/wiki?curid=4771089" title="Józef Wyrobek (nauczyciel)">
Józef Wyrobek (nauczyciel)

Józef Wyrobek (ur. 18 marca 1850 w Bestwinie, zm. 7 stycznia 1924 w Dębicy) – polski nauczyciel.
Życiorys.
Józef Wyrobek urodził się 18 marca 1850 w Bestwinie. Kształcił się w Gimnazjum w Cieszynie, a od 1869 w C. K. Gimnazjum św. Anny w Krakowie, które ukończył w 1872 zdając egzamin dojrzałości z odznaczeniem. W 1876 ukończył studia filozoficzne w zakresie historii i geografii na Wydziale Filozoficznym Uniwersytetu Jagiellońskiego. 
Przez 11 lat pracował jako nauczyciel prywatny w domach w różnych miejscach ziem polskich oraz zagranicą, głównie we Włoszech. 16 listopada 1887 podjął pracę w szkolnictwie. Od tego roku pracował w Nowym Sączu, skąd reskryptem C. K. Rady Szkolnej Krajowej z 18 sierpnia 1890 został przeniesiony jako zastępca nauczyciela do C. K. Gimnazjum w Sanoku. Tam uczył języka łacińskiego, języka polskiego, języka niemieckiego oraz historii kraju rodzinnego. Rozporządzeniem C. K. Rady Szkolnej Krajowej z 25 lipca 1892 został przeniesiony do C. K. III Gimnazjum w Krakowie. 
Od 1895 pracował C. K. Gimnazjum w Wadowicach. Tam uczył języka niemieckiego i matematyki. Rozporządzeniem C. K. Rady Szkolnej Krajowej z 19 lipca 1897 został przeniesiony do C. K. Gimnazjum w Nowym Sączu. Reskryptem C. K. Rady Szkolnej Krajowej z 7 sierpnia 1899 został przeniesiony do C. K. Gimnazjum w Brzeżanach. Tam uczył języka niemieckiego, języka polskiego, języka łacińskiego, historii, geografii, historii kraju rodzinnego. W drugim półroczu 1901/1902 przebywał na urlopie. Rozporządzeniem C. K. Rady Szkolnej Krajowej z 31 października 1902 jako zastępca nauczyciela został przeniesiony do C. K. Gimnazjum w Stanisławowie i uczył języka łacińskiego, języka polskiego, geografii. Egzamin nauczycielski złożył 25 listopada 1902, a jego służba liczyła się od 1 grudnia 1902.
23 czerwca 1903 został mianowany nauczycielem rzeczywistym w C. K. Gimnazjum w Dębicy i w kolejnych latach pracował w tym zakładzie (do 1918 imienia Franciszka Józefa). Otrzymał tytuł c. k. profesora i uczył tam historii, geografii (był zawiadowcą gabinetu geograficznego), języka polskiego, języka niemieckiego, kaligrafii, potem także gimnastyki. W 1913 otrzymał VIII rangę w zawodzie.
W Dębicy udzielał się w działalności patriotycznej, oświatowej i filantropijnej. Był prezesem tamtejszego koła Towarzystwa Nauczycieli Szkół Wyższych. Kierował Sodalicją Panów. Był współzałożycielem dębickiego gniazda Towarzystwa Gimnastycznego „Sokół” oraz został pierwszym prezesem tej organizacji. Reprezentował Macierz Ziemi Cieszyńskiej, na rzecz której działał. Zamieszkiwał w gmachu gimnazjum. Po wybuchu I wojny światowej i ewakuacji ludności pozostał w zakładzie gimnazjum i sprawował opiekę nad gmachem, natomiast po wkroczeniu wojsk rosyjskich (24 września 1914) stanął na czele miasta. U władz wojskowych interweniował w sprawach obywateli. Po drugiej inwazji rosyjskiej trwającej od listopada 1914 do maja 1915 (umieszczono tam koszary i szpital) pozostawał w szkole dbając o jej infrastrukturę. Przypisano mu także ocalenie gmachu szkoły i „Sokoła” w 1915 podczas pożaru miasta, wznieconego przez wycofujące się wojska rosyjskie. W pierwszym półroczu roku szkolnego 1917/1918 przebywał na urlopie. Został odznaczony austriackim Krzyżem Jubileuszowym dla Cywilnych Funkcjonariuszów Państwowych.
Po odzyskaniu przez Polskę niepodległości pozostawał profesorem przemianowanego Państwowego Gimnazjum w Dębicy, ucząc języka niemieckiego, geografii, historii, kaligrafii, był zawiadowcą gabinetu archeologicznego.
W uznaniu wydania materiałów do dziejów Dębicy oraz opiekuńczej działalności podczas wojny uchwałą rady gminy miejskiej otrzymał honorowe obywatelstwo miasta. Zmarł 7 stycznia 1924 podczas pracy w gimnazjum. Został pochowany na miejscowym cmentarzu.

</doc>
<doc id="4771096" url="https://pl.wikipedia.org/wiki?curid=4771096" title="Tatra K2R">
Tatra K2R

Tatra K2R – typ zmodernizowanych czechosłowackich tramwajów Tatra K2, które eksploatowane są przez Dopravní podnik města Brna (DPMB). Następcą K2R był typ Tatra K2R.03, w którym z powodu braku funduszy zrezygnowano z modernizacji niektórych części. Modernizacje na typy K2R i K2R.03 przebiegały w drugiej połowie lat 90. XX wieku, powstało po siedem tramwajów każdego z typów. W 2013 r. jeden tramwaj K2R przebudowano na wagon restauracyjny i oznaczono jako K2R-RT.
Historia.
Największy czeski operator tramwajów przegubowych typu K2, brneńskie przedsiębiorstwo komunikacyjne, postanowiło w połowie lat 90. XX wieku zmodernizować posiadane tramwaje typu K2 na wzór nowoczesnych wtedy tramwajów Tatra T3R. W odróżnieniu od ostrawskich modernizacji (Tatra K2G) zakładano przeprowadzenie gruntownych remontów wagonów, remont wnętrza i zmianę wyglądu zewnętrznego. W programie modernizacji miał wziąć udział zakład Královopolská, gdzie produkcja tramwajów miała powrócić po prawie 50 latach.
Typ K2R.03 powstał z powodu braku funduszy na zakup nowego taboru, a także ze względu na doświadczenie z tramwajami K2R.
Przy konstruowaniu tramwaju restauracyjnego K2R-RT inspirowano się podobnymi tramwajami z Berlina, Gery czy Wiednia.
Modernizacja.
Nadwozie tramwajów K2 poddano remontowi i zabezpieczono przed korozją. Zamontowano nowe czoła zaprojektowane przez Patrika Kotasa, w tym czasie założone także w tramwajach T3R, a także dwupłatowe drzwi odskokowe z przyciskami indywidualnego otwierania drzwi przez pasażerów. Zmodernizowano także wnętrze tramwajów. Zastosowano nową antypoślizgową wykładzinę podłogową, zastąpiono oryginalne siedzenia plastikowe nowymi tapicerowanymi, zmodernizowano oświetlenie i ogrzewanie oraz wymieniono okna na nowe z uchylnymi lufcikami. Wprowadzono także zmiany w pulpicie motorniczego, w którym zainstalowano ręczny zadajnik jazdy w postaci dżojstika. Nowością stał się także system informacji pasażerskiej.
Hamulce w środkowym wózku wymieniono na elektrohydrauliczne, tramwaje otrzymały nowy połówkowy odbierak prądu opuszczany elektrycznie, a w miejsce przetwornicy wirowej przetwornicę statyczną. Rozruch oporowy zastąpiono tyrystorowym typu ČKD TV8 na bazie tyrystorów GTO z rekuperacją energii elektrycznej.
Zakres modernizacji na typ K2R.03 był zbliżony do tego z typu K2R, jednak istnieją między nimi pewne różnice. W tramwajach K2R.03 pozostawiono hamulce elektromechaniczne w środkowym wózku, zrezygnowano z wymiany drzwi harmonijkowych na odskokowe (wymieniono tylko napędy maszyn drzwiowych), pozostawiono plastikowe siedzenia, okna z przesuwnymi częściami. Zamontowano także inny rodzaj reflektorów (oprócz tramwaju nr 1079).
Przy przebudowie tramwaju K2R na wagon restauracyjny K2R-RT doszło do zaślepienia drugich i czwartych drzwi wraz ze schodami. Usunięto także dwa okna, obydwa z prawej strony nadwozia w drugim członie: pierwsze z powodu montażu lodówki, drugie w związku z zabudowaniem kabiny toalety. Tramwaj wyposażono w dodatkową przetwornicę 600 V/230 V. Zmieniono także częściowo układ miejsc siedzących, montując przy niektórych z nich stoliki. W przedniej części tylnego członu zamontowano bar z umywalką, lodówką, kabiną WC i kilkoma oddzielnymi uchwytami na szklanki. Tramwaj wyposażono w instalację wodną, system audiowizualny, Internet mobilny, nowy system ogrzewania i oświetlenia. Na ścianach umieszczono imitację drewna, siedzenia pokryto skajem w kolorze zielonym. Tramwaj polakierowano na kolor jasnozielony, który jednak został w większości zakryty folią przedstawiającą kufle z piwem i napisem „Šalina pub”. Przebudowę tramwaju sfinansował browar Starobrno, koszty wyniosły 3 miliony koron.
Eksploatacja.
Tatra K2R.
Na początku 1995 r. do zakładu Královopolská przewieziono dwa brneńskie tramwaje K2 nr 1006 i 1018. Tutaj przeprowadzono produkcję nowych frontów i odnowiono szkielety obu tramwajów. Z powodu niewystarczającego wsparcia projektu ze strony zakładu Královopolská oba tramwaje zostały przekazane z powrotem brneńskiemu przewoźnikowi, gdzie miały zostać ukończone. Tramwaj nr 1018 tymczasowo odstawiono skupiając się na modernizacji w warsztatach tramwaju nr 1006, który przejął numer 1066 po tramwaju spalonym w 1992 r.. Przebudowę ukończono na początku 1996 r., a tramwaj K2R nr 1066 został zaprezentowany publicznie 22 marca tego samego roku. Potem przebiegały jazdy próbne, tramwaj został wystawiony na Międzynarodowych Targach Inżynieryjnych we wrześniu 1996 r., a do ruchu z pasażerami przydzielono go po raz pierwszy w marcu 1997 r.. Drugi tramwaj nr 1018 zmodernizowano w drugiej połowie 1997 r.
Już w 1995 r. firma Pars DMN Šumperk otrzymała kontrakt na modernizację kolejnych 5 wagonów na typ K2R. Pierwszy wagon (nr 1039) przewieziono do Šumperku w grudniu 1995 r., dalsze cztery w ciągu roku 1996. Tramwaje nr 1039, 1064 i 1003 dokończono i wprowadzono do ruchu w 1997 r., wagony nr 1028 i 1053 w 1998 r.. Niektóre tramwaje T2R odstawiono potem z powodu problemów technicznych (tramwaj nr 1039 nie kursował od 2002 do 2008 r.).
W latach 2004–2010 przy przeglądach technicznych stopniowo wymieniano hamulce elektrohydrauliczne średniego wózka z powrotem na elektromechaniczne.
W sierpniu 2015 r. tramwaj nr 1003 spłonął w czasie wykonywania kursu, a ze względu na uszkodzenie okablowania i urządzeń energoelektronicznych oraz spodziewaną dostawę nowych tramwajów niskopodłogowych, został złomowany jesienią tego samego roku. Był to pierwszy wycofany brneński tramwaj z czołami projektu Patrika Kotasa.
Tatra K2R.03.
Z powodu ograniczonych możliwości finansowych brneński przewoźnik postanowił ograniczyć zakres modernizacji tramwajów K2. W latach 1997–1998 w firmie Pars Šumperk przeprowadzono częściowo przebudowę dwóch tramwajów na typ K2R.03 (nr 1079 i 1081), a dalsze prace wykonano już w warsztatach brneńskiego DPMB. Kolejnych 5 tramwajów K2 (nr 1027, 1029, 1037, 1059 i 1060) przetransportowano do Šumperku przewieziono w połowie 1998 r., a w 1999 r. powróciły one do Brna już przebudowane na typ K2R.03.
Tatra K2R-RT.
Przebudowę jednego z brneńskich tramwajów na tramwaj restauracyjny zaczęto rozważać w 2012 r. Dzięki współpracy z browarem Starobrno, agencją reklamową SNIP &amp; Co. i firmą kateringową Royal party servis w lutym następnego roku wybrano do przebudowy tramwaj nr 1018, który był przeznaczony do naprawy głównej. Ta została powiązana z adaptacją tramwaju dla potrzeb restauracji i rozpoczęła się w 2013 r. Po przebudowie wagon („Šalina pub”) został zaprezentowany publiczności 15 czerwca 2013 r. na placu Svobody na festiwalu „Brno – miasto w środku Europy”. Istnieje możliwość wynajęcia tramwaju.

</doc>
<doc id="4771100" url="https://pl.wikipedia.org/wiki?curid=4771100" title="Station">
Station

Station – amerykański zespół rockowy.
Historia.
Zespół został założony przez gitarzystę Chrisa Lane'a i wokalistę Patricka Kearneya. Grupa ta ma na koncie występy na festiwalach takich jak "Rocklahoma", "Musikfest", ponadto grała wiele koncertów w Missisipi Zespół, w skład którego wchodzą również Emi Asta i Tony Baptist, dzielił scenę z takimi twórcami jak Y&amp;T, Pat Benatar, Lynch Mob i Dio's Disciples

</doc>
<doc id="4771101" url="https://pl.wikipedia.org/wiki?curid=4771101" title="Sojusz angielsko-portugalski">
Sojusz angielsko-portugalski

Sojusz angielsko-portugalski ("ang. Anglo-Portuguese Alliance, por. Aliança Luso-Britânica") – sojusz wojskowy ratyfikowany w traktacie windsorskim z 1386 roku, między Anglią (obecnie Wielką Brytanią) i Portugalią. Jest uznawany za najstarszy, wciąż obowiązujący sojusz na świecie - najwcześniejsze wzmianki o nim pochodzą z traktatu angielsko-portugalskiego z 1373 r.
Od czasu podpisania traktatu windsorskiego Królestwo Portugalii i Królestwo Anglii nigdy nie prowadziły ze sobą wojny ani nie uczestniczyły w wojnach po przeciwnych stronach jako niepodległe państwa. Podczas gdy Portugalia była objęta Unią Iberyjską, zbuntowane portugalskie frakcje i rząd na uchodźstwie znajdowały schronienie i pomoc w Anglii. 
Przez setki lat sojusz służył obu krajom wpływając m.in. na szeroki udział Wielkiej Brytanii w wojnę na Półwyspie Iberyjskim, wspólną walkę podczas I wojny światowej w portugalskich koloniach. 
1 września 1939 roku, tuż po wybuchu II wojny światowej, a jeszcze przed wypowiedzeniem wojny Niemcom przez Wielką Brytanię, rząd Portugalii zadeklarował, że jest gotów dotrzymać zobowiązań sojuszniczych, lecz strona brytyjska uznała, że nie jest potrzebna z jej strony pomoc militarna. Późniejsza neutralność Portugalii podczas II wojny światowej nie naruszyła sojuszu, gdyż była celowym ruchem mającym nie prowokować frankistowskiej Hiszpanii do dołączenia się do państw Osi. Mimo to, Portugalia współpracowała z aliantami: w 1940 roku na Maderę ewakuowano 2500 mieszkańców Gibraltaru, a w 1943 roku Portugalia, na mocy sojuszu, udostępniła Wielkiej Brytanii Azory do utworzenia tam dużej bazy lotniczo-morskiej.
Dzisiaj Portugalia i Wielka Brytania są wspólnie członkami NATO.

</doc>
<doc id="4771108" url="https://pl.wikipedia.org/wiki?curid=4771108" title="Julian Józef Karczewski">
Julian Józef Karczewski

Julian Józef Karczewski herbu Jasieńczyk – wojski ciechanowski w 1750 roku, komornik graniczny płocki.
Życiorys.
Syn Franciszka i Teresy z Kuklińskich. Żonaty z Konstancją Karczewską, miał córkę Mariannę Wiktorię oraz synów: Jana, Aleksandra i Antoniego.
Był członkiem konfederacji generalnej 1764 roku. Sędzia kapturowy ziemi warszawskiej, poseł i elektor Stanisława Augusta Poniatowskiego z ziemi warszawskiej w 1764 roku.

</doc>
<doc id="4771111" url="https://pl.wikipedia.org/wiki?curid=4771111" title="Powiat Anklam (1952–1994)">
Powiat Anklam (1952–1994)

Powiat Anklam (niem. Kreis Anklam, od 1990 Landkreis Anklam) – powiat na terenie NRD i Niemiec, istniejący od 1952 do 1994. Należał do Okręgu Neubrandenburg, a od 1990 do kraju związkowego Meklemburgia-Pomorze Przednie. Teren powiatu leży od 1990 w Niemczech, w kraju związkowym Meklemburgia-Pomorze Przednie, od 2011 w powiecie Vorpommern-Greifswald.

</doc>
<doc id="4771112" url="https://pl.wikipedia.org/wiki?curid=4771112" title="Albin Kołakowski">
Albin Kołakowski



</doc>
<doc id="4771115" url="https://pl.wikipedia.org/wiki?curid=4771115" title="Tilla (Halliste)">
Tilla (Halliste)



</doc>
<doc id="4771120" url="https://pl.wikipedia.org/wiki?curid=4771120" title="Hanna Staroszczyk">
Hanna Staroszczyk

Hanna Zofia Staroszczyk – polska chemiczka, profesor nadzwyczajny Politechniki Gdańskiej, kierownik Katedry Chemii, Technologii i Biotechnologii Żywności na Wydziale Chemicznym.
Działalność dydaktyczna i naukowa.
W 1989 ukończyła studia na Wydziale Inżynierii i Technologii Chemicznej Politechniki Krakowskiej (magister inżynier chemii), w 1999 uzyskała stopień naukowy doktora nauk rolniczych. Od 2007 pracuje na Politechnice Gdańskiej. Wcześniej była zatrudniona m.in. na Politechnice Krakowskiej, w Institute of Food Research w Norwich, Academia Sinica w Tajpej oraz University of Arkansas w Fayetteville. W 2013 zrobiła habilitację w dziedzinie nauk technicznych w dyscyplinie technologia chemiczna. Prowadzi badania z zakresu chemii biopolimerów. Zajmowała się realizacją siedmiu projektów badawczych (MNiSW, NCBiR). Była członkiem w konsorcjum naukowym Kardio BNC, w którym pełniła funkcję kierownika projektu z ramienia PG. W 2009 wyróżniona przez XVII International Starch Convention Moscow-Cracow za wkład w dziedzinie badań nad skrobią.
Autorka i współautorka kilkudziesięciu artykułów naukowych o modyfikacjach białek i polisacharydów, rozdziałów w książkach chemii żywności oraz współautorem jednego patentu polskiego.

</doc>
<doc id="4771122" url="https://pl.wikipedia.org/wiki?curid=4771122" title="Andrzej Poręba">
Andrzej Poręba



</doc>
<doc id="4771126" url="https://pl.wikipedia.org/wiki?curid=4771126" title="Antypater z Tarsu">
Antypater z Tarsu

Antypater z Tarsu, (gr. Ἀντίπατρος ὁ Ταρσεύς; zm. ok. 130/129 p.n.e.) – filozof wczesnego stoicyzmu, nauczyciel Panajtiosa, autor niezachowanych dzieł na temat bogów oraz wróżbiarstwa. Po śmierci Diogenesa z Babilonu, objął kierownictwo szkoły stoickiej w Atenach.
Życiorys.
Antypater pochodził z miasta Tars w Cylicji. Po wygnaniu z ojczyzny, odbył podróż morską i osiedlił się w Atenach. Przyłączył się do szkoły stoickiej, a po śmierci Diogenesa z Babilonu, przejął nad nią kierownictwo. Jego uczniami byli m.in. Gaius Blossius z Cumae, Dardanos z Aten, Heraklides z Tarsu oraz Panajtios z Rodos. Antypater aktywnie uczestniczył w częstych dysputach filozoficznych pomiędzy szkołą stoicką a Akademią Platońską. Cyceron w swoich pismach zaświadczał o jego wnikliwości. Antypater uważał się za mniej biegłego w retoryce od swego oponenta, sceptyka Karneadesa z Cyreny. Ograniczył się do pisania licznych replik, przez co zdobył dla siebie przydomek „"wrzeszczącego trzciną"” (καλαμοβόας). Zakończył życie w podeszłym wieku. Według anegdotycznych opowieści zawartych u Diogenesa Laertiosa oraz u Stobajosa, popełnił samobójstwo wypijając cykutę. Na łożu śmierci wspominał dobre rzeczy, jakie spotkały go w życiu, a wśród nich podróż morską z Cylicji do Aten. Życiorys Antypatra znajdował się w zaginionej części księgi VII „Żywotów i poglądów słynnych filozofów” Diogenesa Laertiosa.
Filozofia.
Nie zachowały się żadne oryginalne pisma Antypatra z Tarsu. Poglądy filozofa można rekonstruować na podstawie fragmentów rozproszonych w pracach innych autorów starożytnych.
Fizyka.
Bóstwo.
Filozofowie stoiccy dokonali podziału zagadnienia bóstwa na cztery części:
Zgodnie z tą systematyką, Antypater uznawał, że bóg jest ożywiony, święty, niezniszczalny i życzliwy ludziom (θεὸν τοίνυν νοοῦμεν ζῷον μακάριον καὶ ἄφθαρτον καὶ εὐποιητικὸν ἀνθρώπων’). Odnośnie docechy niezniszczalności nie zgadzał się z innym filozofem stoickim, Chryzypem. Chyryzyp sądził, że bogowie rodzą się i umierają. Do niezniszczalnych zaliczał wyłącznie ogień. Antypater krytykował swojego poprzednika. W jego opinii, Chryzyp odmawiając bogom cechy nieśmiertelności, popełniał błąd równie poważny, co Epikur. Ten ostatni bowiem odmawiał bogom innej podstawowej cechy i utrzymywał, że bogowie w ogóle nie troszczą się o ludzi.
Antypater próbował wyjaśnić znaczenie epitetu "Lukeios", jakim Grecy określali boga Apollona. Solarny bóg Apollon miał otrzymać przydomek, ponieważ słońce rzucając światło (gr. "leukainesthai"), wszystko rozjaśnia.
Dywinacja.
Antypater interesował się wróżbiarstwem oraz snami. Dowodził autentyczności zjawiska za pomocą argumentów logicznych.
Filozof był autorem dwóch ksiąg „O wróżeniu” (Περὶ μαντικῆς). Zebrał w nich sny spisane wcześniej przez Antyfonta z Aten. Podawał przykłady jasnowidzenia u Sokratesa. Dowodził prawdziwości dywinacji, posługując się sylogistycznym argumentem Chryzypa oraz Diogenesa. W argumencie tym udowadniał, że bogowie, skoro istnieją, muszą kochać człowieka. Znając zaplanowaną przez siebie przyszłość, są w stanie ujawnić ją ludziom. Wiedza ta przynosi korzyść ludzkości i nie jest ujmą dla bóstwa. Aby znaki dawane przez bogów były skuteczne, muszą być zrozumiałe. Bogowie muszą więc dawać nam odpowiednie sposoby zrozumienia tych znaków, a więc dywinacja musi istnieć.
Antypater był autorem dzieła „"O Przesądach"” (Περὶ Δεισιδαιμονίας). W swojej książce przytoczył opowieść o królowej Syryjczyków, Gatis. Królowa miała uwielbiać potrawy z ryb. Zabroniła spożywać potraw rybnych swoim poddanym, jeśli nie zaproszą jej samej na ucztę (ἄτερ Γάτιδος, dosł. oprócz Gatis). W wyniku gry słów, ludzie nabrali przekonania, że imię władczyni to "Atergatis" i całkowicie wstrzymywali się od spożywania ryb w królestwie.
Etyka.
Z filozofii etycznej Antypatra przetrwały niewielkie fragmenty. Udokumentowany jest spór teoretyczny, jaki Antypater toczył ze swoim nauczycielem, Diogenesem z Babilonu. Obaj filozofowie zastanawiali się, w jakim stopniu człowiek powinien ujawniać znane sobie informacje drugiej osobie. Tarsyjczyk przyjmował postawę bardziej kategoryczną niż Diogenes z Babilonu. 
Według Antypatra, każda osoba jest członkiem ogółu społeczeństwa. Jednostka nie powinna pragnąć żadnej rzeczy, która szkodziła by ogółowi. Człowiek od momentu przyjścia na świat, posiada przyrodzony obowiązek troski o dobro innych ludzi oraz powinien służyć swemu społeczeństwu. Na przykład, sprzedający zawsze powinien zaprezentować kupującemu wszystkie wady swojego produktu. Sprzedającemu nie wolno niczego ukrywać przed kupującym. W innym przykładzie, jeżeli człowiek w sposób zupełnie przypadkowy wejdzie w posiadanie fałszywego pieniądza oraz ma tego świadomość, nie może tą monetą płacić. Powstające w tym kontekście ryzyko utraty zysku powinno być traktowane przez mędrca jako preferowana rzecz obojętna (gr. "proêgmena").
Diogenes z Babilonu utrzymywał z kolei, że do tego, aby działanie ludzkie było etyczne, wystarczy jego zgodność z obowiązującym prawem. W tej interpretacji sprzedający winien wymienić wszystkie wady produktu kupującemu, o ile wymagają tego prawa kraju. Przemilczenie nie byłoby tożsame z zatajeniem. Płatność fałszywą monetą nie powinna być zakazana, jeśli weszło się w jej posiadanie bez uprzedniej wiedzy.
Eudajmonia i analogia Łucznika.
Antypater nieskutecznie stanął w obronie stoickiej formuły szczęśliwego życia. Koncepcję stoickiej eudajmonii, zaproponowaną jeszcze przez Zenona, a następnie dopracowywaną przez jego następców, zaatakował Karneades. W stoickiej definicji eudajmonii zawierał się stosunek człowieka do natury, wybór rzeczy obojętnych ("proêgmena)" oraz podległa rola rzeczy obojęt w praktykowaniu cnoty. Karneades, ówczesnych scholarcha Akademii Platońskiej, wysunął argumenty przeciwko formule zaproponowanej jeszcze przez poprzednika Antypatra, Diogenesa z Babilonu. W odpowiedzi na zarzuty Karneadesa, Antypater opracował dwie nowe definicje, których spójności nie udało mu się jednak utrzymać. Obrony pozycji stoickiej podjął się później Panajtios, uczeń Antypatra.
Według nauki stoickiej, kulminacją życia człowieka, jego celem, końcem, jest eudajmonia. Porównując życie ludzkie do sztuki, gr. "téchnē" (np. medycznej czy strzeleckiej), wyróżnili stoicy dwa rodzaje celu. Pierwszym był "télos", czyli cel w znaczeniu „dążności do". Drugim terminem był "skopós", czyli cel w znaczeniu „końca, kresu, punktu docelowego". 
W logice stoickiej, "télos" w stosunku do "skopós", ma się jak „predykat” (gr. "katēgórēma") do „ciała” (gr. "sôma"). "Télos," to predykat, jak np. „być szczęśliwym” (τὀ εὐδαιμονεῖν) a "skopós" to ciało, jak np. „szczęście” (εὐδαιμονία).
Antypater, odpierając zarzuty Karneadesa, podał dwie nowe formuły "télosu":
Pierwsza formuła wymagała wyboru tego, co ma zostać wybrane (tj. "proêgmena" - preferowanych rzeczy obojętnych, zgodnych z naturą) i odrzucenia tego, co ma zostać odrzucone (tj. "apoproêgmena" – niepreferowanych rzeczy obojętnych, sprzecznych z naturą). 
Druga formuła skupiała się na wykorzystaniu rozumu lub racjonalnego impulsu. Obowiązek wyboru został w niej zastąpiony przez wysiłek pozyskania rzeczy obojętnych. Akcent został przesunięty z zewnętrznego celu na samą czynność realizowania "dobrego, rozumnego wyboru".
W rozumieniu stoickim "télos" miał wyrażać życiowy cel. Praktykowanie sztuki (gr. "téchnē") cnoty, było właśnie owym "télosem". Sztuka ta nie miała żadnego innego celu, jak swoją własną praktykę. Stąd w odpowiedzi Antypatra na krytykę pojęciową Karneadesa, było obecne przywołanie obrazu łucznika . Zadaniem łucznika było zrobić wszystko, co w jego mocy, aby mierzyć celnie. Nie zawsze od niego zależało, czy strzała osiągnie swój cel. Celem działania miała być tu sama czynność robienia wszystkiego, co w mocy człowieka, przez wzgląd właśnie na samo działanie. Ta definicja "télosu" kładła nacisk na wysiłek człowieka w dążeniu do celu, znaczenie praktyki w stosunku do rezultatów. Nie zakładała jednak, że praktyka owa składa się wyłącznie z samego tylko wysiłku.
John. A. Stevens dokonał odtworzył hipotetyczną konstrukcję argumentu pomiędzy Karneadesem a Antypatrem w następujący sposób:"Karneades: Kiedy łucznik celuje, to w co celuje?"
"Antypater: W preferowane rzeczy obojętne."
"Karneades: A kiedy w nie celuje, nie jest jego zamiarem je zdobyć?"
"Antypater: Nie. Jego zamiarem jest jedynie celować, tylko tyle, uczynić wszystko co w jego mocy."
Aksjologia.
Antypater był twórcą pojęcia "wartość selektywna" (gr. "axia eklektikê"). W nauce stoików, rzeczy obojętne posiadają “wartość selektywną”, jeśli są w zgodzie z naturą. Jeśli natomiast są z naturą sprzeczne, charakteryzuje je “nieistotność” (gr. "apaxia"). Rzeczy obojętne zgodne z naturą, posiadają wartość i są to tzw. „rzeczy preferowane” (gr. "proêgmena"). Natomiast rzeczy niezgodne z naturą, wartości nie posiadają i należą do kategorii tzw. „rzeczy niepreferowanych” (gr. "apoproêgmena").
Logika.
Antypater bronił poprawności argumentu prostego, zawierającego tylko jedną przesłankę, np. widzisz, a więc żyjesz; jeśli oddychasz, to znaczy, że żyjesz. Zmniejszył liczbę tzw. zasad podstawowych (gr. "thémata"), metatwierdzeń, które logicy stoiccy stosowali do uproszczenie sylogizmów łańcuchowych. 
Epistemologia.
Opublikowany w 1990 r. berliński papirus P.Berol inv. 16545, według niektórych badaczy zawiera fragmenty filozofii Antypatra z Tarsu. W opinii specjalistów tekst był próbą przeformułowania pojęć zaproponowanych przez Zenona z Kition. Manuskrypt zawiera klasyfikację fałszywych "phantasiai" (φαντασίαι; wrażeń pochodzących ze zmysłów, formujących się w umyśle). Autor tekstu wyróżnił niektóre "phantasiai" jako „pochodzące z czegoś” (ὰπό τινοσ), inne zaś jako „nie pochodzące z czegoś” (οὑκ ὰπό τινοσ), tj. bez realnie istniejącego bytu, jak sny, halucynacje, szaleństwo).

</doc>
<doc id="4771127" url="https://pl.wikipedia.org/wiki?curid=4771127" title="La Vestale">
La Vestale

La Vestale (Q176) – francuski okręt podwodny z okresu międzywojennego i II wojny światowej, jedna z pięciu jednostek typu "Argonaute". Okręt został zwodowany 25 maja 1932 roku w stoczni Schneidera w Chalon-sur-Saône, a w skład Marine nationale wszedł 18 września 1934 roku. Jednostka pełniła służbę na Morzu Śródziemnym, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej „La Vestale” weszła w skład marynarki Wolnych Francuzów. W 1944 roku okręt odstawiono do rezerwy, a w sierpniu 1946 roku został sprzedany na złom.
Projekt i budowa.
„La Vestale” zamówiona została w ramach programu rozbudowy floty francuskiej z 1929 roku. Okręt, zaprojektowany przez Eugène’a Schneidera i Maxime’a Laubeufa, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„La Vestale” zbudowana została w stoczni Schneidera w Chalon-sur-Saône. Stępkę okrętu położono 30 stycznia 1931 roku, a zwodowany został 25 maja 1932 roku.
Dane taktyczno-techniczne.
„La Vestale” była średniej wielkości dwukadłubowym okrętem podwodnym. Długość między pionami wynosiła 63,4 metra, szerokość 6,4 metra i zanurzenie 4,24 metra. Wyporność normalna w położeniu nawodnym wynosiła 630 ton, a w zanurzeniu 798 ton. Okręt napędzany był na powierzchni przez dwa dwusuwowe silniki wysokoprężne Schneider-Carels o łącznej mocy 1300 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„La Vestale” weszła do służby w Marine nationale 18 września 1934 roku. Jednostka otrzymała numer burtowy Q176. W momencie wybuchu II wojny światowej okręt pełnił służbę na Morzu Śródziemnym, będąc jednostką flagową 17. dywizjonu 6. eskadry 4. Flotylli okrętów podwodnych w Bizercie (w skład którego wchodziły ponadto siostrzane okręty „Aréthuse”, „Atalante” i „La Sultane”). Dowódcą okrętu był w tym okresie kpt. mar. G.F.A. Vidal. W czerwcu 1940 roku okręt nadal był jednostką flagową 17. dywizjonu, przechodząc remont w Bizercie (miał trwać do 21 lipca), a jego dowódcą był kpt. mar. Vidal. W listopadzie 1940 roku rozbrojona we wrześniu w myśl postanowień zawieszenia broni jednostka znajdowała się w Tulonie pod kontrolą rządu Vichy.
9 grudnia 1940 roku okręty podwodne „Archimède”, „Aréthuse”, „La Sultane” i „La Vestale” wypłynęły z Tulonu do Dakaru w eskorcie awiza „Commandant Bory”, by via Oran dotrzeć 16 grudnia do Casablanki.
Po lądowaniu Aliantów w Afryce Północnej, w grudniu 1942 roku okręt wszedł w skład marynarki Wolnych Francuzów. W maju 1943 roku „La Vestale”, płynąca z Oranu do Algieru w eskorcie brytyjskiego kutra torpedowego, została omyłkowo zaatakowana ogniem artylerii brytyjskiego niszczyciela HMS „Wishart” (D67). Na szczęście oba okręty szybko wysłały sygnały identyfikacyjne i szykujący się do taranowania niszczyciel zaniechał ataku, lecz w wyniku ostrzału kilku marynarzy francuskiej jednostki odniosło rany.
W 1943 roku okręt poddano modernizacji, w wyniku której zamiast wkm kal. 13,2 mm zamontowano pojedyncze działko przeciwlotnicze Oerlikon kal. 20 mm L/70. W 1944 roku okręt odstawiono do rezerwy. 14 sierpnia 1946 roku jednostka została sprzedana na złom.

</doc>
<doc id="4771134" url="https://pl.wikipedia.org/wiki?curid=4771134" title="Burewisnyk Czerniowce">
Burewisnyk Czerniowce



</doc>
<doc id="4771139" url="https://pl.wikipedia.org/wiki?curid=4771139" title="Kosz plażowy">
Kosz plażowy

Kosz plażowy – mebel plażowy w postaci zadaszonego siedziska. Kosz plażowy zapewnia wygodne miejsce do siedzenia podczas plażowania oraz chroni przed wiatrem, deszczem i słońcem.
Standardowy kosz plażowy ma dwa miejsca siedzące, około 160 cm wysokości, 120 cm szerokości i waży 70-80 kg. Początkowo był wyplatany, współcześnie większość wykonywana jest z tworzyw sztucznych. Wyposażony jest w podłokietniki, wysuwane podnóżki, składaną markizę i małe stoliki na napoje oraz uchwyty do przenoszenia. 
Popularny jest głównie nad Morzem Bałtyckim i Północnym, zwłaszcza na niemieckich plażach, gdzie jest uważany za jeden z symboli kultury plażowej.
Historia.
Wyplatane siedziska były używane na plażach co najmniej od XVI wieku, czego dowodem są dokumenty cechowe z Hamburga, Lubeki, Bremy i Kolonii. Jednak za twórcę pierwszego kosza plażowego uważa się niemieckiego koszykarza-plecionkarza Wilhelma Bartelmanna z Rostocku, który w 1882 roku został poproszony przez arystokratkę Elfriede von Maltzahn o stworzenie wygodnego siedziska do plażowania, którego potrzebowała ze względu na swój reumatyzm. Bartelmann zaprojektował dla niej fotel pleciony z wikliny i trzciny z podpórką na nogi, obity od środka tkaniną, który początkowo nazwał "Strandstuhl" ("krzesło plażowe"). Rok później stworzył on projekt z siedzeniami dla dwóch osób i nazwał go "Strandkorb" ("kosz plażowy"). 
Na pomysł wypożyczania koszy na plażach wpadła żona wynalazcy, Elisabeth Bartelmann. Pierwszą wypożyczalnię otworzyła w roku 1883 w Warnemünde, a wkrótce z pomocą dzieci uruchomiła filie w kolejnych kurortach. Wilhelm, który uważał się przede wszystkim za rzemieślnika nie opatentował swojego pomysłu, przez co inni twórcy szybko zaczęli wykorzystywać podobne kosze w różnych miejscowościach nad Morzem Bałtyckim i Północnym, wkrótce także poza Niemcami.
W Polsce.
Przed II wojną światową wśród plażowiczów w Polsce kosze plażowe były bardzo popularne i na polskim wybrzeżu znajdowało się ich w sumie około 15 tysięcy. Po wojnie ich popularność spadła, jednak wróciły do łask – dużym powodzeniem cieszyły się w latach 60. i 70. XX wieku. W późniejszych latach zostały częściowo wyparte przez parawany plażowe, jednak współcześnie wciąż można je spotkać w niektórych polskich miejscowościach nadmorskich, szczególnie tych położonych w zachodniej części kraju.

</doc>
<doc id="4771150" url="https://pl.wikipedia.org/wiki?curid=4771150" title="Stadion Miejski w Ozimku">
Stadion Miejski w Ozimku

Stadion Miejski – stadion piłkarski w Ozimku, w Polsce. Obiekt może pomieścić 5000 widzów. Swoje spotkania rozgrywają na nim piłkarze klubu Małapanew Ozimek.
W latach 1975–1980 Małapanew Ozimek występował w II lidze. Dzięki wsparciu sponsorującej klub Huty Małapanew rozpoczęto w tym czasie rozbudowę stadionu, jednak inwestycji nie doprowadzono do końca i nie utworzono trybun na powstałych wokół boiska wałach ziemnych od strony zachodniej, północnej i wschodniej. Kibice mogli zasiadać jedynie na rzędach ławek na wale po stronie południowej. W 2014 roku przeprowadzono remont południowej trybuny, na bazie wału ziemnego wybudowano wówczas żelbetową trybunę, na której zamontowano plastikowe krzesełka. W 2017 roku przeprowadzono II etap tej inwestycji, w ramach którego utworzono sektor gości.

</doc>
<doc id="4771151" url="https://pl.wikipedia.org/wiki?curid=4771151" title="Żabi Kapucyn">
Żabi Kapucyn

Żabi Kapucyn (, , , 2138 m) – wybitna turnia w południowo-zachodniej grani Żabiego Mnicha w polskich Tatrach Wysokich. Nazwa pochodzi od tego, że znajduje się w Żabiej Grani i swoim kształtem przypomina kapucyna. Żabi Kapucyn jest kształtem podobny do Żabiego Mnicha, i jeszcze niedawno uważany był za jego drugi szczyt. Duża popularność wśród taterników spowodowała, że awansował do samodzielnego obiektu.
Żabi Kapucyn oddzielony jest od Żabiego Mnicha ostro wciętą i głęboką Żabią Szczerbą (ok. 2111 m). Na południowy wschód jego filar opada na Przełączkę pod Żabią Lalką (ok. 2080 m), oddzielająca go od Żabiej Lalki. Ma dwie ściany. Ściana południowo-wschodnia opada do Wyżniego Białczańskiego Żlebu. Ściana północno-zachodnia o wysokości około 170 m opada na Białczański Upłaz i Lalkowy Zachód i jest jedną z najbardziej popularnych ścian wspinaczkowych w rejonie Morskiego Oka. Jej charakterystyczną cechą jest występowanie sześciu głębokich zacięć: Zacięcie Ustupskiego, Zacięcie Onyszkiewicza, Zacięcie Czecha, Zacięcie Malczyka, Zacięcie Wilczkowskiego, Zacięcie Chrobaka.
Pierwsze wejście: Janusz Chmielowski, Adam Kroebl, Adam Staniszewski i przewodnik Józef Gąsienica Tomków 18 sierpnia 1907 r.. Pierwsze zdobycie szczytu zimą należy do Jana Kazimierza Dorawskiego, Kazimierza Piotrowskiego i Adama Sokołowskiego (6 kwietnia 1925 r.).

</doc>
<doc id="4771163" url="https://pl.wikipedia.org/wiki?curid=4771163" title="Marian Zakrzewski">
Marian Zakrzewski

Marian Zakrzewski (ur. 8 września 1938 w Jędrzejowie, zm. 23 kwietnia 2008 w Krakowie) – polski biolog, zoolog, herpetolog specjalizujący się w biologii płazów, doktor habilitowany nauk biologicznych, nauczyciel Wyższej Szkoły Pedagogicznej w Krakowie (obecnie Uniwersytet Pedagogiczny w Krakowie).
Życiorys.
W 1967 roku ukończył studia biologiczne w Wyższej Szkole Pedagogicznej w Krakowie im. Komisji Edukacji Narodowej. W 1974 roku na podstawie rozprawy przygotowanej pod kierunkiem prof. dr hab. Włodzimierza Juszczyka pt. „Biologia rozrodu i rozwoju salamandry plamistej "Salamandra salamandra" (L.) na obszarze Beskidów Zachodnich” otrzymał stopień doktora. Stopień doktora habilitowanego nauk biologicznych w zakresie biologii uzyskał na Wydziale Biologii Uniwersytetu im. Adama Mickiewicza w Poznaniu w 1994 roku na podstawie ogólnej oceny dorobku naukowego i rozprawy pt. „Rozwój salamandry plamistej – "Salamandra salamandra" (L.) oraz wpływ różnych czynników na jego rozwój”. 
Był autorem lub współautorem wielu publikacji naukowych, skryptów i monografii. Przez dwie kadencje pełnił funkcję Dziekana Wydziału Geograficzno-Biologicznego Akademii Pedagogicznej w Krakowie oraz przez jedną kadencję prorektora ds. studenckich tej uczelni.
Należał do Polskiej Zjednoczonej Partii Robotniczej. Pełnił funkcję członka egzekutywy OOP w WSP.
Za działalność naukową, dydaktyczną, wychowawczą i organizacyjną był wielokrotnie odznaczany i nagradzany m.in. Orderu Odrodzenia Polski, Złotym i Srebrnym Krzyżem Zasługi, Medalem Komisji Edukacji Narodowej, Złotą Odznaką „Za pracę społeczną dla miasta Krakowa” oraz indywidualną nagrodą Ministra Nauki, Szkolnictwa Wyższego i Techniki

</doc>
<doc id="4771164" url="https://pl.wikipedia.org/wiki?curid=4771164" title="Gospodarka Narodowa (czasopismo)">
Gospodarka Narodowa (czasopismo)



</doc>
<doc id="4771165" url="https://pl.wikipedia.org/wiki?curid=4771165" title="Wilhelm Kollmann">
Wilhelm Kollmann

Wilhelm Kollmann (ur. 14 marca 1839 w Wehringhausen koło Hagen, zm. 23 sierpnia 1913 w Baden-Baden) – niemiecki przemysłowiec, pierwszy dyrektor Bismarckhütte (późniejsza Huta Batory), szczególnie zasłużony dla rozwoju Chorzowa-Batorego.
Życiorys.
Był synem nauczyciela szkoły ludowej Wilhelma Kollmanna (1813–1861) i Friederike Dust Sand (1812–1888). Miał młodszego brata Juliusa (1852–1923).
Uczęszczał do szkoły ludowej prowadzonej przez ojca, a następnie do wyższej szkoły obywatelskiej w Hagen i okręgowej szkoły rzemieślniczej w Hagen, gdzie w 1857 zdał końcowe egzaminy.
Był trzykrotnie żonaty. Imienia pierwszej żony nie znamy, druga miała na imię Therese, a trzecia nazywała się Sara Wolff (zm. 1944). Miał co najmniej jedną córkę, nieznaną z imienia. Ta wyszła za mąż za Emila Marxa (1858–1907), późniejszego pracownika Bismarckhütte.
Ostatnie lata życia Wilhelm Kollmann spędził w Berlinie i w uzdrowisku Baden-Baden.
Przemysłowiec.
Kollmann rozpoczął pracę w hucie żelaza Funcke &amp; Elbers w Hagen zaraz po zdanych egzaminach, w wieku 18 lat. Doświadczenie zdobywał w przemysłowych regionach Belgii i północnej Francji, gdzie został wysłany przez pracodawcę w celu zapoznania się z nowymi osiągnięciami w procesie pudlingowania. Po powrocie objął stanowisko kierownika zakładu w Funcke &amp; Elbers. W 1863 roku przeprowadził się do Grazu, gdzie pracował do 1865.
Pomimo kierowniczego stanowiska pracował jako ślusarz, tokarz, monter i pudler, aby zdobyć jak najpełniejszą wiedzę na temat obróbki żelaza.
W 1865 Kollmann przeprowadził się na Górny Śląsk, gdzie został zatrudniony na stanowisku mistrza hutnictwa w Hucie Baildon. W tym samym roku Hutę Baildon zakupił , który awansował Wilhelma Kollmanna na stanowisko dyrektora. W ciągu następnych lat udało się Kollmannowi rozbudować i zmodernizować zakład.
Dzięki sukcesom w zarządzaniu i rozbudowie Huty Baildon, w 1873 zarząd „Kattowizer Aktiengeselschaft für Eisenhüttenbetrieb” (Katowicka Spółka Akcyjna dla Hutnictwa Żelaza) powierzyła Kollmannowi zadanie budowy nowej huty w Hajdukach Górnych.
Kollmann z zapałem zabrał się do budowy nowego zakładu, który na jego prośbę nazwano Bismarckhütte. Pomimo kryzysu, który rozpoczął się po paru miesiącach od powstania zakładu, huta rozwijała się, była wypłacalna, a jej wyroby zyskiwały renomę na całym świecie. Głównym rynkiem zbytu w tamtym okresie było Imperium Rosyjskie.
Wilhelm Kollmann odszedł ze stanowiska dyrektora generalnego Bismarckhütte w 1908 r. i został członkiem rady nadzorczej.
Polityk i handlowiec.
Wilhelm Kollmann działał również w obszarze polityki gospodarczej. Walczył z polityką wolnego handlu, a dzięki przyjaźni z Bismarckiem, wpływał na sprawy celne.
Doprowadził do utworzenia stowarzyszeń handlowych: śląskiego "Gauverband für Handelseisen in Schlesien" (Związek Okręgowy Żelaza na Śląsku) w 1886 r. i niemieckich "Verband deutscher Walzwerke für Handelseisen" (Związek Niemieckich Walcowni Żelaza) w 1887 r. oraz "Westdeutscher Feinblech-Verband" (Zachodnioniemiecki Związek Blachy Cienkiej) w 1888 r.
Kollmann był ekspertem podczas opracowywania umów handlowych z Rosją, Austrią i Rumunią. Odegrał również kluczową rolę w ustawodawstwie patentowym Rzeszy Niemieckiej. Był współzałożycielem i wieloletnim członkiem zarządu Izby Gospodarczej w Opolu.
Działacz społeczny.
Dla pracowników i urzędników Bismarckhütte założył kasę emerytalną, kasę chorych i kasę ubezpieczeniową. Zbudował szpital robotniczy, dom robotnika, szkołę dla dzieci pracowników, pralnię i łaźnię.
Upamiętnienie.
W latach do 1922 i w okresie okupacji niemieckiej w czasie II wojny światowej imieniem Wilhelma Kollmanna nazwana była jedna z głównych ulic kolonii Kalina w Bismarckhütte (gminy powstałej w 1903 z połączenia Hajduk Górnych i Dolnych, od 1922 Hajduki Wielkie, a od 1 kwietnia 1939 Chorzów Batory), aktualna nazwa to ulica 16 lipca. Obecnie imieniem Kollmanna nazwana jest peryferyjna ulica pomiędzy Chorzowem Batorym, a Katowicami.

</doc>
<doc id="4771168" url="https://pl.wikipedia.org/wiki?curid=4771168" title="Mistrzostwa Europy we Wspinaczce Sportowej 1996">
Mistrzostwa Europy we Wspinaczce Sportowej 1996

Mistrzostwa Europy we wspinaczce sportowej 1996 – 2. edycja mistrzostw Europy we wspinaczce sportowej, która odbyła się 28 stycznia 1996 roku w francuskim Paryżu. 
Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 1996 roku rywalizowali w 4 konkurencjach. Łącznie do mistrzostw Europy zgłoszonych zostało 155 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771171" url="https://pl.wikipedia.org/wiki?curid=4771171" title="Tilla (Mulgi)">
Tilla (Mulgi)



</doc>
<doc id="4771175" url="https://pl.wikipedia.org/wiki?curid=4771175" title="Lojalność wobec Królestwa">
Lojalność wobec Królestwa

Lojalność wobec Królestwa – ogólnoświatowa seria zgromadzeń religijnych o charakterze międzynarodowym, zorganizowanych przez Świadków Jehowy, które rozpoczęły się w czerwcu 1981 roku na półkuli północnej, a zakończyły się w styczniu 1982 roku na półkuli południowej. Na całym świecie w czterodniowych kongresach wzięło udział 4 147 256 osób, a 44 357 zostało ochrzczonych.
Kongresy.
Zdaniem Świadków Jehowy głównym tematem Biblii jest Królestwo Boże. Ponieważ celem tej serii kongresów było uwypuklenie tego tematu, nadano jej przewodnie hasło: „Lojalność wobec Królestwa!”. Celem kongresów było według organizatorów, Ciała Kierowniczego Świadków Jehowy, „przekonanie wszystkich obecnych, że „królestwo naszego Pana i Jego Chrystusa” coraz silniej oddziałuje na życie wszystkich dzisiejszych czcicieli prawdziwego Boga (Obj. 11:15) (...). Temat „lojalności wobec Królestwa” harmonizował ze słowami króla Dawida: „Lojalni twoi będą cię [Jehowo] błogosławić. Będą mówić o chwale twego królowania” (Ps. 145:10, 11). (...), a kwestia lojalności wobec Królestwa powinna oddziaływać na każdą dziedzinę naszego życia.” Cztery aspekty życia chrześcijańskiego omawiano podczas kolejnych dni zgromadzeń: "Dnia rodziny" (czwartek), "Dnia służby polowej" (piątek), "Dnia zboru" (sobota) i "Dnia Królestwa" (niedziela).
Polska.
Świadkowie Jehowy w Polsce uczestniczyli w jednodniowych tzw. "konwencjach leśnych" – organizowanych głównie na leśnych polanach, po zdelegalizowaniu przez władze w 1950 roku. Władze państwowe po raz pierwszy zezwoliły na zorganizowanie zgromadzeń. 5 lipca w Gdańsku zgromadziło się 5751 słuchaczy, nieco później w mniejszej hali w Skawinie i w wynajętej sali w Oświęcimiu.
Świat.
Kongresy zorganizowano w ponad 150 krajach.

</doc>
<doc id="4771176" url="https://pl.wikipedia.org/wiki?curid=4771176" title="Kana Muramoto">
Kana Muramoto

 – japońska łyżwiarka figurowa, startująca w parach tanecznych. Uczestniczka igrzysk olimpijskich (2018), wicemistrzyni (2022) i brązowa medalistka mistrzostw czterech kontynentów (2018), wicemistrzyni igrzysk azjatyckich (2017), medalistka zawodów z cyklu Challenger Series oraz czterokrotna mistrzyni Japonii (2016–2018, 2023).
We wrześniu 2019 roku ogłoszono, że nowym partnerem sportowym Muramoto został brązowy medalista olimpijski z Vancouver Daisuke Takahashi. Para miała rozpocząć wspólne treningi od stycznia 2020 roku, a ich trenerką została Marina Zujewa.

</doc>
<doc id="4771178" url="https://pl.wikipedia.org/wiki?curid=4771178" title="Atomwaffen Division">
Atomwaffen Division

Atomwaffen Division (skrót: AWD) – amerykańska neonazistowska organizacja terrorystyczna, działająca obecnie również w Europie. Założona w 2015, początkowo działała w południowych stanach USA, z czasem jej lokalne komórki zaczęły powstawać na terenie całego kraju, a wkrótce potem zaczęły się tworzyć także w Kanadzie i w państwach europejskich. 
Organizacja Atomwaffen Division jest kwalifikowana jako część ekstremistycznego ruchu alt-right, ale nawet wśród tej grupy jest uznawana za skrajną. Ideologia organizacji składa się z mieszanki neonazizmu, antysemityzmu, islamofobii, homofobii i białej supremacji, przy czym niektórzy jej członkowie, o najbardziej skrajnych poglądach, wyznają radykalne religijno-ideologiczne przekonania, takie jak ezoteryczny hitleryzm, islamizm, skrajne odłamy chrześcijaństwa, a niekiedy nawet satanizm. Organizacja dopuściła się kilku morderstw, planowała także zamachy terrorystyczne i swoiste akcje partyzanckie.
Organizacja jest zaliczana przez Southern Poverty Law Center do grup nienawiści.
Historia organizacji.
Organizacja została założona w 2015 przez osoby, które były zaangażowane w aktywność na neonazistowskiej stronie internetowej "IronMarch.org", aczkolwiek niektóre źródła datują powstanie pierwszych komórek organizacji już na 2013. Organizacja aktywnie namawiała młodych ludzi do wstąpienia w jej szeregi, prowadząc nielegalne rekrutacje m.in. na amerykańskich uniwersytetach i szkołach wyższych. W 2015 i 2016 plakaty i banery organizacji z hasłami "Dołącz do swoich lokalnych nazistów!" oraz "Naziści nadchodzą!" pojawiały się m.in. na Uniwersytecie Chicago, Uniwersytecie Centralnej Florydy czy na Uniwersytecie Bostońskim. W latach 2017-2019 zatrzymano wielu członków tej grupy, oskarżonych m.in. o planowanie zamachów terrorystycznych, gwałty czy zabójstwa pojedynczych osób, najgłośniejszą z takich spraw było morderstwo Blaze'a Bernsteina. W dniu 5 listopada 2017 członek tej organizacji, 26-letni Devin Patrick Kelley, dokonał masakry w kościele w Sutherland Springs w Teksasie, zabijając 26 osób i raniąc 20 innych, po czym popełnił samobójstwo – atak ten nie miał jednak najprawdopodobniej podłoża terrorystycznego lecz został dokonany z powodów osobistych. W lutym 2020 komórka organizacji działająca w Wielkiej Brytanii została uznana w tym kraju za organizację terrorystyczną, jako odpowiedź tego kraju na zamach w Hanau wobec którego sprawcy istniały podejrzenia o możliwe związki z tą organizacją. Obecnym przewodniczącym organizacji jest James Nolan Mason, który w przeszłości m.in. na krótko nawiązał współpracę z Charlesem Mansonem oraz bywał skazywany za przestępstwa o charakterze pedofilskim, a także za posiadanie materiałów pornograficznych z udziałem nieletnich.
W styczniu 2021 roku AWD wraz z kilkoma innymi organizacjami alt-rightowymi, m.in. Proud Boys oraz The Base, zapowiedziało zorganizowanie protestów przeciwko zaprzysiężeniu Joe Bidena na prezydenta USA i zagroziło możliwą serią zamachów w dniach 17 i 20 stycznia.
Ideologia.
Organizacja popiera i sama planowała ataki na rząd Stanów Zjednoczonych, Żydów, homoseksualistów i inne mniejszości. Deklarowanym celem organizacji jest obalenie rządu USA przez stosowanie metod terrorystycznych i partyzanckich. Ideologia organizacji składa się z mieszanki skrajnie prawicowych ideologii lub negatywnych postaw wobec mniejszości. Najbardziej radykalne odłamy organizacji deklarują swoje poparcie dla działań skrajnie prawicowych sekt chrześcijańskich, takich jak Kościół Baptystyczny Westboro, działań islamistów czy grup satanistycznych. W 2016, po zamachu na klub gejowski w Orlando, ówczesny lider Atomwaffen Division opisał jego sprawcę Omara Mateena jako „bohatera”. W pierwszą rocznicę masakry w Orlando, podczas czuwania w mieście San Antonio w Teksasie, członek AWD Stephen Billingsley został sfotografowany z tabliczką z napisem "God Hates Fags" (pol. "Bóg nienawidzi pedałów") – tabliczki z taką treścią są znakiem rozpoznawczym członków fundamentalistycznego Kościoła Baptystycznego z Westboro.
Symbole.
Organizacja posługuje się rozmaitymi symbolami, jej głównym logo jest czarna tarcza herbowa z symbolem promieniowania atomowego. Flagą organizacji jest czarny prostokąt z logo organizacji otoczonym wieńcem na środku flagi, od którego rozchodzą się do kątów flagi żółte pasy, które są wykonane w stylu promieni. Charakterystycznym symbolem wśród członków organizacji jest zakrywająca dolną część twarzy czarna maska z białymi trupimi zębami, która jest ogólnie kojarzona z ruchami neonazistowskimi.
Grafiki propagandowe organizacji często inspirowane są internetowym gatunkiem sztuki – vaporwave. Takie obrazy nierzadko wypełnione nazistowską symboliką, nazywane są potocznie przez internautów „"fashwave"” (od słowa faszyzm).

</doc>
<doc id="4771186" url="https://pl.wikipedia.org/wiki?curid=4771186" title="Masakra na uniwersytecie w Fullerton">
Masakra na uniwersytecie w Fullerton

Masakra na uniwersytecie w Fullerton – strzelanina w szkole, do której doszło 12 lipca 1976 na uniwersytecie w Fullerton w Kalifornii w Stanach Zjednoczonych. Sprawca, 37-letni pracownik uniwersytetu Edward Charles Allaway, ostrzelał w bibliotece uniwersyteckiej i w pomieszczeniu roboczym swoich współpracowników, zabijając siedmiu z nich i ranił dwóch innych. 
Allaway po strzelaninie uciekł do miejscowego hotelu, ale później zatelefonował na policję, która przybyła pod hotel i go aresztowała. Przed sądem twierdził, że jego koledzy z pracy zmuszali jego żonę, żeby grała w filmach pornograficznych. Rok po masakrze jej sprawca został uznany za niepoczytalnego i został skierowany do szpitala psychiatrycznego Patton State Hospital, a w 2016 roku został przeniesiony do innego szpitala o nazwie Napa State Hospital.

</doc>
<doc id="4771187" url="https://pl.wikipedia.org/wiki?curid=4771187" title="Neville Price">
Neville Price

Neville Graham Price (ur. 1 czerwca 1929 w East London, zm. 28 grudnia 1980 w Johannesburgu) – południowoafrykański lekkoatleta, specjalista skoku w dal, zwycięzca igrzysk Imperium Brytyjskiego w 1950.
Zwyciężył w skoku w dal oraz zajął 7. miejsce w trójskoku na igrzyskach Imperium Brytyjskiego w 1950 w Auckland.
Zajął 11. miejsce w skoku w dal na igrzyskach olimpijskich w 1952 w Helsinkach, oraz 7. miejsce w tej konkurencji na igrzyskach olimpijskich w 1956 w Melbourne.
Był halowym mistrzem Stanów Zjednoczonych w skoku w dal w 1954.
Sześciokrotnie poprawiał rekord Południowej Afryki w tej konkurencji do wyniku 7,87 m, uzyskanego 3 grudnia 1955 w Bloemfontein. Rekord ten został poprawiony dopiero w 1972. Był również rekordzistą swego kraju w biegu na 100 metrów z czasem 10,5 s, osiągniętym 30 grudnia 1951 w Nowym Orleanie.

</doc>
<doc id="4771192" url="https://pl.wikipedia.org/wiki?curid=4771192" title="North Caicos">
North Caicos

North Caicos – druga pod względem wielkości wyspa wchodząca w skład Turks i Caicos (po Middle Caicos). Na zachodzie, wyspy koralowe Caicos ("Caicos Cays", najbliższa jest Parrot Cay) łączą North Caicos z Providenciales. Na wschodzie wyspa jest oddzielona od Middle Caicos przez "Juniper Hole", wąski przesmyk, przez który mogą przepłynąć jedynie małe łodzie. Obie wyspy są połączone półtorakilometrową groblą.
Dane fizycznogeograficzne.
North Caicos ma powierzchnię 116,4 km2 w obrębie znaku wysokiej wody i 207,1 km2 w obrębie linii brzegowej. Różnica pomiędzy obiema wartościami nie jest liczona jako powierzchnia lądowa. Miejscami wartymi zobaczenia na wyspie są: "Cottage Pond" ("Chata nad stawem"), "Wade's Green Plantation" ("Zielona plantacja Wade'a" – XVIII-wieczna plantacja bawełny), "Flamingo Pond Overlook" ("Staw flamingów"), oraz malutkie "Three Marys Cays" ("Wysepki koralowe trzech Marii"; 0,64 ha), znajdujące się około 20 metrów od północno-zachodniego wybrzeża. North Caicos znajduje się w odległości 12 mil (ok. 20 kilometrów) od Providenciales, gdzie można zakupić bilet na jednodniowy rejs promem na North Caicos.
Razem z Parrot Cay (4,9 km2), Bay Cay położoną na wschód od North Caicos (ma ona 12,9 km2 co czyni ją szóstą pod względem wielkości wyspą Turks i Caicos), oraz kilkoma mniejszymi niezamieszkałymi wysepkami koralowymi tworzy Dystrykt North Caicos, o powierzchni 144,9 km2.
Ludność.
Liczba ludności wyniosła 1312 osób w 2012 roku.
Miasta na North Caicos.
Bottle Creek.
Z populacją liczącą 907 osób, Bottle Creek jest główną miejscowością na wyspie. Jest to również stolica Dystryktu, znajdują się tam liczne budynki lokalnych władz, budynki użyteczności publicznej, oraz tamtejsze liceum (high school). Wzdłuż Drogi Królewskiej (King's Road) biegnącej od Bottle Creek aż do grobli prowadzącej na Middle Caicos, znajdują się tereny, na których dawniej prowadzono liczne plantacje.
Whitby.
Znajdująca się pomiędzy chronionym obszarem nurkowania w okolicach "Three Marys Cays" a "Horsetable Beach" ("Końską Plażą"), Whitby jest małą nadbrzeżną wioską na północnym wybrzeżu North Caicos.
Kew.
Ta leżąca w głębi lądu wioska jest jedną z najstarszych miejscowości na Turks i Caicos. Jest znana z bycia ośrodkiem rolniczej społeczności archipelagu. W Kew znajduje się także "Wade's Green Plantation", która jest atrakcją historyczną dla turystów. W wiosce mieszkają 234 osoby.
Sandy Point.
Ta mała wioska znajduje się na północno-zachodnim cyplu wyspy, z widokiem na Parrot Cay. Siedzibę ma tam Klub jachtowy North Caicos. Znajduje się tam też Przystań Sandy Point, gdzie docierają promy z Providenciales. Wioska liczy 23 osoby.
Edukacja.
Raymond Gardiner High School ma swoją siedzibę w Bottle Creek.

</doc>
<doc id="4771193" url="https://pl.wikipedia.org/wiki?curid=4771193" title="Józef (Ilijew)">
Józef (Ilijew)



</doc>
<doc id="4771200" url="https://pl.wikipedia.org/wiki?curid=4771200" title="1000hp (album)">
1000hp (album)

1000hp – szósty album studyjny amerykańskiej grupy muzycznej Godsmack. Wydawnictwo ukazało się 5 sierpnia 2014 roku.

</doc>
<doc id="4771202" url="https://pl.wikipedia.org/wiki?curid=4771202" title="Natalja Puszkariowa">
Natalja Puszkariowa

Natalja Lwowna Puszkariowa (, ur. 23 września 1959 w Moskwie) – rosyjska historyczka, antropolożka, pionierka historycznej feminologii i historii płci w nauce radzieckiej i rosyjskiej. Doktorka nauk historycznych, profesorka, kierowniczka sektora badań nad płcią etniczną w Instytucie Etnologii i Antropologii RAS, prezeska Rosyjskiego Stowarzyszenia Badaczy Historii Kobiet. Działaczka feministyczna.
Biografia.
Urodziła się w rodzinie znanych historyków, doktorów nauk historycznych Lwa Nikitowicza i Iriny Michajłowej Puszkariowej. Ukończyła studia na Wydziale Historycznym Moskiewskiego Uniwersytetu Państwowego oraz studia podyplomowe i doktoranckie w Instytucie Etnografii. Od 1987 pracuje w tym instytucie, a od 2008 kieruje sektorem badań nad płcią etniczną.
Jest matką Artioma Michajłowicza Puszkariowa, doktora nauk historycznych.
Działalność naukowa i dydaktyczna.
Głównym rezultatem pracy badawczej Natalji Puszkariowej jest stworzenie rosyjskiej szkoły historycznej feminologii i historii płci. Jej praca doktorska położyła podwaliny pod badania genderowe w sowieckiej nauce. Wykreowała kierunek naukowy, tworząc metodologiczną i organizacyjną podstawę dla rozwoju badań feminologicznych w ZSRR i Rosji.
Natalja Puszkariowa jest autorką ponad 400 publikacji naukowych i ponad 150 publikacji popularnonaukowych, w tym 9 monografii i kilkunastu kolekcji artykułów naukowych, w których działała jako kompilatorka, redaktorka, autorka wstępu. W latach 1989–2005 wykładała historię rosyjskich kobiet, prowadziła badania kobiet i płci na rosyjskich uniwersytetach i zagranicznych.
Działania redakcyjne i eksperckie.
W latach 1994–1997 prowadziła kolumnę „Historia życia prywatnego” w czasopiśmie historycznym „Rodina” (ros. Родина). Od 1996 jest redaktorką kolumny «Cult of the Ancestors» w czasopiśmie "Motherhood". Od 2007 jest redaktorką naczelną rocznika historii społecznej.
Od 1997 jest członkinią wielu komitetów redakcyjnych i redakcyjnych czasopism „Gender Studies”, „Bulgarian Ethnology” (Sofia), czasopism „White Spots of Russian and World History” oraz „Modern Science: Actual Problem of Theory and Practice” (seria «Humanities»), „Psychologia historyczna i historia społeczna”, „Glasnik SANU” (Belgrad), „Adam i Ewa. Almanach z historii płci”, „Słownik języka rosyjskiego XI-XVII wieku”, „Aspazja. Rocznik płci historia”, seria książek „Gender Studies” itp.), „Feminolo ia i gender studies”. Od 2010 jest zaangażowana w prace nad biuletynem Tver State University, biuletynem Perm State University, od 2012 współpracuje z czasopismem „Psychologia historyczna i historia społeczna” (Moskwa).
W latach 1996–1999 była członkinią Rady Naukowej Moskiewskiego Centrum Studiów nad Płcią, w latach 1997–2006 dyrektorką programów edukacyjnych i naukowych, współorganizatorką rosyjskich szkół letnich dla kobiet i badań nad płcią. Była członkinią rad ekspertów Rosyjskiej Państwowej Fundacji Humanitarnej, Fundacji McArthura, Fundacji Społeczeństwa Otwartego (ang. Open Society Foundations), Kanadyjskiego Funduszu Równości Płci. Była ekspertką oceniającą program UE VI na lata 2002–2006 oraz szefową grupy ekspertów Rady ds. Konsolidacji Ruchu Kobiet w Rosji.
Działania społeczne.
Jest jedną z liderek ruchu feministycznego w Rosji i krajach Wspólnoty Niepodległych Państw. Od 2002 jest prezeską Rosyjskiego Stowarzyszenia Badaczy Historii Kobiet. Od 2010 jest członkinią komitetu wykonawczego Międzynarodowej Federacji Badaczy Historii Kobiet i prezes Rosyjskiego Stowarzyszenia Badaczy Historii Kobiet.

</doc>
<doc id="4771204" url="https://pl.wikipedia.org/wiki?curid=4771204" title="Pochodnia olimpijska">
Pochodnia olimpijska

Pochodnia olimpijska – specjalny rodzaj pochodni, w której jest zapalany ogień olimpijski. Przed rozpoczęciem igrzysk olimpijskich urządzana jest z nią sztafeta, a na końcu zapala się nią znicz olimpijski. Jest to także jeden z najbardziej charakterystycznych symboli igrzysk olimpijskich.
Historia.
Historia ognia olimpijskiego sięga Starożytnej Grecji, lecz pochodnie olimpijskie zaczęto używać od 1912 roku, symbolicznie od słów barona Pierre de Coubertin:
W roku 1936 zaczęto uprawiać także sztafetę olimpijską. Powstała ona w nazistowskich Niemczech; inicjatorem był niemiecki działacz sportowy Carl Diem we współpracy z Ioannisem Ketseasem. Jako pierwszy z pochodnią olimpijską biegł Konstantinos Kondyllis, lecz w całej 2075 kilometrowej sztafecie olimpijskiej w 1936 roku brało udział 3075 osób (każdy z nich biegł niecały kilometr). Ostatnim biegaczem, tym samym osobą, która zapalała znicz olimpijski, po długich naradach na terenie Niemiec został Fritz Schilgen.
Pochodnia nie mogła zgasnąć od jej zapalenia aż do podpalenie znicza olimpijskiego w wyznaczonym miejscu. Niekiedy jednak pochodnia gasła w trakcie trasy i trzeba było ją podpalać jeszcze raz, na przykład podczas sztafety Zimowych Igrzysk Olimpijskich 2014 w Soczi pochodnia zgasła przynajmniej 44 razy co wywołało dużo zamieszania na międzynarodowym szczeblu.
Kolejne pochodnie olimpijskie posiadały różne kształty i wielkości. W Letnich Igrzyskach Olimpijskie 2020 w Tokio (przełożonych na rok 2021) w pochodni było paliwo wodorowe.

</doc>
<doc id="4771206" url="https://pl.wikipedia.org/wiki?curid=4771206" title="Puchar Prezydenta Rzeczypospolitej Polskiej (1938)">
Puchar Prezydenta Rzeczypospolitej Polskiej (1938)

Puchar Prezydenta Rzeczypospolitej Polskiej w piłce nożnej 1938 – trzecia edycja rozgrywek mających na celu wyłonienie zdobywcy Pucharu Prezydenta Rzeczypospolitej Polskiej, w której zagrało czternaście zespołów będących reprezentacjami okręgów piłkarskich. 
Rozgrywki toczyły się od 22 maja 1938 do 14 27 listopada 1938 roku. W sumie odbyło się trzynaście spotkań, z których cztery zostały rozstrzygnięte po dogrywce. W sumie strzelono sześćdziesiąt dziewięć bramek przez czterdziestu czterech zawodników. Najlepszym strzelcem Pucharu Prezydenta Rzeczypospolitej Polskiej był napastnik reprezentacji Warszawy, Klemens Święcki, zdobywca siedmiu goli. Rozgrywki zostały zainaugurowane od meczów 1/8 finału, z których zostali zwolnieni finaliści poprzedniej edycji: reprezentacja Krakowa i Śląska. Trofeum w sezonie 1938 zdobył Lwów, który w rozegranym na Parku Sportowy im. Edwarda Śmigłego-Rydza finale pokonał 5:1 Kraków. Puchar zwycięzcom wręczył Kazimierz Glabisz.
Miejsce rozegrania finału zostało wybrane poprzez losowanie, w którym udział brał Lwów oraz Kraków. Przed meczem finałowym został odegrany Hymn Polski.

</doc>
<doc id="4771209" url="https://pl.wikipedia.org/wiki?curid=4771209" title="Hufiec ZHP Warszawa-Wola">
Hufiec ZHP Warszawa-Wola

Hufiec ZHP Warszawa-Wola – jednostka terenowa Związku Harcerstwa Polskiego działająca na terenie Chorągwi Stołecznej ZHP. Liczy około 1000 zuchów, harcerek i harcerzy skupionych w 47 gromadach zuchowych i drużynach harcerskich, które funkcjonują na terenie dzielnicy Wola i dzielnicy Bemowo w Warszawie oraz podwarszawskiej gminy Stare Babice.
Hufiec systematycznie organizuje wsparcie dla potrzebujących.
Historia hufca.
Hufiec Warszawa-Wola powstał w 1960. Pierwsza forma zrzeszenia harcerzy w tej części Warszawy powstała w 1921, gdy działał Okręg Warszawa Wola złożony z Hufca Harcerzy, Hufca Harcerek i Koła Przyjaciół Harcerstwa kierowanego przez Starszyznę Okręgu. W styczniu 1934 w Warszawie wprowadzono stały podział na 8 hufców terytorialnych. Od tego czasu hufiec był jednostką organizacyjno-programową, o stałym składzie i komendzie.
Podczas II wojny światowej nie mówiono o jednostce organizacyjnej zwanej hufcem, ale był to tzw. “Blok Reduta”, którego komendantem był hm. Jerzy Dargiel. Blok Reduta skupiał w sobie wszystkie grupy wiekowe Szarych Szeregów działające na terenie Jednej dzielnicy – Woli a mianowicie: Zawiszaków, Bojowe Szkoły i Grupy Szturmowe. Jest to ewenement na skalę Warszawy.
W latach 1945–1949 nastąpiła reorganizacja harcerskich jednostek, w tym Hufca Wola. Hufiec zmienił zasięg terytorialny i skład podległych jednostek. Harcerze działali tam również w latach 40., aż do likwidacji ZHP w 1950.
W grudniu 1956 na zjeździe w Łodzi został reaktywowany Związek Harcerstwa Polskiego. Komendantem Hufca Warszawa-Wola został hm. Jan Hyc.
W marcu 1957 komendantem hufca został phm. Kazimierz Burchardt. Hufiec liczył wówczas około 90 drużyn. Instruktorzy działali społecznie. Siedziba mieściła się przy ulicy Młynarskiej.
W drugiej połowie 1957 hufiec został podzielony na trzy mniejsze celem zbliżenia kadry instruktorskiej do młodzieży. Tym sposobem na Woli powstały:
1 października 195 Hufce Reduta, Koło i Młynów zostały połączone na nowo w jeden Hufiec Warszawa Wola.
Jesienny zlot „Żółty Liść” 1978.
Pierwszy “Żółty Liść” odbył się w okolicy Wielbarka nad Jęziorem Głęboczkiem i zgromadził ok. 500 osób. Kolejne to m.in. Pomiechówek, Zalesie Górne, Bemowo. Głównymi organizatorami byli dh. Rysak i dh. Piłatowicz, którzy wcielili w życie swój pomysł przedłużenia i zakończenia obozu letniego w 1978 roku. Swoją nazwę Żółty Liść, zlot zawdzięcza porze roku w jakiej się odbywał, czyli jesieni. Do programu należała m.in. gra terenowa, a głównym zamysłem była nauka orientowania się w terenie oraz integracja między drużynami.
Inicjatywy społeczne Hufca ZHP Warszawa-Wola.
Stołeczne szycie maseczek.
W trakcie "pandemii COVID-19" Hufiec ZHP Warszawa-Wola zaangażowany był w akcję szycia maseczek. Placówkami zaopatrywanymi przez Hufiec ZHP Warszawa-Wola w maseczki były: 
Inicjatywa została laureatem II miejsca konkursu S3KTOR 2020/21, organizowanego przez Miasto Stołeczne Warszawa.

</doc>
<doc id="4771212" url="https://pl.wikipedia.org/wiki?curid=4771212" title="Ernie Grunfeld">
Ernie Grunfeld

 
Ernie Grunfeld (ur. 24 kwietnia 1955 w Satu Mare) – amerykański koszykarz, występujący na pozycjach rzucającego obrońcy lub niskiego skrzydłowego, posiadający także rumuńskie obywatelstwo, mistrz olimpijski oraz panamerykański, po zakończeniu kariery zawodniczej – trener i działacz klubowy.
Wraz z rodzicami (Alex, Livia) wyemigrował z Węgier do Stanów Zjednoczonych w 1964.
W latach 1986–1989 pracował jako analityk dla MSG Network. Przez kolejne dwa lata pracował jako asystent trenera New York Knicks, po czym w 1991 objął stanowisko wiceprezesa do spraw personelu zawodniczego. 21 lipca 1993 został wiceprezesem klubu oraz generalnym menadżerem. 23 lutego 1996 uzyskał awans na prezesa, nadal piastując także etat menadżera głównego New York Knicks. Od 2003 do 2018 piastował funkcję prezesa do spraw operacji koszykarskich w klubie Washington Wizards.
Jego syn Dan był także zawodowym koszykarzem.

</doc>
<doc id="4771213" url="https://pl.wikipedia.org/wiki?curid=4771213" title="Flaga Drugiej Republiki Hiszpańskiej">
Flaga Drugiej Republiki Hiszpańskiej

Flaga Drugiej Republiki Hiszpańskiej – jeden z symboli narodowych Drugiej Republiki Hiszpańskiej, ustanowiony mocą dekretu z 27 kwietnia 1931 i potwierdzony w konstytucji z 1931 roku. Była używana w kraju do upadku Drugiej Republiki w 1939, a także przez Rząd Drugiej Republiki Hiszpańskiej na uchodźstwie do 1977. Obecnie stosowana jest głównie przez środowiska prorepublikańskie.
Wygląd.
Flaga Drugiej Republiki Hiszpańskiej ma kształt prostokąta podzielonego na trzy poziome pasy: czerwony, żółty i fioletowy. W środkowej części pasa umieszczone było godło Drugiej Republiki Hiszpańskiej.

</doc>
<doc id="4771216" url="https://pl.wikipedia.org/wiki?curid=4771216" title="Agnieszka Sajdutka">
Agnieszka Sajdutka

Agnieszka Sajdutka (ur. 26 marca 1994 w Rzeszowie) − zawodniczka, trenerka, członek kadry narodowej Polski, mistrzyni Polski, Europy i świata w karate tradycyjnym (2 dan).
Urodzona i związana z Rzeszowem. Od dzieciństwa była zainteresowana sportami walki − początkowo fascynowało ją judo, ale była za mała aby trenować. Treningi karate rozpoczęła w wieku 7 lat pod okiem Marty Niewczas. Do 2020 roku była związana z Akademią Karate Tradycyjnego w Rzeszowie, a następnie z Akademią Sportu Chikara w Rzeszowie. Ukończyła VIII Liceum Ogólnokształcące im. Stanisława Wyspiańskiego w Rzeszowie. W 2019 uzyskała tytuł magistra wychowania fizycznego na Uniwersytecie Rzeszowskim.
Stypendystka Urzędu Marszałkowskeigo Województwa Podkarpackeigo i Urzędu Miasta Rzeszowa. Najlepsza zawodniczka Polskiego Związku Karate Tradycyjnego w kategorii senior w roku 2018. W 2019 zdobyła 3. miejsce w 59 Plebiscycie Sportowym Nowin. W tym samym roku była reprezentantką Polski w Ultimate Karate League.
Osiągnięcia.
XXV Mistrzostwa Polski Seniorów, Młodzieżowców, Juniorów i Juniorów Młodszych w Karate Tradycyjnym (17-18 maja 2014, Gdańsk) (kategoria wiekowa młodzieżowiec 18-20 lat)
XVII Mistrzostwa Świata w Karate Tradycyjnym (24-25 października 2014, Genewa, Szwajcaria) (kategoria wiekowa młodzieżowiec 18-20 lat)
XXXII Mistrzostwa Europy WTKF w Karate Tradycyjnym (17-18 października 2015, Wilno, Litwa) (kategoria wiekowa senior 21+)
"Polska Liga Karate Tradycyjnego ORLEN 2016 ‒ II miejsce"
"VII Puchar Europy w Karate Tradycyjnym 2016 – 28 maja 2016, Stara Wieś ‒ I miejsce"
XXVII Mistrzostwa Polski Seniorów, Młodzieżowców, Juniorów i Juniorów Młodszych w Karate Tradycyjnym ORLEN 2016 (17-19 czerwca 2016, Sopot) (kategoria wiekowa senior 21+)
Mistrzostwa Świata w Karate Tradycyjnym Kraków ORLEN 2016 (14-15 października 2016, Kraków, Polska) (kategoria wiekowa senior: 21+)
"Polska Liga Karate Tradycyjnego ORLEN 2017 ‒ II miejsce"
"IX Puchar Świata w Karate Tradycyjnym ORLEN 2017 (3 czerwca 2017, Łódź) ‒ I miejsce"
XXVIII Mistrzostwa Polski Seniorów, Młodzieżowców, Juniorów i Juniorów Młodszych w Karate Tradycyjnym ORLEN 2017 (17-18 czerwca 2017, Zamość) (kategoria wiekowa senior 21+)
XXXIII Mistrzostwa Europy w Karate Tradycyjnym (4 listopada 2017, Kluż-Napoka, Rumunia) (kategoria wiekowa senior 21+)
VII Mistrzostwa Świata Karate Fudokan (Kategoria wiekowa senior 22+)
Mistrzostwa Świata Mistrzostwa Świata w Tradycyjnym Karate-do (22-28 października 2018, St. John’s, Nowa Fundlandia, Kanada) (kategoria wiekowa senior 21+)
"Polska Liga Karate Tradycyjnego 2019 ‒ I miejsce"
XXX Mistrzostwa Polski w Karate Tradycyjnym
X Puchar Świata w Tradycyjnym Karate-Do (6 lipca 2019, Zamość) "‒ I miejsce"
VIII Mistrzostwach Świata w Karate Fudokan w Niemczech (1-3 listopada 2019, Sindelfingen, Niemcy)

</doc>
<doc id="4771218" url="https://pl.wikipedia.org/wiki?curid=4771218" title="Gospodarka Narodowa. The Polish Journal of Economics (czasopismo)">
Gospodarka Narodowa. The Polish Journal of Economics (czasopismo)



</doc>
<doc id="4771220" url="https://pl.wikipedia.org/wiki?curid=4771220" title="Ford Tierra">
Ford Tierra



</doc>
<doc id="4771221" url="https://pl.wikipedia.org/wiki?curid=4771221" title="Ford Conquistador">
Ford Conquistador



</doc>
<doc id="4771223" url="https://pl.wikipedia.org/wiki?curid=4771223" title="When Legends Rise">
When Legends Rise

When Legends Rise – siódmy album studyjny amerykańskiej grupy muzycznej Godsmack. Wydawnictwo ukazało się 27 kwietnia 2018 roku.

</doc>
<doc id="4771225" url="https://pl.wikipedia.org/wiki?curid=4771225" title="La Sultane">
La Sultane

„La Sultane” – nazwa noszona na przestrzeni dziejów przez okręty Marine nationale:

</doc>
<doc id="4771226" url="https://pl.wikipedia.org/wiki?curid=4771226" title="Józef Słotwiński (nauczyciel)">
Józef Słotwiński (nauczyciel)

Józef Słotwiński herbu Leliwa (ur. 19 kwietnia 1856 w Głobikowej, zm. 9 października 1917 w Lubaczowie) – polski nauczyciel.
Życiorys.
Józef Słotwiński urodził się 19 kwietnia 1856 w Głobikowej. Wywodził się z rodu Słotwińskich herbu Leliwa. Był wnukiem Konstantego oraz synem Ludwika i Eugenii z domu Maciejewskiej. Ukończył C. K. Gimnazjum w Tarnowie. Studiował na Wydziale Filozoficznym Uniwersytetu Lwowskiego oraz na Wydziale Filozoficznym Uniwersytetu Jagiellońskiego, gdzie złożył podwójny egzamin profesorski: z filozofii klasycznej i polonistyki.
10 września 1881 podjął pracę w szkolnictwie w C. K. Gimnazjum w Stanisławowie. Tam uczył języków łacińskiego, greckiego, polskiego Egzamin nauczycielski złożył 15 maja 1885 i od tego czasu liczyła się jego służba. Z posady zastępcy nauczyciela w Stanisławowie 14 lipca 1886 został mianowany nauczycielem rzeczywistym w C. K. Gimnazjum w Sanoku. W szkole uczył języków łacińskiego, greckiego, polskiego. 30 listopada 1889 został zatwierdzony w zawodzie nauczycielskim i otrzymał tytuł c. k. profesora. 21 sierpnia 1891 został przeniesiony do C. K. IV Gimnazjum we Lwowie, gdzie otrzymał opróżnioną posadę nauczycielską. Uczył tam języków łacińskiego, greckiego, polskiego.
5 września 1899 został mianowany dyrektorem C. K. Gimnazjum w Jaśle, a stanowisko sprawował od 20 września 1899. W szkole uczył początkowo języka greckiego, później propedeutyki filozofii, a w całym okresie sprawowania stanowiska dyrektora był zastępcą przewodniczącego C. K. Rady Szkolnej Okręgowej w Jaśle. 28 grudnia 1911 otrzymał VI rangę w zawodzie, zaś w roku szkolnym 1911/1912 i 1912/1913 był urlopowany. Na początku grudnia 1911 w Jaśle uroczyście obchodził jubileusz 30-lecia pracy. Postanowieniem z 21 lutego 1913 został na własną prośbę przeniesiony w stan spoczynku, a przy tej okazji otrzymał tytuł c. k. radcy rządu.
Był ceniony w pracy pedagogicznej i znany ze swojego patriotycznego usposobienia. Uszanował działalność Organizacji Narodowej wśród jasielskich gimnazjalistów Udzielał się społecznie. Przyczynił się do zbiórki funduszy i wybudowania gmachu Bursy Gimnazjalnej im. Adama Mickiewicza w Jaśle, poświęconej 5 października 1912. Był inicjatorem powstania i twórcą Towarzystwa Opieki nad Młodzieżą Gimnazjalną w Jaśle, założonego 1 kwietnia 1900. Był prefektem utworzonej w Jaśle w 1910 Sodalicji Mariańskiej Inteligencji Męskiej pw. Kazimierza Królewicza.
Po przejściu na emeryturę wyjechał z Jasła. Zmarł 9 października 1917 w Lubaczowie. Był żonaty z Marią z domu Kamińską (1868-1958), z którą miał kilkoro dzieci.
Dyrektorowi Słotwińskiemu w 1938 zadedykował swoje wspomnienia gimnazjalne prof. Stanisław Pigoń.
Odznaczenia.
austro-węgierskie

</doc>
<doc id="4771227" url="https://pl.wikipedia.org/wiki?curid=4771227" title="La Sultane (1932)">
La Sultane (1932)

La Sultane (Q177) – francuski okręt podwodny z okresu międzywojennego i II wojny światowej, jedna z pięciu jednostek typu "Argonaute". Okręt został zwodowany 5 sierpnia 1932 roku w stoczni Schneidera w Chalon-sur-Saône, a w skład Marine nationale wszedł 20 maja 1935 roku. Jednostka pełniła służbę na Morzu Śródziemnym, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej „La Sultane” weszła w skład marynarki Wolnych Francuzów. W grudniu 1946 roku okręt został sprzedany na złom.
Projekt i budowa.
„La Sultane” zamówiona została w ramach programu rozbudowy floty francuskiej z 1929 roku. Okręt, zaprojektowany przez Eugène’a Schneidera i Maxime’a Laubeufa, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„La Sultane” zbudowana została w stoczni Schneidera w Chalon-sur-Saône. Stępkę okrętu położono 5 lutego 1931 roku, a zwodowany został 5 sierpnia 1932 roku.
Dane taktyczno-techniczne.
„La Sultane” była średniej wielkości dwukadłubowym okrętem podwodnym. Długość między pionami wynosiła 63,4 metra, szerokość 6,4 metra i zanurzenie 4,24 metra. Wyporność normalna w położeniu nawodnym wynosiła 630 ton, a w zanurzeniu 798 ton. Okręt napędzany był na powierzchni przez dwa dwusuwowe silniki wysokoprężne Schneider-Carels o łącznej mocy 1300 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„La Sultane” weszła do służby w Marine nationale 20 maja 1935 roku. Jednostka otrzymała numer burtowy Q177. W momencie wybuchu II wojny światowej okręt pełnił służbę na Morzu Śródziemnym, wchodząc w skład 17. dywizjonu 6. eskadry 4. Flotylli okrętów podwodnych w Bizercie (wraz z siostrzanymi jednostkami „Aréthuse”, „Atalante” i „La Vestale”). Dowódcą okrętu był w tym okresie kpt. mar. J.A.G. Mottez. W czerwcu 1940 roku okręt nadal znajdował się w składzie 17. dywizjonu, przechodząc remont w Bizercie (miał trwać do 21 lipca), a jego dowódcą był kpt. mar. J.M. Madec. W listopadzie 1940 roku rozbrojona we wrześniu w myśl postanowień zawieszenia broni jednostka znajdowała się w Tulonie pod kontrolą rządu Vichy.
9 grudnia 1940 roku okręty podwodne „Archimède”, „Aréthuse”, „La Sultane” i „La Vestale” wypłynęły z Tulonu do Dakaru w eskorcie awiza „Commandant Bory”, by via Oran dotrzeć 16 grudnia do Casablanki.
Po lądowaniu Aliantów w Afryce Północnej, w grudniu 1942 roku „La Sultane” weszła w skład marynarki Wolnych Francuzów. W 1943 roku okręt poddano modernizacji, w wyniku której zamiast wkm kal. 13,2 mm zamontowano pojedyncze działko przeciwlotnicze Oerlikon kal. 20 mm L/70. 1 września 1944 roku „La Sultane” (pod dowództwem por. mar. Javouheya) wraz z brytyjskim okrętem podwodnym HMS „Upstart” (P65) wyszły z La Maddaleny w rejs do Marsylii, w eskorcie amerykańskich ścigaczy okrętów podwodnych USS PC-546 i USS PC-591. 10 września oba okręty podwodne udały się w podróż powrotną, tym razem eskortowane przez USS PC-1597.
27 grudnia 1946 roku jednostka została sprzedana na złom.

</doc>
<doc id="4771230" url="https://pl.wikipedia.org/wiki?curid=4771230" title="Wydział Nauk Medycznych i Nauk o Zdrowiu Uniwersytetu Technologiczno-Humanistycznego im. Kazimierza Pułaskiego w Radomiu">
Wydział Nauk Medycznych i Nauk o Zdrowiu Uniwersytetu Technologiczno-Humanistycznego im. Kazimierza Pułaskiego w Radomiu

Wydział Nauk Medycznych i Nauk o Zdrowiu Uniwersytetu Technologiczno-Humanistycznego im. Kazimierza Pułaskiego w Radomiu – jeden z ośmiu wydziałów Uniwersytetu Technologiczno-Humanistycznego w Radomiu kształcący w zakresie nauk medycznych oraz nauk o zdrowiu. Utworzony z dniem 1 października 2020 roku w związku z przekształceniem dotychczasowego Wydziału Nauk o Zdrowiu i Kulturze Fizycznej. 
Historia Wydziału.
Powstał w wyniku reorganizacji uczelni poprzez wydzielenie od niego Zakładu Kultury Fizycznej (ten powrócił do Wydziału Filologiczno-Pedagogicznego) oraz utworzenie Katedry Kosmetologii (tym sam przejął kształcenie na tym kierunku od zlikwidowanego Wydziału Materiałoznawstwa, Technologii i Wzornictwa). Polska Komisja Akredytacyjna wydała z dniem 25 lipca 2019 roku ocenę negatywną kierunku lekarskiego. Ten sam organ z dniem 10 października 2020 roku odrzucił wniosek uczelni o ponowne rozpatrzenie sprawy. Krajowa Rada Akredytacyjna Szkół Pielęgniarek i Położnych z dniem 14 listopada 2019 roku podjęła decyzję odmowną w sprawie udzielenia akredytacji na prowadzenie studiów na kierunku pielęgniarstwo na poziomie pierwszego i drugiego stopnia Uniwersytetowi Technologiczno - Humanistycznemu im. Kazimierza Pułaskiego w Radomiu. Ministerstwo Nauki i Szkolnictwa Wyższego podjęło w marcu 2020 roku procedurę odebrania możliwości kształcenia na kierunku medycznym z powodu negatywnej oceny PKA. W tym samym miesiącu do dymisji podał się dotychczasowy dziekan dr hab.n. med. Zbigniew Kotwica, prof. UTH Rad. 
Pracownicy Wydziału.
dr.hab.n.med. Adam Kobayashi, prof. UTH Rad.
Władze Wydziału.
Dziekan: Dr hab. n. med. Leszek Markuszewski 
Prodziekan: Dr hab. inż. Emilia Klimaszewska, prof. UTH
Prodziekan: Dr n. o zdr. Justyna Natora
Prodziekan: Dr n. med. Łukasz Wysieński

</doc>
<doc id="4771231" url="https://pl.wikipedia.org/wiki?curid=4771231" title="Bitwa pod Łubniami">
Bitwa pod Łubniami

Bitwa pod Łubniami – bitwa stoczona między powstańcami a wojskami polskimi w dniach 26 maja-7 czerwca 1596 w czasie powstania kozacko-chłopskiego. Zwana też "bitwą nad Sołonicą" lub "rzezią nad Sołonicą".
Do bitwy doszło nad rzeką Sułą w pobliżu miejscowości Łubnie i Sołonica. Tam bowiem, w oparciu o rzekę postanowili bronić się powstańcy dowodzeni przez Semena Nalewajkę i Hryhora Łobodę. Stroną atakującą były wojska dowodzone przez hetmana Stanisława Żółkiewskiego. Liczyły one około 5000 żołnierzy. Oddziały kozackie zajęły pozycje obronne pomimo że liczyły około 6000 ludzi, ponieważ było wśród nich wielu rannych i chorych.
Kiedy szturm przeprowadzony 26 maja został przez powstańców odparty, hetman Żółkiewski rozkazał otoczyć obóz i ostrzeliwać go z dział. Dodatkowo dla zastraszenia powstańców przed obozem wbito na pal dwóch jeńców kozackich. Kiedy szykowano kolejny szturm, okazało się, że Kozacy uwięzili swoich przywódców i wystąpili o ustalenie warunków kapitulacji.
Po rokowaniach ustalono, że mają wydać przywódców, działa, amunicję oraz zwrócić zagrabione mienie i jeńców. Kiedy jednak powstańcy opuszczali obóz, doszło do rzezi. Wbrew rozkazom hetmana, około 1000 jeńców straciło życie. Według innych źródeł kilkuset. "Rzeź nad Sołonicą" zapoczątkowała niechlubny precedens łamania umów, przyczyniając się do wzrostu nienawiści i oddalenia szans na porozumienie z Kozakami oraz mieszkańcami Ukrainy. Ataman Łoboda stracił życie w czasie niesnasek jakie wybuchły w czasie oblężenia, natomiast Semen Nalewajko został stracony w Warszawie.

</doc>
<doc id="4771235" url="https://pl.wikipedia.org/wiki?curid=4771235" title="Budynek przy ul. Przedzamcze 1 w Toruniu">
Budynek przy ul. Przedzamcze 1 w Toruniu

Budynek przy ul. Przedzamcze 1 w Toruniu – dawny młyn dolny Zamku Krzyżackiego, obecnie budynek mieszkalny.
Lokalizacja.
Budynek znajduje się na terenie Zespołu Staromiejskiego, w sąsiedztwie ruin zamku krzyżackiego, nad Strugą Toruńską, przy ul. Przedzamcze 1.
Historia.
Budynek pochodzi z 1422 roku i pierwotnie pełnił rolę młyna wodnego przy zamku krzyżackim. W XIX wieku, podczas budowy pruskiej fortyfikacji Twierdzy Toruń, został on przebudowany i zaadaptowany na mieszkanie, którą to funkcję pełni do dziś. 
W 1938 roku budynek został wpisany do rejestru zabytków jako element historycznego układu dzielnicy przyległej do zamku krzyżackiego. 

</doc>
<doc id="4771236" url="https://pl.wikipedia.org/wiki?curid=4771236" title="Transmizoginia">
Transmizoginia

Transmizoginia (czasami trans-mizoginia) to intersekcja transfobii i mizoginii. Transmizoginia obejmuje negatywne postawy, nienawiść i dyskryminację skierowane przeciwko transkobietom.
Termin został po raz pierwszy użyty w 2007 roku przez Julię Serano w jej książce "Whipping Girl". Według Serano transmizoginia jest przekrojową formą seksizmu, opartą na interakcji między seksizmem opozycyjnym a tradycyjnym. Definiuje ona tradycyjny seksizm jako „przekonanie, że męskość jest lepsza od kobiecości”, a seksizm opozycyjny jako „przekonanie, że kobiety i mężczyźni są kategoriami sztywnymi i wzajemnie się wykluczającymi”.
Transmizoginia jest centralną koncepcją w transfeminizmie i jest często przywoływana w teorii intersekcjonalności.
Przyczyny.
Uważa się, że transmizoginia jest spowodowana społecznym przekonaniem, że mężczyźni są lepsi od kobiet. W "Whipping Girl" Julia Serano pisze, że istnienie transpłciowych kobiet jest postrzegane jako zagrożenie dla „hierarchii płci skoncentrowanej na mężczyznach, w której zakłada się, że mężczyźni są lepsi od kobiet i że męskość przewyższa kobiecość”. Teoretyczka płci Judith Butler powtarza to założenie, stwierdzając, że morderstwo kobiet transpłciowych jest „aktem władzy, sposobem na potwierdzenie dominacji... zabójstwo ustanawia zabójcę jako suwerena w momencie, gdy zabija".
Transkobiety postrzegane są również jako zagrażające heteroseksualności cispłciowych mężczyzn. Zaobserwowano, że medialne postacie „oszustek”, takich jak Dil, transpłciowa kobieta z filmu "Gra pozorów" z 1992 roku, wywołują oburzenie i męską homofobię na widowni, gdy wychodzi na jaw, że są transpłciowe.
Seksualizacja i molestowanie.
Julia Serano stwierdziła, że wiele transpłciowych kobiet doświadcza dodatkowej warstwy mizoginii w postaci fetyszyzacji. Zauważa, że pomimo tranzycji transkobiety są nadal powszechnie postrzegane jako mężczyźni; jednak są one seksualizowane jako kobiety. W branży pornograficznej, której odbiorcami są przede wszystkim heteroseksualni mężczyźni, kobiety trans są w dużej mierze przedstawiane jako obiekty seksualne. Serano zauważa, że kiedy przebywa w środowisku społecznym, w którym znana jest jako kobieta transpłciowa, na przykład w miejscach, w których wykonuje poezję mówioną, otrzymuje o wiele bardziej rażące komentarze seksualne niż w podobnym otoczeniu, które zakłada, że jest cispłciowa.
Związek z transfobią.
Transmizoginia różni się od transfobii tym, że transmizoginia koncentruje się na transkobietach, podczas gdy transfobia jest bardziej ogólnym pojęciem, obejmującym szersze spektrum nienawiści i dyskryminacji wobec wszystkich osób transpłciowych. Julia Serano stwierdza w "Whipping Girl," że „kiedy większość żartów koszt osób trans koncentruje się na „mężczyznach ubranych w sukienki” lub „mężczyznach, którzy chcą odciąć penisy”, to nie jest transfobia – to transmizoginia. Kiedy większość przemocy i napaści seksualnych popełnionych wobec osób trans jest skierowana przeciwko transkobietom, to nie jest transfobia – to transmizoginia”.

</doc>
<doc id="4771244" url="https://pl.wikipedia.org/wiki?curid=4771244" title="GMC T/F">
GMC T/F

GMC T/F – samochód dostawczo-osobowy typu pickup klasy wyższej produkowany pod amerykańską marką GMC w latach 1937–1939. 
Historia i opis modelu.
W 1937 roku GMC wprowadziło do sprzedaży nowy model dużego pickupa, który został oparty na bazie bliźniaczej konstrukcji Chevroleta - modelu G/S. GMC T/R wyróżniał się charakterystyczną stylistyką dla modeli GMC lat 30. XX wieku, posiadając wyraźnie zaznaczone, zaokrąglone nadkola, a także wielokolorowe malowanie karoserii.

</doc>
<doc id="4771245" url="https://pl.wikipedia.org/wiki?curid=4771245" title="Mistrzostwa Europy we Wspinaczce Sportowej 2004">
Mistrzostwa Europy we Wspinaczce Sportowej 2004

Mistrzostwa Europy we wspinaczce sportowej 2004 – 6. edycja mistrzostw Europy we wspinaczce sportowej, która odbyła się od 21 do 27 czerwca 2004 roku w włoskim Lecco. 
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2004 roku rywalizowali w 6 konkurencjach. Łącznie do mistrzostw Europy zgłoszonych zostało 227 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771247" url="https://pl.wikipedia.org/wiki?curid=4771247" title="Brian Oliver">
Brian Oliver

Imię i nazwisko Brian Oliver nosili lub noszą m.in.:

</doc>
<doc id="4771250" url="https://pl.wikipedia.org/wiki?curid=4771250" title="GMC AC/AF">
GMC AC/AF

GMC AC/AF – samochód dostawczo-osobowy typu pickup klasy wyższej produkowany pod amerykańską marką GMC w latach 1939–1941.
Historia i opis modelu.
W 1939 roku GMC zaprezentowało nową odsłonę sztandarowego pickupa, która zastąpiła w dotychczasowej ofercie model GMC T/F. Samochód zyskał przemodelowany pas przedni, z większą chromowaną atrapą chłodnicy i inaczej rozstawionymi reflektorami. Zmodyfikowany został też kształt paneli karoserii, a także wystrój kabiny pasażerskiej.

</doc>
<doc id="4771254" url="https://pl.wikipedia.org/wiki?curid=4771254" title="Budynek Polskiego Związku Działkowców w Toruniu">
Budynek Polskiego Związku Działkowców w Toruniu

Budynek Polskiego Związku Działkowców w Toruniu – siedziba Polskiego Związku Działkowców w Toruniu.
Lokalizacja.
Budynek znajduje się w południowej części dzielnicy Jakubskie Przedmieście, przy ul. Lubickiej 12.
Historia.
Budynek powstał w okresie dwudziestolecia międzywojennego i należał do toruńskiego lekarza, doktora Chozakowskiego. Jest to jedyny w Toruniu przykład tzw. architektury zakopiańskiej. Górski charakter obiektu podkreślają stare świerki, posadzone w czasie jego budowy. 
Obecnie swoją siedzibę ma tu Okręgowy Zarząd Toruńsko - Włocławski Polskiego Związku Działkowców.
Budynek wpisany jest do gminnej ewidencji zabytków (nr 1384).

</doc>
<doc id="4771257" url="https://pl.wikipedia.org/wiki?curid=4771257" title="Tadhg Furlong">
Tadhg Furlong

Tadhg Furlong (irl. ang. wym. , ur. 14 listopada 1992 r. w Wexfordzie) – irlandzki rugbysta występujący na pozycji . Reprezentant kraju, medalista mistrzostw Europy U-18, dwukrotny uczestnik pucharu świata, zdobywca Wielkiego Szlema w Pucharze Sześciu Narodów, zawodnik British and Irish Lions, klubowy zwycięzca ligi krajowej oraz mistrz Europy.
Młodość.
Furlong dorastał na farmie w niewielkiej wsi Campile w hrabstwie Wexford. Od dzieciństwa przejawiał liczne talenty sportowe. Był zawodnikiem klubu Horsewood GAA, gdzie grał w drużynach futbolowej i hurlingowej. Ze szczególnym powodzeniem uprawiał drugą z wymienionych dyscyplin, występując w juniorskich reprezentacjach hrabstwa. Także później, w czasie nauki w Good Counsel College w New Ross nadal uprawiał tradycyjne irlandzkie gry zespołowe. Jednocześnie uczęszczał na zajęcia rugby union do klubu New Ross R.F.C., gdzie jego ojciec był trenerem młodzieży (po raz pierwszy dołączył do grupy młodzików w kategorii do lat 8). Niemniej aż do ukończenia 16. roku życia swój czas poświęcony na sport dzielił pomiędzy rugby (głównie w zimie) oraz ulubiony hurling (latem). Dopiero wówczas w pełni poświęcił się rugby, w wieku 17 lat zdobywając powołanie do reprezentacji południowo-wschodnich hrabstw kraju.
Przyszły reprezentant Irlandii ukończył szkołę w 2010 roku, zaliczając egzaminy z techniki oraz ekonomii i zarządzania. Otrzymał wówczas szansę dalszego szkolenia sportowego w strukturach Leinster Rugby. Przed sezonem 2010/2011 dołączył do drużyny juniorów, jednocześnie zmieniając przynależność klubową na poziomie amatorskiej All-Ireland League (AIL): drużynę New Ross zamienił na dubliński Clontarf F.C. W 2011 roku trafił do właściwej akademii Leinsteru. W swoim pierwszym sezonie na tym poziomie Furlong uszkodził tkankę chrzęstną w stawie ramiennym, co skutkowało ponad półroczną pauzą. Także pozostałe dwa lata w akademii nie były wolne od przerw w treningach. W marcu 2013 roku w czasie meczu AIL pomiędzy Clontarf a Bohemians gracz po ataku jednego z rywali doznał pęknięcia nerki. Choć interwencja chirurgiczna nie była konieczna, jednak przez kolejne 20 tygodni młody filar nie mógł podejmować żadnej aktywności fizycznej. Niedługo po powrocie do zdrowia Furlong przeszedł zabieg wycięcia wyrostka robaczkowego i ponownie zmuszony był wstrzymać się od treningów przez dłuższy czas. W trakcie wymuszonych przerw zawodnik zdobył wyższe wykształcenia w zakresie przedsiębiorczości (specjalizacja finansowość) na Dublin City University.
Spędziwszy cztery lata w młodzieżowych drużynach Leinster Rugby, w 2014 roku Furlong otrzymał profesjonalny kontrakt i na stałe dołączył do pierwszej drużyny.
Kariera klubowa.
W profesjonalnych rozgrywkach debiutował wciąż jako zawodnik trzeciego roku akademii Leinsteru. Pierwsze spotkanie w Pro12 zaliczył w listopadzie 2013 roku, z ławki rezerwowych pojawiając się na boisku w starciu z . Drużyna z Dublina rozgrywki zakończyła na najwyższym stopniu podium, w majowym finale pokonując Glasgow Warriors. Niemniej sam Furlong w zmaganiach ligowych wystąpił zaledwie siedmiokrotnie (trzy razy w pierwszym składzie), w tym po raz ostatni w marcu 2014 roku. Jednocześnie był członkiem zespołu rezerw, który po zwycięstwie nad wywalczył British and Irish Cup.
Dobre występy sprawiły, że przed sezonem 2014/2015 urodzony w Wexfordzie zawodnik został nagrodzony miejscem w drużynie. Początkowo z uwagi na dużą konkurencję w składzie jego okazje do gry były ograniczone – przed nim w hierarchii plasowali się reprezentanci Irlandii Mike Ross i Marty Moore, natomiast na pozycji lewego filara podstawowym zawodnikiem był Michael Bent. Niemniej kontuzje rywali do miejsca w drużynie (w szczególności Moore’a) pozwoliły młodemu zawodnikowi na stosunkowo regularne zajmowanie pozycji wśród zmienników. Ostatecznie w swoim pierwszym sezonie jako zawodowiec Furlong opuścił zaledwie dwa mecze, występując w pierwszym składzie siedmiokrotnie i aż 18 razy pojawiając się na placu gry jako rezerwowy. W sezonie tym zaliczył także swój debiut w rozgrywkach europejskich (październikowe spotkanie z Wasps). Z czasem jego pozycja w drużynie stale rosła. W kolejnym roku częściej pojawiał się już na boisku jako zawodnik podstawowy niż jako zmiennik, by w 2017 roku wygrać rywalizację z kończącym sportową karierę Rossem. Mniej więcej w tym samym czasie skupił się wyłącznie na grze na pozycji prawego filara, porzucając sporadyczne występy po drugiej stronie młyna, jakie dotąd zdarzało mu się notować. W grudniu 2017 roku Furlong przedłużył swój kontrakt z Leinster Rugby o kolejne trzy sezony, do lata 2021 roku. Wedle medialnych doniesień miał w ten sposób zostać jednym z najlepiej opłacanych rugbystów w kraju, plasując się pod tym względem jedynie za Jonathanem Sextonem i Conorem Murrayem. Komentatorzy wskazywali, że nowa umowa miała zabezpieczyć drużynę z Dublina przed zakusami bogatych klubów francuskich mogących kusić Irlandczyka lukratywnymi ofertami.
W 2018 roku Furlong był centralną postacią drużyny, która wywalczyła podwójną koronę. Najpierw ekipa Leinster sięgnęła po tytuł klubowych mistrzów Europy, w finale pokonując Racing 92, by dwa tygodnie później w finale ligi Pro14 pokonać walijską drużynę Scarlets. Rok później Irlandczycy byli bliscy powtórzenia tego osiągnięcia. Choć jednak zdołali obronić tytuł mistrzowski w Pro14 (nieznaczna wygrana z Glasgow Warriors), to wcześniej w finale Champions Cup 10:20 ulegli Anglikom z Saracens. Filar zdobył jedyne przyłożenie swojej drużyny.
Kariera reprezentacyjna.
Zawodnik New Ross R.F.C. jesienią 2008 roku otrzymał powołanie na zbliżający się sezon do reprezentacji klubów U-18 (obok reprezentacji szkół jednej z dwóch drużyn narodowych w tej kategorii wiekowej). Furlong miał wówczas niespełna 16 lat. W marcu 2009 roku znalazł się w kadrze na mistrzostwa Europy, gdzie ostatecznie Irlandczycy zajęli trzecią lokatę. Rok później uczestniczył w kolejnej edycji tego turnieju. Tym razem drużyna z Zielonej Wyspy dotarła do samego finału, ulegając w nim rówieśnikom z Francji.
Przed sezonem reprezentacyjnym 2010/2011 młody filar awansował do drużyny do lat 19. Niemniej już kilka miesięcy później 18-latek brał udział w zmaganiach zespołu U-20 podczas młodzieżowego Pucharu Sześciu Narodów. Następnie otrzymał powołanie na mistrzostwa świata w tej samej kategorii wiekowej, podczas których Irlandczycy po porażce z Walią zakończyli zawody na ósmym miejscu. Ze względu na swój wiek Furlong brał udział także w młodzieżowych mistrzostwach świata rozgrywanych rok później w Południowej Afryce, gdzie Irlandia zajęła piątą lokatę. Łącznie w dwóch wspomnianych turniejach brał udział we wszystkich 10 meczach swojej drużyny, tylko raz pełniąc rolę zmiennika.
Na kolejne powołanie do reprezentacji musiał poczekać do jesieni 2014 roku. Wobec kontuzji w składzie po raz pierwszy został włączony do drużyny seniorów przygotowującej się wówczas do listopadowego meczu testowego z Gruzją. Podobnie rolę partnera treningowego pełnił podczas zgrupowania kadry przed Pucharem Sześciu Narodów 2015. Pierwszy występ w barwach narodowych zaliczył w maju 2015 roku w spotkaniu z Barbarians, podczas którego w skład irlandzkiej drużyny wchodzili wyłącznie gracze Leinsteru i Ulsteru. Oficjalny debiut przypadł na mecz z Walią stanowiący przedostatni sparing przed pucharem świata w Anglii. Został wówczas pierwszym wychowankiem New Ross w kadrze narodowej. Miejsce w reprezentacji Furlong zawdzięczał przede wszystkim kontuzjom bardziej doświadczonych graczy, choć on sam niespełna tydzień wcześniej zdążył wrócić po urazie uda, który wykluczył go z treningów na ponad miesiąc. Kiedy zaledwie trzy dni później selekcjoner Joe Schmidt ogłaszał skład na mistrzostwa, gracz Leinster Rugby znalazł się wśród powołanych. W czasie turnieju Furlong wystąpił zaledwie raz, z ławki rezerwowych wchodząc na boisko w grupowym meczu z Rumunią.
Przełomowym okresem dla kariery reprezentacyjnej filara z Wexfordu był rok 2016. Początkowo, choć znalazł się w składzie reprezentacji na Pucharu Sześciu Narodów, to jedynie dwukrotnie pojawił się na placu gry jako zmiennik. Podczas czerwcowych spotkań z Południową Afryką zaliczył swój pierwszy mecz w podstawowym składzie, czym rozpoczął imponującą serię występów. W czasie wspomnianych gier w RPA Irlandczycy odnotowali pierwsze w swojej historii zwycięstwo nad „Springboks” odniesione na terenie rywali. Szczególne wrażenie wywarły występy Furlonga podczas jesiennych meczów testowych. W podstawowym ustawieniu pojawiał się w starciach z Nową Zelandią (dwóch) i Australią. Dwa z nich zakończyły się zwycięstwem Irlandczyków, w tym historyczne, pierwsze wygrane spotkanie z „All Blacks”.
Rok 2017 Furlong rozpoczął jako podstawowy prawy filar reprezentacji, na stałe wyprzedzając w hierarchii doświadczonego Mike’a Rossa. W pierwszym składzie wystąpił we wszystkich meczach Pucharu Sześciu Narodów, by w kwietniu otrzymać powołanie do międzynarodowej ekipy British and Irish Lions. W czasie tournée po Nowej Zelandii Irlandczyk rozegrał trzy sparingi (w tym jeden jako zmiennik), a także trzy mecze przeciw „All Blacks” (wszystkie w pierwszym składzie). Choć ostatecznie seria pozostała nierozstrzygnięta (w trzech meczach zwycięstwo każdej z drużyn oraz remis), powszechnie wskazywano, że Furlong był jednym z najlepszych zawodników swojej drużyny. Ponownie wyróżniającym się graczem był także podczas Pucharu Sześciu Narodów 2018, choć opuścił mecze z Włochami i Walią (w pierwszym z wymienionych spotkań z powodu kontuzji zmuszony był opuścić boisko po zaledwie trzech minutach gry). Irlandzka reprezentacja pokonała wszystkich pięciu rywali, zdobywając tym samym Wielki Szlem. W dalszej części roku Furlong brał udział w wygranej 2:1 czerwcowej serii meczów z Australią (w jednym ze spotkań został okrzyknięty najlepszym graczem na boisku), a także zwycięskich starciach z Argentyną i Nową Zelandią.
W roku 2019 raz jeszcze był podstawowym graczem swojej drużyny podczas Pucharu Sześciu Narodów, zaś we wrześniu otrzymał powołanie na rozgrywany w Japonii puchar świata. Irlandzka drużyna przystępowała do mistrzostw w gronie faworytów, w pewnym momencie nawet jako lider światowego rankingu. Zespół nie zdołał jednak sprostać oczekiwaniom – Irlandia w fazie grupowej doznała porażki z gospodarzami turnieju, przez co w fazie ćwierćfinałowej trafiła na Nowozelandczyków. Ekipa „All Blacks”, rok wcześniej ograna w pojedynku w Dublinie, tym razem zdominowała Irlandczyków, pokonując ich aż 46:14. Pod względem indywidualnym filar wziął udział w pięciu turniejowych spotkaniach, dwukrotnie zdobywając punkty przez przyłożenie.
Po mistrzostwach w reprezentacji Irlandii doszło do znaczących zmian: Schmidta na stanowisku selekcjonera zastąpił Andy Farrell, zaś po zakończeniu kariery przez Rory’ego Besta nowym kapitanem został Jonathan Sexton. Sam 27-letni Furlong wszedł w skład nowo powołanej rady drużyny.
W maju 2021 roku ogłoszono, że zawodnik znalazł się w składzie British and Irish Lions na serię spotkań w Południowej Afryce.
Statystyki.
"Stan na 23 lutego 2020 r."
Styl gry.
Znakiem rozpoznawczym Furlonga jest przede wszystkim bardzo silna gra w młynie dyktowanym. Jednak tym, co odróżnia go od wielu zawodników występujących na tej samej pozycji, jest także dobra postawa w „grze otwartej”. Dysponuje szerokim – jak na tak potężnie zbudowanego gracza – wachlarzem zagrań technicznych tak jeśli chodzi o poruszanie się po boisku jak i zagrania ręką. Zdaniem części komentatorów wynikają one także z tego, że filar w młodości uprawiał futbol gaelicki czy hurling. W połączeniu ze znaczną siłą i mobilnością umiejętności te sprawiają, że Furlong wyróżnia się pod tym kątem spośród innych graczy pierwszej linii młyna, zwłaszcza prawych filarów cechujących się zazwyczaj małym zaangażowaniem w „grę otwartą”.
Życie osobiste.
Ojciec zawodnika, James był farmerem w Campile w południowo-wschodniej Irlandii. W przeszłości prowadził sklep mięsny. Amatorsko grywał też w rugby na pozycji filara w klubie New Ross R.F.C. – podobnie jak później jego syn. Matka Furlonga, Margaret przybyła do południowego Leinsteru z wyspy Whiddy w hrabstwie Cork. W przeszłości była dyrektorem Ballycullane National School we wsi Ballycullane. Tadhg ma młodszego brata Eoina.

</doc>
<doc id="4771259" url="https://pl.wikipedia.org/wiki?curid=4771259" title="Masakra w Nowym Sadzie">
Masakra w Nowym Sadzie

Masakra w Nowym Sadzie (także masakra w Baczce lub masakra w Wojwodinie) – masowe egzekucje około 4 tysięcy osób, głównie narodowości serbskiej i żydowskiej, dokonane przez węgierskich żołnierzy w dniach 4–29 stycznia 1942 r. w czasie węgierskiej okupacji wojskowej regionu Wojwodiny i Baczki.
Ich kulminacja nastąpiła między 21 a 24 stycznia, gdy przeprowadzono masowe łapanki, a zebranych w ten sposób ludzi masowo rozstrzeliwano na zamarzniętym Dunaju. Część spośród ofiar zginęła poprzez utonięcie w przeręblach bądź pod lodem lub wskutek hipotermii.
Informacje o masakrze wzburzyły węgierską opinię publiczną oraz członków opozycji parlamentarnej doprowadzając do postawienia przed sądem 14 oficerów i ich skazania. Po przejęciu władzy przez strzałokrzyżowców w 1944 roku zostali oni uwolnieni i rehabilitowani.
W 1946 roku węgierski Trybunał Narodowy skazał na śmierć generała Ferenca Fékétehalmy-Czeydnera (inicjatora zbrodni) i jego zastępcę – generała Jozsefa Grassy’ego, a na dożywocie generała Ferenca Szombathelyiego (dopiero 24 stycznia zareagował na działania podlegających mu jednostek) oraz na 14 lat "in absentia" kapitana Sándora Képíró. Generałowie zostali przekazani stronie jugosłowiańskiej, która skazała całą trójkę na śmierć i wykonała wyrok.
Dzięki staraniom Centrum Wiesenthala, 5 maja 2011 r. Sándor Képíró ponownie stanął przed sądem. Nie przyznał się wówczas do postawionych mu zarzutów i został uniewinniony z braku dowodów.
W literaturze węgierskiej wydarzenia te znalazły odbicie w paradokumentalnej powieści Tibora Cseresa "Zimne dni" (Hideg napok, 1964), gdzie przebieg wypadków opisano z różnego punktu widzenia kilku węgierskich wojskowych – osadzonych w areszcie więźniów powiązanych ze zbrodnią.

</doc>
<doc id="4771260" url="https://pl.wikipedia.org/wiki?curid=4771260" title="Önder Şipal">
Önder Şipal

Önder Şipal (ur. 1 maja 1987) – turecki bokser amatorski, uczestnik igrzysk olimpijskich w Rio de Janeiro (2016).
Şipal jest złotym medalistą igrzysk śródziemnomorskich 2009. W finałowym pojedynku pokonał na punkty (6:0) Marokańczyka Medhiego Khalsi. Zdobył też brązowy medal w roku 2005, rywalizując w kategorii lekkopółśredniej.
W lipcu 2016 uczestniczył w turnieju kwalifikacyjnym na Letnie Igrzyska Olimpijskie 2016. Reprezentant Turcji zajął trzecie miejsce w kategorii średniej, kwalifikując się na igrzyska. Na igrzyskach stoczył dwa pojedynki. W 1/16 finału jego rywalem był reprezentant Zambii Benny Muziyo, którego Şipal pokonał na punkty (2:1). Udział zakończył na 1/8 finału, przegrywając na punkty (0:3) z reprezentantem Indii Vikasem Krishanem.
Dwukrotnie zdobywał brązowe medale mistrzostw Unii Europejskiej w roku 2005 i 2006, rywalizując w kategorii lekkopółśredniej.

</doc>
<doc id="4771266" url="https://pl.wikipedia.org/wiki?curid=4771266" title="GMC C/E">
GMC C/E

GMC C/E – samochód dostawczo-osobowy typu pickup klasy wyższej produkowany pod amerykańską marką GMC w latach 1941–1947. 
Historia i opis modelu.
W 1941 roku GMC przedstawiło kolejną generację półciężarówek zbudowanych we współpracy z pokrewnym Chevroletem w ramach koncernu General Motors. GMC C/E w dotychczasowej ofercie marki zastąpiło serię modelową AC/AF, zyskując gruntownie zmodyfikowaną stylistykę. Z przodu pojawiła się znacznie większa atrapa chłodnicy, obejmującą większą część pasa przedniego.

</doc>
<doc id="4771271" url="https://pl.wikipedia.org/wiki?curid=4771271" title="Okręty podwodne typu Argonaute">
Okręty podwodne typu Argonaute

Okręty podwodne typu Argonaute – francuskie okręty podwodne z okresu dwudziestolecia międzywojennego i II wojny światowej. W latach 1928–1935 w stoczni Schneidera w Chalon-sur-Saône zbudowano pięć okrętów tego typu. Jednostki weszły w skład Marine nationale w latach 1932–1935 i pełniły służbę na Morzu Śródziemnym. Wszystkie wzięły udział w działaniach wojennych, a od zawarcia zawieszenia broni między Francją a Niemcami znajdowały się pod kontrolą rządu Vichy. Po lądowaniu Aliantów w Afryce Północnej w listopadzie 1942 roku „Argonaute” został zatopiony nieopodal Oranu przez brytyjskie niszczyciele, zaś pozostałe cztery jednostki weszły w grudniu w skład marynarki Wolnych Francuzów. Przetrwały działania wojenne, a w 1946 roku zostały sprzedane w celu złomowania.
Projekt i budowa.
Okręty podwodne typu "Argonaute" zamówione zostały w ramach programów rozbudowy floty francuskiej z 1926 (dwie jednostki), 1927 (jedna) i 1929 roku (dwie ostatnie). Okręty, zaprojektowane przez Eugène’a Schneidera i Maxime’a Laubeufa, należały do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
Wszystkie jednostki typu "Argonaute" zbudowane zostały w stoczni Schneidera w Chalon-sur-Saône. Stępki okrętów położono w latach 1927–1931, a zwodowane zostały w latach 1929–1932.
Dane taktyczno-techniczne.
Jednostki typu "Argonaute" były średniej wielkości dwukadłubowymi okrętami podwodnymi. Długość między pionami wynosiła 63,4 metra, szerokość 6,4 metra i zanurzenie 4,24 metra. Wyporność normalna w położeniu nawodnym wynosiła 630 ton, a w zanurzeniu 798 ton. Okręty napędzane były na powierzchni przez dwa dwusuwowe silniki wysokoprężne Schneider-Carels o łącznej mocy 1300 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostki wyposażone też były w hydrofony.
Załoga pojedynczego okrętu składała się z 3 oficerów oraz 38 podoficerów i marynarzy.
Służba.
Wszystkie okręty typu "Argonaute" weszły do służby w Marine nationale między 1932 a 1935 rokiem. Jednostki otrzymały numer burtowy NN6–NN7, Q162 i Q176–Q177. W momencie wybuchu II wojny światowej wszystkie okręty pełniły służbę na Morzu Śródziemnym, wchodząc w skład 17. dywizjonu 6. eskadry 4. Flotylli okrętów podwodnych w Bizercie („Aréthuse”, „Atalante”, „La Vestale” i „La Sultane”) i 19. dywizjonu 1. Flotylli okrętów podwodnych w Tulonie („Argonaute”). W czerwcu 1940 roku okręty nadal znajdowały się w składach swoich dywizjonów, przechodząc remonty. W listopadzie 1940 roku rozbrojone w myśl postanowień zawieszenia broni jednostki znajdowały się w Tulonie pod kontrolą rządu Vichy.
8 listopada 1942 roku „Argonaute” wziął udział w próbie odparcia desantu Aliantów na Oran, jednak tuż po opuszczeniu portu jednostka została wykryta i zatopiona ogniem artylerii oraz bombami głębinowymi przez niszczyciele HMS „Achates” i HMS „Westcott”. Pozostałe cztery okręty typu "Argonaute" w grudniu 1942 roku weszły w skład marynarki Wolnych Francuzów. W 1943 roku okręty poddano modernizacji, w wyniku której zamiast wkm kal. 13,2 mm zamontowano pojedyncze działko przeciwlotnicze Oerlikon kal. 20 mm L/70. We wrześniu i październiku 1943 roku „Aréthuse” wraz z innymi okrętami francuskimi wzięła udział w zdobyciu Korsyki.
W 1944 roku „Aréthuse”, „Atalante” i „La Vestale” odstawiono do rezerwy. W 1946 roku wszystkie cztery jednostki zostały sprzedane na złom.

</doc>
<doc id="4771273" url="https://pl.wikipedia.org/wiki?curid=4771273" title="Łucznictwo na Igrzyskach Ameryki Południowej 2018">
Łucznictwo na Igrzyskach Ameryki Południowej 2018

Łucznictwo na Igrzyskach Ameryki Południowej 2018 odbywało się w dniach 2–6 czerwca 2018 roku w "Complejo Aurora" w Cochabamba. Rywalizacja odbywała się w dziesięciu konkurencjach zarówno indywidualnych, jak i drużynowych.

</doc>
<doc id="4771278" url="https://pl.wikipedia.org/wiki?curid=4771278" title="Brian Oliver (lekkoatleta)">
Brian Oliver (lekkoatleta)

Brian Thomas Oliver (ur. 26 września 1929 w Northam, zm. 20 października 2015 w Perth) – australijski lekkoatleta, czterokrotny medalista igrzysk Imperium Brytyjskiego i Wspólnoty Brytyjskiej.
Największe sukcesy odnosił w trójskoku, ale z powodzeniem startował również w skoku w dal i biegach sprinterskich.
Zwyciężył w trójskoku na igrzyskach Imperium Brytyjskiego w 1950 w Auckland. Na kolejnych igrzyskach Imperium Brytyjskiego i Wspólnoty Brytyjskiej w 1954 w Vancouver wywalczył trzy brązowe medale: w trójskoku, w sztafecie 4 × 110 jardów (biegła w składzie: Oliver, David Lean, Hector Hogan i Kevan Gosper) oraz w sztafecie 4 × 440 jardów (biegła w składzie: Oliver, Lean, Don MacMillan i Gosper). Był też zgłoszony do konkursu skoku w dal, ale w nim nie wystąpił. Odpadł w kwalifikacjach trójskoku na igrzyskach olimpijskich w 1956 w Melbourne.
Był mistrzem Australii w trójskoku w latach 1952/1953, 1953/1954 i 1955/1956 oraz w skoku w dal w latach 1952/1953 i 1955/1956, a także wicemistrzem w trójskoku w 1949/1950 i 1954/1955.
Rekord życiowy Olivera w trójskoku wynosił 15,60 m (ustanowiony 6 lutego 1950 w Auckland).

</doc>
<doc id="4771284" url="https://pl.wikipedia.org/wiki?curid=4771284" title="Bączki (Turośl)">
Bączki (Turośl)

Bączki – część wsi Turośl w Polsce, położona w województwie podlaskim, w powiecie kolneńskim, w gminie Turośl.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 189 osób, 180 było wyznania rzymskokatolickiego, 7 prawosławnego a 2 greckokatolickiego. Jednocześnie wszyscy mieszkańcy zadeklarowali polską przynależność narodową. Były tu 32 budynki mieszkalne. Miejscowość należała do parafii rzymskokatolickiej w Turośli i prawosławnej w Nowogrodzie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4771288" url="https://pl.wikipedia.org/wiki?curid=4771288" title="Güven Aydemir">
Güven Aydemir

Güven Aydemir – turecki bokser amatorski, mistrz świata kadetów (2001) w wadze do 45 kg oraz wicemistrz Unii Europejskiej seniorów (2006) w kategorii do 51 kg.
Kariera amatorska.
W 2001 zwyciężył na mistrzostwach świata kadetów w Baku. W finałowym pojedynku pokonał reprezentanta Uzbekistanu Kamrona Kosimowa.
W 2005 roku podczas turnieju Strandża Memorial walczył z dwukrotnym mistrzem Europy Gieorgijem Bałakszynem. Aydemir przegrał ten pojedynek na punkty (21:33), odpadając z turnieju w fazie ćwierćfinałowej.
Jako senior reprezentował Turcję na Mistrzostwach Unii Europejskiej 2006 w Peczu. Turek zapewnił sobie miejsce w finale po zwycięstwie nad Francuzem Aminem Lamirim. W finale pokonał go zwycięzca tego turnieju w roku 2004, Salim Salimow. 
Dwukrotnie startował w turnieju im. Ahmeta Cömerta w roku 2006 i 2007, gdzie odpadał w początkowych fazach turnieju. 
Wicemistrz Turcji (2004) w kategorii do 54 kg. 

</doc>
<doc id="4771289" url="https://pl.wikipedia.org/wiki?curid=4771289" title="Okręty podwodne typu Diane">
Okręty podwodne typu Diane

Okręty podwodne typu Diane – nazwa dwóch typów okrętów podwodnych Marine nationale:

</doc>
<doc id="4771292" url="https://pl.wikipedia.org/wiki?curid=4771292" title="Henry Helm Clayton">
Henry Helm Clayton

Henry Helm Clayton (ur. 12 marca 1861 w Murfreesboro, zm. 26 października 1946 w Canton) – amerykański meteorolog.
Życiorys.
Z powodu złego stanu zdrowia nie uczęszczał do szkoły, ale uczył się w domu. W 1878 roku zaczął badać lokalne burze. Ponieważ interesowała go meteorologia, przez dwa lata od 1884 roku uczył się w Obserwatorium Uniwersytetu Michigan. W tym czasie był współredaktorem "American Meteorological Journal". Od 1885 roku pracował w Blue Hill Observatory w Milton w stanie Massachusetts. Clayton zajmował się obserwacjami chmur i wiatru. Wyniki pozwoliły mu na sformułowanie prawa Egnell-Claytona, które mówi między innymi, że szybkość wiatru rośnie wraz z wysokością.
W 1894 roku Clayton zaprosił konstruktora latawców Williama Abnera Eddy’ego do Obserwatorium w Blue Hill. 4 sierpnia 1894 roku udało im się przy pomocy pięciu latawców wynieść termograf na wysokość 436 metrów. Dzięki tym doświadczeniom i modernizacji latawców pogodowych w kolejnych latach Clayton opracował skuteczną metodę badania wyższych warstw atmosferycznych, która była stosowana w wielu obserwatoriach aerologicznych na całym świecie do lat 40. XX wieku. 28 lutego 1898 roku wypuszczony przez niego latawiec skrzynkowy Hargrava o powierzchni wynoszącej osiem metrów kwadratowych osiągnął wysokość 3801 metrów. W 1905 roku kierował wyprawą Rotcha i Léona-Philippe Teisserenca de Borta, która miała przy pomocy latawców i balonów pogodowych zbadać warunki atmosferyczne w północnym Atlantyku.
Clayton próbował wykorzystać wyniki swoich badań meteorologicznych do poprawy prognoz pogody. W szczególności szukał sposobu na sporządzanie wiarygodnych prognoz długoterminowych w oparciu o okresowo powtarzające się warunki pogodowe. Już w 1886 roku wprowadził krótkoterminowe lokalne prognozy pogody, poprzez wykorzystanie do sygnalizacji flag, które były podnoszone w obserwatorium i dobrze widoczne w okolicy. Clayton odpowiadał za przekształcenie Narodowej Służby Pogody, która należała wcześniej do Armii Amerykańskiej, w cywilną agencję. Doprowadziło to do powstania w 1891 roku w departamencie Rolnictwa United States Weather Bureau. Potem wrócił do obserwatorium w Blue Hill, gdzie pracował do 1909 roku. W latach 1896–1897 publikował cotygodniowe prognozy pogody w "Blue Hill Weather Bulletin". W latach 1913–1922 Clayton pracował w argentyńskiej służbie meteorologicznej. W tym czasie zaczął interesować się wpływem aktywności Słońca na pogodę. Po powrocie założył prywatne biuro pogodowe "Cleyton Weather Service" w Canton w stanie Massachusetts i pracował jako konsultant dla prywatnych firm. Ponadto kontynuował prace badawcze. W ramach współpracy z Charlesem Greeleyem Abbotem, dyrektorem Smithsonian Astrophysical Observatory, próbował znaleźć korelacje między wahaniami stałej słonecznej, a pogodą. Owocem współpracy Claytona ze Smithsonian było wydanie kompilacji światowych danych meteorologicznych "World Weather Records".
Clayton był członkiem założycielem Amerykańskiego Towarzystwa Meteorologicznego, członkiem Amerykańskiej Akademii sztuk i Nauk (1893) i wieloletnim prezydentem Boston Scientific Society.
Clayton w 1892 roku ożenił się z Frances Fawn Comyn. Mieli troje dzieci: Henry Comyn, Lawrence Locke i Frances Lindley.
II Puchar Gordon Bennetta.
W 1907 roku wziął udział w zawodach o Puchar Gordona Bennetta w Saint Louis na niemieckim balonie "Pommern". Chociaż wcześniej nie latał balonem poleciał z Oskarem Erbslöhem jako pilotem i udało im się wygrać zawody. Podczas 40-godzinnej podróży balon doleciał do Asbury Park w New Jersey przebywając trasę 1400 kilometrów. Clayton podczas wyścigu wykorzystał swoją wiedzę meteorologiczną i dane przekazane przez balon-pilot i wybrał dla niemieckiego balonu zachodnie wiatry.

</doc>
<doc id="4771296" url="https://pl.wikipedia.org/wiki?curid=4771296" title="Tinédzser l’amour">
Tinédzser l’amour

Tinédzser l’amour – drugi album Szandi, wydany nakładem Hungarotonu w 1990 roku na MC i LP. Album zajął pierwsze miejsce na węgierskiej liście przebojów.

</doc>
<doc id="4771297" url="https://pl.wikipedia.org/wiki?curid=4771297" title="Mistrzostwa Europy we Wspinaczce Sportowej 2006">
Mistrzostwa Europy we Wspinaczce Sportowej 2006

Mistrzostwa Europy we wspinaczce sportowej 2006 – 7. edycja mistrzostw Europy we wspinaczce sportowej, która odbyła się od 29 czerwca do 3 lipca 2006 roku w rosyjskim Jekaterynburgu.
Podczas zawodów wspinaczkowych w Jekaterynburgu zawodnicy i zawodniczki rywalizowali w 4 konkurencjach. Zawody w boulderingu, które nie odbyły się w Rosji przeprowadzono w Wielkiej Brytanii w Birmingham (w terminie 16–18 marca 2007).
Uczestnicy.
Zawodnicy i zawodniczki podczas zawodów wspinaczkowych w 2006 roku rywalizowali w 4 konkurencjach. Łącznie do mistrzostw Europy zgłoszonych zostało 119 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771299" url="https://pl.wikipedia.org/wiki?curid=4771299" title="Elżbieta Tarnawska">
Elżbieta Tarnawska

Elżbieta Tarnawska (ur. 28 kwietnia 1948 w Warszawie) – polska pianistka i pedagog, profesor sztuk muzycznych.
Wykształcenie.
Studia w Konserwatorium w Petersburgu (klasa prof. Ludmiły Umanskiej) i w Akademii Muzycznej im. Fryderyka Chopina w Warszawie (klasa prof. Reginy Smendzianki). Studia podyplomowe w Moskwie (prof. Wiktor Mierżanow i prof. Irina Rumiancewa), Paryżu (prof. Monique Haas) i w Nowym Jorku (prof. Eugen List). Studia doktoranckie na University of Maryland (prof. Nelly True).
Działalność pedagogiczna.
W 1973 uczyła gry na fortepianie w Państwowym Liceum Muzycznym im. Karola Szymanowskiego w Warszawie. W latach 1974–1981 prowadziła głównie działalność koncertową. Następnie pracowała na kilku amerykańskich i polskich uczelniach. Od 1993 pracuje w Akademii Muzycznej im. Fryderyka Chopina w Warszawie. W latach 2005–2008 prorektor ds. studenckich i kontaktów zagranicznych na tej uczelni. Profesor w Katedrze Fortepianu.

</doc>
<doc id="4771301" url="https://pl.wikipedia.org/wiki?curid=4771301" title="Okręty podwodne typu Sirène">
Okręty podwodne typu Sirène

Okręty podwodne typu Sirène – nazwa dwóch typów okrętów podwodnych Marine nationale:

</doc>
<doc id="4771306" url="https://pl.wikipedia.org/wiki?curid=4771306" title="Fawipirawir">
Fawipirawir

Fawipirawir – organiczny związek chemiczny będący pochodną pirazynamidu, lek przeciwwirusowy opracowany przez japońską firmę farmaceutyczną Toyama Chemical (grupa Fujifilm). W 2014 roku fawipirawir został zatwierdzony w Japonii do stosowania w leczeniu grypy.
Prowadzone są badania kliniczne nad tym lekiem w leczeniu innych chorób wirusowych, w tym gorączki krwotocznej Ebola i COVID-19. 22 maja 2020 fawipirawir, produkowany i sprzedawany w Rosji pod nazwą "Avifavir", został oficjalnie uznany przez Ministerstwo Zdrowia Federacji Rosyjskiej jako środek leczniczy przeciw chorobie COVID-19. Od 15 marca 2020, lek został zaaprobowany w Chinach w leczeniu COVID-19. 20 lipca 2020, lek został zaakceptowany w Indiach jako metoda lecznicza pacjentów zapadających na COVID-19, lek jest sprzedawany pod nazwą Fabiflu, produkowany jest przez firmę Glenmark.
Mechanizm działania.
Przypuszcza się, że mechanizm działania fawipirawiru jest związany z selektywnym hamowaniem wirusowej polimerazy RNA zależnej od RNA.

</doc>
<doc id="4771309" url="https://pl.wikipedia.org/wiki?curid=4771309" title="GMC New Design">
GMC New Design

GMC New Design – samochód dostawczo-osobowy typu pickup klasy wyższej produkowany pod amerykańską marką GMC w latach 1947–1955. 
Historia i opis modelu.
W 1947 roku GMC przedstawiło bliźniaczy model wobec Chevroleta AK-Series, który powstał na nowej platformie koncernu General Motors. Model New Design zastąpił model C/E, odróżniając się od niego innym wyglądem pasa przedniego, łagodniej zarysowanymi błotnikami i jeszcze większą atrapę chłodnicy co w przypadku poprzednika. Opcjonalnie samochód był oferowany w podwójnym malowaniu nadwozia, a także dwóch rozstawach osi.

</doc>
<doc id="4771314" url="https://pl.wikipedia.org/wiki?curid=4771314" title="Problemy Pierwszego Świata">
Problemy Pierwszego Świata

Problemy Pierwszego Świata – potoczne określenie nieudogodnień w krajach Pierwszego Świata, na które narzeka się w braku obecności bardziej istotnych problemów. Anglojęzyczne sformułowanie zostało odnotowane w "Oxford Dictionary Online" w listopadzie 2012 r., a słownik "Macquarie Dictionary Online" uwzględnił je w grudniu 2012 r. Jest to podzbiór mylnego przekonania o względnym niedostatku.
Wyrażenie „problemy pierwszego świata” pojawiło się po raz pierwszy w 1979 r. w pracy G. K. Payne'a "Built Environment", ale od 2005 zyskuje popularność jako mem internetowy, szczególnie na portalach społecznościowych takich jak Twitter (gdzie funkcjonuje jako popularny hasztag #FirstWorldProblems). Określenie to służy minimalizacji skarg na nieistotne nieudogodnienia poprzez zawstydzenie osoby narzekającej, bywa także wyrazem autodeprecjacji. UNICEF przeprowadził badanie problemów Pierwszego Świata w Nowej Zelandii, uznając powolny dostęp do Internetu za najbardziej powszechny. Piosenka parodia „Weird Al” Yankovica, „First World Problems”, znalazła się na jego płycie z 2014 roku, "Mandatory Fun".

</doc>
<doc id="4771315" url="https://pl.wikipedia.org/wiki?curid=4771315" title="Czaki (województwo podlaskie)">
Czaki (województwo podlaskie)

Czaki – niestandaryzowana nazwa osady leśnej (leśniczówka) wsi Łacha w Polsce położona w województwie podlaskim, w powiecie kolneńskim, w gminie Turośl.
Historia.
W latach 1921–1939 leśniczówka leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku leśniczówkę zamieszkiwało 2 osoby w 1 budynku mieszkalnym. Miejscowość należała do parafii rzymskokatolickiej w m. Leman. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4771317" url="https://pl.wikipedia.org/wiki?curid=4771317" title="GMC Blue Chip">
GMC Blue Chip

GMC Blue Chip – samochód dostawczo-osobowy typu pickup klasy wyższej produkowany pod amerykańską marką GMC w latach 1955–1959. 
Historia i opis modelu.
W połowie lat 50. XX wieku General Motors przedstawiło nową gamę bliźniaczych, dużych pickupów GMC Blue Chip i Chevrolet Task Force. Model GMC zastąpił New Design, odróżniając się od niego gruntownie zmodernizowaną stylistykę nadwozia. Pojawiły się wyraźniej zarysowane nadkola, duże klosze reflektorów i masywna, zaokrąglona maska. Innymi charakterystycznymi cechami były chromowane ozdobniki pasa przedniego, a także różne długości nadwozia.

</doc>
<doc id="4771321" url="https://pl.wikipedia.org/wiki?curid=4771321" title="Lilla Kulka">
Lilla Kulka

Lilla Kulka, Lilla Kulka-Sobkowicz (ur. 6 stycznia 1946 w Krakowie) – polska artystka, twórczyni tkaniny artystycznej, profesor zwyczajny.
Życiorys i twórczość.
Studia rozpoczęła w 1966 na Akademii Sztuk Pięknych w Krakowie. Od 1968 studiowała w Państwowej Wyższej Szkole Sztuk Plastycznych w Poznaniu. W 1972 obroniła dyplom z wyróżnieniem z malarstwa i tkaniny artystycznej u prof. Stanisława Teisseyre’a i prof. Magdaleny Abakanowicz. W 1981 podjęła pracę na ASP w Krakowie, gdzie w 2000 została kierownikiem Pracowni Tkaniny Artystycznej na Wydziale Malarstwa. W 2004 została profesorem w zakresie sztuk plastycznych, ze specjalnością w tkaninie artystycznej. Obecnie, od 2009, prowadzi zajęcia na kierunku wzornictwo w Wyższej Szkole Technicznej i Sztuk Stosowanych w Katowicach. 
Zajmowała się ponadto działalnością organizacyjną i społeczną. Od 1974 do rozpoczęcia stanu wojennego razem z Romaną Plęskowską organizowała plener tkacki oraz konkurs „Tkanina roku”. W latach 90. prowadziła warsztaty z zakresu tkaniny artystycznej dla nauczycieli i artystów w Bergkamen w Niemczech (1994–1995), jak również warsztaty terapii zajęciowej dla mieszkańców domu pomocy społecznej w Łyszkowicach (1995–2000). Była kuratorką i aranżerką wystaw prezentujących tkactwo artystyczne. 
Twórczość Lilli Kulki umieszczana jest w zakresie tkaniny unikatowej. We swoich pracach wykorzystuje włókno (zwykle naturalne). Jej kompozycje obracają się wokół tematu człowieka, przedstawiają sylwetki ludzkie, odrealnione, zsyntetyzowane, z biegiem czasu ukazywane na nowe sposoby. Artystka rozpoczęła od grubo tkanych "Anonimów", w latach 80. zaprezentowała "Torsy" — osadzone na stelażach popiersia z tkaniny, w niemal teatralnym ujęciu. Odwrotnością "Anonimów" były "Ślady" powstające poprzez wycięcie w materii obrysów postaci ludzkich. W odbiorze prac ważną funkcję pełnił światłocień. Wykorzystywana byłą zwykle jedna cieniowana gama barwna. Sylwetki ludzkie wyrażały różne stany emocjonalne, od poczucia rozdarcia po zadumę i powagę. Zestawiane wchodziły w reakcje między sobą. Oprócz postaci figuratywnych artystka korzystała również z innych motywów, ale nie były one zasadniczą treścią jej prac. Dorobek Lilli Kulki wykazuje silne związki z rzeźbą, wpisując się w nurt eksperymentalnej „rzeźby miękkiej”, wylansowanej przez Magdalenę Abakanowicz.
Oprócz tkaniny artystycznej artystka parała się również malarstwem, wystawiennictwem, rysunkiem i działaniami interdyscyplinarnymi. 

</doc>
<doc id="4771322" url="https://pl.wikipedia.org/wiki?curid=4771322" title="EVO1/o">
EVO1/o

EVO1/o – typ jednokierunkowego, dwustronnego, czteroosiowego, w pełni niskopodłogowego tramwaju, zaprojektowanego i wyprodukowanego przez czeskie konsorcjum Aliancí TW Team (Pragoimex, VKV Praha a Krnovské opravny a strojírny). EVO1/o stanowi rozwinięcie konstrukcyjne tramwaju EVO1 na potrzeby Dopravnego podniku města Olomouce, który eksploatuje te tramwaje na linii do Novych Sadów zakończonej torami odstawczymi bez pętli.
Konstrukcja.
Konstrukcja EVO1/o wywodzi się od tramwaju EVO1. Jest to niskopodłogowy tramwaj silnikowy o długości 15 m z dwoma wózkami. Typ EVO1/o jest jednokierunkowy (kabina motorniczego na jednym końcu), ale obustronny, zatem dysponuje łącznie siedmiorgiem drzwi po obu stronach (pierwsze drzwi za kabiną motorniczego jednopłatowe, 4 po jednej stronie, 3 po drugiej). Tramwaj łączy się tyłem z drugim tramwajem tego samego typu do dwukierunkowego składu (podobnie jak w przypadku polskich tramwajów Konstal 111N). Przedział pasażerski mogący pomieścić 158 pasażerów (w tym 30 na miejscach siedzących) jest klimatyzowany i wyposażony w Wi-Fi oraz w gniazda USB.

</doc>
<doc id="4771323" url="https://pl.wikipedia.org/wiki?curid=4771323" title="Konflikt w Donbasie">
Konflikt w Donbasie



</doc>
<doc id="4771326" url="https://pl.wikipedia.org/wiki?curid=4771326" title="Mistrzostwa Europy we Wspinaczce Sportowej 2002">
Mistrzostwa Europy we Wspinaczce Sportowej 2002

Mistrzostwa Europy we Wspinaczce Sportowej 2002 – 5. edycja mistrzostw Europy we wspinaczce sportowej, która odbyła się od 11 do 14 lipca 2002 roku we francuskim Chamonix. 
Podczas zawodów wspinaczkowych zawodnicy i zawodniczki rywalizowali w 6 konkurencjach. Po raz pierwszy "(zadebiutowała)" rozgrywano nowa kategorię bouldering na mistrzostwach Europy.
Uczestnicy.
Zawodnicy i zawodniczki podczas zawodów wspinaczkowych w 2004 roku rywalizowali w 6 konkurencjach. Łącznie do mistrzostw Europy zgłoszonych zostało 218 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771332" url="https://pl.wikipedia.org/wiki?curid=4771332" title="Judy Canty">
Judy Canty

Judith Lilian Canty, po mężu Wilson (ur. 5 października 1931 w Sydney, zm. 9 lipca 2016 w Canberze) – australijska lekkoatletka, specjalistka skoku w dal.
Zajęła 7. miejsce w skoku w dal na igrzyskach olimpijskich w 1948 w Londynie.
Zdobyła srebrny medal w tej konkurencji na igrzyskach Imperium Brytyjskiego w 1950 w Auckland, przegrywając jedynie z Yvette Williams z Nowej Zelandii.
Była mistrzynią Australii w skoku w dal w latach 1947/1948 i 1949/1950.
Dwukrotnie poprawiała rekord Australii w skoku w dal do wyniku 5,867 m uzyskanego 21 stycznia 1951 w Sydney. Był to jej najlepszy wynik w karierze.
Jej mąż Denis Wilson również był lekkoatletą, średniodystansowcem. Mieszkali w Duffy, na przedmieściu Canberry.

</doc>
<doc id="4771339" url="https://pl.wikipedia.org/wiki?curid=4771339" title="Zawiesina (górnictwo)">
Zawiesina (górnictwo)

Zawiesina – układ złożony z rozproszonych cząstek ciał stałych i cieczy (najczęściej wody) powstały podczas procesów wzbogacania na mokro kopalin. 
Powstawanie zawiesin przy wzbogacaniu kopalin.
Niektóre procesy wzbogacania kopalin użytkowych (węgla, rudy metali) są przeprowadzane na mokro. W takich procesach stosuje się zawiesiny. Zawiesiny mogą być przygotowywane w celu ich wykorzystania w dalszych procesach wzbogacania (ciała stałe są specjalnie rozdrabniane) lub powstają wówczas, gdy części stałe dostają się do wody płuczkowej w wyniku procesu odmulania miału, wymywania skał ilastych, niezupełnego odpylania, mechanicznego rozdrabniania urobku lub hydraulicznego rozmycia urobku. Z tego powodu skład ziarnowy zawiesiny zależy głównie od wielkości otworów przegród urządzeń odwadniających lub warunków klasyfikacji hydraulicznej.

</doc>
<doc id="4771346" url="https://pl.wikipedia.org/wiki?curid=4771346" title="Keegan Messing">
Keegan Messing

Keegan Messing (ur. 23 stycznia 1992 w Girdwood) – kanadyjsko-amerykański łyżwiarz figurowy, reprezentujący Kanadę, startujący w konkurencji solistów. Dwukrotny uczestnik igrzysk olimpijskich (2018, 2022), wicemistrz czterech kontynentów (2023), medalista zawodów z cyklu Grand Prix i Challenger Series, dwukrotny mistrz Kanady (2022, 2023).

</doc>
<doc id="4771348" url="https://pl.wikipedia.org/wiki?curid=4771348" title="Stadion Miejski w Śremie">
Stadion Miejski w Śremie

Stadion Miejski – wielofunkcyjny stadion w Śremie, w Polsce. Obiekt może pomieścić 3000 widzów. Swoje spotkania rozgrywają na nim piłkarze klubu Warta Śrem.
Boisko sportowe w Parku im. Powstańców Wielkopolskich powstało w okresie międzywojennym. Po II wojnie światowej obiekt służył żużlowcom klubu Sparta Śrem. Drużyna ta po raz ostatni wystąpiła w rozgrywkach ligowych w 1964 roku, rok później została oficjalnie rozwiązana. Kilka lat później stadion rozbudowano (przy okazji nazwano go też imieniem XXV-lecia PRL), a tor żużlowy, który miał 387 m długości, przekształcono w bieżnię lekkoatletyczną. W latach 80. XX wieku na obiekcie dwa spotkania w rozgrywkach o Puchar Intertoto rozegrał Lech Poznań, 28 czerwca 1986 roku z LASK Linz (0:0) i 25 lipca 1987 roku z Plastiką Nitra (3:0).

</doc>
<doc id="4771354" url="https://pl.wikipedia.org/wiki?curid=4771354" title="Árpád Kurcz">
Árpád Kurcz

Árpád Kurcz – węgierski kierowca wyścigowy i pilot rajdowy.
Biografia.
Karierę sportową rozpoczął od startów Ładą w wyścigach typu slalom. W 1983 roku został pilotem László Rangi w mistrzostwach Węgier. W latach 1984–1986 załoga zdobyła wicemistrzostwo Węgier w klasyfikacji generalnej. Ponadto w 1986 roku Kurcz rozpoczął starty w Formule Easter. W tym samym sezonie zadebiutował w Pucharze Pokoju i Przyjaźni. Rok później zajął w klasyfikacji Formuły Easter trzecie miejsce.

</doc>
<doc id="4771357" url="https://pl.wikipedia.org/wiki?curid=4771357" title="Klękor">
Klękor



</doc>
<doc id="4771358" url="https://pl.wikipedia.org/wiki?curid=4771358" title="Madonny z wanny">
Madonny z wanny

Madonny z wanny (ang. "bathtub Madonna") – ołtarze z wanien, popularna ozdoba we włoskich i latynoskich dzielnicach amerykańskich miast. Znana co najmniej od połowy XX wieku, wtedy na dużą skalę wymieniano żeliwne wanny na bardziej nowoczesne prysznice.
Wanna jest do połowy zakopana w ziemi, pomalowana na niebiesko, a w środku umieszczona figura Matki Boskiej. Przypomina to grotę w Fatimie lub Lourdes – w formie miniaturowej i ogrodowej.
W miejscowości Somerville w stanie Massachusetts jest ich około sześciuset.
Upamiętnione zostały w jednym z opowiadań Fannie Flagg.
Zdaniem Olgi Drendy przykład tego, jak "profanum" może łatwo nabrać cech "sacrum". Spostrzega ona, że odbiór tego zjawiska w Polsce sprawia zakłopotanie i wywołuje dysonans poznawczy; komentowany jest jako „nowomodny, śmiechu warty i «typowo polski»”, podczas gdy dla mieszkańców włoskich dzielnic w USA jest „akceptowalnym sposobem lokowania swoich religijnych przeżyć”.

</doc>
<doc id="4771359" url="https://pl.wikipedia.org/wiki?curid=4771359" title="GMC Handi-Bus">
GMC Handi-Bus

GMC Handi-Bus – samochód dostawczo-osobowy typu van klasy pełnowymiarowej produkowany pod amerykańską marką GMC w latach 1964 – 1970. 
Pierwsza generacja.
GMC Handi-Bus I został zaprezentowany po raz pierwszy w 1964 roku. Osobowa wersja nosiła nazwę Handi-Van.
W połowie lat 60. XX wieku GMC przedstawiło nowy samochód dostawczy opracowany we współpracy z siostrzaną marką Chevrolet w ramach koncernu General Motors. 
Model Handi-Bus był odpowiedzią na modele Dodge A100 i Ford Econoline, podobnie jak on charakteryzując się jednobryłowym, zaokrąglonym nadwoziem z silnikiem umieszczonym pod pierwszym rzędem siedzeń i cofniętą przednią osią. Z przodu znajdowały się okrągłe reflektory, z kolei tylne lampy miały wąski, podłużny kształt.
Druga generacja.
GMC Handi-Bus II został zaprezentowany po raz pierwszy w 1967 roku. Osobowa wersja nosiła nazwę Handi-Van.
Druga generacja GMC Handi-Busa została opracowana przez koncern General Motors przy rozwinięciu koncepcji poprzednika. Podobnie jak pierwsza generacja, GMC Handi-Bus II miał jednobryłową karoserię z silnikiem umieszczonym pod przednim rzędem siedzeń. 
Przód zyskał jednak wyraźniej zaznaczone proporcje, z dużą atrapą chłodnicy. Większe nadwozie przełożyło się na pojemniejszy przedział transportowy lub większą kabinę pasażerską w przypadku wariantu osobowego. 

</doc>
<doc id="4771361" url="https://pl.wikipedia.org/wiki?curid=4771361" title="GMC Handi-Van">
GMC Handi-Van



</doc>
<doc id="4771370" url="https://pl.wikipedia.org/wiki?curid=4771370" title="Eilmer z Malmesbury">
Eilmer z Malmesbury

 
Eilmer z Malmesbury (znany również jako Elmer, Æthelmær oraz jako Oliver z powodu błędnego kopiowania skryby) – XI-wieczny angielski mnich benedyktyński z opactwa w Malmesbury. Znany ze swojej próby lotu szybowcowego za pomocą własnoręcznie skonstruowanej lotni.
Biografia.
Historię jego życia znamy z relacji historyka Williama z Malmesbury zawartych w jego dziele "Gesta regum Anglorum" z około 1125 roku. William z Malmesbury także był mnichem tego samego klasztoru. Informacje o współbracie uzyskał prawdopodobnie bezpośrednio od ludzi, którzy znali Eilmera, gdy był starcem.
Według relacji Williama, Eilmer był mnichem w opactwie Malmesbury. Interesował się matematyką i astronomią. Oprócz tego był zafascynowany opowieścią o Dedalu i Ikarze. Pod jej wpływem zdecydował się skontrować własną lotnię. Około roku 1010 skonstruował skrzydła, które przymocował sobie do rąk i nóg. Wykonał ją prawdopodobnie z drewna i piór.
Chcąc sprawdzić jej działanie, skoczył z 18-metrowej wieży opactwa i szybując na wietrze, przeleciał około 200 metrów. Potem zachwiał się i spadł na ziemie łamiąc obie nogi. Długi czas chodził kulawy. Po tym doświadczeniu planował powtórzyć eksperyment, tym razem wyposażając swój szybowiec w ogon, jednak opat zabronił mu dalszych eksperymentów z lataniem, obawiając się o jego życie.
Eilmer z Malmesbury był też autorem traktatów z dziedziny astronomii, które były znane jeszcze w XVI wieku. Nie zachowały się jednak do naszych czasów.

</doc>
<doc id="4771373" url="https://pl.wikipedia.org/wiki?curid=4771373" title="Milton Latham">
Milton Latham

Milton Slocum Latham (ur. 23 maja 1827 w Columbus, zm. 4 marca 1882 w Nowym Jorku) – amerykański polityk, członek Partii Demokratycznej.
Działalność polityczna.
Od 4 marca 1853 do 3 marca 1855 zasiadał w 33. Kongresie Stanów Zjednoczonych będąc reprezentantem stanu Kalifornia (miejsce A) w Izbie Reprezentantów Stanów Zjednoczonych. Od 9 stycznia 1860 do 14 stycznia 1860 był 6. gubernatorem Kalifornii. W okresie od 5 marca 1860 do 3 marca 1863 był senatorem Stanów Zjednoczonych z Kalifornii (1. Klasa).

</doc>
<doc id="4771374" url="https://pl.wikipedia.org/wiki?curid=4771374" title="Ignacy Krasicki (poseł)">
Ignacy Krasicki (poseł)



</doc>
<doc id="4771379" url="https://pl.wikipedia.org/wiki?curid=4771379" title="Mikołaj Prucz ze Ściborza">
Mikołaj Prucz ze Ściborza



</doc>
<doc id="4771384" url="https://pl.wikipedia.org/wiki?curid=4771384" title="Jerzy Główczewski">
Jerzy Główczewski

 
Jerzy Eligiusz Główczewski (ur. 19 listopada 1922 w Warszawie, zm. 13 kwietnia 2020 w Nowym Jorku) – polski lotnik podczas II wojny światowej, uczestnik m.in. bitwy nad Gandawą.
Życiorys.
Syn Kazimierza i Józefy z domu Bernhard. Od 1935 r. uczył się w Prywatnym Gimnazjum Męskim Towarzystwa im. Jana Zamoyskiego w Warszawie, w 1938 r. został przeniesiony do gimnazjum w Chyrowie. Po ataku ZSRR na Polskę wydostał się z kraju i przez Rumunię przedostał na Bliski Wschód. W Tel Awiwie w lipcu 1941 roku zdał egzamin maturalny i zgłosił się do służby w Polskich Siłach Zbrojnych. Został przydzielony do Brygady Karpackiej, z którą walczył w kampanii afrykańskiej. 
Trzy lata później został przeniesiony najpierw do Wielkiej Brytanii gdzie wstąpił do Polskich Sił Powietrznych i otrzymał numer służbowy RAF 704204. W zachodniej Europie jako lotnik służył w dywizjonie 308, w którym wykonał 100 lotów. Walczył między innymi w jednej z ostatnich bitew lotniczych II wojny światowej nad Gandawą, gdzie zaliczono mu zestrzelenie 1/2 samolotu Focke-Wulf Fw 190. 
Po zakończeniu wojny wrócił do Polski. Wstąpił do Aeroklubu Warszawskiego, jednak w czerwcu 1949 roku władze odebrały mu licencję pilota. Odzyskał ją po ośmiu latach. W 1947 roku podjął studia architektonicznie na Wydziale Architektury Politechniki Warszawskiej, które ukończył w 1952 roku. Jako architekt uczestniczył w odbudowie Warszawy. Brał udział m.in. w budowie Stadionu X-lecia.
Na początku lat 60. XX wieku wyjechał z Polski. W 1962 roku osiadł w Stanach Zjednoczonych. Był m.in. wykładowcą Uniwersytetu Stanowego w Karolinie Północnej. W Nowym Jorku pracował dla Fundacji Forda oraz Organizacji Narodów Zjednoczonych. Wykładał architekturę również w Instytucie Pratta.
Zmarł w Nowym Jorku 13 kwietnia 2020 roku w wieku 97 lat, a przyczyną śmierci było zarażenie wirusem SARS-CoV-2.

</doc>
<doc id="4771386" url="https://pl.wikipedia.org/wiki?curid=4771386" title="Algorytm odroczonej akceptacji">
Algorytm odroczonej akceptacji

Algorytm odroczonej akceptacji (inaczej zwany algorytmem Gale’a-Shapleya) jest algorytmem, którego celem jest znalezienie rozwiązania dla problemu trwałego małżeństwa. Algorytm ten prowadzi do utworzenia stabilnych par. W zależności od sposobu użycia algorytm pozwala on znaleźć optymalne rozwiązania dla jednej z dwóch grup uczestników.
W 1962 roku David Gale i Lloyd Shapley udowodnili, że dla dowolnej, ale takiej samej liczby mężczyzn i kobiet jest zawsze możliwe znalezienie takiego rozwiązania dla problemu trwałego małżeństwa, aby sprawić, że wszystkie małżeństwa będą trwałe, stabilne.
Algorytm w sposób uproszczony został przedstawiony poniżej:
1. Każdy z mężczyzn prosi o rękę tę kobietę, którą preferuje względem innych.
2. Każda kobieta notuje otrzymane propozycje w swoim karnecie.
3. W momencie, gdy każdy mężczyzna złożył propozycje swoim faworytkom, wszystkie kobiety odmawiają wszystkim mężczyznom, od których dostały propozycję, poza jednym, którego preferują ponad innych (nie jest to jednak jeszcze równoznaczne z akceptacją przez kobietę tego preferowanego mężczyzny – chyba że jest to także zalotnik najwyżej w jej rankingu wszystkich potencjalnych kandydatów).
4. Niewybrani mężczyźni oświadczają się następnej kobiecie w ich rankingu.
5. Powrót do punktu numer 2 lub koniec algorytmu, jeżeli każda kobieta odnalazła swojego preferowanego, przyszłego męża.
Algorytm zawsze prowadzi do powstania stabilnych par. Aby to udowodnić załóżmy, że – przeciwnie do stwierdzenia zawartego w poprzednim zdaniu – jeden mężczyzna, preferuje inną kobietę względem swojej obecnej partnerki. W takim przypadku oświadczył się jej przed poproszeniem o rękę swojej obecnej narzeczonej. Jednakże gdyby ta kobieta również preferowałaby go względem swojego obecnego partnera, to nie przyjęłaby wcześniej oświadczyn swojego obecnego narzeczonego.
Wynikiem algorytmu odroczonej akceptacji są zawsze najlepsze możliwe stabilne pary z punktu widzenia mężczyzn. Oznacza to, że żaden mężczyzna nie zmieniłby swojej pary względem jakiegokolwiek innego stabilnego dopasowania. Odwrócenie ról mężczyzn i kobiet doprowadziłoby do powstania stabilnego dopasowania, które byłoby preferowane przez kobiety.
Algorytm zapewnia, że:
Ostatecznie nie może zaistnieć taka sytuacja, że zarówno mężczyzna, jak i kobieta nie są zaręczeni, ponieważ w pewnym momencie ten mężczyzna musiał się oświadczyć tej kobiecie (ostatecznie mężczyzna musiał się oświadczyć każdej kobiecie, jeśli było to konieczne), więc ostatecznie musiała ona przyjąć jego oświadczyny.
Niech kobieta A i mężczyzna B będą zaręczeni, ale nie ze sobą nawzajem. Od zakończenia algorytmu nie jest możliwe, żeby A i B preferowali siebie nawzajem względem swoich obecnych partnerów. Jeśli B wolałby A względem swojej aktualnej partnerki, to musiałby oświadczyć się A przed poproszeniem o rękę swojej obecnej partnerki. Jeśli A przyjęła jego oświadczyny, a ostatecznie nie jest z nim zaręczona, to musiała z nim zerwać na rzecz kogoś, kogo woli, a tym samym preferuje swojego obecnego partnera od mężczyzny B. Jeśli A odrzuciła oświadczyny B, to znaczy, że już była zaręczona z kimś, kogo woli od B.
Algorytm ma zastosowanie w rekrutacji do szkół w Nowym Jorku oraz Bostonie, przy przydziale stażystów do szpitali w USA, a nawet do kojarzenia dawców organów z biorcami przeszczepów.

</doc>
<doc id="4771387" url="https://pl.wikipedia.org/wiki?curid=4771387" title="Hermann Friedrich Bonorden">
Hermann Friedrich Bonorden

Hermann Friedrich Bonorden (ur. 28 sierpnia 1801, zm. 19 maja 1884) – niemiecki lekarz i mykolog.
Podczas swojej kariery zawodowej pracował jako pułkowy lekarz w Kolonii.
Bonorden był autorem nazw licznych taksonów grzybów. Do ich nazw naukowych dodawany jest cytat Bonord. Od jego nazwiska pochodzą nazwy niektórych rodzajów grzybów, np. "Bonordenia" Schulzer, "Bonordeniella" Penz. &amp; Sacc.

</doc>
<doc id="4771392" url="https://pl.wikipedia.org/wiki?curid=4771392" title="Kazimiriški">
Kazimiriški

Kazimiriški (dawniej pol. Kazimierzyszki, Kazimiryszki) – wieś na Łotwie w gminie Iłukszta, w pohoście Pilskalne, 3 km na północny wschód od Iłukszty.
Historia.
Pierwsze informacje o Kazimierzyszkach jako niezależnym majątku pojawiły się dopiero pod koniec XIX wieku, gdy właściciel klucza liksniańskiego Jan Kazimierz Józef Plater-Zyberk (1850–1922) wydzielił ten fragment majątku dla swej córki Janiny (1878–?). Janina, ostatnia właścicielka tych dóbr, zaginęła bez wieści pod koniec II wojny światowej.
Nazwa miejscowości pochodzi od imienia Jana Kazimierza Platera-Zyberka.
Na początku XX wieku 61 dziesięcin ziemi należało tu też do rodziny Sadurskich.
Po III rozbiorze Polski w 1795 roku Kazimierzyszki, wcześniej wchodząc w skład Księstwa Kurlandii i Semigalii Rzeczypospolitej, znalazły się na terenie ujezdu nowoaleksandrowskiego guberni witebskiej, a następnie (od 1842 roku) guberni kowieńskiej Imperium Rosyjskiego. Na przełomie XIX i XX wieku leżały w gminie Antuzów. Od końca I wojny światowej miejscowość należy do Łotwy, która w okresie 1940–1990, jako Łotewska Socjalistyczna Republika Radziecka, wchodziła w skład ZSRR.
Nieistniejący pałac.
Gdy urodziła się Janina, jej ojciec Jan Kazimierz Plater-Zyberk wybudował tu w 1878 roku dla niej neogotycki pałac. Był to budynek o zróżnicowanej formie. Składał się z dwóch dwukondygnacyjnych korpusów połączonych parterową częścią. Przed większym, lewym, nieco podwyższonym skrzydłem znajdował się wysunięty ryzalit, przed którym od strony podjazdu był głęboki portyk, którego dwa filary połączone z budynkiem i między sobą trzema arkadami podtrzymywały obszerny balkon. Wokół pozostałych elewacji urządzono tarasy z żeliwnymi, ażurowymi balustradami. Wszystkie narożniki budynku były zwieńczone sterczynowymi wieżyczkami. Poszczególne korpusy pałacu były nakryte dwu-, trzy- i czterospadowymi, płaskimi dachami. 
W tym samym czasie założono nowy park. Pozostałości po tym parku są obecnie pomnikiem przyrody o lokalnym znaczeniu.
Pałac został zniszczony w czasie I wojny światowej.
Majątek Kazimierzyszki został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego. Został również opisany w książce "Pro memoria" Antoniego Urbańskiego w 1929 roku.

</doc>
<doc id="4771393" url="https://pl.wikipedia.org/wiki?curid=4771393" title="Kazimierzyszki">
Kazimierzyszki



</doc>
<doc id="4771395" url="https://pl.wikipedia.org/wiki?curid=4771395" title="GMC Sprint">
GMC Sprint

GMC Sprint – samochód osobowy typu pickup klasy wyższej produkowany pod amerykańską marką GMC w latach 1971 – 1977. 
Pierwsza generacja.
GMC Sprint I został zaprezentowany po raz pierwszy w 1970 roku. 
W 1970 roku GMC zdecydowało się uzupełnić ofertę modelową o dużego pickupa typu "coupe utility" opartego na bazie produkowanej wówczas od 1967 roku trzeciej generacji modelu Chevrolet El Camino. 
Pierwsza generacja GMC Sprint odróżniała się od bliźniaczego modelu Chevroleta innym wzorem atrapy chłodnicy i oznaczeniami producenta, a także bogatszym wyposażeniem i zmodyfikowanym wystrojem wnętrza.
Druga generacja.
GMC Sprint II został zaprezentowany po raz pierwszy w 1972 roku.
Druga generacja GMC Sprint zadebiutowała tym razem równolegle z nowym wcieleniem bliźniaczego Chevroleta El Camino, przechodząc ewolucyjny zakres wizualnych zmian. Z przodu pojawiła się duża chromowana atrapa chłodnicy z oznaczeniem producenta, a także odrębne, duże obwódki reflektorów z chromowanymi nakładkami. 
Nowym rozwiązaniem było umieszczenie tylnych lam - tym razem miały one formę dwóch odrębnych par kloszy umieszczonych w zderzaku. Po trwającej 5 lat produkcji, GMC Sprint został zastąpiony przez model Caballero.

</doc>
<doc id="4771396" url="https://pl.wikipedia.org/wiki?curid=4771396" title="Saliena">
Saliena

Saliena – wieś na Łotwie, w novadzie Górna Dźwina, nad Tartaciņą, przy drodze regionalnej P69, siedziba administracyjna pagastu Saliena. W 2009 roku liczyła 302 mieszkańców.
Dawniej miejscowość nosiła nazwę Salonāja lub Salanāja. We wsi mieścił się niegdyś dwór i majątek. W czasach radzieckich w miejscowości znajdowała się siedziba kołchozu „Iskra”.

</doc>
<doc id="4771398" url="https://pl.wikipedia.org/wiki?curid=4771398" title="Stadion MOSiR w Kostrzynie nad Odrą">
Stadion MOSiR w Kostrzynie nad Odrą

Stadion MOSiR w Kostrzynie nad Odrą – wielofunkcyjny stadion znajdujący się w Kostrzynie nad Odrą. Na tym obiekcie rozgrywają mecze piłkarze klubu Celuloza Kostrzyn. Obiektem zarządza Miejski Ośrodek Sportu i Rekreacji w Kostrzynie nad Odrą.
Położenie.
Stadion położony jest przy ulicy Niepodległości w Kostrzynie nad Odrą, w południowo-zachodniej części miasta. Obiekt od północy okala Osiedle Mieszka I, od południa rzeka Warta z terenem zalewowym, od wschodu linia kolejowa łącząca Berlin z Gorzowem Wielkopolskim, a od zachodu linia kolejowa łącząca Szczecin z Wrocławiem.
Historia.
Miejsce pod nowy stadion w Kostrzynie nad Odrą wyznaczono pomiędzy ulicą Niepodległości, która do 31 grudnia 1999 roku nosiła nazwę 22 Lipca, a rzeką Wartą. Rozpoczęcie budowy nastąpiło w 1962 roku, a jej głównymi sponsorami były Kostrzyńska Fabryka Celulozy i Papieru oraz Główny Komitet Kultury Fizycznej i Turystyki. Ostateczne prace zakończyły się w 1964 roku. W czasie budowy obiektu piłkarze Celulozy rozgrywali swoje mecze na boisku treningowym obok. W niedzielę 12 maja 1963 roku stadion został otwarty, mimo, że budowa nie była jeszcze w pełni ukończona. Podczas otwarcia załoga zakładów papierniczych wręczyła klubowi sportowemu KKS Celuloza sztandar przechodni. Meczem inaugurującym obiekt było spotkanie pomiędzy Celulozą a reprezentacją powiatu Łowicz. 
27 października 1963 roku „Papierowi” zagrali tutaj z BSG Chemie Schwedt. Był to pierwszy międzynarodowy mecz w Kostrzynie. Celuloza wygrała 3:0, a spotkanie przyciągnęło 3000 kibiców.
W sezonach 1982/1983 i 1983/1984 obiekt gościł występy piłkarzy Celulozy w II lidze. Na inaugurację rozgrywek 1 sierpnia 1982 roku „Duma Ziemi Lubuskiej” zagrała ze Stilonem Gorzów Wielkopolski – mecz przyciągnął rekordową frekwencję na stadionie – 5000 widzów.
Wysokie frekwencje w sezonie 1982/1983 padały również podczas meczów z Arką Gdynia, Odrą Wodzisław Śląski, Arkonią Szczecin i Olimpią Elbląg – 4 tysiące, GKS Tychy i Gryfem Słupsk – 3,5 tys., ROW Rybnik, Górnikiem Wałbrzych, Olimpią Poznań, Zagłębiem Wałbrzych i Odrą Opole – 3000, Zagłębiem Lubin – 2500, Stalą Stocznią Szczecin i Piastem Gliwice – 2000.
W drugim sezonie II ligi frekwencja na meczach „Papierowych” sięgała od 5000 widzów w meczu z Gwardią Warszawa, poprzez 4000 na meczu ze Stilonem Gorzów Wielkopolski, 3000 z Chemikiem Police, Lechią Gdańsk, Arką Gdynia, 2000 z Olimpią Poznań, Olimpią Elbląg i Zagłębiem Lubin, 1500 z Victorią Jaworzno, Stalą Stocznią Szczecin, Moto Jelczem Oława, Odrą Opole i Piastem Gliwice, do 1000 z Zagłębiem Wałbrzych i Odrą Wodzisław Śląski.
21 września 1983 roku Celuloza zagrała tutaj w 1/16 finału Pucharu Polski z Lechem Poznań. Mecz przyciągnął 4000 widzów. 3 sierpnia 1986 roku mecz Celulozy z Dozametem Nowa Sól w II rundzie Pucharu Polski zgromadził 2 tys. kibiców.
W lipcu 1980 r. stał się on jedną z aren piłkarskiego turnieju czterech państw juniorów do 18 lat, organizowanego na terenie ówczesnego województwa gorzowskiego. W ramach turnieju 14 lipca 1980 roku na kostrzyńskim stadionie rozegrano mecz pomiędzy Danią a Holandią, który wygrała reprezentacja Danii 2:1. Spotkanie przyciągnęło 2500 widzów.
W czasie powodzi tysiąclecia w 1997 roku stadion znalazł się pod wodą w wyniku wylania rzeki Warty, która płynie w pobliżu stadionu; rok później został wyremontowany. Kolejną modernizację przeprowadzono w latach 2006–2009. W jej wyniku powstały m.in. nowe trybuny z około 1000 krzesełek, a część głównej trybuny uzyskała zadaszenie (105 miejsc), a także nowe nagłośnienie. W przyszłości planowane jest położenie tartanowej bieżni lekkoatletycznej. 
30 marca 2004 roku odbył się tutaj mecz juniorskich reprezentacji Polski i Szwajcarii do lat 16. Wygrała reprezentacja Polski 2:0, a mecz oglądało ponad 2000 kibiców. 11 maja 2010 roku na kostrzyńskim stadionie reprezentacja Polski U-15 przegrała 0:2 w meczu towarzyskim z reprezentacją Niemiec U-15. Spotkanie przyciągnęło 1100 widzów.
24 czerwca 2017 roku rozegrano tu po raz pierwszy w historii finał Pucharu Polski na szczeblu województwa. Przeciw sobie zagrały drużyny TS Przylep (Zielona Góra) i Stilonu Gorzów Wielkopolski. Zdobywcą Pucharu Polski na szczeblu Lubuskiego ZPN został Stilon, który wygrał 2:1.

</doc>
<doc id="4771403" url="https://pl.wikipedia.org/wiki?curid=4771403" title="GMC Caballero">
GMC Caballero

GMC Caballero – samochód osobowy typu pickup klasy wyższej produkowany pod amerykańską marką GMC w latach 1977–1987.
Historia i opis modelu.
W 1977 roku GMC przedstawiło następcę dla linii modelowej Sprint. Model Caballero, podobnie jak poprzednik, był bliźniaczą wersją wobec Chevroleta El Camino, odróżniając się od niego innym wyglądem pasu przedniego. Nadwozie charakteryzowało się jedną parą drzwi, kanciastym kształtem błotników i maski, a także dużą liczbą chromowanych ozdobników.
Lifting.
GMC Caballero przeszedł obszerną modernizację w 1982 roku. W jej ramach pojawił się zmodyfikowany pas przedni, nowy układ reflektorów i bardziej kanciasty kształt atrapy chłodnicy. Produkcja zakończyła się w 1987 roku, bez przewidzianego następcy.

</doc>
<doc id="4771405" url="https://pl.wikipedia.org/wiki?curid=4771405" title="István Tarró">
István Tarró

István Tarró – węgierski kierowca wyścigowy.
Biografia.
Karierę sportową zaczynał od startów w kartingu. W 1978 roku zajął trzecie miejsce w mistrzostwach Węgier w klasie C. W 1981 roku był trzeci w klasie C-2, a rok później został wicemistrzem w tej klasie. W 1983 roku rozpoczął ściganie się samochodami jednomiejscowymi; w tym samym roku zadebiutował w Pucharze Pokoju i Przyjaźni. W 1986 roku zajął ósme miejsce w klasyfikacji końcowej Pucharu.

</doc>
<doc id="4771406" url="https://pl.wikipedia.org/wiki?curid=4771406" title="John Nicholson (chemik)">
John Nicholson (chemik)

John Stuart Nicholson (ur. 30 maja 1925, zm. 4 marca 1983) – brytyjski chemik organik oraz pracownik przedsiębiorstwa Boots Pure Drug Company.
Życiorys.
Po ukończeniu szkoły Manchester Grammar School, rozpoczął naukę w Brasenose College w Oksfordzie w 1943 roku. Otrzymywał tam coroczne stypendium "College Exhibition" wynoszące £25. Gdy ukończył studia licencjackie, poszedł na studia doktorskie w Oksfordzie, które skończył w 1950 roku. Później podjął się pracy chemika badawczego w firmie Boots w Nottingham, gdzie pracował nad niesteroidowymi lekami przeciwbólowymi do leczenia zapalenia stawów. We współpracy z Stewartem Adamsem próbował stworzyć lek, który byłby bezpieczniejszy i miał mniej skutków ubocznych niż stosowana w tamtych czasach aspiryna. W tym celu przetestował ponad 200 związków pochodzących z salicylanów, gdyż uważał iż przeciwzapalne właściwości aspiryny były kluczowe w leczeniu reumatoidalnego zapalenia stawów. Próby te nakierowały go na pochodne kwasów propionowych, dzięki czemu udało mu się zsyntetyzować ibuprofen, który wraz z Adamsem opatentował w 1961 roku (opatentował on również pięć innych swoich odkryć). Po przejściu prób klinicznych w Edynburgu w 1966 roku, nowy lek trafił trzy lata później do aptek. Niedługo po sukcesie na rynku brytyjskim, doktor Nicholson zmarł 4 marca 1983 roku. Został później pośmiertnie uhonorowany przez Royal Society of Chemistry niebieską tablicą, która zawisła w 2013 roku na "Landmarks of Chemistry".

</doc>
<doc id="4771412" url="https://pl.wikipedia.org/wiki?curid=4771412" title="John B. Weller">
John B. Weller

John B. Weller (ur. 22 lutego 1812 w Montgomery, zm. 17 sierpnia 1875 w Nowym Orleanie) – amerykański polityk, członek Partii Demokratycznej.
Działalność polityczna.
Od 4 marca 1839 do 3 marca 1845 przez trzy kadencje był przedstawicielem 2. okręgu wyborczego w stanie Ohio w Izbie Reprezentantów Stanów Zjednoczonych. W okresie od 30 stycznia 1852 do 3 marca 1857 był senatorem Stanów Zjednoczonych z Kalifornii (1. Klasa). Od 8 stycznia 1858 do 9 stycznia 1860 był 6. gubernatorem Kalifornii. Od 1860 do 1861 był ministrem (ambasadorem) Stanów Zjednoczonych w Meksyku.

</doc>
<doc id="4771417" url="https://pl.wikipedia.org/wiki?curid=4771417" title="GMC Vandura">
GMC Vandura

GMC Vandura – samochód osobowo-dostawczy typu van klasy pełnowymiarowej produkowany pod amerykańską marką GMC w latach 1970 – 1995.
Historia i opis modelu.
W 1970 roku koncern General Motors zaprezentował nową generację dużych samochodów dostawczych opracowanych pod markami Chevrolet oraz GMC. W ofercie tego drugiego producenta, GMC Vandura zastąpiło dotychczas oferowaną linię modelową Handi-Van, przechodząc wobec niego duży zakres modyfikacji wizualnych i konstrukcyjnych.
Tym razem samochód dostawczy GMC wyróżniał się wyraźnie większym, dwubryłowym nadwoziem z pochyle zaznaczoną przednią maską i silnikiem umieszczonym przed, a nie jak dotychczas - pod kabiną pasażerską. Większe nadwozie oferowało przestronniejszy przedział transportowy.
Rally.
Podobnie jak w przypadku poprzednika, GMC Vandura było oferowane także w wariancie osobowym. Odpowiednikiem dotychczasowego modelu Handi-Bus stał się model GMC Rally, który charakterował się wysoko poprowadzoną linią zaokrąglonych szyb.
Lifting.
W 1992 roku GMC Vandura i Rally przeszły obszerną restylizację nadwozia, w ramach której zmienił się kształt atrapy chłodnicy i reflektorów, nawiązując do m.in. modeli Yukon i Suburban. Produkcja zakończyła się 3 lata później na rzecz następcy - GMC Savana.

</doc>
<doc id="4771418" url="https://pl.wikipedia.org/wiki?curid=4771418" title="GMC Rally">
GMC Rally



</doc>
<doc id="4771419" url="https://pl.wikipedia.org/wiki?curid=4771419" title="C.S. Pacat">
C.S. Pacat

C.S. Pacat (ur. w Melbourne) – australijska pisarka, znana najlepiej z trylogii "Zniewolony Książę", opublikowanej przez Penguin Random House w 2015. 
Życiorys.
Urodziła się w Melbourne w Australii i uczyła na University of Melbourne. Mieszkała w kilku różnych miastach, w tym w Perugii, gdzie studiowała na lokalnym uniwersytecie. Pięć lat spędziła w Tokio. 
Posiada niebinarną tożsamość płciową, używając zarówno zaimków męskich i żeńskich. 
Kariera pisarska.
Pierwsza powieść Pacat, "Zniewolony książę", początkowo odrzucona została przez wielu wydawców. W lutym 2013 roku autorka postanowiła opublikować ją w Internecie jako ebook (wcześniej książka w odcinkach ukazywała się na blogu Pacat). W krótkim czasie "Zniewolony książę" zdobył dużą popularność a prawa do wydania powieści nabyło wydawnictwo Penguin Random House. "Zniewolony książę" opublikowany został w kwietniu 2015. W lipcu 2015 ukazał się drugi tom z trylogii – "Książęcy gambit". Finał serii, "Narodziny królów," ukazał się w lutym 2016.
W 2017 roku ukazał się pierwszy numer z serii komiksów pod tytułem "Fence", traktującej o świecie szermierki. Ilustratorką komiksów jest Johanna The Mad.
W czerwcu 2019 roku C.S. Pacat ogłosiła, że pracuje nad nową trylogią dla młodzieży, "Dark Rise," której pierwszy tom będzie wydany jesienią 2021 roku.

</doc>
<doc id="4771421" url="https://pl.wikipedia.org/wiki?curid=4771421" title="GMC Envoy XL">
GMC Envoy XL



</doc>
<doc id="4771422" url="https://pl.wikipedia.org/wiki?curid=4771422" title="GMC Envoy XUV">
GMC Envoy XUV



</doc>
<doc id="4771433" url="https://pl.wikipedia.org/wiki?curid=4771433" title="Aspen Review Central Europe">
Aspen Review Central Europe

Aspen Review Central Europe (także Aspen Review) – anglojęzyczny kwartalnik poświęcony kwestiom politycznym, społecznym oraz kulturalnym Europy Środkowej.
Aspen Review Central Europe wydawane jest od 2012 w Pradze przez amerykański think tank Aspen Institute. Redaktorem naczelnym jest Aleksander Kaczorowski. W skład komitetu doradczego wchodzą m.in. Walter Isaacson, Jurij Andruchowycz, Michael Žantovský, Zbigniew Pełczyński, Petr Pithart, Mariusz Szczygieł. Kwartalnik ukazuje się w języku angielskim. Przez pierwsze dwa lata ukazywał się także po polsku i po czesku.
Czasopismo zawiera analizy, wywiady, komentarze, felietony dotyczące bieżących i osadzonych w szerszym kontekście tematów tyczących się polityki, społeczeństwa i kultury Europy Środkowej. Autorami są czołowi politycy, dziennikarze, intelektualiści, eksperci i naukowcy, głównie z państw regionu oraz Stanów Zjednoczonych, m.in. Artur Domosławski, Mikuláš Dzurinda, Toomas Hendrik Ilves, Jerzy Hausner, Robert Kagan, Iwan Krystew, Adam Leszczyński, Richard Pipes, Iveta Radičová, Timothy Snyder, Adam Traczyk czy Adam Balcer.
Poszczególne teksty są tłumaczone i publikowane w innych czasopismach.

</doc>
<doc id="4771440" url="https://pl.wikipedia.org/wiki?curid=4771440" title="Drachen Theaker">
Drachen Theaker

Drachen Theaker (ur. 1946; zm. 1992) – angielski perkusista rockowy, najbardziej znany jako członek zespołu The Crazy World of Arthur Brown.
Życiorys i kariera muzyczna.
Drachen Theaker pochodził z północnej Anglii. Wykonywał muzykę klasyczną jako członek Scottish National Orchestra. Grywał na tabli. Interesował się również muzyką awangardową i elektroniczną, w tym twórczością Karlheinza Stockhausena.
Karierę muzyka rockowego rozpoczął w 1965 roku uczestnicząc jako perkusista zespołu The Measles w nagrywaniu teledysku do utworu „Casting My Spell On You”.
W 1967 roku wstąpił do zespołu The Crazy World of Arthur Brown. Uczestniczył w nagrywaniu singla „Fire” oraz debiutanckiego albumu zespołu. Niezadowolony ze sposobu, w jaki Kit Lambert zmiksował jego grę na perkusji, opuścił w roku następnym zespół. Dodatkowym powodem jego odejścia były nieporozumienia z Vincentem Crane’em. Jego miejsce zajął Carl Palmer. Wyjechał do Los Angeles, gdzie nawiązał współpracę z zespołem Love uczestnicząc w realizacji jego dwóch albumów: "Four Sail" i "Out Here", oba z 1969 roku. Również w 1969 roku wziął udział w realizacji debiutanckiego albumu Warrena Zevona "Wanted Dead or Alive". Wykorzystując związki z Arthurem Brownem utworzył zespół Rustic Hinge, którego nagrania ukazały się w 1988 roku na albumie "Replicas". Theaker zagrał w dwóch utworach. Był współproducentem tego albumu. W 1990 roku uczestniczył w rejestracji albumu "The Flood" zespołu High Tide. W 1992 roku zmarł na raka mózgu.

</doc>
<doc id="4771444" url="https://pl.wikipedia.org/wiki?curid=4771444" title="Serkan Kırıntılı">
Serkan Kırıntılı

Serkan Kırıntılı (ur. 15 lutego 1985 w Adanie) – piłkarz turecki występujący od 2015 w Konyasporze.
Kariera klubowa.
Jako piłkarz młodzieżowy w latach 1999–2002 związany był z Adanasporem. W wieku 17 lat podpisał zawodowy kontrakt z tym klubem, debiutując 20 marca 2004 roku przeciwko Konyasporowi. Kırıntılı był na boisku pełne 90 minut a jego drużyna przegrała ten mecz różnicą trzech bramek (1:4). Do końca sezonu 2003/2004 wystąpił w barwach klubu jeszcze dziewięciokrotnie, tracąc łącznie 20 bramek w 10 meczach.
19 stycznia 2005 przeszedł do MKE Ankaragücü. W barwach drużyny zadebiutował 12 lutego 2006 w wygranym meczu (1:2) przeciwko Kayseri Erciyesspor. Łącznie w latach 2005–2010 zagrał dla MKE Ankaragücü 136 razy, tracąc 167 bramek we wszystkich rywalizacjach. Po odejściu z klubu podpisał kontrakt z ówczesnym wicemistrzem Turcji Fenerbahçe SK, gdzie w przeciągu trzech lat na boisko wychodził tylko siedmiokrotnie.
4 września 2013 został piłkarzem Rizesporu, opuszczając Fenerbahçe na zasadach wolnego transferu. Podczas dwuletniej kariery w Rizesporze, Kırıntılı zagrał łącznie 68 razy, tracąc 94 bramki w meczach ligowych oraz pucharowych. Od 6 lipca 2015 roku związany z Konyasporem.
22 października 2019 roku podczas trzynastej sekundy meczu przeciwko Yeni Malatyaspor, Kırıntılı złapał piłkę poza polem karnym co skutkowało czerwoną kartką i odesłaniem z boiska. Była to najszybciej pokazana czerwona kartka w historii tureckiego futbolu.
Kariera reprezentacyjna.
W reprezentacji Turcji zadebiutował 28 maja 2018 roku w wygranym meczu towarzyskim (2:1) z reprezentacją Iranu. Do tej pory w reprezentacji wystąpił czterokrotnie.

</doc>
<doc id="4771451" url="https://pl.wikipedia.org/wiki?curid=4771451" title="GMC Chevette">
GMC Chevette

GMC Chevette – samochód osobowy klasy kompaktowej produkowany pod amerykańską marką GMC w latach 1992 – 1995.
Historia i opis modelu.
W 1992 roku argentyński oddział General Motors podjął decyzję o rozpoczęciu sprzedaży lokalnej, brazylijskiej odmiany Chevroleta Chevette także w Argentynie pod marką GMC. Samochód oferowany był w wariantach 2 i 4-drzwiowych, będąc sprzedawanym przez kolejne 3 lata zarówno w sieci dealerskiej Chevroleta, jak i Renault na mocy specjalnego porozumienia zawartego lokalnie. 
GMC Chevette zastąpiło w lokalnej ofercie model Opel K 180, który podobnie jak on był oparty na platformie "T-body" koncernu General Motors znanej z takich modeli, jak Isuzu Gemini czy Opel Kadett.
Ciekawostki.
Był to pierwszy i jedyny w historii samochód oferowany pod marką GMC, który nie był SUV-em, pickupem czy samochodem dostawczo-ciężarowym, lecz klasycznym trójbryłowym samochodem osobowym typu sedan.

</doc>
<doc id="4771457" url="https://pl.wikipedia.org/wiki?curid=4771457" title="GMC Hummer EV">
GMC Hummer EV

GMC Hummer EV – elektryczny samochód osobowy typu pickup i SUV klasy wyższej produkowany pod amerykańską marką GMC od 2021 roku.
Historia i opis modelu.
W połowie 2019 roku pojawiły się w mediach motoryzacyjnych pierwsze nieoficjalne informacje o planach koncernu General Motors w sprawie przywrócenia do użytku nazwy "Hummer". Wcześniej, w latach 1992–2010 była ona używana dla niszowej marki samochodów terenowych i SUV-ów. Tym razem, Hummer miał powrócić do sprzedaży już tylko jako linia modelowa w ramach innej istniejącej już filii General Motors. Pod koniec stycznia 2020 roku General Motors oficjalnie potwierdziło, że w ciągu najbliższego roku do produkcji trafi pierwszy w historii koncernu samochód elektryczny typu pickup, który uzupełni oferte marki GMC jako GMC Hummer EV. Jednocześnie, to pierwszy pojazd GMC nie będący bliźniaczą konstrukcją zapożyczoną z oferty Chevroleta.
Podczas Super Bowl na początku lutego 2020 roku GMC przedstawiło oficjalną zapowiedź Hummera EV, na której przedstawiono sylwetkę pasa przedniego nawiązującego do historycznych modeli marki Hummer. Pojawiła się duża, chromowana atrapa chłodnicy z pionowymi poprzeczkami i duży napis „Hummer”. Oficjalną premierę elektrycznego pickupa zapowiedziano na maj 2020 roku.
Pod koniec kwietnia 2020 roku producent ogłosił, że pierwotnie zaplanowana premiera Hummera EV została odwołana z powodu kryzysu gospodarczego wywołanego Pandemii COVID-19, nie ogłaszając zarazem nowej daty prezentacji. Ostatecznie, światowa premiera GMC Hummera EV odbyła się 20 października podczas transmitowanego w internecie wydarzenia.
Pod kątem stylistycznym Hummer EV nawiązuje do masywnej sylwetki historycznego modelu Hummer H2, nawiązując do niego nie tylko charakterystycznym wyglądem pasa przedniego, jak i wysoko poprowadzoną linią szyb, masywym pasem przednim, a także pionowou mieszczoną szybą tylną i oponami o wysokim profilu.
Wyróżniająca jest z kolei mniej kanciasta sylwetka, pomalowany na czarno słupek między drzwiami oraz możliwość demontażu paneli dachu. Z racji napędu elektrycznego, pod maską wygospodarowano też dodatkową przestrzeń bagażową. Pięciomiejscowa kabina pasażerska utrzymana została w nowoczesnym wzornictwie, charakteryzując się pionową deską rozdzielczą i kanciastymi formami. Zamontowano dwa ekrany, z czego pierwszy o przekątnej 13,4 cala pełni funkcję zegarów, z kolei centralny, 12,3-calowy umożliwia sterowanie systemem multimedialnym i radiem.
Hummer EV SUV.
W kwietniu 2021 roku GMC przedstawiło drugi wariant nadwoziowy Hummera EV w postaci krótszego, 5-drzwiowego SUV-a. Poza mniejszym rozstawem osi, samochód zyskał bardziej zaokrągloną tylną część nadwozia, a także klapę bagażnika z umieszczonym na niej kołem zapasowym. Odmiana typu SUV trafi na rynek rok po pickupie, z początkiem produkcji zaplanowanym na 2023 rok.
Sprzedaż.
GMC Hummer EV dostępny jest w sprzedaży wyłącznie na obszarze Ameryki Północnej. Topowy wariant trafił do punktów dealerskich wiosną 2022 roku w ograniczonej gamie wyposażeniowej. Znacznie później, w 2024 roku, w amerykańskich i kanadyjskich salonach sprzedaży będzie można kupić podstawową i najtańszą odmianę napędzaną 2, zamiast 3 silników elektrycznych.
Dane techniczne.
Topowy wariant EV3 napędzany jest trzema silnikami elektrycznymi, które razem z 24-modułową baterią i 800-woltową instalacją zapewniają 1014 KM mocy. Od 0 do 100 km/h pojazd rozpędza się w 3 sekundy, z kolei maksymalny zasięg na jednym ładowaniu wynosi 560 kilometrów, umożliwiając ładowanie prądem stałym o mocy do 350 kW. Środkowy wariant EV2X również będzie napędzany trzema silnikami, oferując moc 800 KM wraz z 12 880 Nm momentu obrotowego w maksymalnym zakresie i zasięg na jednym ładowaniu do 483 kilometrów. Podstawowa wersja napędzana będzie z kolei dwoma silnikami elektrycznymi, osiągając moc 625 KM, 10 033 Nm maksymalnego momentu obrotowego i zasięg 483 kilometrów.

</doc>
<doc id="4771459" url="https://pl.wikipedia.org/wiki?curid=4771459" title="Dragan Tomić">
Dragan Tomić

Dragan Tomić, cyr. Драган Томић (ur. 9 grudnia 1935 w m. Gornja Bukovica, zm. 21 czerwca 2022) – serbski polityk i inżynier, w latach 1994–2001 przewodniczący Zgromadzenia Narodowego, od lipca do grudnia 1997 pełniący obowiązki prezydenta Serbii.
Życiorys.
Z wykształcenia inżynier, absolwent wydziału technologiczno-metalurgicznego Uniwersytetu w Belgradzie. W 1962 podjął pracę w fabryce opon „Rekord”, doszedł w niej do stanowiska dyrektora generalnego. Należał do Związku Komunistów Jugosławii. Działał we władzach dzielnicy Rakovica, był członkiem władz SSRNJ, masowej komunistycznej organizacji pracowniczej, kierował też jugosłowiańskim związkiem inżynierów i techników. Pełnił funkcję dyrektora generalnego Jugopetrolu oraz przewodniczącego rady dyrektorów stacji telewizyjnej RTV Politika. Dołączył do Socjalistycznej Partii Serbii. Pozostał czynnym politykiem również w latach 90. Zasiadł w serbskim Zgromadzeniu Narodowym, gdzie stanął na czele frakcji SPS. W lutym 1994 objął funkcję przewodniczącego parlamentu, którą pełnił do stycznia 2001. Od lipca do grudnia 1997 wykonywał czasowo obowiązki prezydenta Serbii.

</doc>
<doc id="4771461" url="https://pl.wikipedia.org/wiki?curid=4771461" title="Linescio">
Linescio

Linescio – gmina w Szwajcarii, w kantonie Ticino, w okręgu Vallemaggia.
Gmina została po raz pierwszy wspomniana w dokumentach w 1437 roku jako "Lignazio". W 1602 roku gmina została wspomniana jako "Linezio".
Demografia.
W 2016 Linescio była dziewiątą najmniejszą gminą pod względem ludności w Szwajcarii. W 2018 roku w Linescio mieszkało 48 osób. W 2008 roku 8,2% populacji gminy stanowiły osoby urodzone poza Szwajcarią.
W 2000 roku 81,3% obywateli gminy mówiło w języku włoskim, a 18,7% mieszkańców w języku niemieckim.
Zmiany w liczbie ludności są przedstawione na poniższym wykresie:

</doc>
<doc id="4771463" url="https://pl.wikipedia.org/wiki?curid=4771463" title="Marta Połtowicz-Bobak">
Marta Połtowicz-Bobak

Marta Połtowicz-Bobak (ur. 1971 w Krakowie) – polska archeolog, doktor habilitowana nauk humanistycznych, nauczyciel akademicki Uniwersytetu Rzeszowskiego, specjalność naukowa: archeologia starszej epoki kamienia.
Życiorys.
W 1994 ukończyła studia na kierunku archeologia w Uniwersytecie Jagiellońskim. W 2000 na podstawie napisanej pod kierunkiem Bolesława Gintera rozprawy pt. "Środkowopaleolityczny zespół z technologią wiórową ze stanowiska Piekary IIa na tle europejskim" uzyskała na Wydziale Historycznym UJ stopień doktora nauk humanistycznych w dyscyplinie archeologia w specjalności epoka kamienia. W 2014 na podstawie dorobku naukowego oraz monografii pt. "Wschodnia prowincja magdalenienu" otrzymała w Wydziale Socjologiczno-Historycznym Uniwersytetu Rzeszowskiego stopień doktora habilitowanego nauk humanistycznych w dyscyplinie archeologia w specjalności archeologia starszej epoki kamienia.
Została profesorem uczelni na Uniwersytecie Rzeszowskim w Kolegium Nauk Humanistycznych w Instytucie Archeologii. Była prodziekanem Wydziału Socjologiczno-Historycznego UR i zastępcą dyrektora Instytutu Archeologii na tym wydziale.

</doc>
<doc id="4771464" url="https://pl.wikipedia.org/wiki?curid=4771464" title="Monika Partyk">
Monika Partyk

Monika Partyk (ur. 28 września 1974 w Ząbkowicach Śląskich) – polska poetka, autorka tekstów piosenek i pieśni, krytyk i teoretyk muzyczny.
Życiorys.
Absolwentka Akademii Muzycznej w Krakowie (Teoria Muzyki) oraz podyplomowo Uniwersytetu Jagiellońskiego (Studia Literacko-Artystyczne) i Papieskiej Akademii Teologicznej (Dziennikarstwo). Jest stałym recenzentem Ruchu Muzycznego (od 2004) oraz autorką rocznika "Piosenka". Przez lata pisała do Dziennika Polskiego oraz współpracowała z Polskim Wydawnictwem Muzycznym jako autorka haseł encyklopedycznych i redaktor. Mieszka w Krakowie.
Twórczość.
Jej twórczość poetycka koncentruje się wokół piosenki literackiej i pieśni oratoryjnej. Współpracuje z czołowymi kompozytorami tego nurtu: Zygmuntem Koniecznym, Włodzimierzem Korczem i Andrzejem Zaryckim, ponadto m.in.: Bartoszem Chajdeckim, Jerzym Satanowskim, Ewą Kornecką, Maciejem Muraszką, Janem Wojdakiem i Pawłem Stankiewiczem.
Teksty poetki wykonują m.in.: Alicja Majewska, Dorota Osińska, Zbigniew Wodecki, Olga Bończyk, Jacek Wójcicki, Marek Bałata, Jan Nowicki, Joanna Słowińska, Jaga Wrońska, Grzegorz Wilk, Łukasz Zagrobelny, Piotr Cugowski, Irena Santor, Michał Bajor, Michał Sławecki, Dorota Miśkiewicz, Beata Paluch, Dorota Ślęzak, Barbara Gąsienica-Giewont, Hanka Wójciak, Marta Bizoń, Katarzyna Zielińska, Anna Szałapak, Janusz Szrom, Ryszard Cieśla, Anna Sroka, Katarzyna Sawczuk oraz Halina Winiarska, Jerzy Kiszkis i Andrzej Ferenc.
Jest autorką tekstów trzech oratoriów z serii „Artyści Janowi Pawłowi II w hołdzie”, stworzonych z okazji 5. rocznicy śmierci, beatyfikacji i kanonizacji papieża Polaka: "Golgota polska" (muz. A. Zarycki i W. Korcz – emisja TV w IV 2010), "Święty" (muz. Z. Konieczny i W. Korcz) i "Sanctus" (muz. W. Korcz – emisja TV w IV 2014), oratorium "Rapsod o Cudzie nad Wisłą" (muz. W. Korcz – 2010), "Mszy Missa Assumptionnis" (muz. B. Chajdecki – 2010), libretta musicalu operowego "Łódź Story" (muz. W. Korcz – 2013), recitalu "Z nutą Jasminum" (wykorzystującego i reinterpretującego muzykę filmową i teatralną Z. Koniecznego – 2014), oratorium "Kazimierz Pułaski" (muz. W. Korcz – 2019), kantaty o Julianie Przybosiu "Równanie serca" (muz. W. Korcz – 2021) oraz dziesiątków piosenek poetyckich, w tym "Tchnienia wolności" z serialu "Czas honoru" w wykonaniu K. Sawczuk, "Jestem chora" – poetyckiego tłumaczenia "Je suis malade" nagranego przez D. Osińską oraz "Wszystko może się stać" (zaprezentowanej w 2018 r. na KFPP w Opolu) i "Żalu niebieskiego" (pamięci Z. Wodeckiego) z repertuaru A. Majewskiej. Współpracuje z teatrami Krakowa, Rzeszowa i Torunia (spektakl muz. "Siostry Parry"), Warszawy (musical "Powrót Wielkiego Szu") oraz krakowskimi kabaretami Piwnica pod Baranami i Loch Camelot.

</doc>
<doc id="4771465" url="https://pl.wikipedia.org/wiki?curid=4771465" title="Marcin Grzyb">
Marcin Grzyb

Marcin Grzyb (ur. 1979 r.) – polski architekt.
Życiorys.
Studia architektoniczne na Wydziale Architektury Politechniki Warszawskiej ukończone dyplomem magisterskim w 2004 r. pod kierunkiem dr. arch. Jacka Cybisa.
W latach 2001-2003 stypendysta University of Detroit Mercy oraz Technische Universitat Karlsruhe Niemcy.
Współpracował z Hay-Dobbs P.A. Minneapolis USA, DFZ Architekten Berlin Niemcy, Bose International oraz .
Od 2010 r. jest właścicielem i głównym projektantem pracowni architektonicznej MAG Architekci oraz współzałożycielem 10 illusions Research Polska.
Wiceprezes d.s. komunikacji oraz sędzia konkursowy Oddziału Warszawskiego Stowarzyszenia Architektów Polskich w kadencji 2019-2023.

</doc>
<doc id="4771466" url="https://pl.wikipedia.org/wiki?curid=4771466" title="Plaga szarańczy w latach 2019–2020">
Plaga szarańczy w latach 2019–2020

Plaga szarańczy w latach 2019–2020 – klęska żywiołowa związana z nalotem szarańczy pustynnej ("Schistocerca gregaria") na terytoria Afryki Wschodniej, Bliskiego Wschodu i Azji Południowo–Zachodniej, która zasięgiem objęła 23 kraje.
Szarańcza prawdopodobnie pojawiła się w 2018 roku na pustyni Ar-Rab al-Chali. Stamtąd roje migrowały do Jemenu, a trwająca wojna domowa zablokowała zdolność kraju do monitorowania i zwalczania owadów. Z Jemenu w 2019 roku roje szarańczy udały się na północ do Iranu, a także na południe do Afryki.
Afryka Wschodnia.
Szarańcza przybyła do tego regionu latem 2019 roku przez Morze Czerwone, z sąsiadującego Półwyspu Arabskiego. Pod koniec czerwca 2019 roku pierwsze roje szarańczy dotarły do Somalii i Etiopii. W październiku Afryka Wschodnia doświadczyła niezwykle intensywnych jesiennych deszczy, co według ekspertów przyczyniło się do rozmnożenia populacji szarańczy.
Pod koniec grudnia pierwsze roje zaczęły przybywać do Kenii, szybko przemieszczając się po północnych i środkowych obszarach kraju. W styczniu kraj ten przeżywał najgorszy nalot od 70 lat, a służba FAO monitorująca szarańczę zidentyfikowała jeden rój o długości do 60 km i szerokości 40 km. Dżibuti i Erytrea również zaczęły doświadczać inwazję szarańczy, a 9 lutego roje owadów zaczęły pojawiać się w północno-wschodniej Ugandzie i północnej Tanzanii.
W Etiopii, Sudanie i Kenii najbardziej ucierpieli pasterze. Wielu z nich, z powodu niedoboru pasz musiało pozbyć się zwierząt gospodarskich. Niepewność ekonomiczna wśród pasterzy niesie ze sobą ryzyko wystąpienia konfliktów etnicznych o dostęp do pastwisk.
Chociaż w XX wieku w tym regionie wielokrotnie występowały plagi szarańczy, skala tego wybuchu była największa od 25 lat w Etiopii i Somalii, oraz od 70 lat w Kenii. Do końca marca 2020 roku ogromne roje szarańczy przedostały się aż do 10 krajów w Afryce. Rozmiar tej plagi można porównać z chmarami, które uderzyły w kontynent 75 lat temu. Począwszy od roku 1948 szarańcza pustoszyła Afrykę aż do roku 1963.
Według ekspertów za przyczynę takiego stanu rzeczy ma odpowiadać Dipol na Oceanie Indyjskim. Cieplejsze morza oznaczają więcej cyklonów, które zapewniają warunki niezbędne do wzrostu roślin, tworząc idealne miejsce lęgowe dla szarańczy. W 2019 roku w Róg Afryki uderzyło osiem cyklonów, co stanowi największą liczbę od roku 1976.
FAO ostrzega, że sytuacja związana z szarańczą we wschodniej Afryce może zagrażać bezpieczeństwu żywnościowemu milionów ludzi, a utrzymujące się roje stanowią bezprecedensowe zagrożenie, gdyż zbiegają się z początkiem długich deszczy w marcu i głównym sezonem upraw trwającym do maja. Szacuje się przy tym, że koszt działań pomocowych, które miałyby ograniczyć rozprzestrzenianie się problemu w Afryce Wschodniej, wyniesie ponad 153 miliony dolarów. Dotychczasowe informacje zakładają otrzymanie przez organizację środków w wysokości 131 milionów dolarów.
21 maja Bank Światowy na walkę z chmarami szarańczy zatwierdził kwotę 500 milionów dolarów. Cztery z najbardziej dotkniętych krajów – Dżibuti, Etiopia, Kenia i Uganda – od razu mają otrzymać 160 milionów dolarów. Straty poniesione do maja 2020 roku oszacowano na 9 miliardów dolarów. Istnieje zagrożenie, że plaga przeniesie się do Afryki Zachodniej, a poziom zagrożenia uzależniony jest w dużym stopniu od pogody, a zwłaszcza opadów i wiatrów.
Zapobieganie.
W wykrywaniu rojów szarańczy użyto modelu superkomputera, finansowanego z 35 mln funtów brytyjskiej pomocy, w ramach programu informacji o pogodzie i klimacie dla Afryki. Superkomputer na podstawie danych takich jak prędkość i kierunek wiatru, temperatura i wilgotność z powodzeniem prognozuje ruch szarańczy. Na podstawie danych dotyczących wilgotności gleby i pokrywy roślinnej, przewiduje się gdzie znajdują się złożone jaja, aby rządy afrykańskie mogły w odpowiednie miejsca kierować działania opryskowe. Rozpylanie pestycydów następuje przy użyciu małych samolotów, jak i operacji naziemnych.
Niektóre roje pochodzą z obszarów, w których zwalczanie jest znacznie trudniejsze. Obszary w Somalii są trudno dostępne, gdyż kontroluje je terrorystyczna organizacja Al-Shabaab. Nowe zagrożenie wiąże się z wylęgiem szarańczy z jaj. Jest jednak nadzieja, że środki chemiczne powstrzymają wykluwanie się nowych owadów. Walkę z plagą ograniczają restrykcje związane z jednoczesnym występowaniem pandemii koronawirusa, czego skutkiem są opóźnienia w dostawie pestycydów.
Do 22 kwietnia w całym regionie ponad 240 tys. hektarów zostało potraktowanych chemicznymi pestycydami lub biopestycydami, a 740 osób zostało przeszkolonych do prowadzenia naziemnej kontroli szarańczy.
Azja.
W Azji plaga szarańczy uznawana jest za najgorszą od dziesięcioleci. Uważa się, iż zagraża bezpieczeństwu żywnościowemu wielu ludzi.
Iran.
Szarańcza pustynna w Iranie zaatakowała na południu kraju ponad 200 tys. hektarów sadów i pól uprawnych w 7 z 31 irańskich prowincji. Pod koniec lutego, po wyjątkowo wczesnych sezonowych deszczach pojawiły się kolejne roje. Walkę z szarańczą wspierało wojsko, w tym poprzez dostarczenie pojazdów terenowych do użytku w trudno dostępnych obszarach. W Iranie gęstość szarańczy była tak wysoka, że po rozpyleniu pestycydów utworzyła się warstwa z ciał martwych osobników o grubości 10–15 centymetrów. Problem szarańczy w Iranie zbiega się z dwoma innymi poważnymi problemami gospodarczymi, tj. powodziami na północy kraju, oraz pandemią koronawirusa.
Pakistan.
Pierwsze roje przybyły do Pakistanu z Iranu w czerwcu 2019 roku. Kraj okazał się nieprzygotowany na inwazję szarańczy. W lutym władze ogłosiły stan wyjątkowy z powodu ataków szarańczy we wschodniej części kraju. Szkodniki niszczyły m.in. uprawy bawełny, pszenicy i kukurydzy. Uznaje się, że jest to największa plaga tym kraju od ćwierćwiecza.
Indie.
Szarańcza pustynna zazwyczaj atakuje zachodnią część Indii i niektóre części stanu Gudźarat od czerwca do listopada, jednak w tym roku szarańcza pojawiła się już w kwietniu i jest jedną z największych na przestrzeni ostatnich 30 lat. Rozwojowi szarańczy sprzyjają ulewne deszcze i cyklony na Oceanie Indyjskim.
Szarańcza do końca maja zniszczyła w Indiach około 50 tys. hektarów upraw. Tym samym przyczyniła się do największych niedoborów żywności w Indiach od 1993 roku. Do oprysków wysłano traktory oraz drony. Najgorzej sytuacja wyglądała w stanach Radżastanu i Madhya Pradesh, gdzie rozwinęło się od ośmiu do dziesięciu rojów, z których każdy miał około kilometra kwadratowego. Szarańcza dotarła także do stanów Maharasztra i Uttar Pradesh.

</doc>
<doc id="4771467" url="https://pl.wikipedia.org/wiki?curid=4771467" title="Mistrz ceremonii">
Mistrz ceremonii



</doc>
<doc id="4771471" url="https://pl.wikipedia.org/wiki?curid=4771471" title="Okił Khamidow">
Okił Khamidow



</doc>
<doc id="4771475" url="https://pl.wikipedia.org/wiki?curid=4771475" title="Himara">
Himara



</doc>
<doc id="4771479" url="https://pl.wikipedia.org/wiki?curid=4771479" title="Kamza">
Kamza



</doc>
<doc id="4771481" url="https://pl.wikipedia.org/wiki?curid=4771481" title="Danuta Szmidtówna">
Danuta Szmidtówna



</doc>
<doc id="4771482" url="https://pl.wikipedia.org/wiki?curid=4771482" title="Këlcyra">
Këlcyra



</doc>
<doc id="4771483" url="https://pl.wikipedia.org/wiki?curid=4771483" title="Kruma">
Kruma



</doc>
<doc id="4771484" url="https://pl.wikipedia.org/wiki?curid=4771484" title="Kuçova">
Kuçova



</doc>
<doc id="4771487" url="https://pl.wikipedia.org/wiki?curid=4771487" title="Francesca Root-Dodson">
Francesca Root-Dodson

Francesca Root-Dodson (ur. jako Francesca McLaughlin 9 lutego 1986 w San Francisco) – amerykańska aktorka, która wystąpiła m.in. w serialu "Gotham".

</doc>
<doc id="4771497" url="https://pl.wikipedia.org/wiki?curid=4771497" title="CASB">
CASB

CASB () – działający w chmurze broker zabezpieczeń dostępu. Jest to nowoczesne pod względem technologicznym zabezpieczenie, które uzupełnia funkcjonujące już zapory bezpieczeństwa takie jak: NextGen Firewalls (NGFW), ochrona przed wyciekami informacji (DLP-"Data Loss Prevention)", tożsamość jako usługa (IDaaS-Identity as a Service), zapory sieciowe aplikacji (WAF-Web Application Firewall) oraz inne. Z założenia CASB ma rozwiązywać pojawiające się problemy przedsiębiorstw, które zaczynają korzystać z chmur internetowych. Broker został opracowany w 2012 r. przez amerykańskie przedsiębiorstwo Gartner, którego działalność opiera się na strategicznym wykorzystaniu technologii informacyjnych.
Jak działa CASB?
Broker bezpieczeństwa dostępu do chmury (CASB) jako narzędzie programowe ma na celu zabezpieczenie danych przychodzących oraz wychodzących na linii przedsiębiorstwo – dostawca chmury. W praktyce odnosi się do ochrony systemów informatycznych przed szeroko pojętymi cyberatakami. Broker CASB szyfruje dane, dzięki czemu złośliwe oprogramowanie nie może przedostać się do serwerów przedsiębiorstw, a z drugiej strony strumienie danych są nieczytelne dla wszystkich zewnętrznych podmiotów. CASB ma za zadanie zapewnić, że ruch sieciowy pomiędzy urządzeniami a dostawcą chmury jest zgodny z polityką bezpieczeństwa organizacji. Oznacza to, ze każdy zidentyfikowany ruch zewnętrzny, który jest obarczony wysokim ryzykiem zostaje wykrywany oraz blokowany.
CASB zapewnia funkcjonalność oraz bezpieczeństwo przesyłu danych w organizacji za pośrednictwem następujących czterech filarów:
Dlaczego organizacje potrzebują CASB?
Gartner uważa, że „d"o 2025 r. 99% awarii zabezpieczeń w chmurze będzie wina klienta”", dlatego priorytetem dyrektorów IT w organizacjach powinno być wdrażanie oraz egzekwowanie zasad dotyczących własności chmury, jej bezpieczeństwa oraz szacowania ryzyka. Dalej, analitycy przewidują "do 2025 r. 90% organizacji, które nie kontrolują korzystania z chmury publicznej, będą w niewłaściwy sposób udostępniać wrażliwe dane" co w znaczący sposób narazi przedsiębiorstwa na zbędne niebezpieczeństwa związane z danymi. Tutaj, zadaniem dyrektorów IT jest opracowanie oraz wdrożenie kompleksowej strategii związanej z funkcjonowaniem chmury.
Typy wdrażania CASB.
Brokery CASB są oferowane w wielu trybach, których specyfikacja oraz zestaw korzyści i ograniczeń są inne. Można wymienić brokery zabezpieczenia dostępu:
Funkcjonujące z interfejsem programowania aplikacji (API).
CASB oparty na API z reguły cechuje łatwość wdrożenia, a rozwiązania nie znajdują się w bezpośredniej ścieżce między przedsiębiorstwami a aplikacjami w chmurze. CASB zaczyna działać w momencie, kiedy dane trafią do chmury na podstawie wyzwalacza API. Cała operacja jest asynchroniczna, więc użytkownik nie musi się obawiać o wydajność oraz opóźnienia w działaniu. API jest gwarantem zasięgu na urządzeniach zarządzanych, niezarządzanych oraz może oddziaływać na dane, które są transmitowane oraz, które znajdują się „w spoczynku”. CASB funkcjonujący z interfejsem programowania aplikacji ma dwie wady:
Oparte na serwerze pośredniczącym (proxy).
CASB oparty na proxy jest umiejscowiony bezpośrednio między przedsiębiorstwem a aplikacją chmurową. Tryb ten jest „wbudowany”, więc działania są podejmowane w czasie rzeczywistym, co jest gwarantem zabezpieczenia danych przed trafieniem do chmury. W przeciwieństwie do wdrażania opartego na API, proxy może wpływać na wydajność działania.
Rozwiązania proxy posiadają dwa warianty:
Dostawcy oraz zasoby CASB.
Rynek funkcjonujących w chmurach brokerów zabezpieczeń dostępu rozwija się sukcesywnie, w związku z czym można spotkać się z wieloma zróżnicowanymi oraz konkurencyjnymi projektami. Organizacje, które zastanawiają się czy CASB w sposób znaczący wpłynie na bezpieczeństwo organizacji w chmurze muszą się liczyć z tym, że systemy CASB nie są sobie równe – często oferują inne możliwość, których skuteczność działania również jest bardziej lub mniej zadowalająca. Wspólnymi mianownikami oraz zasadami, dla których warto się zdecydować na jakiegokolwiek brokera są:
Oto najlepsi dostawcy CASB według firmy Gartner z wyróżnieniem ich mocnych stron:

</doc>
<doc id="4771501" url="https://pl.wikipedia.org/wiki?curid=4771501" title="Krupy (powiat ciechanowski)">
Krupy (powiat ciechanowski)



</doc>
<doc id="4771502" url="https://pl.wikipedia.org/wiki?curid=4771502" title="Problemy pierwszego świata">
Problemy pierwszego świata



</doc>
<doc id="4771503" url="https://pl.wikipedia.org/wiki?curid=4771503" title="Mistrzostwa Europy we Wspinaczce Sportowej 2008">
Mistrzostwa Europy we Wspinaczce Sportowej 2008

Mistrzostwa Europy we wspinaczce sportowej 2008 – 8. edycja mistrzostw Europy we wspinaczce sportowej, która odbyła się od 15 do 18 października w 2008 roku w francuskim Paryżu. Polska wspinaczka Edyta Ropek dla kobiet zdobyła pierwszy złoty medal, na Mistrzostwach Europy we wspinaczce sportowej w konkurencji na szybkość.
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2008 roku rywalizowali w 6 konkurencjach. Łącznie do mistrzostw Europy zgłoszonych zostało 294 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771505" url="https://pl.wikipedia.org/wiki?curid=4771505" title="Metopoplax ditomoides">
Metopoplax ditomoides

Metopoplax ditomoides – gatunek pluskwiaka z podrzędu różnoskrzydłych i rodziny skupieńcowatych. Fitofag rumianów, rumianków, krwawników i lebiodek. Pierwotnie miał zasięg południowo-zachodniopalearktyczny (głównie śródziemnomorski); obecnie znajduje się w ekspansji na północ, a ponadto został zawleczony do nearktycznej Ameryki Północnej i do Ameryki Południowej.
Taksonomia.
Gatunek ten został opisany po raz pierwszy w 1847 roku przez Achillego Costę pod nazwą "Pachymerus ditomoides". W 1861 roku Franz Xaver Fieber przeniósł go do nowego rodzaju "Metopoplax", jako jego gatunek typowy.
Morfologia.
Pluskwiak o ciele długości od 3,4 do 4 mm. Głowę, przedplecze i tarczkę ma ciemno lub czarno ubarwione, gęsto punktowane i porośnięte długimi, białymi szczecinkami. Spłaszczony i silnie rozszerzony (szpatułkowaty) nadustek odróżnia go od "M. origami", jedynego rodzimego dla Polski przedstawiciela rodzaju. Półpokrywy mają jasny kolor do wręcz białawego. Użyłkowanie ich zakrywek może być bezbarwne lub brązowe.
Biologia i ekologia.
Owad ten jest fitofagiem ssącym soki roślin z rodzajów rumian, rumianek, krwawnik i lebiodka. Do rozrodu przystępuje w maju i czerwcu. Kopulacja ma miejsce na roślinach żywicielskich. W sprzyjających warunkach w ciągu jednego roku pojawia się drugie pokolenie, które rozmnaża się w sierpniu. Wykazuje aktywność do września. Zimę imagines spędzają, hibernując w ściółce lub pod odstającą korą, nierzadko w dużej odległości od stanowisk roślin pokarmowych.
Rozprzestrzenienie.
Pierwotny zasięg gatunku obejmuje strefę śródziemnomorską i zachód Europy, jednak w ostatnim czasie wykazuje on ekspansję w kierunku północnym, jak i bywa zawlekany do różnych rejonów świata, prawdopodobnie za pomocą statków z transportami materiału roślinnego.
W Europie znany jest z Portugalii, Hiszpanii, Francji, Wielkiej Brytanii, Belgii, Luksemburga, Holandii, Niemiec, Szwajcarii, Włoch, Malty, Polski, Czech, Słowacji, Węgier, Bośni i Hercegowiny, Serbii, Czarnogóry, Macedonii Północnej, Bułgarii i południowej Rosji (po obwód astrachański i Kaukaz). W Afryce Północnej podawany jest z Maroka, Tunezji, Algierii i Libii. W Azji występuje w Turcji i Syrii.
W Anglii historycznie był to gatunek tylko rzadko zawlekany, jednak w XXI wieku utworzył stabilne populacje na południu kraju i w niektórych latach bywa liczny. W Belgii po raz pierwszy doniesiono o jego znalezieniu w 1997 roku. W Niemczech dawniej występował tylko w południowo-zachodniej części kraju. W pierwszej dekadzie XXI wieku rozprzestrzenił się osiągając Nadrenię, Dolną Saksonię i Saksonię-Anhalt. W Polsce po raz pierwszy znaleziono go w 2019 roku w Bielanach Wrocławskich. 10 martwych okazów odkryto na paletach, prawdopodobnie przywiezionych z Francji.
W nearktycznej Ameryce Północnej odnaleziono go pierwszy raz w 1998 roku w Oregonie. Stamtąd szybko się rozprzestrzenił, zasiedlając obszar od Kalifornii przez Waszyngton po Kanadę. W 2015 roku gatunek ten wykryto na pacyficznym wybrzeżu Chile.

</doc>
<doc id="4771508" url="https://pl.wikipedia.org/wiki?curid=4771508" title="Pieklik">
Pieklik

Pieklik – część wsi Turośl w Polsce położona w województwie podlaskim, w powiecie kolneńskim, w gminie Turośl.
Dawniej wieś.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 58 osób w 11 budynkach mieszkalnych. Miejscowość należała do parafii rzymskokatolickiej w m. Turośl. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4771509" url="https://pl.wikipedia.org/wiki?curid=4771509" title="Niżni Żabi Mnich">
Niżni Żabi Mnich



</doc>
<doc id="4771511" url="https://pl.wikipedia.org/wiki?curid=4771511" title="Lalkowy Zachód">
Lalkowy Zachód

Lalkowy Zachód (, , ) – wybitny zachód w południowo-zachodniej grani Żabiego Mnicha w polskich Tatrach Wysokich. Znajduje się w orograficznie prawych (północno-zachodnich) jej stokach. Dawniej był skalisto-trawiasty, jest to jednak miejsce o dużym natężeniu ruchu taternickiego i obecnie wskutek erozji spowodowanej częstym jego używaniem zachód stał się piarżysto-kamienisty.
Lalkowy Zachód ciągnie się od trawiastego Białczańskiego Upłazu skośnie w górę. Ma około 120 m długości i około 10 m szerokości. Po prawej stronie podcięty jest urwistymi ściankami Lalkowego Muru. Lalkowy Zachód w górnej części zwęża się i podchodzi pod wylot żlebka opadającego z Wyżniego Lalkowego Przechodu. Wcześniej, mniej więcej w połowie jego długości, z lewej strony opada do niego komin z Przełączki pod Żabią Lalką (ok. 2080 m). Lalkowy Zachód jest używany jako dojście do obydwu tych przełączek.
Autorem nazwy jest Władysław Cywiński.

</doc>
<doc id="4771512" url="https://pl.wikipedia.org/wiki?curid=4771512" title="Podgórne (Adamusy)">
Podgórne (Adamusy)

Podgórne – część wsi Adamusy w Polsce położona w województwie podlaskim, w powiecie kolneńskim, w gminie Turośl.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 57 osób w 12 budynkach mieszkalnych. Miejscowość należała do parafii rzymskokatolickiej w m. Turośl. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4771513" url="https://pl.wikipedia.org/wiki?curid=4771513" title="Źle się dzieje w państwie duńskim">
Źle się dzieje w państwie duńskim



</doc>
<doc id="4771514" url="https://pl.wikipedia.org/wiki?curid=4771514" title="Podgórne (leśniczówka)">
Podgórne (leśniczówka)

Podgórne – dawna leśniczówka w Polsce położona w województwie podlaskim, w powiecie kolneńskim, w gminie Turośl.
Historia.
W latach 1921–1939 leśniczówka leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku leśniczówkę zamieszkiwało 10 osób w 1 budynku mieszkalnym. Miejscowość należała do parafii rzymskokatolickiej w m. Leman. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
Linki zewnętrzne.
leśniczówka Podgórne na geoportal.gov.pl

</doc>
<doc id="4771515" url="https://pl.wikipedia.org/wiki?curid=4771515" title="Lalkowy Chodnik">
Lalkowy Chodnik

Lalkowy Chodnik (, , ) – wąska, lekko wznosząca się i eksponowana półka w południowo-zachodniej grani Żabiego Mnicha w polskich Tatrach Wysokich. Znajduje się w orograficznie lewych (południowo-wschodnich) jej stokach. Przecina ściany Żabiego Mnicha, Żabiego Kapucyna i Żabiej Lalki. Do Wyżniego Białczańskiego Żlebu opadają z niej urwiste ściany.
Lalkowy Chodnik jest punktem startowym dla dróg wspinaczkowych na orograficznie lewych stokach grani Żabiego Mnicha. Tylko jedna z nich wiodąca południowo-wschodnią ścianą Żabiej Lalki startuje w innym miejscu – w żlebku opadającym z Pośredniego Lalkowego Przechodu.
Autorem nazwy jest Władysław Cywiński.
Drogi wspinaczkowe.
Drogi prowadzące Lalkowym Chodnikiem, lub drogi, dla których Lalkowy Chodnik jest punktem startowym:

</doc>
<doc id="4771516" url="https://pl.wikipedia.org/wiki?curid=4771516" title="Rzeczny Las">
Rzeczny Las

Rzeczny Las – łąki na terenie wsi Potasie w Polsce położona w województwie podlaskim, w powiecie kolneńskim, w gminie Turośl.
Dawna leśniczówka, obecnie teren wsi Potasie, na terenie tym występują pojedyncze zabudowania.
Historia.
W latach 1921–1939 leśniczówka leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku leśniczówka w wyniku wojny polsko-bolszewickiej nie była zamieszkana. Miejscowość należała do parafii rzymskokatolickiej w m. Leman. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="4771522" url="https://pl.wikipedia.org/wiki?curid=4771522" title="Harold Nelson">
Harold Nelson

William Harold Nelson (ur. 26 kwietnia 1923 w Dunedin, zm. 1 lipca 2011 w Nelson) – nowozelandzki lekkoatleta, długodystansowiec, dwukrotny medalista igrzysk Imperium Brytyjskiego w 1950.
Życiorys.
Podczas II wojny światowej służył w Royal New Zealand Air Force. Ranny w wypadku, był zagrożony inwalidztwem, jednak po operacji udało mu się przywrócić sprawność i kontynuować karierę lekkoatletyczną.
Był chorążym reprezentacji Nowej Zelandii na igrzyskach olimpijskich w 1948 w Londynie. Na igrzyskach odpadł w eliminacjach biegu na 5000 metrów oraz nie ukończył biegu na 10 000 metrów.
Zwyciężył w biegu na 6 mil oraz zdobył srebrny medal w biegu na 3 mile (za Lenem Eyre z Anglii) na igrzyskach Imperium Brytyjskiego w 1950 w Auckland.
Nelson był mistrzem Nowej Zelandii w biegu na milę w 1946/1947, w biegu na 3 mile w 1946/1947 i 1947/1948, w biegu na 6 mil w 1947/1948 oraz w biegu przełajowym w 1946 i 1951.
Później pracował jako nauczyciel w Nelson i trenował lekkoatletów, w tym Roda Dixona w początkach jego kariery.
W 1986 odznaczony Kawalerią Orderu Imperium Brytyjskiego (MBE) za zasługi dla lekkiej atletyki.
Rekordy życiowe Nelsona:

</doc>
<doc id="4771525" url="https://pl.wikipedia.org/wiki?curid=4771525" title="Bitwa pod Trnawą">
Bitwa pod Trnawą

Bitwa pod Trnawą lub Bitwa pod Nagyszombat – bitwa w rejonie miasta Trnawa w dzisiejszej południowo-zachodniej Słowacji, która miała miejsce w dniach 23, 25 i 28 kwietnia 1430 roku, w okresie wojen husyckich. 
Latem 1430 roku 10 000 husytów z Moraw pod dowództwem Velka Koudelníka z Březnic zaatakowało Węgry. W ówczesnym powiecie pozsońskim husyci splądrowali i spalili ok. 100 wiosek. Przeciwko Koudelníkowi stanęła armia pod dowództwem cesarza Zygmunta i jego zaufanego Ścibora ze Ściborzyc. Armię tworzyli żołnierze węgierscy i siedmiogrodzcy oraz Serbowie. Kolejna armia pod wodzą Jana Mátika z Tolovca składała się z czeskich rojalistów. Mátik był zazdrosny o zaufanie, jakim cesarz darzył Ścibora. Podczas bitwy wojska Ścibora i siły węgiersko-serbskie zaatakowały husytów, ale Mátik i rojaliści celowo opóźnili atak. Koudelník zginął w bitwie, lecz armia Zygmunta została zmuszona do ucieczki. 
W bitwie zginęło 6000 żołnierzy cesarza Zygmunta oraz 8000 husytów. W 1431 r. armia husycka ponownie zaatakowała Górne Węgry, ale Miklós Rozgonyi pokonał husytów w bitwie pod Ilavą. 

</doc>
<doc id="4771528" url="https://pl.wikipedia.org/wiki?curid=4771528" title="Lalkowy Mur">
Lalkowy Mur

Lalkowy Mur (, , ) – pas skał w południowo-zachodniej grani Żabiego Mnicha w polskich Tatrach Wysokich. Znajduje się w orograficznie prawych (północno-zachodnich) jej stokach, poniżej Lalkowego Zachodu. Ściany Lalkowego Muru mają wysokość do 80 m, a ich podstawę tworzy żlebek opadający z Pośredniego Lalkowego Przechodu. Na południowym zachodzie Lalkowy Mur opada do Białczańskiego Upłazu.
Autorem nazwy jest Władysław Cywiński. Lalkowym Murem prowadzi jeden z wariantów drogi wspinaczkowej "południowo-zachodnią granią Żabiej Lalki" (V w skali tatrzańskiej, czas przejścia od Białczańskiego Upłazu na Żabią Lalkę 3 godz.). Odcinek na Lalkowym Murze prowadzi wąskim kominkiem, ma 2 wyciągi (IV) i wyprowadza na Wyżni Lalkowy Przechód

</doc>
<doc id="4771529" url="https://pl.wikipedia.org/wiki?curid=4771529" title="Świnia (województwo białostockie)">
Świnia (województwo białostockie)



</doc>
<doc id="4771533" url="https://pl.wikipedia.org/wiki?curid=4771533" title="Folia Philosophica. Ethica – Aesthetica – Practica">
Folia Philosophica. Ethica – Aesthetica – Practica

Folia Philosophica. Ethica – Aesthetica – Practica – czasopismo naukowe wydawane przez Wydawnictwo Uniwersytetu Łódzkiego, poświęcone zagadnieniom filozofii praktycznej, filozofii kultury i szeroko pojętej aksjologii.
O czasopiśmie.
"Acta Universitatis LodziensisFolia Philosophica. Ethica – Aesthetica – Practica" jako rocznik istnieje od 1981 roku. W nowej postaci, jako "Folia Philosophica. Ethica – Aesthetica – Practica", ukazuje się począwszy od numeru 27(1) z 2015 roku. Publikuje teksty dotyczące badań nad etycznymi, estetycznymi, a także prawnymi i politycznymi aspektami współczesnych praktyk społecznych i kulturowych, a także prace zajmujące się zagadnieniami filozofii praktycznej i estetyki z perspektywy historycznej, czy filozoficzno-teoretycznej. Poszczególne numery mają w założeniu profil tematyczny i poświęcone są zagadnieniom ze specyficznych obszarów: etyki i estetyki, ale także bioetyki, filozofii prawa, czy politologii. Obok artykułów naukowych publikowane są artykuły polemiczne, komentarze i recenzje z prac naukowych. Do publikacji przyjmowane są teksty w języku polskim, angielskim i w innych językach kongresowych. Recenzja tekstów prowadzona jest zgodnie z modelem double blind review. Każdy artykuł sprawdzany jest przez przynajmniej dwóch recenzentów. Wszystkie artykuły dostępne są w Otwartym Dostępie na licencji CC BY-NC-ND.

</doc>
<doc id="4771534" url="https://pl.wikipedia.org/wiki?curid=4771534" title="Piotr Kozłowski (biolog)">
Piotr Kozłowski (biolog)

Piotr Kozłowski – polski biochemik i biolog, profesor nauk biologicznych, pracownik naukowy Instytutu Chemii Bioorganicznej PAN, gdzie kieruje Zakładem Genetyki Molekularnej.
Życiorys.
W 2000 r. obronił rozprawę doktorską pt. "Technologia wykrywania rozproszonych mutacji w dużych genach na przykładzie genu BRCA1", wykonaną pod kierunkiem prof. Włodzimierza Krzyżosiaka. Stopień doktora habilitowanego nauk chemicznych uzyskał w 2010 r., a w 2018 r. nadano mu tytuł profesora nauk biologicznych. Do 2019 r. wypromował 4 doktorów.

</doc>
<doc id="4771544" url="https://pl.wikipedia.org/wiki?curid=4771544" title="Mistrzostwa Europy we Wspinaczce Sportowej 2010">
Mistrzostwa Europy we Wspinaczce Sportowej 2010

 
Mistrzostwa Europy we wspinaczce sportowej 2010 – 9. edycja mistrzostw Europy we wspinaczce sportowej, która odbyła się od 14 do 18 września 2010 roku w austriackich miastach Imst i Innsbruck. Konkurencję na szybkość kobiet wygrała Polka Edyta Ropek zdobywając ponownie mistrzostwo Europy "(obroniła złoty medal z ME 2008 z Paryża)".
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2010 roku rywalizowali w 6 konkurencjach. Łącznie do mistrzostw Europy zgłoszonych zostało 272 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771549" url="https://pl.wikipedia.org/wiki?curid=4771549" title="Max Britzelmayr">
Max Britzelmayr

Max Britzelmayr (ur. 7 stycznia 1839 w Augsburgu, zm. 6 grudnia 1909 w Ibid) – niemiecki nauczyciel, mykolog i lichenolog.
Życiorys.
Ojciec Maxa Britzelmayera był nauczycielem i Max również nim został. W 1859 r. ukończył kolegium nauczycielskie w Lauingen, a w 1861 zdał egzamin nauczycielski. W 1865 r. otrzymał stanowisko nauczyciela w St. Georg pod Augsburgiem, a w 1873 r. został inspektorem szkolnym. W 1899 r. ze względów zdrowotnych przeszedł na emeryturę.
Praca naukowa.
Oprócz swojej pracy zawodowej Britzelmayer zajmował się badaniem grzybów i porostów w Augsburgu i południowej Bawarii. Włożył duży wkład w opracowanie grupy "Hymenomycetes" w południowej Bawarii. Był też dobrym rysownikiem. Swoje publikacje ilustrował własnymi rysunkami, zarówno czarno-białymi, jak i kolorowymi, a także rysunkami zarodników z obserwacji mikroskopowych. Rysunki i akwarele jego prac znajdują się w zielniku Uniwersytecie Ludwika i Maksymiliana w Monachium.
Opisał nowe gatunki grzybów i porostów. W nazwach naukowych utworzonych przez niego taksonów dodawany jest cytat Britzelm.

</doc>
<doc id="4771550" url="https://pl.wikipedia.org/wiki?curid=4771550" title="Bitwa pod Nagyszombat">
Bitwa pod Nagyszombat



</doc>
<doc id="4771551" url="https://pl.wikipedia.org/wiki?curid=4771551" title="Tomás De Vincenti">
Tomás De Vincenti

Tomás Sebastián De Vincenti (ur. 9 lutego 1989 w Buenos Aires) – argentyński piłkarz, występujący na pozycji ofensywnego pomocnika. Obecnie zawodnik cypryjskiego klubu APOEL FC.
Kariera klubowa.
PAS Janina.
Urodzony w Buenos Aires De Vincenti został zauważony przez skautów PAS Janina podczas meczów juniorskich w CA Excursionistas, co zaowocowało jego pierwszym profesjonalnym kontraktem na cztery lata. Podczas swojego pobytu w Janinie, mimo młodego wieku był jedną z wiodących postaci w drodze do awansu do greckiej Superligi w 2011 roku, a także utrzymania w kolejnym roku. W sezonie 2012/2013 PAS Janina zajęła piąte miejsce w lidze, a De Vincenti był jednym z kluczowych graczy zaliczając 29 występów, w których zdobył 5 bramek.
Olympiakos.
De Vincenti podpisał trzyletni kontrakt z mistrzem Grecji Olympiakosem, tuż po zakończeniu play-offów w greckiej Superlidze. W swoim pierwszym sezonie w Olympiakos nie udało mu się znaleźć miejsca w pierwszym zespole i już 2 września 2013 roku został wypożyczony do końca roku do swojego poprzedniego zespołu PAS Janina.
APOEL.
3 stycznia 2014 r. De Vincenti dołączył do drużyny APOEL Nikozja, na zasadzie półrocznego wypożyczenia z Olympiakosu. Oficjalny debiut zaliczył w dniu 22 stycznia 2014 roku w wygranym 1:0 spotkaniu przeciwko AEL Limassol w Pucharze Cypru. W pierwszych dziewięciu meczach ligowych De Vincenti zdobył osiem goli. Pierwsze dwie ligowe bramki strzelił 1 lutego 2014 roku, w wygranym u siebie 3:0 spotkaniu z Ermisem Aradippou. Sezon zakończył się zdobyciem mistrzostwa kraju przez APOEL, a sam De Vincenti został wykupiony przez APOEL z Olympiakosu za kwotę 500 tysięcy Euro. W kolejnych latach jeszcze dwukrotnie zostawał mistrzem kraju z APOEL-em.
Al Shabab (Dubaj).
11 sierpnia 2016 r. De Vincenti dołączył do Ash-Shabab występującego w UAE Pro League związując się trzyletnim kontraktem. Kwota transferu wyniosła 3 miliony Euro. Latem 2017 roku doszło do fuzji Ash-Shabab z Dubai CSC oraz Al Ahli Dubaj, aby zmienić nazwę klubu na Shabab Al-Ahli Dubaj.
Powrót do APOELu.
25 czerwca 2018 roku De Vincenti powrócił do swojego byłego klubu - APOEL FC, podpisując trzyletni kontrakt.

</doc>
<doc id="4771552" url="https://pl.wikipedia.org/wiki?curid=4771552" title="Ce-polska">
Ce-polska

CENTRUM CERTYFIKACJI CECE-Polska, Inc. – polskie przedsiębiorstwo consultingowe założone w 1982, od 2000 zajmujące się doradztwem w zakresie wydawania europejskich deklaracji zgodności CE oraz uzyskiwania znaków budowlanych B zgodnych ze specyfikacją krajową.
W obręb świadczonych usług wchodzi m.in. ocena zgodności wyrobów, wdrażanie oznakowania CE oraz organizowanie szkoleń z zakresu oznakowania budowlanego B oraz oznakowania CE stosowanych na terenie Polski lub Unii Europejskiej.
Deklaracja zgodności WE.
Jest to dokument potwierdzający, że wyroby proponowane przez firmę są zgodne z wymaganiami zasadniczymi ustalonymi w dyrektywach “Nowego Podejścia” stosowanymi przez Unię Europejską.
Znak budowany B.
To znak budowlany nanoszony na wyroby budowlane spełniające wymogi, polskiej normy (PN) lub Krajową Ocenę Techniczną (kiedyś krajową Aprobatę Techniczną)
Siedziba.
Główna siedziba przedsiębiorstwa mieści się w Poznaniu.
Historia działalności.
Firma założona została 12 sierpnia 1982. W pierwszych latach istnienia profil działalności ograniczał się do certyfikowania produktów wprowadzanych na rynek Europy Zachodniej, a potem EOG. Do wyrobów sprawdzanych pod kątem zgodności z obowiązującymi wówczas przepisami należały produkty pochodzące m.in. z Estonii i Łotwy oraz wyroby pozyskiwanie z rynków Azji Wschodniej.
Profil firmy zmienił się w 2000. Przeobrażona została w samodzielną organizację i rozpoczęła działania nad certyfikacją unijną oraz krajową produktów polskich przedsiębiorców. Do wcześniej świadczonych usług dołączono m.in. prowadzenie konsultacji oraz organizowanie szkoleń obejmujących unijne oznakowania CE oraz krajowe oznakowanie budowlane B. Pierwsze szkolenie o charakterze komercyjnym zostało zrealizowane w 2003. Obecnie firma zajmuje się przede wszystkim consultingiem w zakresie przepisów zasadniczych dyrektyw “Nowego Podejścia” oraz wdrażaniem deklaracji CE i znaków budowlanych B dla przedsiębiorstw chcących prowadzić działalność na terenie Polski oraz Unii Europejskiej.
Profil firmy.
Centrum Certyfikacji CECE-Polska zajmuje się procesami oceny zgodności wyrobów objętych przepisami zasadniczymi (dyrektywy “Nowego Podejścia” i rozporządzenia) w następujących grupach wyrobów: niskonapięciowych LVD, elektronicznych EMC, prostych zbiorników ciśnieniowych SPV, produktów z zakresu eco design, zabawek i produktów dla dzieci, wyrobów budowlanych CPR, maszyn budowlanych, środków ochrony indywidualnej PPE, wyrobów medycznych, wyrobów in vitro, wyrobów medycznych aktywnego osadzenia, RoHS (ograniczenie stosowania niebezpiecznych substancji w sprzęcie elektrycznym i elektronicznym), nieautomatycznych urządzeń ważących NAWI, urządzeń emitujących hałas emitowany na zewnątrz pomieszczeń, środków wybuchowych do użytku cywilnego, ATEX (urządzeń pracujących w atmosferze wybuchu), łodzi i jachtów rekreacyjnych, wind (dźwigi), urządzeń ciśnieniowych PED, urządzeń radiowych RED, kolei linowych, przyrządów pomiarowych MID, sprawności wodnych kotłów grzewczych, urządzeń spalających paliwa gazowe, wyrobów pirotechnicznych/fajerwerków.
Usługi Centrum Certyfikacji CECE-Polska można podzielić na:
Dodatkowa działalność firmy.
Europejski Punkt Konsultacyjny ds. znaku CE.
W ramach Centrum Certyfikacji CECE-Polska działa Europejski Punkt Konsultacyjny do spraw znaku CE, który udziela informacji w temacie dyrektywy “Nowego Podejścia” i rozporządzeń Parlamentu Europejskiego oraz norm zharmonizowanych.
Infolinia Europejskiego Punktu Konsultacyjnego ds. znaku CE.
Europejski Punkt Konsultacyjny prowadzi infolinię informacyjną w sprawie znaku CE. Uzyskanie informacji możliwe jest w dni robocze pod numerem +48 735 790 790.
Działalność informacyjna firmy.
Firma prowadzi działalność informacyjną w sprawach znaku CE i znaku budowlanego B. Wspiera również działania ogólnopolskich portali informacyjnych o znaku CE.

</doc>
<doc id="4771559" url="https://pl.wikipedia.org/wiki?curid=4771559" title="Full Metal Jackets">
Full Metal Jackets

Full Metal Jackets – czwarty studyjny album amerykańskiej grupy muzycznej Killarmy wydany 10 kwietnia 2020 roku nakładem wytwórni Granddaddy Flow Ent. Album został wydany 19 lat od ostatniego wydawnictwa grupy zatytułowanego "Fear, Love &amp; War". 
Po tym jak grupę opuścili Dom Pachino oraz wieloletni producent 4th Disciple, płytę niemal w całości wyprodukował jeden z członków zespołu 9th Prince'a, a gościnnie na płycie udzielili się między innymi Ill Bill, Ras Kass, Masta Ace, stic.man z grupy Dead Prez, Killah Priest, Prodigal Sunn i 60 Second Assassin z grupy Sunz of Man oraz inni raperzy.
Historia powstania.
W 2001 roku Killarmy wydało swój album "Fear, Love &amp; War" grupa zaprzestała działalności, a jej członkowie rozpoczęli karierę solową. Przez wiele lat podejmowane były próby reaktywowania zespołu jednak nigdy nie przyniosły one żadnego efektu w postaci nowego albumu. W kwietniu 2011 roku w serwisach strumieniowych pojawił się nowy singel grupy „One Shot” wyprodukowany przez 4th Disciple, który miał być zapowiedzią nowego albumu grupy. W wywiadzie dla HipHopDX, Dom Pachino zaprzeczył, że grupa pracuje nad nową płytą i oskarżył 9th Prince'a o nielegalne umieszczenie utworu bez zgody innych członków kolektywu dodając, że 9th Prince zainkasował pieniądze grupy z tantiem, które należały się całej grupy i dopóki sprawy te nie zostaną rozwiązane, nie zgodzi się na nowy album. 
W 2013 roku jeden z członków grupy Killa Sin został aresztowany za usiłowanie zabójstwa, a w 2015 roku sąd skazał go na 16 lat pozbawienia wolności, co uniemożliwiało mu udział w nagrywaniu nowego album.
W 2018 roku 9th Prince wydał minialbum zatytułówany "The Madman's Revenge EP", który w całości został wyprodukowany przez niego. Minialbum był pierwszą zapowiedzią nowego albumu Killarmy, a sam 9th Prince potwierdził, że sam będzie odpowiadał za muzyczną stronę albumu:
15 sierpnia 2019 roku ukazał się pierwszy singel z albumu zatytułowany „Musical Terrorist” potwierdzający, że grupa pracuje nad nowym projektem. W nagraniach nie wziął udział Dom Pachino. Pod koniec 2019 roku grupa potwierdziła, że album ukaże się w pierwszej połowie 2020 roku.

</doc>
<doc id="4771560" url="https://pl.wikipedia.org/wiki?curid=4771560" title="Darwen F.C.">
Darwen F.C.

Darwen F.C. – angielski klub piłkarski, mający siedzibę w mieście Darwen, w północno-zachodniej części kraju.
Historia.
Chronologia nazw:
Klub piłkarski Darwen F.C. został założony w miejscowości Darwen w 1870 roku. Klub pierwotnie grał w rugby, a także w krykieta. W 1875 roku zaakceptował regulamin The Football Association i rozpoczął działalność piłkarską. W październiku 1878 roku na stadionie Barley Bank zespół rozegrał mecz prezentacyjny przeciwko drużynie Blackburn. Podczas meczu zastosowano reflektory stadionowe. Ten mecz jest uważany za jeden z pierwszych, jeśli nie pierwszy przypadek ich wykorzystania w piłce nożnej. Gra była wielkim sukcesem, ale eksperyment oświetleniowy w tamtych czasach nie został powtórzony.
Darwen F.C. był pierwszym klubem z północnej Anglii, który odniósł sukces w Pucharze Anglii, osiągając ćwierćfinał w 1879 roku, a w sezonie 1880/81 dotarł do półfinału. W sezonach 1889/90 i 1890/91 występował w Football Alliance (D2), zajmując dwukrotnie 6.miejsce.
W 1891 roku klub został wybrany do The Football League powiększonej do 14 drużyn. W marcu 1892 roku przegrali 0:12 z West Bromwich Albion F.C. Ta różnica bramek nie występowała już w najwyższej lidze angielskiej (chociaż w 1909 roku Nottingham Forest F.C. pokonał Leicester Foss z takim samym wynikiem). Zespół zajął ostatnie 14.miejsce w swoim debiutowym sezonie w Football League i został zdegradowany, aby w przyszłym roku zostać członkiem założycielem Football League Second Division. W sezonie 1892/93 roku zajął trzecie miejsce i wrócił do pierwszej dywizji, ale po zajęciu przedostatniego 15.miejsca Football League First Division był zmuszony grać w barażach o utrzymanie na najwyższym poziomie. W barażach, zwanymi meczami testowymi przegrał z Small Heath i ponownie został zdegradowany w 1894 roku do drugiej dywizji. Występował w drugiej dywizji do 1899 roku, kiedy to klub nie złożył wniosku o dalsze uczestnictwo. W ostatnim swoim sezonie w Football League (1898/99) zespół poniósł 18 porażek z rzędu, co pozostaje rekordem drugiej ligi do dziś.
W sezonie 1899/00 zespół startował w Lancashire League (D3), zajmując 5.miejsce. Od tego czasu klub występował tylko w ligach regionalnych. W 1909 spadł do Lancashire Combination Division 2 (D4). Po przerwie spowodowanej wybuchem I wojny światowej rozgrywki zostały wznowione w sezonie 1920/21. Został wprowadzony trzeci poziom krajowy, zwany Football League Third Division, a klub startował w regionalnej Lancashire Combination (D4). Od 1939 do 1945 rozgrywki zostały zawieszone z powodu II wojny światowej. W 1958 po organizacji rozgrywek w Football League Fourth Division regionalna Lancashire Combination Division 1 została piątym poziomem angielskiej piramidy piłki nożnej. W 1963 klub spadł do Lancashire Combination Division 2 (D6), a w 1968 wrócił do piątego poziomu zwanego Lancashire Combination. Od 1969 po reorganizacji systemu lig i wprowadzeniu Northern Premier League (D5) kontynuował grę w Lancashire Combination (D6). W 1975 klub opuścił Lancashire Combination i dołączył do Cheshire County League. W 1979 w związku z powstaniem Alliance Premier League (D5) poziom ligi spadł do poziomu VII. W 1982 Cheshire County League połączyła się z Lancashire Combination, tworząc North West Counties League (D7). Do 1984 występował w North West Counties League Division 1, a potem spadł do North West Counties League Division 2 (D8). W 1987 klub wrócił do Division 1, ale tak jak Northern Premier League została podzielona na 2 dywizji (Premier Division i Division One), po poziom North West Counties League Division 1 został obniżony do VIII. W 1998 zespół spadł do North West Counties League Division 2 (D9). W 2004 Football Conference (D5) został podzielony na dwie dywizji: Conference National (D6) oraz Conference North (D7) i Conference South (D7), w związku z czym wszystkie kolejne poziomy zostały obniżone o jeden szczebel w drabince systemu lig. Klub kontynuował grę już na 10 poziomie. W 2008 i 2009 otwarto kilka spraw dotyczących długów klubu, a 14 maja 2009 roku 134-letnia historia dobiegła końca, tak jak klub został rozwiązany.
Barwy klubowe, strój.
Klub ma barwy czerwone. Zawodnicy swoje domowe spotkania zazwyczaj grają w czerwonych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie The Anchor Ground w Darwen, który może pomieścić 4000 widzów.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="4771561" url="https://pl.wikipedia.org/wiki?curid=4771561" title="III liga Anglii w piłce nożnej mężczyzn">
III liga Anglii w piłce nożnej mężczyzn



</doc>
<doc id="4771563" url="https://pl.wikipedia.org/wiki?curid=4771563" title="IV liga Anglii w piłce nożnej mężczyzn">
IV liga Anglii w piłce nożnej mężczyzn



</doc>
<doc id="4771564" url="https://pl.wikipedia.org/wiki?curid=4771564" title="V liga Anglii w piłce nożnej mężczyzn">
V liga Anglii w piłce nożnej mężczyzn



</doc>
<doc id="4771570" url="https://pl.wikipedia.org/wiki?curid=4771570" title="Leon Schiller de Schildenfeld">
Leon Schiller de Schildenfeld



</doc>
<doc id="4771574" url="https://pl.wikipedia.org/wiki?curid=4771574" title="II liga angielska w piłce nożnej mężczyzn">
II liga angielska w piłce nożnej mężczyzn



</doc>
<doc id="4771575" url="https://pl.wikipedia.org/wiki?curid=4771575" title="III liga angielska w piłce nożnej mężczyzn">
III liga angielska w piłce nożnej mężczyzn



</doc>
<doc id="4771576" url="https://pl.wikipedia.org/wiki?curid=4771576" title="IV liga angielska w piłce nożnej mężczyzn">
IV liga angielska w piłce nożnej mężczyzn



</doc>
<doc id="4771578" url="https://pl.wikipedia.org/wiki?curid=4771578" title="Hymenomycetes">
Hymenomycetes

Hymenomycetes Fr. – takson grzybów utworzony przez Eliasa Friesa w 1821 roku. Zdefiniowany był jako klasa grzybów z owocnikami o hymenoforze otwartym, lub początkowo tylko zasłoniętym osłoną, która podczas rozwoju grzyba pęka odsłaniając hymenofor. Była to największa co do liczby gatunków grupa podstawczaków ("Basidiomycota"). Należały do niej grzyby obecnie zaliczane m.in. do pieczarkowców ("Agaricales"), borowikowców ("Boletales") i gołąbkowców ("Russulales"). Był to sztuczny takson, grupujący grzyby według wybranych cech budowy, a nie uwzględniający ich pokrewieństwa. Obecnie jest to już takson nieaktualny. 
Przeciwieństwem grupy "Hymenomycetes" były grzyby o owocniku zamkniętym – klasa wnętrzniaków ("Gasteromycetes"). Obecnie ten takson również jest nieaktualny. 

</doc>
<doc id="4771579" url="https://pl.wikipedia.org/wiki?curid=4771579" title="V liga angielska w piłce nożnej mężczyzn">
V liga angielska w piłce nożnej mężczyzn



</doc>
<doc id="4771583" url="https://pl.wikipedia.org/wiki?curid=4771583" title="Andrzej Sokora">
Andrzej Sokora



</doc>
<doc id="4771597" url="https://pl.wikipedia.org/wiki?curid=4771597" title="Nagroda im. Mariana Rejewskiego">
Nagroda im. Mariana Rejewskiego

Nagroda im. Mariana Rejewskiego – polska nagroda naukowa ustanowiona w 2020 r. przez Ministerstwo Obrony Narodowej za najlepszą pracę inżynierską, licencjacką, magisterską i rozprawę doktorską poświęconą cyberbezpieczeństwu i kryptologii.

</doc>
<doc id="4771599" url="https://pl.wikipedia.org/wiki?curid=4771599" title="Piotr Patkowski">
Piotr Patkowski

Piotr Andrzej Patkowski (ur. 2 grudnia 1991 w Lipsku) – polski urzędnik państwowy i polityk.
Życiorys.
Absolwent III Liceum Ogólnokształcącego im. płk. Dionizego Czachowskiego w Radomiu. Ukończył prawo na Uniwersytecie Marii Curie-Skłodowskiej w Lublinie. Jest założycielem lubelskiego oddziału Stowarzyszenia Studenci dla Rzeczypospolitej. Należał również do Stowarzyszenia KoLiber. W 2019 był likwidatorem Instytutu Europy Środkowo-Wschodniej.
W 2019 jako kandydat Prawa i Sprawiedliwości ubiegał się z 18. miejsca o mandat poselski w wyborach parlamentarnych w okręgu nr 6. Uzyskał 1028 głosów i nie zdobył mandatu.
Pracował w Biurze Prawnym Ministerstwa Energii i w gabinecie politycznym wicepremiera, ministra rozwoju i finansów Mateusza Morawieckiego. Następnie był doradcą Prezesa Rady Ministrów Mateusza Morawieckiego w Kancelarii Prezesa Rady Ministrów. Na początku 2020 mianowany Koordynatorem Oceny Skutków Regulacji. Uczestnik Zespołu Programowania Prac Rządu.
Został wiceprzewodniczącym Rady Polskiego Instytutu Ekonomicznego. 16 kwietnia 2020 został powołany na stanowisko podsekretarza stanu w Ministerstwie Finansów i Głównego Rzecznika Dyscypliny Finansów Publicznych. W 2021 został członkiem Rady Narodowego Instytutu Wolności – Centrum Rozwoju Społeczeństwa Obywatelskiego.
Życie prywatne.
W 2021 zaręczył się z Olgą Semeniuk. W listopadzie 2022 wzięli ślub.

</doc>
<doc id="4771603" url="https://pl.wikipedia.org/wiki?curid=4771603" title="Piotr Strzyż">
Piotr Strzyż

Piotr Strzyż – polski archeolog, dr hab. nauk humanistycznych, adiunkt Instytutu Archeologii i Etnologii Polskiej Akademii Nauk.
Życiorys.
W 1999 ukończył studia archeologiczne na Uniwersytecie Łódzkim, 24 listopada 2005 obronił pracę doktorską "Uzbrojenie i oporządzenie jeździeckie we wczesnym średniowieczu w Małopolsce w świetle źródeł archeologicznych", 22 października 2015 habilitował się na podstawie pracy zatytułowanej "Broń palna w Europie Środkowej w XIV-XV w.".
Piastuje funkcję adiunkta w Instytucie Archeologii i Etnologii Polskiej Akademii Nauk.

</doc>
<doc id="4771604" url="https://pl.wikipedia.org/wiki?curid=4771604" title="Ignacy Drabczyński">
Ignacy Drabczyński

Ignacy Drabczyński (imię zakonne Dominik, ur. 8 listopada 1916 w Kętach, zm. w maju 1940 w Katyniu) – polski duchowny katolicki, franciszkanin, żołnierz rezerwy Wojska Polskiego, ofiara zbrodni katyńskiej.
Życiorys.
Urodził się 8 listopada 1916 r. w Kętach na terenie diecezji krakowskiej, jako syn Ignacego i Marii (z domu Kindler). Ukończył szkołę elementarną w Kętach oraz gimnazjum w Bielsku.
Po ukończeniu szkoły w 1934 r. wstąpił do zgromadzenia franciszkanów reformatów, wewnętrznej frakcji Zakonu Braci Mniejszych, gdzie przybrał imię zakonne brat Dominik. 29 sierpnia 1934 r. rozpoczął roczny nowicjat w Pilicy, po którym 30 sierpnia 1935 r. złożył pierwsze śluby zakonne.
W latach 1935–1938 mieszkał w klasztorze św. Kazimierza Królewicza w Krakowie. W tym czasie pobierał nauki w Studium Humanistyczno-Filozoficznym o. kapucynów, zwieńczone zdaniem matury w 1938 r. Po przerwie wakacyjnej został przeniesiony do klasztoru franciszkanów w Wieliczce, gdzie 8 września 1938 r. złożył śluby wieczyste: posłuszeństwa, czystości i ubóstwa. W tym samym roku przeszedł kwalifikację wojskową, w czasie której zaliczono go do pospolitego ruszenia ze zwolnieniem od obowiązku noszenia broni.
Po niemieckiej agresji na Polskę wraz z grupą braci franciszkanów z Wieliczki otrzymał polecenie udania się na wschód, do Chełma. Tam posługiwał jako sanitariusz w szpitalu polowym Armii „Lublin”. Po sowieckiej agresji na Polskę 17 września 1939 r. w nieznanych okolicznościach został schwytany przez Armię Czerwoną. Najbardziej rozpowszechniona wersja wydarzeń mówi o tym, że nosił w tych dniach płaszcz po zabitym poruczniku WP i został przez to omyłkowo zakwalifikowany przez władze sowieckie jako oficer i kapelan.
Umieszczony najpierw w obozie w Szepietówce, a później w Kozielsku. W niewoli kontynuował pracę duszpasterską; ocalali ze zbrodni katyńskiej oficerowie wspominali, jak brat Dominik zwierzał się im, że chce zostać „apostołem w Rosji”. Został zamordowany przez NKWD w maju 1940 r. w Katyniu.
Pamięć.
W listopadzie 2007 r. został pośmiertnie awansowy na kapitana. Pod klasztorem w jego rodzinnych Kętach oraz przed seminariami franciszkańskimi w Krakowie i Wieliczce posadzono na jego cześć „Dęby Katyńskie”.
Jest kandydatem do procesu beatyfikacyjnego.

</doc>
<doc id="4771605" url="https://pl.wikipedia.org/wiki?curid=4771605" title="Peter Gardner">
Peter Gardner

Peter John Gardner (ur. 5 stycznia 1925 w Glen Huntly, zm. 15 lutego 1996) – australijski lekkoatleta, płotkarz, mistrz igrzysk Imperium Brytyjskiego w 1950.
Zajął 5. miejsce w finale biegu na 110 metrów przez płotki na igrzyskach olimpijskich w 1948 w Londynie.
Zwyciężył w biegu na 120 jardów przez płotki na igrzyskach Imperium Brytyjskiego w 1950 w Auckland, wyprzedzając swego kolegę z reprezentacji Australii Raya Weinberga i obrońcę tytułu mistrzowskiego z 1938 Toma Lavery’ego.
Gardner był mistrzem Australii w biegu na 120 jardów przez płotki w 1948/1949, wicemistrzem w tej konkurencji w latach 1949/1950, 1950/1951 i 1951/1952 oraz w brązowym medalistą w 1946/1947.
Dwukrotnie wyrównywał rekord Australii w biegu na 110 metrów przez płotki czasami 14,6 s i 14,4 s, a 29 stycznia 1949 w Melbourne poprawił ten rekord osiągając wynik 14,1 s. Był to najlepszy wynik w jego karierze.

</doc>
<doc id="4771608" url="https://pl.wikipedia.org/wiki?curid=4771608" title="Grupa pułkownika Józefa Rybaka">
Grupa pułkownika Józefa Rybaka

Grupa pułkownika Józefa Rybaka – związek taktyczny Wojska Polskiego z okresu wojny polsko-bolszewickiej.
Formowanie grupy.
Grupa pułkownika Rybaka zorganizowana została tuż przed ofensywą wojsk polskich na Ukrainie w kwietniu 1920.
Dowództwo utworzone zostało z formującego się w Toruniu sztabu Armii Rezerwowej, która miała stanowić odwód wyższych dowództw do użycia na froncie w razie potrzeby. 
Wyznaczone do składu grupy oddziały nie stanowiły wcześniej jednolitej struktury organizacyjnej. 
Przed wyznaczeniem na stanowisko dowódcy grupy, pułkownik Józef Rybak był oficerem Ministerstwa Spraw Wojskowych.
18 czerwca Naczelne Dowództwo WP zmieniło podporządkowanie grupy. Będąca dotychczas w składzie 3 Armii gen. Edwarda Śmigłego-Rydza, przeszła pod rozkazy dowódcy Grupy Poleskiej gen. Władysława Sikorskiego.
Struktura organizacyjna.
Skład 17 kwietnia 1920:

</doc>
<doc id="4771609" url="https://pl.wikipedia.org/wiki?curid=4771609" title="Jerzy Ciesiołka">
Jerzy Ciesiołka

Jerzy Ciesiołka – polski chemik i biolog, profesor nauk chemicznych, pracownik naukowy Instytutu Chemii Bioorganicznej PAN, gdzie kieruje Zakładem Biochemii RNA. Specjalizuje się w biochemii
Życiorys.
Stopień doktora habilitowanego nauk biologicznych nadał mu w 1993 r. Wydział Biologii UAM, na podstawie pracy pt. "Hydroliza RNA indukowana jonami metali. 8 monotematycznych publikacji z komentarzem". W 2003 r. uzyskał tytuł profesora nauk chemicznych. Do 2020 r. wypromował 9 doktorów.
Odznaczenia i wyróżnienia.
Odznaczony Krzyżem Kawalerskim (2013) i Oficerskim (2020) Orderu Odrodzenia Polski.

</doc>
<doc id="4771610" url="https://pl.wikipedia.org/wiki?curid=4771610" title="Piotr Wachowiak">
Piotr Wachowiak

Piotr Grzegorz Wachowiak – polski ekonomista, doktor habilitowany nauk ekonomicznych, profesor nadzwyczajny Szkoły Głównej Handlowej w Warszawie i jej rektor w kadencji 2020–2024.
Życiorys.
Absolwent Szkoły Głównej Planowania i Statystyki (Wydział Handlu Wewnętrznego) (1985–1990). Na tej samej uczelni uzyskiwał następnie kolejne stopnie naukowe w zakresie nauk ekonomicznych: w 2000 doktora za rozprawę pt. "Negocjacje jako sposób rozwiązania konfliktów w organizacji samorządu gminnego", a w 2014 doktora habilitowanego za dorobek naukowy i rozprawę pt. "Wrażliwość społeczna przedsiębiorstwa. Analiza i pomiar". W pracy naukowej specjalizuje się w zagadnieniach z zakresu zarządzania zasobami ludzkimi.
W latach 90. pracował w Urzędzie Gminy Warszawa Centrum jako zastępca dyrektora zarządu Dzielnicy Żoliborz (1993–1994) oraz jako dyrektor Wydziału Budynków Komunalnych (1994–1996). W latach 2001–2009 był dyrektorem administracyjnym i kanclerzem w Szkole Głównej Handlowej w Warszawie, w latach 2012–2016 prodziekanem Kolegium Zarządzania i Finansów, a od 2016 do 2020 prorektorem SGH ds. nauki i zarządzania. 15 kwietnia 2020 został wybrany rektorem tejże uczelni. W związku z pandemią COVID-19 był pierwszym w historii SGH rektorem wybranym w głosowaniu zdalnym. Stanowisko objął 1 września 2020 po prof. dr. hab. Marku Rockim. 
Jest członkiem Komitetu Organizacji i Zarządzania Polskiej Akademii Nauk i jego sekretarzem. Od 2019 przewodniczy Radzie ds. Przedsiębiorczości przy Prezydencie RP oraz Kapitule Polskiej Wystawy Gospodarczej. W kadencji 2020–2024 przewodniczący Konferencji Rektorów Uczelni Warszawskich.
Od 2022 członek rady nadzorczej PZU S.A.
Publikacje.
Specjalizuje się w problematyce społecznej odpowiedzialności biznesu oraz zarządzania ludźmi w organizacji. Prowadzi badania naukowe na temat polityki personalnej w przedsiębiorstwach działających w Polsce, negocjacji, pomiaru kapitału intelektualnego przedsiębiorstw, zarządzania wiedzą w przedsiębiorstwach oraz społecznej odpowiedzialności biznesu. Jest autorem i współautorem wielu publikacji w tym zakresie.

</doc>
<doc id="4771611" url="https://pl.wikipedia.org/wiki?curid=4771611" title="Grupa generała Edwarda Śmigłego-Rydza">
Grupa generała Edwarda Śmigłego-Rydza

Grupa generała Edwarda Śmigłego-Rydza – wyższy związek taktyczny Wojska Polskiego z okresu wojny polsko-bolszewickiej.
Formowanie grupy.
Kolejny raz Grupa zorganizowana została tuż przed ofensywą wojsk polskich na Ukrainie w kwietniu 1920.
Funkcje dowództwa i sztabu grupy spełniało dowództwo 1 Dywizji Piechoty Legionów, a na jej czele stał etatowy dowódca 1 DP Leg gen. Edward Śmigły-Rydz. Tego typu improwizacja powodowała, że obowiązki dowódcy dywizji pełnił jego zastępca, a dowódcy brygad piechoty mieli znacznie szerszy niż normalnie zakres odpowiedzialności i działania.
Struktura organizacyjna.
Skład 16 kwietnia 1919:
W sumie Grupa liczyła około 3 000 oficerów i żołnierzy
Skład 17 kwietnia 1920:

</doc>
<doc id="4771612" url="https://pl.wikipedia.org/wiki?curid=4771612" title="Piotr Szadkowski">
Piotr Szadkowski

Piotr Szadkowski (ur. 19 października 1898 w Opatówku, zm. 15 października 1926 tamże) – plutonowy Wojska Polskiego w II Rzeczypospolitej, kawaler Orderu Virtuti Militari. 
Życiorys.
Urodził się w rodzinie Antoniego oraz Marii z domu Czernik. W rodzinnej miejscowości ukończył szkołę powszechną, a następnie wyuczył się zawodu kołodzieja od ojca, który pracował w tym zawodzie. Był członkiem Polskiej Organizacji Wojskowej. 
W listopadzie jako ochotnik wstąpił w szeregi Wojska Polskiego, gdzie otrzymał przydział do 8 kompanii 2 pułku piechoty i w którym otrzymał awans na stopień plutonowego. Razem z pułkiem walczył na froncie podczas trwającej wojny polsko-bolszewickiej. Wykazał się odwagą podczas walk w okolicy wsi Czerniawka, kiedy nagle poderwał kompanię do ataku na pozycje nieprzyjaciela zapobiegając przed grożącym jej okrążeniem. Za czyn ten został wyróżniony nadaniem Krzyża Srebrnego Orderu Virtuti Militari.
Po zakończeniu wojny w dalszym ciągu mieszkał w Opatówku, gdzie trudnił się rzemiosłem oraz handlem. Pracując założył również koło Związku Strzeleckiego. Zmarł po ciężkiej chorobie. Pochowany został na miejscowym cmentarzu. Rodziny nie założył. 

</doc>
<doc id="4771623" url="https://pl.wikipedia.org/wiki?curid=4771623" title="Dorick McGowan Wright">
Dorick McGowan Wright



</doc>
<doc id="4771626" url="https://pl.wikipedia.org/wiki?curid=4771626" title="Marek Oleksicki">
Marek Oleksicki

Marek Oleksicki (ur. 1979) – polski rysownik, twórca komiksów, ilustrator. Rysownik serii "Bradl" do scenariusza Tobiasza Piątkowskiego opartej na historii życia Kazimierza Leskiego. Rysownik komiksów historycznych do scenariuszy Bartosza Sztybora. Publikował m.in. we „Foyer”, „Hardkorporacji”, „Jeju”, „Kartonie”, „Malemen”, „Przekroju”, „Ślizgu”. Współpracownik pism „Uważam Rze”, „W Sieci”, „W Sieci Historii”. W roku 2019 prezydent Andrzej Duda przyznał mu Brązowy Krzyż Zasługi.
Kontrowersje.
Marek Oleksicki jest autorem kontrowersyjnego rysunku na okładce tygodnika „W Sieci” z 26 sierpnia 2013, który przedstawia ks. Adama Bonieckiego wystylizowanego na diabła

</doc>
<doc id="4771637" url="https://pl.wikipedia.org/wiki?curid=4771637" title="Cao Bằng (prowincja)">
Cao Bằng (prowincja)



</doc>
<doc id="4771638" url="https://pl.wikipedia.org/wiki?curid=4771638" title="Hotel Ritz">
Hotel Ritz

Zobacz też:

</doc>
<doc id="4771639" url="https://pl.wikipedia.org/wiki?curid=4771639" title="Sing Out!">
Sing Out!

„Sing Out!” – dwudziesty trzeci singel japońskiego zespołu Nogizaka46, wydany w Japonii 29 maja 2019 roku przez N46Div..
Singel został wydany w pięciu edycjach: regularnej (CD) i czterech limitowanych CD+DVD (Type-A, Type-B, Type-C, Type-D). Osiągnął 1 pozycję w rankingu Oricon i pozostał na liście przez 67 tygodni. Zdobył status płyty Milion.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4771649" url="https://pl.wikipedia.org/wiki?curid=4771649" title="Mary Church Terrell">
Mary Church Terrell

Mary Church Terrell (ur. 23 września 1863 w Memphis w Tennessee, zm. 24 lipca 1954 w Passy) – jedna z pierwszych Afroamerykanek, które ukończyły studia wyższe; działaczka na rzecz praw obywatelskich i sufrażystka. Uczyła w dzisiejszej Paul Laurence Dunbar High School w Waszyngtonie "–" pierwszym liceum dla Afroamerykanów w USA. W 1896 została pierwszą Afroamerykanką w Stanach Zjednoczonych w zarządzie szkoły w dystrykcie Kolumbii. Działała w takim wymiarze do 1906. Była założycielką Krajowego Stowarzyszenia na Rzecz Popierania Ludności Kolorowej (1909) i Colored Women's League of Washington (1894). Pomagała założyć National Association of Colored Women (1896) i była pierwszą prezeską tej organizacji. Była również jedną z założycielek National Association of College Women (1910).
Dzieciństwo i edukacja.
Jej rodzicami byli wyzwoleni niewolnicy Robert Reed Church i Louisa Ayers, którzy należeli do ciemnoskórej elity Memphis po wojnie secesyjnej. Jej babcia ze strony ojca była Malgaszką, a jej dziadek ze strony ojca, Charles B. Church, białym mężczyzną, właścicielem i operatorem parowca w Wirginii. Przekazał swój majątek synowi, który zainwestował go w nieruchomości i w 1862 zakupił posiadłość w Memphis. Zdobył majątek, skupując nieruchomości, kiedy miasto opustoszało po epidemii żółtej gorączki w 1878. Jest uznawany za pierwszego Afroamerykanina milionera na południu Stanów Zjednoczonych.
Matka Terrell jest uznawana za jedną z pierwszych Afroamerykanek, które miały własny salon fryzjerski. Odwiedzany był przez elity Memphis. Louisa Church odniosła sukces jako przedsiębiorczyni w czasach, kiedy zdecydowana większość kobiet nie miała własnych biznesów. Zachęciła córkę do nauki w Antioch College w Yellow Springs w Ohio, gdzie Mary zdobyła podstawowe i średnie wykształcenie. W wieku lat 12 Mary rozpoczęła naukę w szkole w Oberlin, gdzie uczęszczała też później na studia.
Mary Church Terrell była nazywana przez członków rodziny „Mollie”. Miała jednego rodzonego brata i dwoje przyrodniego rodzeństwa z drugiego małżeństwa jej ojca. Później Robert Church ożenił się po raz trzeci.
Mary była jedną z pierwszych Afroamerykanek, które ukończyły studia wyższe. College w Oberlin był pierwszym uniwersytetem w USA, który przyjmował kobiety i Afroamerykanów. Na pierwszym roku Mary uznano poetką, stąd została wybrana do dwóch towarzystw literackich na uczelni. Była również redaktorką miejscowej gazety. Uzyskała licencjat w 1884. Ukończyła studia razem z innymi afroamerykańskimi Intelektualistkami: Anną Julią Cooper i Idą Gibbs Hunt. Zostały aktywistkami na rzecz równości rasowej i płciowej w Stanach Zjednoczonych. W 1888 Mary ukończyła studia magisterskie.
Kariera.
Terrell rozpoczęła karierę nauczycielki w 1885, ucząc języków nowożytnych w Wilberforce, w szkole dla Afroamerykanów założonej przez Kościół Ewangelicko-Metodyczny w Ohio i Afrykański Kościół Metodyczno-Episkopalny. Później przeprowadziła się do Waszyngtonu, gdzie uczyła w The M. Street School. Następnie przeprowadziła się do Europy, gdzie nauczyła się francuskiego, niemieckiego i włoskiego. W 1891 Oberlin College zaoferował jej posadę, jednak odmówiła.
Po powrocie do USA Terrell porzuciła karierę akademicką i zajęła się działalnością społeczną skupioną na wzmocnieniu pozycji ciemnoskórych kobiet w społeczeństwie. Dużo pisała. Jej teksty były publikowane w prasie. W 1904 opublikowano jej artykuł "Lynching from a Negro's Point of View", gdzie próbowała zdementować wypaczoną narrację o tym, dlaczego ciemnoskórzy mężczyźni są celem linczowania i przedstawiała liczne fakty na poparcie swoich twierdzeń.
W autobiografii "A Coloured Woman in a White World" (1940) Terrell opowiedziała o osobistych doświadczeniach z rasizmem.
Małżeństwo i dzieci.
18 października 1891 w Memphis Church poślubiła Roberta Hebertona Terrella, prawnika, który został pierwszym ciemnoskórym sędzią sądu miejskiego w Waszyngtonie. Poznali się w Waszyngtonie i razem pracowali w M Street High School, gdzie Terrel był dyrektorem.
Małżeństwo miało trójkę dzieci, które umarły we wczesnym dzieciństwie. Córka Phylis Terrel jako jedyna dożyła dorosłości. Później Terrelowie adoptowali drugą córkę, Mary.
Działalność.
Stowarzyszenia ciemnoskórych kobiet i narodowe stowarzyszenie kobiet kolorowych.
W 1892 Mary wraz z Helen Appo Cook, Idą B. Bailey, Anną Julią Cooper, Charlotte Forten Grimké, Mary Jane Peterson i Evelyn Shaw założyły Colored Women's League w Waszyngtonie. Celem organizacji była promocja równości, postępu społecznego i jak najlepszego interesu społeczności afroamerykańskiej. Helen Appo Cook stała na czele organizacji, która pomagała podnosić poziom życia wykształconych ciemnoskórych kobiet. W tym samym czasie w Bostonie działała Federation of Afro-American Women zarządzana przez sufrażystkę Josephine St. Pierre Ruffin. Ponieważ obie organizacje miały podobne cele i odbiorców, Terrell i Ruffin postanowiły połączyć swoje wysiłki i rozpocząć współpracę z setkami innych organizacji, aby dotrzeć do szerszego kręgu ciemnoskórych kobiet pracujących, studentek i aktywistek. Z tej współpracy powstało National Association of Colored Women, które stało się pierwszą świecką organizacją narodową zajmującą się źródłami utrzymania ciemnoskórych kobiet w Ameryce. NACW miało utworzyć solidarność między ciemnoskórymi Amerykankami w celu walki z rasową dyskryminacją. Terrell dwukrotnie stała na czele tej organizacji.
W 1896 Terrell założyła National Association of College Women, które później przerodziło się w the National Association of University Women. Organizacja budowały żłobki i przedszkola dla ciemnoskórych dzieci oraz zajmowały się organizacją zajęć.
Dzięki osiągnięciom i działalności społecznej Terell została powołana do zarządu departamentu edukacji w drystrykcie Columbia.
Walka o prawa wyborcze ciemnoskórych kobiet.
Już w czasie studiów w Oberlin Terrell była aktywną sufrażystką. Po odejściu ze szkoły nadal aktywnie uczestniczyła w wydarzeniach dla sufrażystek organizacowanych przez National American Woman Suffrage Association. Dzięki tym spotkaniom poznała Susan B. Anthony. W tym samym czasie współpracowała również z Lucrettią Mott i Elizabeth Cady Stanton. Dzięki znajomościom Terrell, jako jedna z niewielu ciemnoskórych, mogła uczestniczyć w spotkaniach NAWSA. Wówczas zrodziła się w niej chęć stworzenia formalnej organizacji dla ciemnoskórych kobiet w Ameryce w celu rozwiązania problemów linczu, braku praw obywatelskich i rozwoju edukacji osób ciemnoskórych.
18 lutego 1898 podczas odbywającego się co dwa lata w Waszyngtonie spotkania członkowskiego Narodowego Stowarzyszenia Amerykańskich Sufrażystek Terrell wygłosiła przemówienie pod tytułem "The Progress of Colored Women". Między innymi ta przemowa sprawiła, że NAWSA zaczęła walczyć o prawa ciemnoskórych kobiet. Terrell wygłosiła więcej przemówień, takich jak "In Union There is Strength" czy "What it Means to be Colored in the Capital of the U.S.," w których omawiała osobiste problemy, z którymi zmagała się jako Afroamerykanka w Waszyngtonie. Terrel zwróciła się do Towarzystwa Historycznego w Seneca Falls, które pochwaliło pracę sufrażystek walczących o prawa kobiet każdej rasy.
W "A Colored Woman In A White World"' Terrell wspominała o latach w zdominowanym przez mężczyzn college'u w Oberlin. Później uznała, że powinna wykorzystać swoje doświadczenie w celu tworzenia lepszych relacji między Afroamerykanami i białymi Amerykanami, co sprawiło, że stała się aktywną działaczką NAWSA.
Była aktywna w partii republikańskiej. Stała na czele Ligi Republikańskiej Kobiet w czasie kampanii prezydenckiej Warrena G. Hardinga w 1920. Były to pierwsze wybory, w których mogły głosować kobiety. Stany południowe w latach 1890–1908 uchwaliły przepisy dotyczące rejestracji wyborców i prawa wyborcze, które pozbawiły Afroamerykanów prawa do głosowania. Ograniczenia te nie zostały całkowicie zniesione, dopóki w 1965 Kongres nie uchwalił ustawy o prawach wyborczych.

</doc>
<doc id="4771658" url="https://pl.wikipedia.org/wiki?curid=4771658" title="Tom Lavery">
Tom Lavery

Thomas Patrick Lavery (ur. 18 grudnia 1911 w Crowden Beatcross w Wielkiej Brytanii, zm. 18 grudnia 1987 w Germiston) – południowoafrykański lekkoatleta, płotkarz, dwukrotny medalista igrzysk Imperium Brytyjskiego.
Odpadł w półfinale biegu na 110 metrów przez płotki oraz w eliminacjach biegu sztafetowego 4 × 100 metrów na igrzyskach olimpijskich w 1936 w Berlinie.
Zwyciężył w biegu na 120 jardów przez płotki na oraz zajął 4. miejsce w biegu na 100 jardów na igrzyskach Imperium Brytyjskiego w 1938 w Sydney. Na kolejnych igrzyskach Imperium Brytyjskiego w 1950 w Auckland zdobył brązowy medal w biegu na 120 jardów przez płotki, przegrywając tylko z Australijczykami Peterem Gardnerem i Rayem Weinbergiem. Miał wówczas 38 lat.
Trzykrotnie poprawiał rekord Południowej Afryki w biegu na 110 metrów przez płotki do czasu 14,0 s uzyskanego 12 lutego 1938 w Sydney (rekord ten przetrwał do 1958), a raz w sztafecie 4 × 100 metrów wynikiem 41,7 s, osiągniętym 8 sierpnia 1936 w Berlinie (został poprawiony w 1955).

</doc>
<doc id="4771660" url="https://pl.wikipedia.org/wiki?curid=4771660" title="Sgeir Cùl an Rubha">
Sgeir Cùl an Rubha

Sgeir Cùl an Rubha – mała, niezamieszkana wyspa w Wielkiej Brytanii, położona w Szkocji, w archipelagu St Kilda.
Toponimia.
Nazwę wyspy tworzą słowa Gaelic: "Sgeir" „rafa”, "cul" „za” i "Rubha" „cypel”.
Opis.
Sgeir Cùl an Rubha to skalista wysepka bez roślinności położona niedaleko na południe od wyspy Dùn.

</doc>
<doc id="4771662" url="https://pl.wikipedia.org/wiki?curid=4771662" title="Acta Universitatis Lodziensis. Folia Biologica et Oecologica">
Acta Universitatis Lodziensis. Folia Biologica et Oecologica

Acta Universitatis Lodziensis. Folia Biologica et Oecologica – czasopismo naukowe, wydawane online, przez Wydawnictwo Uniwersytetu Łódzkiego oraz Wydział Biologii i Ochrony Środowiska Uniwersytetu Łódzkiego, dostępne w systemie open-access o międzynarodowym zasięgu.
O czasopiśmie.
"Folia Biologica et Oecologica" publikuje oryginalne i innowacyjne prace badawcze dotyczące wszystkich aspektów biologii i ekologii, a szczególnie zoologii, hydrobiologii, botaniki, mikrobiologii, biochemii, biofizyki, fizjologii, biologii ewolucyjnej. Artykuły publikowane są w języku angielskim. Od 2012 r. czasopismo redagowane jest międzynarodową redakcję wyłącznie online. Recenzja tekstów prowadzona jest zgodnie z modelem double blind review. Każdy artykuł sprawdzany jest przez przynajmniej dwóch recenzentów. Wszystkie artykuły dostępne są na licencji CC BY-NC-ND.

</doc>
<doc id="4771679" url="https://pl.wikipedia.org/wiki?curid=4771679" title="Flexi">
Flexi

Flexi, polskie pocztówki, pocztówki dźwiękowe, listy dźwiękowe – elastyczna płyta winylowa, nośnik na którym rozpowszechniane były piosenki, często rejestrowane na użytek prywatny jako pamiątka lub prezent.
Na świecie.
W Związku Radzieckim "listy dźwiękowe", bogatsze edytorsko od polskich "pocztówek", były popularne w latach 50. Wydawano na nich zatwierdzane przez państwo pieśni, a nieaprobowane jazz czy rock funkcjonowały w drugim obiegu na tak zwanych kościach lub żebrach – siódemkach nagrywanych nieprofesjonalnie na kliszach rentgenowskich. Zwykle wytrzymywały około dziesięciu odtworzeń. Za czasów Chruszczowa klasyczne "flexi" w odcieniu niebieskim dołączano do magazynów Krugozor i Kołobok.
Podobne wydawnictwa miały miejsce w latach 50. we Włoszech. Wytwórnia Fonoscope wydawała utwory pod nazwą "La cartolina che canta".
W Stanach Zjednoczonych pocztówki dźwiękowe funkcjonowały jako krótkotrwała moda – zamieszczano na nich życzenia urodzinowe lub reklamy, dodawano do czasopism lub wydawano kolekcjonerskie limitowane nagrania.
Obecnie wyroby te wydawane są w limitowanych edycjach przez niszowe wytwórnie w USA czy Japonii.
W Polsce.
Choć nie zostały wynalezione w Polsce, w kręgach kolekcjonerów fonografii funkcjonują jako "Polish postcards".
Przyczyniły się do wzrostu nieoficjalnej popularności niektórych piosenek. Ich atutem było tempo – państwowe wytwórnie pozyskiwały licencje na zagraniczne nagrania długo i wybiórczo. Fani musieli załatwiać nagrania z zagranicy lub korzystając z pocztówek.
Polskie pocztówki funkcjonowały w obiegu od lat 60. do 80., kiedy to zostały wyrugowane przez kasety i winylowe siódemki lepszej jakości. Wczesne pocztówki wykonywane były z kartonika powlekanego cienką warstwą winylu. Wczesną krajową technologię produkcji pocztówek opanowano na początku lat 60. w zakładach Pronit w Pionkach. W latach 70. inicjatywę przejęła Krajowa Agencja Wydawnicza i wówczas bardziej estetyczne pocztówki i wyższej jakości można było nabywać w kioskach Ruchu.
Zdaniem Olgi Drendy pocztówki dźwiękowe to „symbol polskiej popkultury czasów małej stabilizacji”.

</doc>
<doc id="4771680" url="https://pl.wikipedia.org/wiki?curid=4771680" title="Denis ApIvor">
Denis ApIvor

Denis ApIvor (ur. 14 kwietnia 1916 w Collinstown w hrabstwie Westmeath, zm. 27 maja 2004 w Robertsbridge w hrabstwie East Sussex) – urodzony w Irlandii brytyjski kompozytor pochodzenia walijskiego.
Życiorys.
Jako chłopiec był chórzystą Christ Church w Oksfordzie. Studiował na Uniwersytecie Walijskim (1933–1934) oraz University College London (1934–1939). Uczył się kompozycji u Alana Rawsthorne’a i Patricka Hadleya, a później u Edwarda Clarka. Aktywny jako twórca muzyki do sztuk scenicznych, od 1953 roku współpracował z Sadler’s Wells Theatre. Pisał artykuły do czasopism o tematyce muzycznej, był też autorem książek i tłumaczeń z języków obcych. Edytor i wydawca dzieł Bernarda van Dierena. Dokonał aranżacji na orkiestrę "Fantasia contrappuntistica" Ferruccio Busoniego.
Był zwolennikiem stylu umiarkowanego, łącząc tradycyjne ujęcia formalne z motywicznie odnowioną melodyką. Początkowo pozostawał pod wpływem twórczości Bernarda van Dierena i Petera Warlocka. W latach 50. zaadaptował do swojego języka muzycznego elementy serializmu i aleatoryzmu, od których jednak odszedł na początku lat 80.

</doc>
<doc id="4771691" url="https://pl.wikipedia.org/wiki?curid=4771691" title="Sábalo">
Sábalo

Sábalo – rzeka w Panamie, w prowincji Darién oraz comarce Emberá-Wounaan. W części swojego biegu stanowi granicę pomiędzy tymi jednostkami administracyjnymi. Przepływa przez corregimiento Río Sábalo. W pobliżu Puerto Indio oraz Sambú uchodzi do niej rzeka Sambú. Następnie płynie zakolami i uchodzi do Zatoki Panamskiej Pacyfiku kilka kilometrów na wschód od miejscowości Garachiné.

</doc>
<doc id="4771692" url="https://pl.wikipedia.org/wiki?curid=4771692" title="Puchar Narodów Oceanii 2020">
Puchar Narodów Oceanii 2020

Turniej finałowy Pucharu Narodów Oceanii 2020 miał się odbyć się w dniach od 6 do 20 czerwca 2020 roku. Gospodarzem miała być Nowa Zelandia, która także miała bronić tytułu.
21 kwietnia poinformowano o odwołaniu turnieju z powodu Pandemii COVID-19.
Wybór gospodarza.
10 stycznia 2020, OFC poinformowało, że Nowa Zelandia została wybrana na gospodarza turnieju.

</doc>
<doc id="4771699" url="https://pl.wikipedia.org/wiki?curid=4771699" title="Waldemar Raźniak">
Waldemar Raźniak

Waldemar Raźniak (ur. 1982 w Moskwie) – polski aktor, reżyser teatralny i pedagog. Doktor habilitowany sztuk teatralnych, profesor nadzwyczajny Akademii Teatralnej w Warszawie, gdzie zajmował stanowiska prodziekana i dziekana Wydziału Aktorskiego, a także prorektora. Od 2020 Dyrektor Narodowego Starego Teatru im. Heleny Modrzejewskiej w Krakowie.
Życiorys.
Kariera pedagogiczna.
Jest absolwentem studiów aktorskich na ówczesnej PWST w Krakowie (2006), zarządzania kulturą na Uniwersytecie Jagiellońskim, a także reżyserii na Akademii Teatralnej (2010). W latach 2011–2014 wykładał na Wydziale Teatru Tańca krakowskiej PWST (z siedzibą w Bytomiu). 25 lutego 2013 r. uzyskał na Wydziale Aktorskim AT stopień doktora sztuk teatralnych. 12 października 2015 r. uzyskał habilitację na tym samym wydziale. W latach 2014–2015 zajmował stanowisko prodziekana Wydziału Aktorskiego AT, zaś w latach 2015–2016 był dziekanem tego wydziału. W latach 2017–2019 był jednym z prorektorów Akademii Teatralnej.
Teatr.
W teatrze zadebiutował jako siedemnastolatek w spektaklu "Spotkanie z Małym Księciem", realizowanym w ramach programu "Junior" w Teatrze Muzycznym w Gdyni. Jego debiut reżyserski miał miejsce w 2010 roku w Och-Teatrze w Warszawie, gdzie przygotował inscenizację sztuki "Wassa Żeleznowa" Maksyma Gorkiego we własnym przekładzie. Reżyserował również m.in. w Teatrze Miejskim w Gdyni, Teatrze Muzycznym Roma w Warszawie, Teatrze IMKA w Warszawie, Teatrze Powszechnym w Łodzi, Teatrze Guliwer w Warszawie oraz w Białostockim Teatrze Lalek. Przygotowywał także spektakle dyplomowe w szkołach teatralnych w Warszawie i Bytomiu.
Film i telewizja.
Pracował jako asystent reżysera m.in. przy filmach "Mała Moskwa" i "Fotograf" oraz serialu "Anna German". Był także reżyserem prapremiery sztuki Piotra Domalewskiego "Kobieta w lustrze", zrealizowanej w formie spektaklu telewizyjnego.

</doc>
<doc id="4771700" url="https://pl.wikipedia.org/wiki?curid=4771700" title="Sambú (rzeka)">
Sambú (rzeka)

Sambú – rzeka w Panamie w comarce Emberá-Wounaan.
Źródła rzeki znajdują się na terenie Parku Narodowego Darién. Płynie w kierunku północno-zachodnim. Przepływa przez miejscowość Jingurudó, gdzie uchodzi do niej rzeka o tej samej nazwie. Następnie w pobliżu Boca de Trampa uchodzi do niej rzeka Venado. Uchodzi do Sábalo w pobliżu Sambú i Puerto Indio.
Gwałtowne wzbieranie rzeki po opadach podmywa skarpę, na której położone jest Sambú.

</doc>
<doc id="4771702" url="https://pl.wikipedia.org/wiki?curid=4771702" title="KS &quot;Siła&quot; Karwina 6, (Henryk)">
KS &quot;Siła&quot; Karwina 6, (Henryk)



</doc>
<doc id="4771704" url="https://pl.wikipedia.org/wiki?curid=4771704" title="Klawiatura microswitch">
Klawiatura microswitch



</doc>
<doc id="4771717" url="https://pl.wikipedia.org/wiki?curid=4771717" title="Adrian Bekasiewicz">
Adrian Bekasiewicz

Adrian Kajetan Bekasiewicz (ur. 1987) – polski inżynier, profesor Politechniki Gdańskiej w Katedrze Systemów Mikroelektronicznych na Wydziale Elektroniki, Telekomunikacji i Informatyki.
Życiorys.
W 2011 roku uzyskał tytuł magistra, a 18 października 2016 roku uzyskał stopień doktora na Politechnice Gdańskiej na podstawie pracy "Projektowanie anten szerokopasmowych z użyciem szybkich metod optymalizacji wielokryterialnej"; 14 stycznia 2020 roku uzyskał habilitację na Politechnice Gdańskiej na podstawie pracy "Wydajne numerycznie metody projektowania niekonwencjonalnych struktur mikrofalowych i antenowych z wykorzystaniem modeli zastępczych i symulacji elektromagnetycznych". W 2014 dołączył do Katedry Algorytmów i Modelowania Systemów jako pracownik naukowy i doktor habilitowany.
Jego zakres badań obejmuje: konstrukcje struktur mikrofalowych/antenowych sterowanych elektromagnetycznie, optymizacja wielokryterialna, modelowanie i optymalizacja w oparciu o parametry zastępcze, miniaturyzacja pasywnych elementów mikrofalowych.
Współautor ponad 200 publikacji, jedna z nich została opublikowana przez , siedmiu rozdziałów w książkach opublikowanych przez Springera oraz ponad 100 artykułów w czasopismach z rankingu ISI.
Od 2017 roku członek IEEE (The Institute of Electrical and Electronics Engineers). W 2017 roku otrzymał Nagrodę Miasta Gdańska dla Młodych Naukowców im. Jana Uphagena za 2016 rok.

</doc>
<doc id="4771719" url="https://pl.wikipedia.org/wiki?curid=4771719" title="Jan Ziarnko">
Jan Ziarnko

Jan Ziarnko, Jean Le Grain, Grano (ur. ok. 1575 we Lwowie, zm. ok. 1630 w Paryżu) – malarz, rytownik i sztycharz.
Życiorys.
Jego rodzicami byli Anna i Marcin, lwowski stolarz. Miał dwóch młodszych braci – Marcina (malarza) i Józefa. Początkowo związany ze Lwowem, w 1596 wyzwolony na mistrza w cechu lwowskich malarzy rzymskokatolickich.
Następnie wyjechał do Włoch i Francji. Pracował głównie w Paryżu, gdzie związał się z dworem Ludwika XIII.
Dzieła i twórczość.
Tworzył ryciny w technice akwafortowej oraz miedziorytniczej, przedstawiające sceny zbiorowe i portrety alegoryczne (m.in. związane z historią Francji – "Posiedzenie Stanów Generalnych", 1614). Wykonywał też frontyspisy do książek i rysunkowe cykle ilustracyjne (m.in. 24 sztychy do "Apokalipsy"). Był także autorem znaków heraldycznych z herbami Daniłowiczów i Chodkiewiczów.
Jego pierwszą znaną pracą jest sztychowany portret papieża Leona XI (1605).
Słynną ryciną Jana Ziarnki jest "Sabat czarownic" (1612) zamieszczony w "Tableau de l’inconstance des mauvais anges et démons" francuskiego prawnika i demonologa Pierre’a de Lancre’a.

</doc>
<doc id="4771726" url="https://pl.wikipedia.org/wiki?curid=4771726" title="Ryszard Kierzek">
Ryszard Kierzek

Ryszard Kierzek – polski chemik, profesor nauk chemicznych, pracownik naukowy Instytutu Chemii Bioorganicznej PAN, gdzie kieruje Zakładem Chemii i Biologii Strukturalnej Kwasów Nukleinowych. Specjalizuje się w chemii bioorganicznej.
Ukończył studia chemiczne na Uniwersytecie im. Adama Mickiewicza w Poznaniu w 1974 roku, po czym związał się z IChB PAN (wówczas Zakładem Stereochemii Produktów Naturalnych PAN). W 1978 r. na UAM obronił rozprawę doktorską, wykonaną pod kierunkiem prof. Macieja Wiewiórowskiego. W roku 1988 uzyskał habilitację, a w 2000 r. tytuł profesora nauk chemicznych. W 2016 r. wraz z Douglasem Turnerem został laureatem Polsko-Amerykańskiej Nagrody Naukowej. Do 2020 roku wypromował 9 doktorów:
Odznaczenia i wyróżnienia.
Odznaczony Krzyżem Kawalerskim (2000) i Oficerskim (2013) Orderu Odrodzenia Polski.

</doc>
<doc id="4771745" url="https://pl.wikipedia.org/wiki?curid=4771745" title="Pałac w Koniuchach">
Pałac w Koniuchach

Pałac w Koniuchach – wybudowany pod koniec XVIII w. przez Antoniego Rudzińskiego (1754-1821) w Koniuchach.
Zamek.
Według legendy we wsi znajdował się zamek obronny zbudowany z drewna modrzewiowego przez Stefana Czarnieckiego (1599-1665) herbu Łodzia, który został zniszczony w XVIII w. W 1722 r. Michał Potocki, od 1726 r. gubernator Wołynia, wybudował kolejny zamek w stylu barokowym, który był otoczony ziemnymi wałami o wysokości 50 m. Wokół zamku znajdowały cztery bastiony. Forteca była również chroniona przez głębokie fosy wypełnione wodą. Pod zamkiem znajdowały się duże lochy, w którym można było ukryć się przed wrogami.
Pałac.
Pod koniec XVIII w. Antoni Rudziński (1754-1821) herbu Prus III, syn Eustachii Elżbiety Potockiej herbu Pilawa (1720-1781), na miejscu zrujnowanego zamku zbudował parterowy klasyczny pałac, kryty dachem dwuspadowym, z piętrowym portykiem od frontu z czterema kolumnami podtrzymującymi fronton, z lukarnami na bocznych skrzydłach. Pałac posiadał imponujące wyposażenie, m.in. kolekcję naczyń z porcelany z cenną zastawą chińską dla 60 osób. Ciekawym meblem z pałacowego wyposażenia była stara kołyska, przypominająca ogromne jajko. W pałacu znajdowały się biura, sypialnie, pokoje, w których często przyjmowano gości. Wszystkie pokoje były wygodne i stylowo umeblowane. Dom był używany przez cały rok, ponieważ w pokojach znajdowały się klasyczne kominki. Pałac otaczał duży park z alejkami, w którym rosło wiele drzew ozdobnych, w tym: grab, lipa, świerk, topola i kwiatów. Najciekawszym elementem architektury była brama, ocalała po drugim zamku. Jej wysokość wynosiła około 10 m (1939 r.). Na bramie znajdowała się marmurowa płyta z łacińskim napisem. Pałac spłonął w 1918 r.

</doc>
<doc id="4771746" url="https://pl.wikipedia.org/wiki?curid=4771746" title="Csaba Asztalos">
Csaba Asztalos

Csaba Asztalos – węgierski kierowca wyścigowy i pilot rajdowy.
Biografia.
W latach 70. był pilotem rajdowym. Początkowo pilotował Zoltána Kölcsényia startującego Puchem 500. W 1973 roku został pilotem Frigyesa Turán, który rywalizował Trabantem P601. Załoga uczestniczyła m.in. w mistrzostwach Europy i Pucharze Pokoju i Przyjaźni. W 1979 roku nabył nowy samochód i rozpoczął rywalizację w wyścigach górskich, zdobywając wicemistrzostwo Węgier w klasie 8. W 1980 roku został wcielony do reprezentacji Węgier na zawody wyścigowego Pucharu Pokoju i Przyjaźni. W latach 1980–1981 zdobywał wicemistrzostwo Węgier w Formule Easter. W Pucharze Pokoju i Przyjaźni Asztalos uczestniczył do 1982 roku.

</doc>
<doc id="4771747" url="https://pl.wikipedia.org/wiki?curid=4771747" title="Acta Universitatis Lodziensis. Folia Archaeologica">
Acta Universitatis Lodziensis. Folia Archaeologica

Acta Universitatis Lodziensis. Folia Archaeologica – czasopismo naukowe, wydawane przez Wydawnictwo Uniwersytetu Łódzkiego oraz Instytut Archeologii Uniwersytetu Łódzkiego, publikujące wyniki badań archeologicznych prowadzonych przede wszystkim w Polsce i Europie Środkowej.
O czasopiśmie.
Czasopismo "Folia Archaeologica" od 1976 roku wychodziło pod nazwą "Acta Universitatis Lodziensis. Zeszyty Naukowe Uniwersytetu Łódzkiego. Nauki Humanistyczno–Społeczne. Folia Archaeologica". Od 1980 ukazuje się pod obecnym tytułem. Artykuły publikowane w periodyku dotyczą zarówno wyników badań wykopaliskowych, jak i studiów dotyczących kultury materialnej, a także rozważań na temat metod badawczych i metodologii. Zakres chronologiczny obejmuje wszystkie epoki, które znajdują się w kręgu zainteresowań archeologów – od początków kultury do dnia dzisiejszego.
Recenzja tekstów prowadzona jest zgodnie z modelem double blind review. Każdy artykuł sprawdzany jest przez przynajmniej dwóch recenzentów. Czasopismo jest członkiem Committee on Publication Ethics (COPE) i ściśle przestrzega zasad tej organizacji. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4771752" url="https://pl.wikipedia.org/wiki?curid=4771752" title="Diecezja Aberdeen i Orkadów">
Diecezja Aberdeen i Orkadów

Diecezja Aberdeen i Orkadów () – diecezja Szkockiego Kościoła Episkopalnego z siedzibą w Aberdeen. Liczy 41 parafii, położonych w północno-wschodniej części Szkocji, w tym na wyspach archipelagu Orkadów. Od marca 2018 r. na czele diecezji stoi Anne Dyer, pierwsza w historii Szkocji kobieta powołana na urząd anglikańskiego biskupa diecezjalnego. 

</doc>
<doc id="4771753" url="https://pl.wikipedia.org/wiki?curid=4771753" title="Jadwiga Pietraszewska">
Jadwiga Pietraszewska

Jadwiga Pietraszewska – polska antropolog, dr hab. o kulturze fizycznej, profesor nadzwyczajny Katedry Biologicznych i Motorycznych Podstaw Sportu i prodziekan Wydziału Nauk o Sporcie Akademii Wychowania Fizycznego we Wrocławiu.
Życiorys.
Jest absolwentką Wydziału Nauk Przyrodniczych Uniwersytetu Wrocławskiego, 6 listopada 1997 obroniła pracę doktorską "Zróżnicowanie morfologiczne zawodników różnych dyscyplin sportowych", 15 listopada 2012 habilitowała się na podstawie pracy zatytułowanej "Zmienność rozwojowa struktury morfologicznej jako wyznacznik możliwości funkcjonalnych dzieci i młodzieży w wieku 7-14 lat. Wyniki wrocławskich badań longitudinalnych wiejskich populacji". W 2014 nadano jej tytuł profesora nadzwyczajnego. Pracowała na stanowisku profesora wizytującego w Karkonoskiej Państwowej Szkole Wyższej w Jeleniej Górze na Wydziale Przyrodniczym i Technicznym.
Piastuje stanowisko profesora nadzwyczajnego w Katedrze Biologicznych i Motorycznych Podstaw Sportu, oraz prodziekana na Wydziale Nauk o Sporcie Akademii Wychowania Fizycznego we Wrocławiu.

</doc>
<doc id="4771760" url="https://pl.wikipedia.org/wiki?curid=4771760" title="Grzegorz Suchodolski">
Grzegorz Suchodolski

Grzegorz Suchodolski (ur. 10 listopada 1963 w Łukowie) – polski duchowny rzymskokatolicki, biskup pomocniczy siedlecki od 2020.
Życiorys.
Urodził się 10 listopada 1963 w Łukowie. Kształcił się w miejscowym Liceum Ogólnokształcącym im. Tadeusza Kościuszki. W latach 1982–1988 studiował w Seminarium Duchownym w Siedlcach. Święceń prezbiteratu udzielił mu 11 czerwca 1988 biskup diecezjalny siedlecki Jan Mazur. Inkardynowany został do diecezji siedleckiej. W latach 1990–1996 odbył studia z katolickiej nauki społecznej na Papieskim Uniwersytecie Świętego Tomasza z Akwinu w Rzymie, które ukończył z licencjatem.
W latach 1988–1990 pracował jako wikariusz w parafii św. Zygmunta Króla w Łosicach, jednocześnie pełniąc funkcję zastępcy moderatora diecezjalnego Ruchu Światło-Życie. W czasie studiów w Rzymie był duszpasterzem Polaków w Ostii i współpracownikiem Papieskiego Stowarzyszenia Pomoc Kościołowi w Potrzebie. W 1996 został duszpasterzem akademickim w Siedlcach przy Wyższej Szkole Rolniczo-Pedagogicznej (następnie Akademii Podlaskiej). W latach 2001–2006 zajmował stanowisko diecezjalnego duszpasterza młodzieży. W latach 2006–2010 był proboszczem parafii Matki Bożej Królowej Korony Polski w Kopciach, zaś w latach 2016–2020 proboszczem parafii katedralnej Niepokalanego Poczęcia Najświętszej Maryi Panny w Siedlcach i dziekanem dekanatu Siedlce. Wszedł w skład kolegium konsultorów, rady kapłańskiej i diecezjalnej rady duszpasterskiej. W 2015 został ustanowiony kanonikiem honorowym Kapituły Kolegiackiej Łukowskiej, a w 2018 został przeniesiony do Kapituły Katedralnej w Siedlcach, gdzie otrzymał godność kanonika penitencjarza.
Od 1996 do 2016 zajmował stanowisko dyrektora Krajowego Biura Organizacyjnego Światowych Dni Młodzieży, koordynując pobyt Polaków na dziewięciu spotkaniach z trzema papieżami. Od 2014 do 2016 pełnił funkcję sekretarza generalnego Komitetu Organizacyjnego Światowych Dni Młodzieży Kraków 2016. Objął funkcję konsultora Rady ds. Duszpasterstwa Młodzieży Konferencji Episkopatu Polski.
16 kwietnia 2020 papież Franciszek prekonizował go biskupem pomocniczym diecezji siedleckiej ze stolicą tytularną Mesarfelta. Święcenia biskupie przyjął 1 czerwca 2020 w katedrze Niepokalanego Poczęcia Najświętszej Maryi Panny w Siedlcach. Głównym konsekratorem był Kazimierz Gurda, biskup diecezjalny siedlecki, a współkonsekratorami arcybiskup Salvatore Pennacchio, nuncjusz apostolski w Polsce, i biskup diecezjalny radomski Henryk Tomasik. Jako zawołanie biskupie przyjął słowa "„Iesum Christum praedicare”" ("Głosić Jezusa Chrystusa").
W ramach Konferencji Episkopatu Polski w 2020 został zatwierdzony jako członek Rady ds. Duszpasterstwa Młodzieży. Ponadto w 2021 wszedł w skład Rady Fundacji na Rzecz Wymiany Informacji Katolickiej oraz Rady Programowej KAI.

</doc>
<doc id="4771766" url="https://pl.wikipedia.org/wiki?curid=4771766" title="Cédric Lachat">
Cédric Lachat

Cédric Lachat (ur. 17 sierpnia 1984 w Porrentruy w kantonie Jura) – szwajcarski wspinacz sportowy uprawia także wspinaczkę lodową. Specjalizował się w boulderingu, prowadzeniu oraz we wspinaczce łącznej. Mistrz Europy w boulderingu z 2010 roku w Innsbrucku.
Kariera sportowa.
Wielokrotny medalista mistrzostw świata w boulderingu oraz w prowadzeniu; trzykrotny brązowy medalista z roku 2007 i 2012.
Złoty z 2010, srebrny z 2006 oraz brązowy z 2008 roku medalista mistrzostw Europy.
Wielokrotny uczestnik, medalista prestiżowych, elitarnych zawodów wspinaczkowych Rock Master we włoskim Arco, które wygrał w 2010 roku.

</doc>
<doc id="4771777" url="https://pl.wikipedia.org/wiki?curid=4771777" title="Alicja Abczyńska">
Alicja Abczyńska

Alicja Henryka Kaltenberg-Abczyńska, znana pod pseudonimem "Ciocia Stasia" (ur. 9 lutego 1900 w Malkowiczach, zm. 26 kwietnia 1989 w Warszawie) – powstaniec warszawski, łączniczka i sanitariuszka AK, członkini Batalionu „Zośka”.
Życiorys.
Córka Henryka i Pauliny Berntowej, siostra Piotra Kaltenberga. Początkowo pracowała jako sekretarka w Centralnej Szkole Pożarniczej, była też łączniczką ŁODR-u. W trakcie powstania warszawskiego została sanitariuszką AK i członkinią Batalionu „Zośka”. Przydzielona do rejonu Stare Miasto, leczyła rannych powstańców w szpitalach przy ulicy Mławskiej i Zakroczymskiej. Gdy okupanci zajęli dzielnicę, dostała się do niewoli. Końcówkę wojny spędziła w obozach we Flossenbürgu i Ravensbrück, po jej zakończeniu wróciła do kraju.
Zmarła 26 kwietnia 1989 w Warszawie, pochowano ją na miejscowym cmentarzu ewangelicko-augsburskim.
Odznaczenia.
Alicja Abczyńska została uhonorowana:

</doc>
<doc id="4771793" url="https://pl.wikipedia.org/wiki?curid=4771793" title="Getto w Łomży">
Getto w Łomży

Getto w Łomży – getto dla ludności żydowskiej utworzone przez Niemców w sierpniu 1941 roku w Łomży pomiędzy ulicą Dworną, Woziwodzką, Żydowską, Rybaki, Zieloną, Senatorską, Starym Rynkiem.
Opis.
Po wybuchu wojny niemiecko-sowieckiej i zajęciu Łomży przez wojska III Rzeszy w lipcu 1941 Niemcy powołali Judenrat, na czele którego stanął Mendel Moszyński, a jego zastępcą został Mendel Koliński. Utworzono także Radę Żydowską do której weszli m.in. dr Hefner, Jankiel Gałczyński, inż. Mojżesz Rozenthal, Tabulicki oraz Szymon Goldlust. Siedzibą Juderantu był Szpital Żydowski. Salomon Herbst został powołany na stanowisko komendanta policji żydowskiej. Miesiąc później zostało utworzone getto dla ludności żydowskiej. 12 sierpnia 1941 Niemcy rozkazali wszystkim Żydom przenieść się do getta w przeciągu jednego dnia i wyznaczyli kontrybucję w wysokości 25 kilogramów złota.
Getto obejmowało teren pomiędzy ulicą Dworną, Woziwodzką, Żydowską, Rybaki, Zieloną, Senatorską, Starym Rynkiem. Główna brama znajdowała się na ul. Senatorskiej, u wylotu na Stary Rynek. Na tym terenie zostało zgrupowanych około 10 000 Żydów z Łomży, Jedwabnego, Piątnicy, Stawisk, Wizny i Rutek. W wyniku ogromnego przeludnienia, głodu i zmuszania do ciężkiej pracy w getcie panowała dyzenteria i tyfus. W przeciągu trzech miesięcy ok. 3400 Żydów z getta poniosło śmierć. 2200 osób, po uprzedniej selekcji na placu Zielonym, Niemcy zamordowali w lasach niedaleko Giełczyna (16 sierpnia 1941 około 200 osób a dzień później około 2000). Rozkaz eksterminacji Żydów wydał szef łomżyńskiego Gestapo W. Erdbrügger w sierpniu. W tym lesie rozstrzelano około 3000 Żydów. W eksterminacji Żydów łomżyńskich były zainteresowane władze administracyjne; w tym również landrat Karl von Groeben.
11 listopada 1942 getto zostało zlikwidowane. Większość pozostałych przy życiu Żydów (około 8000) przewieziono do obozu przejściowego w Zambrowie, a następnie po likwidacji obozu, 10 stycznia 1943 do niemieckiego nazistowskiego obozu zagłady Auschwitz-Birkenau, gdzie zostali wymordowani. Część łomżyńskich Żydów trafiło do obozów w Kiełbasinie, Wołkowysku i Białymstoku.

</doc>
<doc id="4771798" url="https://pl.wikipedia.org/wiki?curid=4771798" title="Mikołaj ze Ściborza (chorąży)">
Mikołaj ze Ściborza (chorąży)

Mikołaj ze Ściborza („de Czybore”) herbu Ostoja (zm. ok. 1315) – dziedzic i założyciel wsi Ściborze na Kujawach, chorąży inowrocławski.
Życiorys.
Prawdopodobnie był synem Ścibora Mikołajewica ze Ściborzyc (w Małopolsce) a wnukiem Mikołaja ze Ściborzyc. Sprawował urząd chorążego inowrocławskiego. W roku 1311 występował jako świadek w dokumencie sprzedaży wsi „Samociąsko” cystersom z Byszewa. Był żonaty z Ludmiłą, córką sędziego inowrocławskiego Wincentego ze Smogorzewa herbu Leszczyc. Miał synów: Mościca ze Ściborza, Mikołaja i Ścibora. Jego wnukiem był znany Ścibor ze Ściborzyc, wojewoda siedmiogrodzki.

</doc>
<doc id="4771800" url="https://pl.wikipedia.org/wiki?curid=4771800" title="Rozwidlenie">
Rozwidlenie



</doc>
<doc id="4771801" url="https://pl.wikipedia.org/wiki?curid=4771801" title="Anne Dyer">
Anne Dyer

Anne Dyer (ur. w lutym 1957 w Bradford) – brytyjska duchowna anglikańska, od 2018 biskup Aberdeen i Orkadów. Pierwsza w historii Szkocji kobieta powołana na urząd anglikańskiego biskupa diecezjalnego. 
Życiorys.
Jest absolwentką St Anne’s College w Oksfordzie, gdzie studiowała chemię. Jako osoba świecka pracowała dla koncernu Unilever. W 1984 rozpoczęła studia teologiczne i jednocześnie formację w anglikańskim seminarium duchownym w Oksfordzie. W 1987 otrzymała święcenia diakonatu w Kościele Anglii i została inkardynowana do diecezji Rochester. W 1989 ukończyła studia teologiczne, uzyskując magisterium na King's College London. W latach 1989-1994 pracowała w parafii w Luton, a dodatkowo od 1993 w diecezjalnym zespole ds. ewangelizacji. Po dopuszczeniu prezbiteratu kobiet, w 1994 otrzymała święcenia tego stopnia. 
W latach 1994-1998 była rezydentką parafii w Istead Rise. W 1998 została szefową wydziału rozwoju duszpasterstwa w kurii diecezjalnej. W 2000 otrzymała honorową godność kanonika. Z początkiem 2005 roku została przeniesiona do diecezji Durham, gdzie stanęła na czele seminarium duchownego. W 2011 przeszła z Kościoła Anglii do siostrzanego Szkockiego Kościoła Episkopalnego (przechodzenie wiernych i duchownych między Kościołami wspólnoty anglikańskiej jest w pełni dopuszczalne), gdzie została rektorem kościoła w Haddington w diecezji Edynburga. 
9 listopada 2017 r. ogłoszono jej nominację na biskupa diecezjalnego Aberdeen i Orkadów. 1 marca 2018 r. odbyła ingres do katedry w Aberdeen, w czasie którego przyjęła sakrę biskupią. 
Życie prywatne.
Biskup Dyer jest mężatką i ma córkę. 
Poglądy.
Poglądy prezentowane publicznie przez bp Dyer sytuują ją w najbardziej liberalnym nurcie anglikanizmu. W latach 2010. znalazła się wśród duchownych Szkockiego Kościoła Episkopalnego popierających udzielanie ślubów kościelnych parom jednopłciowym, a gdy Kościół ostatecznie dopuścił takie związki, Dyer w październiku 2017 r. - na krótko przed swoją nominacją biskupią - osobiście przewodniczyła nabożeństwu, w trakcie którego zawarto jedno z pierwszych takich małżeństw kościelnych w Szkocji. Objęcie biskupstwa przez osobę o tak liberalnym światopoglądzie wywołało wyrażane publicznie niezadowolenie części szkockiego duchowieństwa anglikańskiego, zaś niektórzy wysocy dostojnicy diecezji Aberdeen i Orkadów, w której większość wyższego duchowieństwa opowiedziała się wcześniej się przeciw kościelnemu uznawaniu związków homoseksualnych, woleli złożyć rezygnację z zajmowanych urzędów niż współpracować z nią.

</doc>
<doc id="4771802" url="https://pl.wikipedia.org/wiki?curid=4771802" title="Józef Węglarz (ujednoznacznienie)">
Józef Węglarz (ujednoznacznienie)



</doc>
<doc id="4771803" url="https://pl.wikipedia.org/wiki?curid=4771803" title="Biała Dunajcowa">
Biała Dunajcowa



</doc>
<doc id="4771804" url="https://pl.wikipedia.org/wiki?curid=4771804" title="Tomas De Vincenti">
Tomas De Vincenti



</doc>
<doc id="4771809" url="https://pl.wikipedia.org/wiki?curid=4771809" title="Diecezja Edynburga">
Diecezja Edynburga

Diecezja Edynburga () – diecezja Szkockiego Kościoła Episkopalnego z siedzibą w Edynburgu. Obejmuje 53 parafie, położone w południowo-wschodniej części Szkocji. Na czele diecezji stoi biskup Edynburga, zaś drugim najwyższym dostojnikiem kościelnym jest dziekan tego miasta, którego rola jest zbliżona do archidiakonów w innych Kościołach anglikańskich. Główną świątynią diecezji jest katedra Najświętszej Maryi Panny w Edynburgu.

</doc>
<doc id="4771810" url="https://pl.wikipedia.org/wiki?curid=4771810" title="Dariusz Grad">
Dariusz Grad

Dariusz Grad (ur. 7 kwietnia 1963 w Wąbrzeźnie) – polski lekkoatleta, wieloboista, mistrz i reprezentant Polski.
Kariera sportowa.
Był zawodnikiem AZS Warszawa.
Na mistrzostwach Polski seniorów na otwartym stadionie zdobył pięć medali: złote w dziesięcioboju w 1988 i 1989, złoty w sztafecie 4 x 400 metrów w 1989, srebrny w dziesięcioboju w 1990 i brązowy w dziesięcioboju w 1991. W halowych mistrzostwach Polski seniorów wywalczył jeden medal: brązowy w ośmioboju w 1987.
Trzykrotnie wystąpił w najwyższej klasie Pucharu Europy w wielobojach. W 1987 zajął 10. miejsce w grupie A, z wynikiem 7735, w 1989 był 19. w grupie A, z wynikiem 7420, w 1991 – 27. w Superlidze, z wynikiem 6291.
Rekord życiowy w dziesięcioboju: 8050 (13.08.1988), w siedmioboju w hali: 5442 (1.02.1987).

</doc>
<doc id="4771814" url="https://pl.wikipedia.org/wiki?curid=4771814" title="Wyścigowe Mistrzostwa Węgier 1992">
Wyścigowe Mistrzostwa Węgier 1992

1992 – sezon wyścigowych mistrzostw Węgier.

</doc>
<doc id="4771815" url="https://pl.wikipedia.org/wiki?curid=4771815" title="Gunthorpe (Cambridgeshire)">
Gunthorpe (Cambridgeshire)

Gunthorpe – dzielnica miasta Peterborough w Anglii, w hrabstwie Cambridgeshire, w dystrykcie (unitary authority) Peterborough. Leży 4 km od centrum miasta Peterborough. W 1921 roku civil parish liczyła 75 mieszkańców.

</doc>
<doc id="4771824" url="https://pl.wikipedia.org/wiki?curid=4771824" title="Indianie Lucayan">
Indianie Lucayan

Indianie Lucayan – plemię Indian zamieszkujących wyspy Archipelagu Bahamów w okresie od VI do XV wieku. Byli oni szczepem wywodzącym się od Tainów, których siedziby mieściły się na wielu wyspach tego Archipelagu, oraz Wielkich Antyli. Lud Lucayan wyginął zaledwie 25 lat po pierwszym kontakcie z Europejczykami na skutek niewolniczej pracy i chorób.
Historia.
Indianie Lucayan rozwijali swoją organizację plemienną na wyspach Archipelagu Bahamów od początku VIII wieku do końca XIV wieku. W szczytowym momencie ich populacja wynosiła 40 tys. Ślady ich obecności znaleziono na 19 większych wyspach, oraz leżących nieopodal nich wysepkach koralowych, m.in. na Grand Bahama, New Providence, czy wyspach Caicos. Zostali wyróżnieni spośród plemienia Tainów ze względu na wysoko rozwiniętą organizację plemienną, religijną i handlową.
Pomimo tego, nie mogli stawić czoła hiszpańskim konkwistadorom, którzy wykorzystywali ich do niewolniczej pracy w kopalniach czy jako poławiaczy pereł, ze względu na przystosowania anatomiczne tego ludu do nurkowania. Ponadto Indianie nie mieli odporności na europejskie choroby przywleczone przez Hiszpanów.
Badania archeologiczne.
Ze względu na pojedyncze zachowane źródła pisane, podstawą naszej wiedzy o życiu Indian Lucayan jest archeologia. Szczególnie owocne okazały się być badania rozpoczęte w połowie lat 70. XX wieku prowadzone przez antropologa Shauna Sullivana na wyspie Middle Caicos. Jego śladami podążył dr William Keegan z Muzeum Historii Naturalnej w Gainesville na Florydzie, który przez kolejne dwie dekady prowadził wykopaliska na innych wyspach Turks i Caicos, w wyniku których odkrył najstarsze znane ślady osadnictwa w łańcuchu wysp Archipelagu Bahamów na wyspie Grand Turk.

</doc>
<doc id="4771826" url="https://pl.wikipedia.org/wiki?curid=4771826" title="Indianie Lucaycan">
Indianie Lucaycan



</doc>
<doc id="4771829" url="https://pl.wikipedia.org/wiki?curid=4771829" title="Maciej Figiel">
Maciej Figiel

Maciej Figiel – polski biolog, pracownik naukowy Instytutu Chemii Bioorganicznej PAN, gdzie kieruje Zakładem Neurobiologii Molekularnej. Specjalizuje się w biologii człowieka i neurobiologii.
Życiorys.
W 1997 r. ukończył biotechnologię na Uniwersytecie im. Adama Mickiewicza w Poznaniu, natomiast rozprawę doktorską pt. "Identification and functional characterization of extracellular signals affecting the expression of astroglial glutamate transporters" obronił w 2001 r. na Uniwersytecie w Ulm. Stopień doktora habilitowanego nauk biologicznych uzyskał w 2015 r. w Instytucie Biologii Doświadczalnej im. Marcelego Nenckiego PAN na podstawie pracy pt. "Stworzenie pierwszego modelu knock-in SCA3, wykrycie fenotypu choroby neurodegeneracyjnej w tym modelu oraz wyprodukowanie nowych baz danych mysich modeli chorób poliQ". Do 2019 r. wypromował 1 doktora.
Odznaczony Krzyżem Kawalerskim Orderu Odrodzenia Polski (2020).

</doc>
<doc id="4771832" url="https://pl.wikipedia.org/wiki?curid=4771832" title="Patxi Usobiaga">
Patxi Usobiaga

Patxi Usobiaga Lakuntza (ur. 7 września 1980 w Éibar) – były hiszpański wspinacz sportowy narodowości baskijskiej, specjalizujący się w prowadzeniu. 
Mistrz świata w prowadzeniu z Xining z 2009 roku. Mistrz Europy w prowadzeniu z 2008 roku.
Kariera sportowa.
W 2008 w Paryżu na mistrzostwach Europy wywalczył złoty medal w konkurencji prowadzenia. Mistrz świata w prowadzeniu z 2009 roku, vice mistrz z 2003, 2005 oraz z 2007 roku.
Uczestnik World Games we Duisburgu, gdzie zdobył złoty medal w prowadzeniu. Wielokrotny uczestnik, medalista prestiżowych, elitarnych zawodów wspinaczkowych Rock Master we włoskim Arco, które wygrał w 2008 roku.

</doc>
<doc id="4771845" url="https://pl.wikipedia.org/wiki?curid=4771845" title="Maciej Niedźwiecki">
Maciej Niedźwiecki

Maciej Niedźwiecki (ur. 1953 w Poznaniu) – polski inżynier, profesor Politechniki Gdańskiej, pracownik Katedry Systemów Automatyki na Wydziale Elektroniki, Telekomunikacji i Informatyki. 
Życiorys.
W 1977 uzyskał tytuł magistra, w 1981 tytuł doktora na Politechnice Gdańskiej, a w 1991 doktora habilitowanego na Politechnice Warszawskiej. W 2002 uzyskał tytuł profesora. W latach 1986–1989 był pracownikiem naukowym w Australian National University, Department of Systems Engineering. W 1990–1993 pełnił funkcję Zastępcy Przewodniczącego komitetu technicznego Międzynarodowej Federacji Automatyki (IFAC), w latach 2009–2014 pełnił funkcję redaktora (Associate Editor) w czasopiśmie IEEE Transactions on Signal Processing. Obecnie jest profesorem i Kierownikiem Katedry Systemów Automatyki na Wydziale Elektroniki, Telekomunikacji i Informatyki Politechniki Gdańskiej.
Główne dziedziny jego badań koncentrują się wokół zagadnień identyfikacji systemów, statystycznego przetwarzania sygnałów i systemów adaptacyjnych. 
Jest autorem książki „Identification of Time-varying Processes” (2000, ). Obecnie członek dwóch komitetów: IFAC (Modeling, Identification and Signal Processing oraz Large Scale Complex Systems) oraz Komitet Automatyki i Robotyki Polskiej Akademii Nauk (PAN).

</doc>
<doc id="4771846" url="https://pl.wikipedia.org/wiki?curid=4771846" title="Ángel Castro">
Ángel Castro



</doc>
<doc id="4771848" url="https://pl.wikipedia.org/wiki?curid=4771848" title="Angel Castro">
Angel Castro



</doc>
<doc id="4771849" url="https://pl.wikipedia.org/wiki?curid=4771849" title="Ángel Castro y Argiz">
Ángel Castro y Argiz



</doc>
<doc id="4771850" url="https://pl.wikipedia.org/wiki?curid=4771850" title="Angel Castro y Argiz">
Angel Castro y Argiz



</doc>
<doc id="4771856" url="https://pl.wikipedia.org/wiki?curid=4771856" title="Adam Kawczyński">
Adam Kawczyński

Adam Kawczyński – polski fizjolog, dr hab. o kulturze fizycznej, profesor nadzwyczajny i kierownik Katedry Sportu Paraolimpijskiego Wydziału Nauk o Sporcie Akademii Wychowania Fizycznego we Wrocławiu.
Życiorys.
28 września 2006 obronił pracę doktorską "Wpływ wartości momentu siły na czynność mięśni szkieletowych po ćwiczeniach ekscentrycznych", 18 września 2014 habilitował się na podstawie pracy zatytułowanej "Wpływ ćwiczeń ekscentrycznych na właściwości sensomotoryczne mięśni szkieletowych". Został zatrudniony na stanowisku adiunkta w Katedrze Motoryczności Sportowca na Wydziale Nauk o Sporcie Akademii Wychowania Fizycznego we Wrocławiu, a także w Katedrze Kinezjologii na Wydziale Fizjoterapii Akademii Wychowania Fizycznego we Wrocławiu.
Piastuje funkcję profesora nadzwyczajnego i kierownika w Katedrze Sportu Paraolimpijskiego, oraz prodziekana na Wydziale Nauk o Sporcie Akademii Wychowania Fizycznego we Wrocławiu.

</doc>
<doc id="4771859" url="https://pl.wikipedia.org/wiki?curid=4771859" title="Michał Jasiński">
Michał Jasiński

Michał Jasiński – polski biolog, pracownik naukowy Instytutu Chemii Bioorganicznej PAN, gdzie kieruje Zakładem Fizjologii Molekularnej Roślin, oraz Uniwersytetu Przyrodniczego w Poznaniu. Specjalizuje się w biologii molekularnej roślin.
Życiorys.
W 2001 doktoryzował się na Katholieke Universiteit Leuven w Belgii na podstawie rozprawy pt. "Identification of a plant plasma membrane ABC transporter induced by antifungal terpenoids", napisanej pod kierunkiem prof. Marca Boutry. Jest zatrudniony na stanowisku profesora w Instytucie Chemii Bioorganicznej PAN oraz w Katedrze Biochemii i Biotechnologii Uniwersytetu Przyrodniczego w Poznaniu. W 2010 r. Wydział Biologii UAM nadał mu stopnień doktora habilitowanego nauk biologicznych w zakresie biologii molekularnej roślin na podstawie pracy pt. "Transportery ABC u roślin – identyfikacja, charakterystyka, funkcje". W 2020 r. uzyskał tytuł profesora nauk ścisłych i przyrodniczych.
Zajmuje się badaniami transporterów ABC w komórkach roślinnych.
Członek Komitetu Biologii Organizmalnej PAN w kadencji 2020–2023.

</doc>
<doc id="4771863" url="https://pl.wikipedia.org/wiki?curid=4771863" title="Józef Białek">
Józef Białek

Józef Białek (ur. 11 marca 1957 w Baranowicach) – polski przedsiębiorca, wydawca i działacz polityczny.
Życiorys.
Wykształcenie.
W 1982 ukończył Akademię Wychowania Fizycznego we Wrocławiu.
Działalność zawodowa i polityczna.
Od 1979 zajmował się drukowaniem wydawnictw niezależnych. W październiku 1980 był współzałożycielem Niezależnego Zrzeszenia Studentów na AWF we Wrocławiu. Był organizatorem podziemnych struktur wydawniczych publikujących pisma m.in. Akademickiego Ruchu Oporu, Solidarności Walczącej oraz licznych organizacji młodzieżowych. Od 1983 był wielokrotnie zatrzymywany, przesłuchiwany, poddawany rewizjom, wzywany na rozmowy ostrzegawcze. W październiku 1985 został zatrzymany w czasie przewożenia dużej liczby książek podziemnych i skazany przez kolegium ds. wykroczeń na karę grzywny oraz konfiskatę samochodu. 
W latach 1982–1983 pracował jako nauczyciel w szkole podstawowej w Kątach Wrocławskich. Od 1983 do 1987 był nauczycielem w Zespole Szkół Przemysłu Spożywczego we Wrocławiu. W latach 1987–1989 nauczyciel w Zespole Szkół Kolejowych we Wrocławiu. 
W 1989 współzałożyciel i prezes Spółdzielni INR we Wrocławiu. Od 1989 właściciel firmy Wektory (m.in. handel zagraniczny i działalność wydawnicza). Działał w Unii Polityki Realnej, był wiceprezesem dolnośląskiego oddziału UPR.
W 1991 współzałożyciel Towarzystwa Prywatyzacyjnego, również założyciel Dolnośląskiego Towarzystwa Gospodarczego oraz współzałożyciel stowarzyszenia przedsiębiorców „Forum Polskie”. Od 2001 wydawca miesięcznika (później kwartalnika) „Opcja Na Prawo”.

</doc>
<doc id="4771866" url="https://pl.wikipedia.org/wiki?curid=4771866" title="Białczański Upłaz">
Białczański Upłaz

Białczański Upłaz (, , ) – wybitny upłaz na opadających do Doliny Rybiego Potoku zboczach Żabiej Grani w polskich Tatrach Wysokich. Stanowi drogę podejścia i zejścia dla taterników wspinających się w Żabiej Grani, zwłaszcza na południowo-zachodniej grani Żabiego Mnicha. Jest to jeden z najbardziej popularnych nad Morskim Okiem rejonów wspinaczkowych, stąd też upłaz ten ma duże znaczenie praktyczne.
Białczański Upłaz to duży trawnik, na który od góry opadają skaliste ściany Żabiej Grani i masywu Żabiego Mnicha. Od dołu podcięty jest pasem ścian o wysokości dochodzącej do 150 m. Po prawej (patrząc od dołu) stronie ogranicza go grań Żabiej Lalki i opadająca z niej grzęda. Ograniczenie lewe tworzy częściowo trawiasta, częściowo skalista grzęda opadająca z Pośredniej Białczańskiej Przełęczy. Białczański Upłaz przecina kilka piarżysto-trawiastych koryt. W kolejności od góry do dołu są to:
Żlebki nr 2,3 i 4 poniżej Białczańskiego Upłazu łączą się w jeden żleb, tak więc ściany poniżej tego upłazu przecięte są tylko trzema depresjami.
Autorem nazwy Białczańskiego Upłazu jest Władysław Cywiński.
Wspinaczka lodowa.
Zimą na ściankach poniżej Białczańskiego Upłazu tworzą się lodospady. Wspinaczka na lodospadach stała się bardzo popularna i lodospady te zimą stały się dobrym terenem wspinaczkowym "na złą pogodę" lub "małą ilość czasu". Poprowadzono na nich wiele podrzędnych dróg wspinaczkowych. Władysław Cywiński podaje trzy główne:

</doc>
<doc id="4771873" url="https://pl.wikipedia.org/wiki?curid=4771873" title="Wyższa Szkoła Prawa we Wrocławiu">
Wyższa Szkoła Prawa we Wrocławiu

Wyższa Szkoła Prawa we Wrocławiu (WSP) – uczelnia niepubliczna wpisana do Rejestru uczelni niepublicznych oraz związków uczelni niepublicznych pod numerem 377. Założycielem Wyższej Szkoły Prawa we Wrocławiu jest Uczelnia Techniczno-Handlowa im. Heleny Chodkowskiej z siedzibą główną w Warszawie. Formalnie WSP funkcjonuje od 2014 roku. Wcześniej uczelnia funkcjonowała na wrocławskim rynku edukacji jako Wydział Zamiejscowy Uczelni Techniczno-Handlowej. WSP specjalizuje się w kształceniu prawników oraz pracowników służb i formacji odpowiedzialnych za bezpieczeństwo publiczne.
Władze uczelni.
Rektor – dr Anna Krajewska-Smardz
Prorektor – dr Marcin Rudnicki
Kierunki.
Jednolite studia magisterskie na kierunku Prawo
Studia I-stopnia na kierunku Bezpieczeństwo wewnętrzne o specjalności:
2-semestralne studia podyplomowe na specjalności Ekspertyzy sądowe
Certyfikacja TOLES.
Wyższa Szkoła Prawa we Wrocławiu jest certyfikowanym Centrum Egzaminacyjnym prestiżowego egzaminu TOLES (Test of Legal English Skills), który potwierdza praktyczną wiedzę oraz umiejętności posługiwania się prawniczym językiem angielskim. WSP przeprowadza egzamin TOLES na trzech poziomach: Foundation, Higher oraz Advance. Zarówno studenci prawa, jak i pracownicy oraz tłumacze mogą przystąpić do egzaminu potwierdzającego ich kompetencje językowe, a także mają możliwość wzięcia udziału w kursie przygotowującym do egzaminu TOLES.
Działalność naukowa.
Wyższa Szkoła Prawa we Wrocławiu od wielu lat jest organizatorem lub współorganizatorem ogólnokrajowych i międzynarodowych konferencji oraz seminariów naukowych z zakresu prawa oraz dziedzin pokrewnych. Pracownicy akademiccy uczelni są zapraszani w roli prelegentów lub ekspertów na krajowe i zagraniczne sympozja naukowe. Dużą część działalności naukowej uczelni stanowią publikacje prawnicze wykładowców i pracowników akademickich uczelni. WSP posiada wydawnictwo uczelniane, zajmujące się opracowywaniem i publikacją materiałów, książek, skryptów oraz zeszytów naukowych niezbędnych w nauczaniu oraz rozwoju naukowym placówki. Większość publikacji dotyczy prawa i bezpieczeństwa wewnętrznego. Działalność wydawnicza jest ściśle związana z tematami prac badawczych pracowników naukowych oraz prac dyplomowych studentów.
Erasmus+.
W dniu 25 października 2017 roku, decyzją Komisji Europejskiej, Wyższa Szkoła Prawa we Wrocławiu otrzymała Kartę Erasmus+ dla Szkolnictwa Wyższego. Program umożliwia studentom WSP studiowanie za granicą oraz zaliczenie praktyk w jednej z partnerskich uczelni WSP. W ramach Erasmus+ Wyższa Szkoła Prawa uczestniczy w dwóch programach: „Mobilność edukacyjna osób” oraz „Innowacje i dobre praktyki”.
System stypendialny i inicjatywy studenckie.
WSP stworzyła system stypendialny, w ramach którego studenci mogą otrzymać stypendia: rektora, specjalne, dla osób niepełnosprawnych, socjalne oraz dodatkowe zapomogi i promocje. WSP wspiera różnego rodzaju inicjatywy studenckie, w tym m.in. Koło Naukowe Nauk Penalnych „Liberum”, które zrzesza pasjonatów prawa karnego, czy też Koło Naukowe „Pactum” skupiające sympatyków prawa cywilnego. Organizowane są liczne warsztaty i specjalistyczne zajęcia, jak np. warsztaty wariograficzne czy też zajęcia z ujawniania oraz zbierania śladów kryminalistycznych.

</doc>
<doc id="4771874" url="https://pl.wikipedia.org/wiki?curid=4771874" title="HD 21749">
HD 21749

HD 21749 "(HIP 16069," "2MASS J03265922-6329569)" – pomarańczowy karzeł o masie około 0,68 masa Słońca w konstelacji Sieci, znajduje się w odległości od Ziemi. 7 stycznia 2019 r. ogłoszono, że gwiazda ma dwie egzoplanety: prawdopodobnie skalistą, gorącą egzoplanetę o wielkości mniejszej od Neptuna, o nazwie HD 21749b; oraz egzoplanetę mniejszą od Ziemi, wstępnie nazwaną HD 21749c (alias TOI-186.02 ). Te egzoplanety zostały odkryte przez Transiting Exoplanet Survey Satellite (TESS).
Charakterystyka gwiezdna.
HD 21749 jest gwiazdą o masie w przybliżeniu 68% masy Słońca i promieniu wynoszącym 76% promienia Słońca. Temperatura jej powierzchni wynosi 4571 K. Dla porównania, Słońce ma temperaturę powierzchni 5778 K.
Obserwowana jasność gwiazdy wynosi 8,143.
Układ planetarny.
Odkryto dwie planety, krążące wokół HD 21749. Są nimi:

</doc>
<doc id="4771881" url="https://pl.wikipedia.org/wiki?curid=4771881" title="YouGov">
YouGov

YouGov – międzynarodowa firma działająca w branży badań rynku, sondaży i analizy danych. Jej obszarem działania jest Internet. Posiada oddziały w Zjednoczonym Królestwie, Francji, Niemczech, Polsce, Rumunii, Hiszpanii, krajach nordyckich, Włoszech, Stanach Zjednoczonych, Dubaju, Indiach, Azji-Pacyfiku, Australii i Turcji.

</doc>
<doc id="4771884" url="https://pl.wikipedia.org/wiki?curid=4771884" title="Budynek Wydziału Teologicznego UMK w Toruniu">
Budynek Wydziału Teologicznego UMK w Toruniu

Budynek Wydziału Teologicznego UMK w Toruniu – dawna stołówka akademicka, obecnie siedziba Wydziału Teologicznego Uniwersytetu Mikołaja Kopernika w Toruniu.
Lokalizacja.
Budynek znajduje się w zachodniej części miasta, w dzielnicy Bielany, na terenie miasteczka uniwersyteckiego, przy ul. Gagarina 37, w sąsiedztwie Placu ks. S. Frelichowskiego, klubu studenckiego Od Nowa oraz Wyższego Seminarium Duchownego.
Historia.
Budynek dawnej stołówki akademickiej nr 2 według projektu Wincentego Szobera powstał w 1971 roku i wchodził w skład większego kompleksu – miasteczka uniwersyteckiego, wybudowanego w związku z uczczeniem 500. rocznicy urodzin patrona uczelni Mikołaja Kopernika. W chwili oddania gmachu do użytku jego powierzchnia wynosiła 3737 m². W piwnicy obiektu znajdowały się magazyny ziemniaków i jarzyn. Na jego pierwszej kondygnacji znajdował się hall szatniowy oraz magazyny, chłodnie, szatnie personelu oraz przygotowalnie wstępnej obróbki, zaś na piętrze znajdowały się sale konsumpcyjne dla studentów (500 miejsc – czterokrotna rotacja) i pracowników uniwersytetu (68 miejsc – trzykrotna rotacja). W latach 80. i 90. XX w. dziennie wydawano tu ok. 3000 posiłków oraz 300 obiadów dla Półsanatorium i Izby Chorych.
W 2004 roku władze uczelni zaprzestały dotowania posiłków wydawanych w stołówce, a w 2006 roku ostatecznie ją zamknęły, zaś budynek przeznaczyły na siedzibę Wydziału Teologicznego. Prace adaptacyjne na jego potrzeby rozpoczęto w 2007 roku. Utworzono wówczas m.in. pięć sal wykładowych, pracownie oraz sale seminaryjne. Uroczyste oddanie obiektu nastąpiło 19 lutego 2008 roku w święto uczelni.
W 2020 roku gmach wydziału został objęty ochroną konserwatorską jako element historycznego układu urbanistycznego miasteczka uniwersyteckiego.

</doc>
<doc id="4771891" url="https://pl.wikipedia.org/wiki?curid=4771891" title="Zameczek Piersna">
Zameczek Piersna



</doc>
<doc id="4771894" url="https://pl.wikipedia.org/wiki?curid=4771894" title="Monety kolekcjonerskie PRL">
Monety kolekcjonerskie PRL

Monety kolekcjonerskie PRL – monety posiadające obiegowy status prawny, emitowane przez Narodowy Bank Polski w latach 1972–1989 z umieszczonymi na awersie nazwą państwa „Polska Rzeczpospolita Ludowa” oraz godłem w postaci orła bez korony, emitowane w nominałach od 50 złotych do złotych, z rewersami poświęconymi wybranym tematom kolekcjonerskim, bite w metalach szlachetnych przeważnie stemplem lustrzanym, wprowadzane do obiegu kolekcjonerskiego w cenach przekraczających ich nominał.
W latach 1964–1988 w Mennicy Państwowej w Warszawie były również bite próbne monety kolekcjonerskie PRL, o nieobiegowym statusie prawnym, najczęściej z napisem „PRÓBA”.
Rys historyczny.
Od 1960 r. w Polsce trwały prace nad monetami pamiątkowymi, nazwanymi w późniejszym okresie przez rynek kolekcjonerski i NBP okolicznościowymi. W początkowych założeniach miały one funkcjonować w obrocie pieniężnym obok monet powszechnego obiegu. W 1964 r. w obiegu znalazła się pierwsza taka moneta – awangardowa, miedzioniklowa 10-złotówka Wacława Kowalika z okazji 600-lecia Uniwersytetu Jagiellońskiego, która rozpoczęła ciąg – początkowo bardzo interesujących plastycznie – monet okolicznościowych, bitych w niewielkiej liczbie (jedna–dwie rocznie) ale w dużych nakładach. W latach 70. XX w. tematy okolicznościowe przeniesiono na 20-złotówki, a na przełomie lat 70. i 80. na 50-złotówki. W latach 1974–1976 wprowadzano do masowego obiegu co rok srebrną monetę okolicznościową o nominale 200 złotych. Z biegiem lat emisje okolicznościowe przestały praktycznie trafiać do normalnego obiegu i odgrywać jakąkolwiek rolę prócz handlowo-kolekcjonerskiej.
W 1972 r. Narodowy Bank Polski rozpoczął emitowanie monet przeznaczonych wyłącznie dla kolekcjonerów, z reguły opatrzonych fikcyjnym nominałem oderwanym całkowicie od ceny za jaką opuszczają one bank. W założeniach z lat 60. XX w. monety pamiątkowe miały służyć potrzebom propagandowym PRL, jednak dość prędko zaczęły tworzyć odrębny świat serii obrazków, które uważano za szczególnie atrakcyjne na rynku krajowym (np. władcy Polski, zabytki) lub zagranicznym (np. ochrona przyrody, sport), co w całej rozciągłości dotyczyło również emisji ściśle kolekcjonerskich.
Od lat 70. XX w., do początku XXI wieku w katalogach numizmatycznych monety kolekcjonerskie PRL były grupowane w tych samym rozdziale co monety powszechnego obiegu oraz monety okolicznościowe (obiegowe z wizerunkiem okolicznościowym). W odrębnych rozdziałach umieszczano tylko monety próbne PRL łącząc najczęściej ze sobą próby kolekcjonerskie i technologiczne. W opracowaniach z początku drugiego dziesięciolecia XXI w. razem zgrupowano już tylko monety powszechnego obiegu i okolicznościowe Polskiej Rzeczypospolitej Ludowej, kolekcjonerskie zaś wyodrębniono do osobnego rozdziału, podobnie jak uczyniono to z próbnymi monetami kolekcjonerskimi tego okresu.
Emisje kolekcjonerskie.
Pierwszą monetą kolekcjonerską wprowadzoną do obiegu 18 listopada 1972 r. była srebrna 50-złotówka bita stemplem lustrzanym z profilem Fryderyka Chopina na rewersie. Rok później, bo 8 grudnia 1973 r., wprowadzono 100-złotówkę z głową Mikołaja Kopernika. Obydwie monety, jako jedyne w okresie kolekcjonerskim PRL, doczekały się ponownych emisji – w roku 1974.
Okolicznościowe, masowe emisje srebrnych 200-złotówek z lat 1974–1976 miały również swoje odpowiedniki kolekcjonerskie. Wyemitowanej w nakładzie ponad 13 mln sztuk okolicznościowej 200-złotówce z okazji trzydziestolecia PRL z 1974 r. towarzyszyła moneta o identycznych rysunkach awersu i rewersu, ale wybita stemplem lustrzanym i rozprowadzana na zasadach kolekcjonerskich (opakowanie, cena). Z pozostałych dwóch srebrnych, masowych emisji okolicznościowych 200-złotówek wyselekcjonowano starannie wybite egzemplarze w celu dystrybucji kolekcjonerskiej.
W 1976 r., 25 lutego, do obiegu kolekcjonerskiego trafiły dwie pierwsze bite w złocie (próby 900) monety. Były to też pierwsze 500-złotówki, a przedstawiały profile Tadeusza Kościuszki (jedna) i Kazimierza Pułaskiego (druga). Miały masę 29,95 grama każda.
W 1977 r., 25 kwietnia, Narodowy Bank Polski wprowadził do obrotu kolekcjonerskiego pierwszą monetę o nominale 2000 złotych, bitą w złocie Au900 na krążkach o masie 8 gramów.
Od 31 grudnia 1979 r., wyłącznie do obiegu kolekcjonerskiego, zaczęły wchodzić zmienione 200-złotowe monety srebrne, z których pierwsza przedstawiała na rewersie popiersie Mieszka I. W porównaniu z okolicznościowymi wersjami tego nominału z połowy lat 70. XX w. zwiększono średnicę (z 31 do 33 mm), masę (z 14,5 do 17,6 grama), zmieniono rant (z ząbkowanego na gładki), zdecydowano o stopie srebra (Ag750) i oczywiście sposobie bicia (stempel lustrzany).
Przy okazji emisji srebrnej okolicznościowej 1000-złotówki z Janem Pawłem II, w 1982 i 1983 r. powrócono do selekcji starannie wybitych egzemplarzy i rozprowadzania ich na zasadach kolekcjonerskich, a w 1983 r. wybito stemplem lustrzanym pierwszą 1000-złotówkę, czyli w standardzie kojarzonym z monetami kolekcjonerskimi.
W 1982 r. zezwolono szwajcarskiej mennicy Valcambi na emisję kolekcjonerskich monet PRL z Janem Pawłem II o nominałach 100- i 200 złotych w srebrze oraz 1000-, 2000- i 10 000 złotych w złocie, każda w dwóch wersjach – bita stemplem lustrzanym albo zwykłym.
16 października 1984 r. do obiegu kolekcjonerskiego wprowadzono pierwszą srebrną 500-złotówkę.
Przy okazji okolicznościowych emisji srebrnych z:
na rynek zostały również wprowadzone ich wersje kolekcjonerskie, bite stemplem lustrzanym.
W roku 1989 wyemitowano srebrne monety kolekcjonerskie o nominale 5000- oraz złotych.
W latach 1987–1989 przeprowadzano emisje w złocie trzech serii, z identycznym wzorem rewersu ale innym dla każdego roku, poświęconych Janowi Pawłowi II, bitych w nominałach: 1000-, 2000-, 5000- - i złotych, z których złotych w dwóch przypadkach (1988 i 1989) miało również swoje wersje srebrne. Również w 1988 i 1989 r. wybito tylko w srebrze i tylko w nominale złotych dwie inne monety kolekcjonerskie poświęcone Janowi Pawłowi II.
Monety z mennicy Valcambi.
W 1982 r., 5 października, Narodowy Bank Polski upamiętniając drugą wizytę Jana Pawła II w Polsce wprowadził do obiegu kolekcjonerskiego kilka monet z Janem Pawłem II, do emisji których wykorzystano dwa projekty Stanisławy Wątróbskiej-Frindt:
Mennica Państwowa według pierwszego projektu wykonała w latach 1982 i 1983 emisje w srebrze okolicznościowej 1000-złotówki (1982 – ponad 800 tys., 1983 – ponad 1,5 mln szt.), dystrybuując w standardzie kolekcjonerskim (opakowanie, cena) starannie wybite egzemplarze, przy okazji wypuszczając (tylko w 1983 r.) dodatkowe sztuk stemplem lustrzanym.
Ta sama mennica według drugiego projektu w roku 1982 wybiła w srebrze jedynie próbę kolekcjonerską 1000-złotową, masowo wykorzystując go dopiero w 1987 r. poprzez wprowadzenie do obiegu srebrnych monet o nominale złotych:
tym razem z okazji już trzeciej wizyty w Polsce Jana Pawła II.
Zgodę na wykorzystanie obydwu projektów Stanisławy Wątróbskiej-Frindt do bicia monet oficjalnie wprowadzonych do obiegu przez NBP otrzymała szwajcarska mennica Valcambi z Balerny, która z datą 1982 wyemitowała:
W literaturze tematu monety z mennicy Valcambi po raz pierwszy zostały opisane w 1988 r. Z biegiem jednak czasu w katalogach zaczęto wymieniać również bicia szwajcarskie z lat 1985 i 1986. Pojawiła się także hybrydowa, jak zaznaczano nieoficjalna, moneta srebrna złotych z 1986 r. bita stemplem lustrzanym albo zwykłym z rewersem według pierwszego projektu (profil Jana Pawła II) i awersem drugiego. Z upływem czasu w obrocie kolekcjonerskim, jak również w katalogach, zaczęły występować także wersje szwajcarskich emisji z napisem „PRÓBA”.
W końcu drugiego dziesięciolecia XXI w. przeprowadzając kwerendę w Narodowym Banku Polskim zweryfikowano stan prawny emisji zagranicznych z Janem Pawłem II z lat 1982–1986. Wykonano również gruntową analizę stempli użytych do ich bicia. W efekcie za legalne monety kolekcjonerskie uznano jedynie wszystkie z 1982 r. bez napisu „PRÓBA”. Egzemplarze z 1985 r. bez napisu „PRÓBA” włączono do prób technologicznych. W stosunku do wszystkich pozostałych, w tym przede wszystkim bić z rokiem 1986, stwierdzono, że są niestaranną imitacją oryginałów szwajcarskich z lat 1982 i 1985, mają nieznane pochodzenie i autorstwo, a więc nadano im status monet nieoficjalnych (fałszywych).
Charakterystyka.
W całym okresie emisji kolekcjonerskich PRL wybito 111 monet w 11 nominałach w dwóch mennicach:
Mennica Valcambi wybiła 10 monet w 5 nominałach, z czego każdy – stemplem lustrzanym oraz zwykłym. Mennica Państwowa swoje emisje kolekcjonerskie wykonywała w przeważającej liczbie przy zastosowaniu stempla lustrzanego – tylko dwie monety złote o nominale złotych z Janem Pawłem II (1988 i 1989) bito zarówno stemplem lustrzanym jak i zwykłym.
Monety kolekcjonerskie PRL emitowano w srebrze (77 sztuk) oraz złocie (34 sztuki). Korzystano ze srebra próby:
Emisje złote wykonywano na krążkach próby:
Nakłady kolekcjonerskich monet wahały się od kilkuset sztuk (emisje złote) do ponad sztuk (srebrne emisje z Tadeuszem Kościuszką i Kazimierzem Pułaskim).
Z wyjątkiem trzech złotych monet o najwyższym nominale złotych z Janem Pawłem II emitowanych w latach 1987–1989, dla wszystkich pozostałych bitych przez Mennicę Państwową, różniących się od siebie rewersami, istnieją ich odpowiedniki w serii prób niklowych. Dla dwóch pierwszych, tj. 50 złotych 1972 z Fryderykiem Chopinem i 100 złotych 1973 z Mikołajem Kopernikiem, mających swoje drugie emisje (1974), wersja próbna niklowa powstała tylko dla pierwszego rocznika każdej z nich.
Monety kolekcjonerskie PRL, poza trzema wyjątkami (pierwszymi 200-złotówkami), bito z rantem gładkim.

</doc>
<doc id="4771896" url="https://pl.wikipedia.org/wiki?curid=4771896" title="Evolution (album Disturbed)">
Evolution (album Disturbed)

Evolution – siódmy album studyjny amerykańskiej grupy muzycznej Disturbed. Wydawnictwo ukazało się 19 października 2018 roku.

</doc>
<doc id="4771906" url="https://pl.wikipedia.org/wiki?curid=4771906" title="Ray Weinberg">
Ray Weinberg

Raymond Henry Weinberg AM (ur. 23 października 1926 w Alexandra, zm. 30 maja 2018 w Ballarat) – australijski lekkoatleta, płotkarz, wicemistrz igrzysk Imperium Brytyjskiego w 1950, dwukrotny olimpijczyk.
Odpadł w półfinale biegu na 110 metrów przez płotki na igrzyskach olimpijskich w 1948 w Londynie.
Zdobył srebrny medal w biegu na 120 jardów przez płotki na igrzyskach Imperium Brytyjskiego w 1950 w Auckland, ulegając tylko swemu koledze z reprezentacji Australii Peterowi Gardnerowi, a wyprzedzając obrońcę tytułu mistrzowskiego z 1938 Toma Lavery’ego.
Zajął 6. miejsce w finale biegu na 110 metrów przez płotki na igrzyskach olimpijskich w 1952 w Helsinkach. Na tych samych igrzyskach startował również w sztafecie 4 × 100 metrów i sztafecie 4 × 400 metrów, w obu konkurencjach odpadając w przedbiegach.
Weinberg był mistrzem Australii w biegu na 120 jardów przez płotki w latach 1947/1948, 1949/1950, 1950/1951, 1951/1952 i 1952/1953 oraz wicemistrzem w tej konkurencji w 1946/1947 i 1948/1949, a także mistrzem w biegu na 220 jardów przez płotki w 1950/1951 i 1951/1952 oraz wicemistrzem w 1948/1949 i 1952/1953.
Dwukrotnie poprawiał rekord Australii w biegu na 110 metrów przez płotki doprowadzając go do wyniku 14,0 s (uzyskanego 26 stycznia 1952 w Melbourne, a poprawionego dopiero w 1970). Był również rekordzistą Australii w biegu na 220 jardów przez płotki z wynikiem 23,3 s.
Po zakończeniu kariery zawodniczej był trenerem. Prowadził lekkoatletyczną reprezentację Australii na igrzyskach olimpijskich w 1968 w Meksyku, na których zdobyła dwa złote medale (Ralph Doubell i Maureen Caird). w 2005 otrzymał Order Australii.

</doc>
<doc id="4771916" url="https://pl.wikipedia.org/wiki?curid=4771916" title="Hummer H2 SUT">
Hummer H2 SUT



</doc>
<doc id="4771917" url="https://pl.wikipedia.org/wiki?curid=4771917" title="Hummer H3T">
Hummer H3T



</doc>
<doc id="4771922" url="https://pl.wikipedia.org/wiki?curid=4771922" title="Jan Cetner (zm. 1679)">
Jan Cetner (zm. 1679)

Jan Cetner herbu Przerowa (zm. 11 grudnia 1679) – rotmistrz, pułkownik wojsk koronnych, deputat Trybunału Koronnego (1667), starosta generalny ruski w latach 1676-1679, starosta szczurowiecki.
Studiował na uniwersytecie w Grazu i w Paryżu. Kilkukrotnie wybierany posłem na sejm z ziemi halickiej (1666, 1668, 1675, 1678). Był także deputatem Trybunału Koronnego (1667). 
Brał udział w wojnie polsko-kozacko-tatarskiej (1666–1671) i wyprawie Jana III Sobieskiego na czambuły tatarskie w ramach wojny polsko-tureckiej (1672–1676). Walczył m.in. pod Bracławiem (26 sierpnia 1671) i Niemirowem (7–8 października 1672).
Sędzia kapturowy ziemi lwowskiej w 1673 roku. Poseł sejmiku wiszeńskiego na sejm koronacyjny 1676 roku. Poseł na sejm 1677 roku.
Zmarł w grudniu 1679 (chociaż według niektórych nastąpiło to na początku 1680). O jego zabójstwo podejrzewano czarownice – Oryszkę z Ożydowa i Paraszkę Hłacholichę z Przewłocznej. Ich proces toczył się w 1681 przed Trybunałem Koronnym w Lublinie. 
Był synem Aleksandra, kasztelana halickiego i Anny z Zamoyskich. Jego żoną była Zofia Anna, córka Mikołaja Daniłowicza, podczaszego koronnego. Mieli siedmioro dzieci.

</doc>
<doc id="4771927" url="https://pl.wikipedia.org/wiki?curid=4771927" title="Ernő Richter">
Ernő Richter

Ernő Richter – węgierski kierowca wyścigowy.
Biografia.
Był mechanikiem m.in. kierowcy wyścigowego Józsefa Cserkutiego. W 1987 roku wygrał węgierski konkurs talentów, zaś rok później triumfował w Pucharze Vasért. W sezonie 1989 zadebiutował w mistrzostwach Węgier. Zajął w tamtym roku czwarte miejsce w dywizji 3 (samochody wyścigowe). W latach 1991–1992 rywalizował w Austriackiej Formule Opel Lotus. Ponadto w 1991 roku wspólnie z László Szászem reprezentował Węgry podczas EFDA Nations Cup, zajmując siedemnaste miejsce. W sezonie 1992 zdobył wicemistrzostwo w Węgierskiej Formule 2000, startował wówczas także w Formule Opel Lotus Euroseries. W Węgierskiej Formule 2000 uczestniczył do 1994 roku.

</doc>
<doc id="4771934" url="https://pl.wikipedia.org/wiki?curid=4771934" title="Mikołaj Purcz ze Ściborza">
Mikołaj Purcz ze Ściborza

Mikołaj ze Ściborza zwany Purcz – kasztelan bydgoski w latach 1378-1399 r., starosta Kujaw Inowrocławskich z ramienia Władysława Opolczyka przed 1391 r.
Pisał się ze Ściborza – wsi pod Inowrocławiem. Był synem Mościca ze Ściborza.
Po raz pierwszy jest wymieniony w 1382 r. w dokumencie wystawionym przez księcia Władysława Opolczyka w Inowrocławiu. Wraz z nim wymieniono: Piotra Malochę – starostę bydgoskiego, Włodzimierza – podczaszego i Jaśka – skarbnika i kanclerza księcia.
Awansował na kasztelanię bydgoską z ramienia księcia Władysława Opolczyka.
Posiadał brata Andrzeja - podczaszego inowrocławskiego oraz Ścibora - wielmożę węgierskiego.
Często przebywał na dworze węgierskim, w latach 1389-1392, 1395, 1396-1397, biorąc prawdopodobnie udział w wojnie przeciwko Turkom. Cieszył się również zaufaniem króla Władysława Jagiełły, który pozostawił go na urzędzie w momencie przejęcia ziemi bydgoskiej od Opolczyka (1392 r.)
6 maja 1399 r. jako kasztelan bydgoski znalazł się w gronie testatorów na dokumencie wystawionym przez Władysława Jagiełłę w Inowrocławiu.
Złożył urząd w tym samym 1399 r., po czym udał się na Węgry w celu objęcia swych rozległych dóbr. Walczył w bitwie pod Grunwaldem po stronie Polski. Razem ze swoim bratem Ściborem ze Ściborzyc łagodził liczne konflikty między Władysławem Jagiełłą a Zygmuntem Luksemburczykiem. Zmarł przed 1411 r.
Mikołaj ze Ściborza herbu Ostoja ożeniony był z Krzemką, córką Krzesława z Łowiczek herbu Łabędź, miecznika gniewkowskiego. Z tego małżeństwa zrodziło się dwóch synów: Ścibor z Rożnatowa i Mikołaj Szarlejski, wojewoda inowrocławski i brzesko-kujawski, przywódca armii Związku Pruskiego.

</doc>
<doc id="4771935" url="https://pl.wikipedia.org/wiki?curid=4771935" title="Mistrzostwa Europy we Wspinaczce Sportowej 2013">
Mistrzostwa Europy we Wspinaczce Sportowej 2013

Mistrzostwa Europy we wspinaczce sportowej 2013 – 10. edycja mistrzostw Europy we wspinaczce sportowej, która odbyła się w 2013 roku i była przeprowadzona w dwóch terminach i w dwóch miastach. Zawody w prowadzeniu i wspinaczkę na szybkość przeprowadzono we Francji w Chamonix "(w terminie 10–13 lipca)", a konkurencje: boulderingu od 31 sierpnia do 1 września w holenderskim Eindhoven. Polscy wspinacze Aleksandra Mirosław i Marcin Dzieński zostali vice mistrzami Europy we wspinaczce sportowej "(w konkurencji na szybkość)".
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2013 roku rywalizowali w 6 konkurencjach. Łącznie do mistrzostw Europy zgłoszonych zostało 280 wspinaczy "(każdy zawodnik miał prawo startować w każdej konkurencji, o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4771937" url="https://pl.wikipedia.org/wiki?curid=4771937" title="William Abner Eddy">
William Abner Eddy

William Abner Eddy (ur. 28 stycznia 1850, zm. 26 grudnia 1909) – amerykański księgowy i dziennikarz znany z eksperymentów z latawcami. Naukowe znaczenie patentów Eddy'ego było krótkotrwałe z powodu pojawienia się prostokątnych latawców skrzyniowych Lawrence'a Hargrave'a. Niemniej jednak, w rok po śmierci Eddy'ego, dziesięć połączonych latawców Eddy'ego osiągnęło wysokość i ustanowiło rekord wysokości nie pobity przez kilka lat. 
Życiorys.
William A. Eddy urodził się w zamożnej rodzinie w Nowym Jorku. Jego ojciec był pastorem. Po ukończeniu Uniwersytetu Chicagowskiego wrócił do Nowego Jorku, gdzie zaczął pracę na etacie księgowego w New York Herald. 
Latawce.
Eksperymenty z latawcami William rozpoczął wcześnie, bo gdy miał 15 lat udało mu się zbudować pierwszy sześciokątny latawiec. Po powrocie ze studiów powrócił do młodzieńczej pasji, prawdopodobnie pod wpływem informacji o innowacyjnych sposobach ich wykorzystania. W 1883 roku Douglas Archibald użył latawców do pomiaru różnic prędkości wiatru, a Alexander McAdie rozszerzył eksperyment Benjamina Franklina podłączając woltomierz do latawca. W 1887 roku Eddy usłyszał o latawcach J. Woodbridge Davisa. Próbował budować latawce wykorzystując informacje o popularnych na Jawie latawcach bezogonowych. W 1893 roku podczas Światowej Wystawy Kolumbijskiej udało mu się zdobyć autentyczny latawiec malajski, który zainspirował go do wprowadzenia modyfikacji i doprowadził do powstania tak zwanego diamentowego latawca Eddy'ego. 27 marca 1900 roku złożył wniosek patentowy i w 1900 roku uzyskał patent nr. 646375 na "Eddy's Kite" (latawiec Eddyego). Udoskonalił także metodę łączenia kilku latawców. Wcześniej każdy latawiec był przywiązywany do kolejnego. Wymyślił łączenie latawców oddzielnie, każdego na osobnej linie, którą potem mocowano do liny głównej tworząc rodzaj "pociągu".
Publikacja Eddy'ego dotycząca pomiaru temperatury powietrza przy pomocy latawców zwróciła uwagę Amerykańskiego Towarzystwa Meteorologicznego. W 1894 roku Eddy skorzystał z zaproszenia do udziału w projekcie realizowanym w Obserwatorium Meteorologicznego Blue Hill przez Henry'ego Helm Claytona.
30 maja 1895 Eddy wykonał zdjęcie lotnicze terenu na półkuli północnej. Było to 37 lat po pierwszych fotografiach z balonu wykonanych przez Nadara i 7 lat po pierwszych fotografiach z latawca wykonanych przez Arthura Batuta. Eddy ulepszył metodę Batuta, a nawet eksperymentował z telefonią za pośrednictwem latawców.
Życie osobiste.
W 1887 roku ożenił się z Cynthią S. Huggins i przeniósł się do Bayonne w stanie New Jersey. Ich córka Margaret urodziła się 11 stycznia 1888 roku w Nowym Jorku Zmarł w Bayonne 26 grudnia 1909 roku.

</doc>
<doc id="4771947" url="https://pl.wikipedia.org/wiki?curid=4771947" title="Timpana">
Timpana

Timpana – makaronowe danie kuchni maltańskiej, odmiana zapiekanki.
Charakterystyka.
Jest to pieczone w skrzynce, głębokim naczyniu lub na blasze, ciasto makaronowe złożone z penne (ugotowanego jako półprodukt nieco mniej niż "al dente"), uzupełnione warstwami mielonego mięsa, boczku i jajek na twardo przyprawionych cebulą i czosnkiem. Zamiast osobnych składników penne może być uzupełnione sosem bolońskim. Tradycyjnymi dodatkami są też wątróbka i bulion, a w nowszych wersjach dodaje się więcej warzyw, np. bakłażan lub cukinię. Na wierzchu umieszcza się warstwę ciasta, które tworzy chrupiącą skorupkę.
Serwowanie.
Gotowe, poprawnie przyrządzone danie, charakteryzuje się złotawym kolorem. Podawane jest pokrojone w kostki, które stanowią pojedyncze porcje. Jest typowym składnikiem menu maltańskich piekarni, restauracji oraz pizzerii. Timpana może być serwowana z sałatką z pietruszki. Stanowi popularne danie uliczne w porze lunchu. 
Pochodzenie.
Ciasto najprawdopodobniej pochodzi z Sycylii, na co wskazuje bliskość tych dwóch wysp Morza Śródziemnego. We Włoszech istnieje duża liczba wersji regionalnych podobnego, jednak różniącego się dania, znanego jako timballo.

</doc>
<doc id="4771951" url="https://pl.wikipedia.org/wiki?curid=4771951" title="Carlton Hotel">
Carlton Hotel

Zobacz też:

</doc>
<doc id="4771952" url="https://pl.wikipedia.org/wiki?curid=4771952" title="Zbrodnia w Lesie Giełczyńskim">
Zbrodnia w Lesie Giełczyńskim

Zbrodnia w Lesie Giełczyńskim – masowe mordy dokonywane przez Niemców od lipca 1941 do września 1944 w pobliżu Giełczyna na ludności żydowskiej z getta w Łomży i okolicznych miejscowości oraz na więźniach politycznych i inteligencji z Łomży. 
Zgodnie z wyliczeniami Sądu Grodzkiego w Łomży w Lesie Giełczyńskim zamordowano ok. 12 tys. osób, wśród których było ok. 7 tys. Żydów.
Niemcy do realizacji masowych mordów wykorzystali tereny poligonu Wojska Polskiego, jak również wybudowany przez Rosjan obóz wojskowy. Do egzekucji wykorzystano rowy przeciwlotnicze, leje po bombach, jak również nowo wykopane doły przez zmuszoną do tego okoliczną ludność. Do lata 1944 wykonywano tu egzekucje. W związku ze zbliżającym się frontem Sonderkommando 1005 chcąc zatrzeć ślady zbrodni, przywiozło grupę polskich więźniów z łomżyńskiego więzienia i nakazano im wykopanie i spalenie jak największej liczby zwłok. Po kilku dniach pracy Niemcy rozstrzelali polskich więźniów.
W lesie znajdują się cztery groby o wymiarach 4×4 m oraz dwie studnie i kilka innych dołów, których ilość trudno ustalić, w których chowano zwłoki pomordowanych. Relacje świadków, jak również dokumenty źródłowe wskazują, że terenem największych zbrodni i zarazem pochówków był obszar w głębi lasu, w rejonie pomnika z 1967, na terenie wybudowanego w 1941 przez wojska radzieckie obozu wojskowego. Jak do tej pory nie ustalono miejsca palenia zwłok, jak również innych miejsc kaźni.
1 września 1958 roku Polski Czerwony Krzyż przeprowadził w Lesie Giełczyńskim ekshumację znalezionych, a nie zniszczonych zwłok. Ekshumowano 146 niezidentyfikowanych ofiar, które pochowano w zbiorowej kwaterze na nieistniejącym już dzisiaj cmentarzu wojskowym w Łomży.
Upamiętnienie.
W 1963 wybudowano pomnik zaprojektowany przez Czesława Myślińskiego, zlokalizowany na jednej z masowych mogił na wschodnim skraju lasu, tuż przy drodze leśnej. Widnieje na nim napis „Miejsce kaźni dwunastu tysięcy mieszkańców ziemi łomżyńskiej zamordowanych przez faszystów hitlerowskich w latach 1941–1944”. W 2022 zapowiedziano odnowienie pomnika przez białostocki oddział Instytutu Pamięci Narodowej.
W 1967 i 1973 r. na drugiej masowej mogile odsłonięto dwa kolejne pomniki – jeden z nich w kształcie macewy z napisem: „Miejsce kaźni ludności żydowskiej z powiatu łomżyńskiego wymordowanej przez hitlerowców w 1943 r. ZBoWiD”. Zamieszczono także tablicę z napisem „Miejsce masowej kaźni ludności żydowskiej z powiatu łomżyńskiego w liczbie około 2000 osób wymordowanej przez barbarzyńców hitlerowskich w latach 1942–1943, Giełczyn 1973 r. ZBoWiD w Łomży”.

</doc>
<doc id="4771958" url="https://pl.wikipedia.org/wiki?curid=4771958" title="Parafia Matki Bożej Różańcowej w Nowym Kościele">
Parafia Matki Bożej Różańcowej w Nowym Kościele

Parafia Matki Bożej Różańcowej w Nowym Kościele – parafia rzymskokatolicka w dekanacie złotoryjskim w diecezji legnickiej.

</doc>
<doc id="4771961" url="https://pl.wikipedia.org/wiki?curid=4771961" title="René Charles Joseph Ernest Maire">
René Charles Joseph Ernest Maire



</doc>
<doc id="4771962" url="https://pl.wikipedia.org/wiki?curid=4771962" title="Parafia św. Marcina w Pomocnem">
Parafia św. Marcina w Pomocnem

Parafia Świętego Marcina w Pomocnem – parafia rzymskokatolicka w dekanacie jaworskim w diecezji legnickiej.
Historia.
Pierwsza wzmianka o tutejszym kościele pochodzi z 1335 roku. Obecny budynek wzniesiono w XIV wieku, przebudowano w 1772 roku i restaurowano w 1963 roku. Barokowy ołtarz główny pochodzi z XVIII wieku. W świątyni znajduje się także sakramentarium z XV wieku.
Granice administracyjne.
Do parafii należą miejscowości: Kondratów, Muchów, Myślibórz, Myślinów, Pomocne.
Filie.
W parafii znajdują się świątynie filialne:

</doc>
<doc id="4771966" url="https://pl.wikipedia.org/wiki?curid=4771966" title="Parafia św. Jadwigi Śląskiej w Sokołowcu">
Parafia św. Jadwigi Śląskiej w Sokołowcu

Parafia Świętej Jadwigi Śląskiej w Sokołowcu – parafia rzymskokatolicka w dekanacie złotoryjskim w diecezji legnickiej.

</doc>
<doc id="4771977" url="https://pl.wikipedia.org/wiki?curid=4771977" title="Parafia Świętych Apostołów Piotra i Pawła w Twardocicach">
Parafia Świętych Apostołów Piotra i Pawła w Twardocicach

Parafia Świętych Apostołów Piotra i Pawła w Twardocicach – parafia rzymskokatolicka w dekanacie świerzawskim w diecezji legnickiej.

</doc>
<doc id="4771978" url="https://pl.wikipedia.org/wiki?curid=4771978" title="Michael Greisiger">
Michael Greisiger

Michael Greisiger (ur. 25 grudnia 1851 r. w Forberg na Spiszu, zm. 10 września 1912 w Szepesbéla) – spiskoniemiecki lekarz, farmaceuta, badacz przyrody i historii Spiszu, działacz społeczny i turystyczny, publicysta.
Życiorys.
Pochodził z rodziny rolniczej. Uczył się w gimnazjum w Kieżmarku, a po maturze (1872) studiował na fakultecie lekarskim uniwersytetu w Budapeszcie, który ukończył w 1877 r. z tytułem doktora nauk medycznych. W 1880 r. powrócił na Spisz i otwarł praktykę lekarską w Białej Spiskiej. Tu się ożenił i miał 4 córki. Jedną z nich była późniejsza wybitna węgierska botaniczka Irma Győrffy.
W 1883 r. objął w Białej Spiskiej posadę głównego lekarza miejskiego, a później także lekarza zakładowego miejscowej fabryki wyrobów tytoniowych. W ramach tego pierwszego stanowiska szczególną uwagę zwracał na ochronę zdrowia najgorzej sytuowanych warstw miejskiej społeczności. Obserwował warunki zdrowotne w sąsiednich wsiach Zamagurza Spiskiego, a także w Jaworzynie Spiskiej, słusznie sądząc, że zależy od nich w pewnym stopniu również zdrowie mieszkańców miasta. Dbał o niesienie pomocy lekarskiej mieszkańcom romskich osad w Rakusach i Krzyżowej Wsi. Najuboższych leczył bezpłatnie. Jednocześnie usilnie walczył z alkoholizmem.
Nie ograniczał się jedynie do pracy medyka. Interesował się botaniką, w tym florą Tatr. W czasie licznych wycieczek zgromadził imponujący zielnik roślin występujących na Spiszu, w tym tatrzańskich, a wiele z rosnących tu gatunków ziół wykorzystywał do własnoręcznej produkcji leków. Fascynowały go owady, zwłaszcza chrząszcze i z czasem zgromadził interesującą kolekcję koleopterologiczną. Przez szereg lat prowadził zapisy fenologiczne i związane z tym obserwacje migracji ptaków.
Zajmował się także badaniami archeologicznymi i paleontologicznymi. Prowadził wykopaliska na szeregu stanowisk w rejonie Białej Spiskiej, Kieżmarku, Wielkiej Łomnicy oraz na Hrádku w Ganowcach, gromadząc duży zbiór artefaktów z różnych okresów. Zbiory paleontologiczne pozyskiwał głównie w Tatrach Bielskich i w jaworzyńskiej części Tatr Wysokich.
Inicjował szereg przedsięwzięć w celu rozwoju miasta i poprawy warunków życia jego mieszkańców. Po odkryciu w 1881 r. rozległych korytarzy Jaskini Bielskiej zaangażował się w jej rozreklamowanie oraz w rozbudowę Tatrzańskiej Kotliny (wówczas jej tereny należały do miasta Biała Spiska) jako udostępniającej jaskinię bazy turystycznej. Jako aktywny członek Węgierskiego Towarzystwa Karpackiego inicjował trasowanie i znakowanie szlaków turystycznych oraz organizowanie zbiorowych wycieczek do okolicznych dolin. Jako dobry znawca Tatr w miarę możliwości osobiście prowadził w góry wielu innych badaczy gór, m.in. wybitnego geologa i tektonika Viktora Uhliga.
Był płodnym publicystą. Liczne prace i mniejsze notatki krajoznawcze, historyczne i przyrodnicze, publikowane zarówno w prasie regionalnej jak i wydawnictwach naukowych, odzwierciedlają jego szeroki wachlarz zainteresowań. Pisał m.in. o limbie i cisie w Tatrach ("A Magas-Tátra fenyvesei", „Turisták Lapja” 1889), o ptakach na Spiszu ("Die Vögel von Béla und Umgebung", „Jahrbuch des UKV” 1884), o jeleniu w Tatrach ("Zur Geschichteder Hirsche in der Tátra und deren umgegend", tamże 1885) czy o spiskich źródłach mineralnych. Opublikował szereg opracowań z zakresu archeologii (m.in. "Késmark in der Steinzeit", „Karpathen Post” 1890, nr 25 i 26; "Zur Vorgeschichte unserer Tátragegend", „Jahrbuch des UKV” 1893; "Die Gross-Lomnitzer Burg", tamże 1896; "A gánóczi „Hradek” czölöp építményeiről. Über die Pfahlbauten des gánóczer „Hradek”", „Szepesi Orvos-És Gyógyszerész-Egylet. Évkönyve 1906”). Zajmował się też etnografią Spiszu ("Kulturhistorisches aus der Tátragegend", „Jahrbuch des UKV” 1897 i 1901).
Jego bogate zbiory botaniczne, entomologiczne, archeologiczne i etnograficzne znajdują się obecnie w muzeach w Kieżmarku i Popradzie. W 1971 r. uczczono go tablicą pamiątkową na jego dawnym domu w Białej Spiskiej.

</doc>
<doc id="4771979" url="https://pl.wikipedia.org/wiki?curid=4771979" title="Objaw Reichardta">
Objaw Reichardta

Objaw Reichardta, inaczej "czystej kartki" – objaw psychiatryczny, będący manifestacją złożonych omamów wzrokowych, tzw. scenicznych. Polega na tym, że chory płynnie czyta z podanej mu czystej, niezapisanej kartki bądź opisuje nieistniejącą ilustrację.

</doc>
<doc id="4771985" url="https://pl.wikipedia.org/wiki?curid=4771985" title="Esra Yıldız">
Esra Yıldız

Esra Yıldız (ur. 4 lipca 1997) – turecka bokserka, młodzieżowa wicemistrzyni świata (2014), Europy (2015) oraz mistrzyni Unii Europejskiej (2013).
Kariera amatorska.
W lipcu 2013 uczestniczyła w swojej pierwszej międzynarodowej imprezie. Wygrała wszystkie pojedynki podczas młodzieżowych mistrzostw Unii Europejskiej, zdobywając złoty medal w kategorii lekkiej. Kolejny sukces jako junior osiągnęła już dwa miesiące później, zdobywając srebrny medal młodzieżowych mistrzostw świata. W finale przegrała z reprezentantką Irlandii Ciarą McGinty. W 2014 roku powtórzyła sukces, ponownie zdobywając srebrny medal mistrzostw świata w tej samej kategorii wagowej.
W listopadzie 2016 roku zdobyła brązowy medal Mistrzostw Europy w Sofii. W półfinale przegrała z Rosjanką Darią Abramową.
Yıldız jest również dwukrotną mistrzynią Turcji seniorów (2018, 2019) w kategorii do 60 oraz 57 kg. Dwukrotnie też zdobywała młodzieżowe mistrzostwo Turcji w roku 2015 (kategoria lekka) oraz 2019 (kategoria piórkowa).

</doc>
<doc id="4771989" url="https://pl.wikipedia.org/wiki?curid=4771989" title="Krąg megalityczny w Warszawie">
Krąg megalityczny w Warszawie

Krąg megalityczny w Warszawie – pomnik przyrody zlokalizowany w Warszawie przed wejściem do Biblioteki Narodowej na Polu Mokotowskim.
Jest to zgrupowanie trzynastu głazów narzutowych o różnym składzie i uziarnieniu, głównie granitów szarych i różowych oraz rapakiwi, granitognejsów i gnejsów. Za pomnik przyrody uznano je w 2000, rok po ich ustawieniu w tym miejscu w formie kręgu. Głazy pochodzą ze starych, prekambryjskich masywów krystalicznych Skandynawii. 
Krąg ustawiono z inicjatywy dra Przemysława Wielowiejskiego i czasopisma "Archeologia Żywa". Nie pełni on żadnych funkcji astronomicznych ani kultowych.
Zespół głazów uznano za najważniejszy pod względem bogactwa gatunkowego porostów obiekt Pola Mokotowskiego. Wykryto tu stanowiska żełuczki izidiowej, jak i żełuczki brunki ("Xanthoparmelia loxodes"). Są to gatunki rzadkie w okolicach Warszawy.

</doc>
<doc id="4771996" url="https://pl.wikipedia.org/wiki?curid=4771996" title="Rudolf Underka">
Rudolf Underka

Rudolf Kazimierz Underka de Tirion (ur. 13 marca 1887 we Lwowie, zm. 9 sierpnia 1969 w Birmingham) – pułkownik artylerii Wojska Polskiego II Rzeczypospolitej i Polskich Sił Zbrojnych, w 1966 roku mianowany przez Prezydenta RP na Uchodźstwie honorowym generałem brygady.
Życiorys.
Był oficerem artylerii armii austriackiej. Od lipca 1919 do października 1920 r. dowodził 214 pułkiem artylerii polowej (późniejszym 23 pułkiem artylerii lekkiej w stopniu pułkownika artylerii ze starszeństwem z dniem 1 czerwca 1919 r. Od października 1920 r. do 1922 r. pełnił funkcje dowódcy artylerii dywizyjnej 23 Dywizji Piechoty oraz szef artylerii Dowództwa Okręgu Korpusu Nr VII w Poznaniu. W latach 1922–1925 ponownie był dowódcą 23 pułku artylerii lekkiej. Następnie do 1927 r. zajmował stanowisko zastępcy szefa artylerii Dowództwa Okręgu Korpusu Nr II w Lublinie. W latach 1927–1929 był szefem sztabu 1 Okręgowego Szefostwa Artylerii w Warszawie. Od 1929 r. do sierpnia 1933 r. dowodził 11 Grupą Artylerii złożonej z dziesięciu samodzielnych dywizjonów artylerii przeciwlotniczej. Z dniem 1 sierpnia 1933 r. przeszedł w stan spoczynku. W latach 1935–1939 pełnił obowiązki oficera łącznikowego Dowództwa Okręgu Korpusu Nr I przy Komisariacie Rządu na miasto stołeczne Warszawę. Od kwietnia do 4 września 1939 r. był komendantem obrony przeciwlotniczej Warszawy, zaś od 4 do 18 września 1939 r. - zastępcą dowódcy Obrony Przeciwlotniczej Kraju. Po kampanii wrześniowej udało mu się przedostać przez Rumunię do Francji. Od grudnia 1939 r. do czerwca 1940 r. był komendantem Ośrodka Wyszkolenia Oficerów w Bressuire. Po ewakuacji do Wielkiej Brytanii do czerwca 1942 r. kierował Biurem Wojskowym w Edynburgu. Następnie został przeniesiony w stan nieczynny i do rezerwy personalnej Naczelnego Wodza. 11 listopada 1966 r. prezydent RP na uchodźstwie August Zaleski nadał mu tytuł honorowego generała brygady.
Po II wojnie światowej mieszkał w Birmingham. Tam zmarł i został pochowany na cmentarzu katolickim Oscott College w tym mieście.

</doc>
<doc id="4772002" url="https://pl.wikipedia.org/wiki?curid=4772002" title="Ryszard Prill">
Ryszard Prill

Ryszard Janusz Prill (ur. 5 lutego 1949 w Wałbrzychu, zm. 8 lipca 2018) – polski kolarz, następnie rzeźbiarz. Medalista mistrzostw Polski, reprezentant kraju.
Życiorys.
Był zawodnikiem Kociewia Starogard Gdański (1966–1968), Floty Gdynia (1968–1970) i WLKS Neptun Pruszcz Gdański (1971–1984).
W 1966 został mistrzem Polski juniorów, w 1967 wicemistrzem Polski juniorów w kolarstwie przełajowym. Dwukrotnie zdobywał tytuł wicemistrza Polski seniorów w kolarstwie przełajowym (1971, 1977). Reprezentował Polskę na mistrzostwach świata w kolarstwie przełajowym w 1974 (28 m. w wyścigu amatorów) i 1977 (22 m. miejsce w wyścigu amatorów).
Od 1963 rzeźbił w drewnie i kamieniu. Od 1985, po zakończeniu kariery sportowej poświęcił się rzeźbie. Był autorem figury Matki Boskiej Bolesnej stanowiącej część ołtarza wykorzystanego w czasie mszy świętej w Sopocie, podczas pielgrzymki Jana Pawła II do Polski w 1999, pomnika Jana Pawła II w Ocyplu, pomników św. Wojciecha i tzw. ławeczki papieskiej przed kościołem Wniebowzięcia Najświętszej Maryi Panny we Władysławowie, płaskorzeźb patronów szkół - Ignacego Jana Paderewskiego w Szkole Podstawowej nr 4 w Pruszczu Gdańskim i Mariana Raciborskiego w Technikum Ogrodniczym w Pruszczu Gdańskim.
W 1984 został odznaczony Srebrnym Krzyżem Zasługi.

</doc>
<doc id="4772003" url="https://pl.wikipedia.org/wiki?curid=4772003" title="Diane">
Diane

„Diane” – nazwa noszona na przestrzeni dziejów przez okręty Marine nationale:

</doc>
<doc id="4772005" url="https://pl.wikipedia.org/wiki?curid=4772005" title="Diane (1930)">
Diane (1930)

Diane (NN4) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 13 maja 1930 roku w stoczni Chantiers et Ateliers Augustin Normand w Hawrze, a w skład Marine nationale wszedł 1 września 1932 roku. Jednostka pełniła służbę na Morzu Śródziemnym, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej, 9 listopada 1942 roku okręt został samozatopiony w Oranie.
Projekt i budowa.
„Diane” zamówiona została w ramach programu rozbudowy floty francuskiej z 1926 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Diane” zbudowana została w stoczni Augustin Normand w Hawrze. Stępkę okrętu położono 4 stycznia 1928 roku, a zwodowany został 13 maja 1930 roku.
Dane taktyczno-techniczne.
„Diane” była średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Diane” weszła do służby w Marine nationale 1 września 1932 roku. Jednostka otrzymała numer burtowy NN4. W momencie wybuchu II wojny światowej okręt pełnił służbę na Morzu Śródziemnym, będąc jednostką flagową 14. dywizjonu 2. Flotylli okrętów podwodnych w Oranie (w skład którego wchodziły ponadto „Ariane”, „Danaé” i „Eurydice”). Dowódcą jednostki był w tym okresie kmdr ppor. R.H.J.L. Boyer-Resses. 1 września 1939 roku „Diane” i „Ariane” wyszły z Cherbourga w rejs do Casablanki, docierając do portu przeznaczenia 9 września. W czerwcu 1940 roku okręt znajdował się w składzie 14. dywizjonu, a jego dowódcą był nadal kmdr ppor. Boyer-Resses. 10 czerwca, po wypowiedzeniu wojny przez Włochy jednostka opuściła bazę w Oranie, udając się na patrol w rejon Gibraltaru. Na początku lipca, po zawarciu zawieszenia broni między Francją a Niemcami, okręt znajdował się w Oranie. W listopadzie 1940 roku rozbrojona „Diane” stacjonowała w Oranie.
24 kwietnia 1941 roku do Oranu przybyły okręty podwodne „Antiope”, „Méduse” i „Orphée”, po czym dwa ostatnie zostały pod dozorem w porcie. Dzięki temu 10 maja w morze mogły wyjść „Diane”, „Eurydice”, „Antiope” oraz „Thétis” i w eskorcie torpedowca „La Bayonnaise” 14 maja dotarły do Tulonu. W momencie ataku wojsk alianckich na znajdującą się pod kontrolą Vichy Syrię w czerwcu 1941 roku „Diane” oraz „Argonaute” miały zostać wysłane na pomoc walczącym francuskim oddziałom, jednak wobec szybkich postępów ofensywy Sprzymierzonych ich wyjście w morze odwołano.
8 listopada 1942 roku, w momencie desantu Aliantów na Oran „Diane” znajdowała się w porcie. Następnego dnia, na rozkaz dowódcy bazy wiceadm. Rioulta okręt został zatopiony przez załogę w awanporcie, by uniknąć przejęcia przez wojska amerykańskie i zablokować wejście do Oranu.

</doc>
<doc id="4772007" url="https://pl.wikipedia.org/wiki?curid=4772007" title="Kościół Świętych Apostołów Piotra i Pawła w Żyrzynie">
Kościół Świętych Apostołów Piotra i Pawła w Żyrzynie

Kościół Świętych Apostołów Piotra i Pawła − rzymskokatolicki kościół parafialny należący do parafii pod tym samym wezwaniem (dekanat Puławy archidiecezji lubelskiej).
Budowa świątyni została rozpoczęta w 1803 roku przez Ignacego Rudnickiego, ówczesnego właściciela żyrzyńskich dóbr, ale po wzniesieniu murów do wysokości około pięciu metrów prace zostały przerwane. Nie wiadomo dokładnie, dlaczego – zapewne z powodu braku funduszy, majątek Żyrzyn był w kiepskiej kondycji finansowej. Pogorszyła się ona jeszcze po śmierci Rudnickiego w 1811 roku. Niezabezpieczone mury pozostawały w takim stanie przez 35 lat i porosły w tym czasie drzewami. 
W 1833 majątek Żyrzyn zakupił na publicznej licytacji Adam Wessel, właściciel dóbr Łysobyki. Zadeklarował dokończenie budowy świątyni w ciągu dwóch lat, na własny koszt. Jednak, gdy w 1836 roku do parafii przybył nowy proboszcz, prace jeszcze się nawet nie rozpoczęły. Dopiero na wiosnę 1839 roku ruszyła ponownie budowa (według nieco zmienionego w stosunku do pierwotnego projektu Karola Kremera). Uzupełnione zostały zniszczone fragmenty murów i zostały pociągnięte wzwyż. Praca była prowadzona wolno, ponieważ wykonywana była tylko w czasie wolnym od zajęć gospodarskich.
W 1841 roku kościół był już w zasadzie gotowy, zostało tylko otynkowanie wnętrza. Prace wykończeniowe trwały jednak aż do 1848 roku, w tym samym roku świątynia została poświęcona. 
Kościół w Żyrzynie to kolejna z realizacji wizji kościoła rotundowego Piotra Aignera (inspiracją był tu Panteon w Rzymie). Zanim zdołano go wybudować, powstała już kaplica pałacowa w Puławach i kościół św. Aleksandra w Warszawie. Budowla w Żyrzynie do nich nawiązuje, tylko w mniejszej skali. Do nawy na planie koła od strony południowej przylega zakrystia, w kształcie ryzalitu. Od frontu, na osi świątyni, znajduje się kruchta, jest ozdobiona skromnym, czterokolumnowym portykiem z trójkątnym szczytem. Świątynia nakryta jest kopułą, na jej szczycie jest umieszczona sześciokolumnowa wieżyczka z krzyżem. Wnętrze jest doświetlone przez okulusy znajdujące się w płaszczu kopuły, nad oknami.
Wnętrze to, zwłaszcza kopuła, jest ozdobiona polichromią i trzema kolorowymi witrażami w oknach (św. Stanisław, św. Zofia i św. Józef), ofiarowanymi w 1912 roku przez Stanisława i Zofię Wesslów.
Dobrodziejów kościoła upamiętniają marmurowe epitafia i tablice.

</doc>
<doc id="4772009" url="https://pl.wikipedia.org/wiki?curid=4772009" title="Getto w Zambrowie">
Getto w Zambrowie

Getto w Zambrowie – getto dla ludności żydowskiej utworzone przez Niemców w sierpniu 1941 roku w obrębie ulic: Świętokrzyskiej, Krzywej i Białostockiej.
Opis.
Po wybuchu wojny niemiecko-sowieckiej i zajęciu Zambrowa przez wojska III Rzeszy, już lipcu 1941 Niemcy powołali Judenrat, na czele którego stanął Gerszon Srebrowicz. Miesiąc później Zambrów przeszedł pod niemiecki zarząd cywilny, którym kierował "Amtskommissar" Rohr. Już w sierpniu rozpoczęła się eksterminacja ludności żydowskiej Zambrowa. Pod pretekstem wyjazdu na roboty, grupę od 700 do 1000 osób wywieziono do lasu Czerwony Bór (okolice wsi Szumowo i Kołaki Kościelne) i tam zamordowano. Akcją kierował SS-Hauptsturmfuehrer Hermann Schaper. Również w sierpniu utworzono w obrębie ulic: Świętokrzyskiej, Krzywej i Białostockiej getto dla Żydów. Początkowo teren nie był ogrodzony. W getcie zgodnie z oficjalnymi szacunkami przebywało około 2000 osób. Liczba ta jednak mogła być znacznie większa (nawet do 4000), gdyż w mieście przebywało wielu uciekinierów z okolicznych miejscowości Z powodu braku żywności i szerzących się chorób (m.in. tyfus) wiele osób zmarło. Żydzi z getta pracowali przy budowie baraków Stalagu XII E Zambrów dla jeńców radzieckich oraz drogi Białystok – Ostrów Mazowiecka.
W listopadzie 1942 na terenie koszar w Zambrowie utworzono obóz przejściowy dla Żydów z okręgu łomżyńskiego. Według różnych źródeł zgromadzono tam od 14 do 20 000 osób.
Na przełomie 1942 i 1943 getto i obóz zostały zlikwidowane. Niemcy przewieźli więźniów na stację Czyżew, a następnie do obozu zagłady w Treblince. Pod koniec stycznia 1943 około 3500 pozostałych w getcie Żydów wywieziono do obozu w Auschwitz. Część ludzi z tego transportu pozostawiono w obozie koncentracyjnym a większość skierowano od razu do komór gazowych.
Kilkunastu Żydom z getta udało się uciec, byli wśród nich bracia Stupnikowie.

</doc>
<doc id="4772011" url="https://pl.wikipedia.org/wiki?curid=4772011" title="Korpusy wakacyjne">
Korpusy wakacyjne

Korpusy wakacyjne – idea zorganizowanego czasu wolnego podczas wakacji dla uczniów szkolnych.
W okresie zaboru austriackiego w ramach autonomii galicyjskiej inicjatywę organizowania korpusów wakacyjnych w Galicji wysunął inspektor szkół Mieczysław Baranowski w połowie lat 90. XIX wieku. Pomysł został entuzjastycznie przyjęty przez społeczeństwo miejskie i był realizowany w zależności od istniejących uwarunkowań.
Celem korpusów wakacyjnych było skupienie młodzieży szkolnej w okresie wakacyjnym, zorganizowanie uczniom czasu wolnego (np. poprzez poznawanie miasta i okolic) i tym samym uniknięcie negatywnych skutków ich beztroski. Korpusy wakacyjne były przewidziane dla chłopców. Idea dotyczyła uczniów, którzy podczas ferii letnich przebywali w mieście. Udział w korpusach był dobrowolny, dopuszczalny po ukończeniu pierwszej klasy szkolnej, a do uczestnictwa zachęcano np. afiszami. Poza celami wychowawczymi korpusy wakacyjne realizowały zadanie wzmocnienia tężyzny fizycznej. Ponadto stanowiły zaprawę o charakterze wojskowym, jako że uczestnicy otrzymywali specjalne mundurki i czapki korpusowe, maszerowali w rytm bębna, a także ćwiczyli posługując się atrapami broni (np. drewnianymi karabinami czy lancami), uczyli się musztry, śpiewali pieśni. W ramach zajęć uczestnicy odbywali ćwiczenia na obiektach gimnastyczno-sportowych (np. „Sokoła”) oraz w terenie pozamiejskim. Organizowano także wycieczki, służące młodzieży z prowincji do poznawania polskiej historii i umacnianie patriotyzmu. Wyprawy miały charakter pieszy w okolicy działania korpusów i miały charakter krajoznawczy, ale także organizowano dalsze wycieczki (np. z Sanoka do Krakowa). Uczestniczący w korpusach wakacyjnych chłopcy określali siebie jako „korpuśniacy”. Grupy uczestników były podzielone na zastępy, odznaczali się osobnym ubiorem i dysponowali sztandarem.
Okres rozkwitu działalności korpusów wakacyjnych przypadł na pierwszą dekadę XX wieku. W Krakowie ideę zrealizowano w 1908 z inicjatywy radnego prof. Domańskiego. W pierwszych dniach zapisów zgłosiło się tam do udziału około 1000 chłopców. Funkcjonowanie korpusów było ściśle związane z krzewieniem idei patriotycznych i niepodległościowych, a według wspomnień Edmunda Słuszkiewicza kulminacyjny punkt ich istnienia przypadł na 500. rocznicę bitwy pod Grunwaldem 15 lipca 1910. W późniejszym czasie idea korpusów przygasła, co było związane z wzrastającym zapotrzebowaniem na bogatszą treść oraz z powstawaniem innych organizacji.
Określenie korpusów wakacyjnych jako letnich półkolonii zachowało się do czasów współczesnych. 

</doc>
<doc id="4772014" url="https://pl.wikipedia.org/wiki?curid=4772014" title="François Campion">
François Campion

François Campion (ur. ok. 1686 w Rouen, zm. w styczniu lub lutym 1748 w Paryżu) – francuski kompozytor, teorbista, gitarzysta i teoretyk muzyki pochodzenia angielskiego.
W latach 1703–1719 grał jako teorbista i gitarzysta w Académie royale de Musique w Paryżu. Działał także jako lutnista. Komponował utwory na teorbę i gitarę, głównie arie, a także fugi. Utwory te ukazały się drukiem w kilku zbiorach wydanych w Paryżu, m.in. "Nouvelles découvertes sur la guitarre contenantes plusieurs suittes de pieces sur huit manieres différentes d’accorder", op. 1 (1705), "Avantures pastorales meslées de vers", op. 3 (1719) i "Second recueil d’airs", op. 5 (1734).
Jest autorem traktatów "Traité d’accompagnement et de composition selon la règle des octaves" (Paryż 1716) oraz "Addition au traité d’accompagnement et de composition" (Paryż 1730). Wprowadził w nich szereg nowych chwytów ułatwiających grę.

</doc>
<doc id="4772020" url="https://pl.wikipedia.org/wiki?curid=4772020" title="Astorgio Agnensi">
Astorgio Agnensi

Astorgio Agnensi (ur. 1391 w Neapolu, zm. 10 października 1451 w Rzymie) – włoski arcybiskup, kardynał, Kamerling Świętego Kolegium Kardynałów, wielokrotny namiestnik papieski oraz urzędnik Kurii Rzymskiej.
Życiorys.
Astorgio Agnensi urodził się w Neapolu w 1391 roku. 18 września 1411 został wybrany biskupem Mileto. W 1413 został przeniesiony do Ravello, w 1418 do diecezji Melfi-Rapolla-Venosa, a następnie w 1419 do Ancony.
Agnensi następnie przeniósł się do Rzymu, gdzie obrany został skarbnikiem Kolegium Kardynałów. Od sierpnia 1426 do kwietnia 1427 był gubernatorem Księstwa Spoleto i Marchii Ankońskiej. On i Barthélémy Texier, mistrz Zakonu Braci Kaznodziejów zostali wysłani do Jesi, aby zająć się heretykami "Fraticelli". 8 lutego 1436 r. został arcybiskupem Benevento, zajmował tę pozycję aż do śmierci.
26 marca 1442 papież Eugeniusz IV mianował go "wikariuszem in spiritualibus" i gubernatorem Rzymu, który to urząd pełnił do 1447. W latach 1445-1449 był także administratorem apostolskim diecezji Canna. We wrześniu 1447 został papieskim gubernatorem Bolonii. Podczas pontyfikatu Eugeniusza IV pełnił funkcję wicekanclerza Świętego Kościoła Rzymskiego. Papież Mikołaj V mianował go kardynałem podczas konsystorza z 20 grudnia 1448. 3 stycznia 1449 otrzymał kościół tytularny Sant'Eusebio. Od 1449 do 1450 był Kamerlingiem Świętego Kolegium Kardynałów.
Zmarł w Rzymie 10 października 1451 roku. Został pochowany w bazylice Santa Maria sopra Minerva.

</doc>
<doc id="4772021" url="https://pl.wikipedia.org/wiki?curid=4772021" title="Nefertem">
Nefertem



</doc>
<doc id="4772025" url="https://pl.wikipedia.org/wiki?curid=4772025" title="Marta Sękulska-Wrońska">
Marta Sękulska-Wrońska

Marta Sękulska-Wrońska (ur. 28 września 1983 w Warszawie) – polska architektka, partner w pracowni WXCA, prezes Oddziału Warszawskiego Stowarzyszenia Architektów Polskich, członek Kolegium Sędziów Konkursowych SARP i Mazowieckiej Izby Architektów.
Doświadczenie zawodowe.
Absolwentka Wydziału Architektury Politechniki Warszawskiej. Praktykę zawodową rozpoczęła podczas studiów w 2006 r., współpracując z różnymi pracowniami architektonicznymi oraz  świadcząc usługi projektowe jako niezależny projektant. Początkowo dotyczyły one głównie budynków komercyjnych i projektów wnętrz, między innymi: projekt Baneasa Mall w Bukareszcie. Po obronie dyplomu założyła własną pracownię SMLXL platforma architektury. W 2010 r. dołączyła do zespołu WXCA, gdzie objęła funkcję partnera w pracowni. Wraz z zespołem ma na swoim koncie wiele wygranych konkursów, a za budynek Europejskiego Centrum Edukacji Geologicznej w Chęcinach była nominowana do nagrody Miesa Van Der Rohe. W październiku 2019 r. została wybrana na prezesa Oddziału Warszawskiego Stowarzyszenia Architektów Polskich.
Obok swojej praktyki architektonicznej występuje często w charakterze prelegenta lub panelisty podczas konferencji poświęconych szeroko pojętym zagadnieniom związanych z rynkiem nieruchomości czy zrównoważonemu rozwojowi. Występowała m.in. na Wydziale Architektury w Królewskim Instytucie Technologii KTH w Sztokholmie, Łódź Design Festival, Forum Apartamentów Inwestycyjnych FAIN, Spotkaniach z Mistrzami w Oddziale Krakowskim SARP.
Projekty.
Wybrane projekty współautorstwa Marty Sękulskiej-Wrońskiej, które zajęły I miejsca w konkursach architektonicznych:
Nagrody.
Wybrane nagrody dla projektów współautorstwa Marty Sękulskiej-Wrońskiej:
Oprócz przyznanych nagród za poszczególne projekty, Marta Sękulska-Wrońska otrzymała również:

</doc>
<doc id="4772027" url="https://pl.wikipedia.org/wiki?curid=4772027" title="Bill de Gruchy">
Bill de Gruchy

William „Bill” de Gruchy (ur. 10 maja 1930) – australijski lekkoatleta, sprinter, dwukrotny medalista igrzysk Imperium Brytyjskiego w 1950.
Zdobył złoty medal w sztafecie 4 × 110 jardów, która biegła w składzie: Scotchy Gordon, David Johnson, John Treloar i de Gruchy, a także srebrny medal w biegu na 100 jardów, za Treloarem, a przed Donem Pettie z Kanady na igrzyskach Imperium Brytyjskiego w 1950 w Auckland. Startował na tych igrzyskach również w biegu na 220 jardów, ale odpadł w półfinale.
Był mistrzem Australii w biegu na 100 jardów w 1950/1951, wicemistrzem na tym dystansie w 1949/1950 oraz w biegu na 220 jardów w 1949/1950, 1950/1951 i 1951/1952, a także brązowym medalistą w biegu na 100 jardów w 1953/1954 i 1954/1955.
22 grudnia 1951 w Perth wyrównał rekord Australii w biegu na 100 metrów wynikiem 10,5 s. Jego pozostałe rekordy życiowe to 9,6 s w biegu na 100 jardów (22 grudnia 1951 w Perth) i 21,4 s w biegu na 200 metrów (3 lutego 1951 w Perth).

</doc>
<doc id="4772030" url="https://pl.wikipedia.org/wiki?curid=4772030" title="Obóz zbiorczy w Zambrowie">
Obóz zbiorczy w Zambrowie

Obóz zbiorczy w Zambrowie – obóz zbiorczy dla ludności żydowskiej utworzony przez Niemców w listopadzie 1942 roku w Zambrowie na terenie byłych koszar Wojska Polskiego. Zlikwidowany w połowie stycznia 1943.
Opis.
Obóz został założony ze związku z decyzją o likwidacji gett w poszczególnych miejscowościach byłego województwa białostockiego i rozpoczęciem akcji Reingardt w ramach tzw. ostatecznego rozwiązania kwestii żydowskiej (niem. "Endlösung der Judenfrage").
Początkowo był tu obóz dla jeńców radzieckich (zginęło w obozie ok. 12 000 jeńców), a pod koniec wojny obóz dla jeńców z armii sojuszniczych III Rzeszy (m.in. Włochów) – stalag 130.
Do obozu zwożeni byli Żydzi m.in. z Czyżewa, Jedwabnego, Kobylina, Kupisk, Kołaków, Łomży, Śniadowa, Wysokiego Mazowieckiego, Zambrowa. Według różnych szacunków, przez obóz w Zambrowie przeszło od trzynastu do dwudziestu tysięcy więźniów. Następnie dokonywano selekcji i organizowano transporty do niemieckich nazistowskich obozów zagłady – Treblinki i Auschwitz. Warunki w obozie były straszne. Ludzie umierali z głodu, zimna, chorób, jak również Niemcy dokonywali doraźnych egzekucji. Śmiertelność wynosiła około 100 osób dziennie, głównie wśród dzieci i starców. Żydzi chorowali na tyfus i dyzenterię.
W połowie stycznia 1943 rozpoczęła się likwidacja obozu. Więźniów ładowano na wozy konne i systematycznie wywożono na stację w Czyżewie, a następnie do niemieckich nazistowskich obozów zagłady. Część z transportowanych zmarła już w trakcie transportu w wyniku zamarznięcia w wagonach bydlęcych.
W tym czasie w samym obozie Niemcy zamordowali około ośmiuset osób – głównie starszych i chorych.

</doc>
<doc id="4772034" url="https://pl.wikipedia.org/wiki?curid=4772034" title="Trąbka żółtoblaszkowa">
Trąbka żółtoblaszkowa

Trąbka żółtoblaszkowa ("Tubaria dispersa" (Pers.) Singer) – gatunek grzybów należący do rodziny "Tubariaceae".
Systematyka i nazewnictwo.
Pozycja w klasyfikacji według Index Fungorum: "Tubaria, Tubariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go Christiaan Hendrik Persoon w 1828 r., nadając mu nazwę "Agaricus dispersus". Obecną, uznaną przez Index Fungorum nazwę nadał mu Rolf Singer w 1961 r.
Synonimy:
Nazwę polską zaproponował Władysław Wojewoda w 2003 roku.
Morfologia.
Średnica 5–25 mm, początkowo wypukły, potem płaski, na koniec lekko wklęsły. Brzeg lekko prążkowany. Powierzchnia delikatnie filcowata, ochrowa.
Przyrośnięte, gęste, początkowo blado cytrynowe, potem podczas dojrzewania zarodników ochrowe.
stłoczone, przyrośnięte lub przyrośnięte skrzela zaczynają od bladej cytryny i nabierają ochrowego zabarwienia w miarę dojrzewania zarodników.
Wysokość 1,5–3 cm, grubość 1–2 mm, cylindryczny, często nieco zwężający się ku podstawie, elastyczny. Powierzchnia biaława lub bardzo jasno ochrowa.
Wysyp zarodników oliwkowy. Zarodniki elipsoidalne, drobno chropowate, 4,5-7,5 × 2,5-5 µm. Cheilocystydy, proste, o kształcie od cylindrycznego do maczugowatego, czasem z główką, 20-35 × 4-10 μm.
Występowanie.
Znane jest występowanie trąbki żółtoblaszkowej w niektórych krajach Europy. W piśmiennictwie naukowym na terenie Polski do 2003 r. podano 4 stanowiska. Liczniejsze i bardziej aktualne stanowiska podaje internetowy atlas grzybów. Jest w nim umieszczona na liście gatunków zagrożonych i wartych objęcia ochroną.
Saprotrof. Występuje na ziemi w lasach liściastych i zaroślach. Najczęściej spotykana pod głogiem, zazwyczaj owocniki pojawiają się licznie.

</doc>
<doc id="4772035" url="https://pl.wikipedia.org/wiki?curid=4772035" title="Tubaria dispersa">
Tubaria dispersa



</doc>
<doc id="4772039" url="https://pl.wikipedia.org/wiki?curid=4772039" title="Wyścigowe Mistrzostwa Węgier 1993">
Wyścigowe Mistrzostwa Węgier 1993

1993 – sezon wyścigowych mistrzostw Węgier.

</doc>
<doc id="4772040" url="https://pl.wikipedia.org/wiki?curid=4772040" title="Elvira Cabbarova">
Elvira Cabbarova

Elvira Cabbarova (ur. 15 listopada 1976) – azerska lekkoatletka specjalizująca się w biegach sprinterskich, uczestniczka letnich igrzysk olimpijskich.
Cabbarova reprezentowała Azerbejdżan na Letnich Igrzyskach Olimpijskich 1996 w Atlancie. Wówczas zajęła ostatnie miejsce w rundzie eliminacyjnej w biegu na 100 metrów.
Jest rekordzistką Azerbejdżanu w biegu na 60 metrów w hali do lat 23, 20 i 18 (czas 7,63 s ustanowiony w 1993 w Teheranie), a także rekordzistką na 100 m do lat 20 i 18 (11,6 s w 1993 w Baku).

</doc>
<doc id="4772042" url="https://pl.wikipedia.org/wiki?curid=4772042" title="David Johnson (australijski lekkoatleta)">
David Johnson (australijski lekkoatleta)

David Johnson (ur. 8 grudnia 1931 w Marrickville) – australijski lekkoatleta, sprinter, dwukrotny medalista igrzysk Imperium Brytyjskiego w 1950.
Zdobył złoty medal w sztafecie 4 × 110 jardów, która biegła w składzie: Scotchy Gordon, Johnson, John Treloar i Bill de Gruchy, a także srebrny medal w biegu na 220 jardów, za Treloarem, a przed Donem Jowettem z Nowej Zelandii na igrzyskach Imperium Brytyjskiego w 1950 w Auckland. Startował na tych igrzyskach również w biegu na 100 jardów, ale odpadł w eliminacjach.
Jego rekord życiowy w biegu na 200 metrów wynosił 21,4 s (ustanowiony 25 lutego 1950 w Sydney). 
Kariera sportowa Johnsona została przerwana w 1950, kiedy zdiagnozowano u niego chorobę 
Heinego-Medina. Pracował później w Sydney w branży handlu i marketingu, a w 2002 przeniósł się do Gold Coast.

</doc>
<doc id="4772045" url="https://pl.wikipedia.org/wiki?curid=4772045" title="Elizabeth Miller">
Elizabeth Miller

Elizabeth „Betsy” Miller (ur. 11 czerwca 1792 w Saltcoats w Szkocji, zm. 12 maja 1864 tamże) – szkocka kapitan statku transportowego „Clytus”, pierwsza kobieta nosząca tytuł kapitana statku morskiego.
Biografia.
Urodziła się w Saltcoats w hrabstwie Ayrshire, położonym w zatoce Firth of Clyde w Szkocji, jako najstarsza z dziesięciorga rodzeństwa. Jej rodzicami byli William Miller, handlarz drewna i tkanin oraz kapitan morski, i Mary Garret. Miała czterech młodszych braci i pięć młodszych sióstr: Hugh, William, John, Robert, Mary, Hannah, Margaret Crawford, Mary Garret, Hannah Thomson.
Kiedy skończyła szkołę, została zatrudniona w rodzinnym biznesie żeglugowym, gdzie rozpoczęła pracę jako asystentka. Resztę biznesu, związaną z dalekomorskimi wyprawami miał przejąć jeden z jej braci, Hugh. W 1833 tragedia rodzinna, w której zginął, sprawiła, że Elizabeth zmuszona była zająć się również tą częścią interesu. Betsy Miller została kapitanem na statku „The Clyctus” (lub „The Clictus”) i podczas każdego rejsu transportowała 200 ton węgla do Irlandii, wracając do Ardrossan z pokładem wypełnionym wapniem.
Mimo bardzo niekomfortowych warunków na statku Betsy z całych sił starała się zapewnić wygodę i dobre warunki do pracy reszcie załogi. Na morze wypływała często ze swoją siostrą Hannah, która w przyszłości sama stała się właścicielką "Clyctusa". Elizabeth Miller pracowała na morzu aż do ukończenia 70. roku życia, potem statek oddała młodszej siostrze i powróciła do rodzinnego miasta Saltcoats, gdzie 2 lata później zmarła. Po śmierci Betsy Hannah razem z siostrą Mary zajęła się rodzinnym interesem.

</doc>
<doc id="4772046" url="https://pl.wikipedia.org/wiki?curid=4772046" title="David C. Broderick">
David C. Broderick

David Colbreth Broderick (ur. 4 lutego 1820 w Waszyngtonie, zm. 16 września 1859 w San Francisco) – amerykański polityk, członek Partii Demokratycznej.
Działalność polityczna.
Od 1850 do 1851 zasiadał w stanowym Senacie Kalifornii. W okresie od 4 marca 1857 do śmierci 16 września 1859 był senatorem Stanów Zjednoczonych z Kalifornii (1. Klasa).

</doc>
<doc id="4772048" url="https://pl.wikipedia.org/wiki?curid=4772048" title="Halina Jankowska (nauczycielka)">
Halina Jankowska (nauczycielka)

Halina Jankowska (ur. 3 września 1943 roku w Tomaszowie Mazowieckim, zm. 14 kwietnia 2020 roku tamże) – pedagog, samorządowiec Tomaszowa Mazowieckiego.
Wykształcenie.
Uczęszczała do Szkoły Podstawowej nr 1 w Tomaszowie Mazowieckim. Jest absolwentką II Liceum Ogólnokształcącego im. S.Żeromskiego. Dyplom nauczycielski otrzymała w 1962 roku po studiach w Studium Nauczycielskim w Piotrkowie Trybunalskim. W 1977 roku ukończyła chemię w Wyższej Szkole Pedagogicznej w Kielcach.
Praca zawodowa.
Przez ponad czterdzieści lat związana była z tomaszowską Szkołą Podstawową nr 12 im. Mariana Buczka (obecnie im. Jana Pawła II), w której do końca życia pracowała jako nauczycielka chemii. W latach 1978-1985 była jej wicedyrektorką, a przez następne dwadzieścia lat kierowała placówką. Przy „Dwunastce” w latach 70. XX wieku wybudowano pierwszą w mieście całoroczną, krytą pływalnie.
Praca społeczna.
Halina Jankowska pełniła również wiele funkcji społecznych w Tomaszowie. Była m.in. szczepową Związku Harcerstwa Polskiego, sekretarzem Podstawowej Organizacji Partyjnej PZPR oraz Koła Ligi Kobiet, wielokrotnie pracowała w komisjach podczas wyborów do Rad Narodowych i do Sejmu oraz komisjach referendalnych. Współpracowała z Sądem dla Nieletnich, Rejnowym Urzędem Spraw Wewnętrznych, Samorządem Mieszkańców, Zakładem Opiekuńczym największego tomaszowskiego przedsiębiorstwa „Chemitex–Wistom”. W latach 1994-1998 była przewodniczącą Rady Miejskiej Tomaszowa Mazowieckiego, zasiadając w niej z ramienia Sojuszu Lewicy Demokratycznej. Przyczyniła się między innymi do przejęcia przez miasto od upadającego Wistomu, obiektów sportowych przy ulicy Strzeleckiej, ocaliwszy w ten sposób tor łyżwiarski na którego miejscu po latach wybudowano Arenę Lodową Tomaszów Mazowiecki.

</doc>
<doc id="4772049" url="https://pl.wikipedia.org/wiki?curid=4772049" title="Christian Thomesen Carl">
Christian Thomesen Carl

Christian Thomesen Carl (ur. 1676, zm. 29 marca 1713) – duński oficer marynarki wojennej, syn Thomasa Iversena, burmistrza Assens na Fionii i właściciela promu. W marynarce od 17 kwietnia 1694 lub od 18 czerwca 1695 jako kadet, po 17 stycznia 1696 przez dwa lata pozostawał w służbie holenderskiej (26 lutego 1698 powrócił z flotą do Amsterdamu), a następnie trzy lata w rosyjskiej. Pierwsze awanse oficerskie: 31 grudnia 1697 na stopień podporucznika, 30 stycznia 1700 – porucznika. Po powrocie do Danii służył (w 1700) na okręcie „Dronning Charlotta Amalia”, a następnie od 26 kwietnia 1701 w morskiej szkole oficerskiej, gdzie był przełożonym uzbrojonych kadeckich drużyn ćwiczebnych. W 1704 służył na okręcie „Prins Carl” oraz dowodził kadetami w eskadrze eskortującej króla Fryderyka IV w czasie podróży do Norwegii i z powrotem, by następnie pływać w 1705 na „Kronen”, w 1706 na „Sværdfisken” (na tym ostatnim mając pod swoją pieczą 20 kadetów), a w 1708 na swój wniosek przestał sprawować nadzór nad kadetami. Awansował w tym czasie 31 stycznia 1705 na stopień kapitana porucznika, 24 kwietnia 1708 kapitana (16 kwietnia 1709 na rzeczywistego kapitana), w końcu 6 czerwca 1710 komandora porucznika. W 1710 jako dowódca okrętu „Ny Delmenhorst” zdobył dwa szwedzkie okręty w Kattegat. Po służbie na okręcie wojennym „Prins Carl” w 1711 został przeniesiony w 1712 na okręt wojenny „Ditmarsken” i wyróżnił się w bitwach morskich z siłami szwedzkimi koło Stralsundu w lipcu 1712. Jeszcze w tym samym roku (17 grudnia) został awansowany na stopień komandora. W listopadzie dotychczasowy dowódca sił duńskich wiceadmirał Christian Thomesen Sehested, który wracał do Danii, przekazał Carlowi dowództwo nad całą eskadrą pomorską, którą ten zachował do wiosny 1713, kiedy sam otrzymał rozkaz powrotu. Bezpośrednio przedtem spotkał się z rosyjskim dowódcą de Staffem, z którym się pojedynkował, i został zabity w Greifswaldzie 29 marca tego roku. Został pochowany z zaszczytami w Holmens Kirke w Kopenhadze. Carl był albo dwa razy żonaty z dwiema siostrami Klauman, najpierw (od 1702) z Mechtele Dorotheą, potem (od 1706) z Mechtele Magdaleną, albo tylko z tą drugą (od 1 czerwca 1702). Z małżeństwa z Mechtele Magdaleną pochodziły przynajmniej 2 córki i 3 synów, z których jeden (Peter Klaumann Carl, urodzony ok. 1703 lub ok. 1705) został oficerem marynarki wojennej.
Upamiętnienie.
Od 1851 w anklamskim Bluthsluster Park ustawione było drewniane popiersie (będące galionem szwedzkiego okrętu „Carlson”, którego eponima błędnie wówczas utożsamiono z duńskim wojskowym) na pamiątkę wydarzenia, które uchroniło Anklam przed zniszczeniem w czasie III wojny północnej (rozkaz taki wiózł de Staff, ale po pojedynku z Carlem został aresztowany, a rozkaz odwołany). Na kilka lat przed 1909 popiersie, dotychczas stojące na wolnym powietrzu i będące w złym stanie, przeniesiono do wnętrz anklamskiego ratusza. Obchody dwusetlecia pojedynku obchodzono hucznie w Anklam 29 marca 1913.

</doc>
<doc id="4772052" url="https://pl.wikipedia.org/wiki?curid=4772052" title="Międzyszkolny Ośrodek Sportowy w Ełku">
Międzyszkolny Ośrodek Sportowy w Ełku

Międzyszkolny Ośrodek Sportowy w Ełku – wielosekcyny klub sportowy w Ełku, który powstał w roku 1993. Jako początek działalności sekcji wioślarskiej uznaje się jednak 1963 rok – wtedy powstała istniejąca do dziś sekcja wioślarska, która początkowo działała przy lokalnym oddziale Ligi Obrony Kraju, a następnie przy MKS Mazur Ełk.
Historia.
Wioślarze swą działalność w Ełku rozpoczęli w 1963 przy ośrodku Ligi Obrony Kraju. Sekcja ta powstała z inicjatywy i przy pomocy działaczy wioślarskich: Edwarda Kobylińskiego, Jerzego Koryckiego, Władysława Rogowskiego oraz Kazimierza Żytowieckiego. Sekcja ta w latach 70. przejęta została przez Miejski Klub Sportowy „Mazur” Ełk. W okresie tym działacze wioślarscy A. Spychała, Z. Grajewski, T. Kotarski oraz trener Tadeusz Zemel doprowadzili do budowy ośrodka sportów wodnych przy ul. Grunwaldzkiej w Ełku. Budowę współfinansowaną przez Totalizator Sportowy zakończono w 1983. W tamtym czasie klub szkolił młodych zawodników, którzy po osiągnięciu wieku seniora trafiali do innych klubów lub do szkolenia centralnego.
W związku z przekształceniami ustrojowymi, w roku 1993 sekcję wioślarską przejęło lokalne Kuratorium Oświaty. W oparciu o ówczesną ustawę o systemie oświaty, utworzyło ono Międzyszkolny Ośrodek Sportowy w Ełku, który przejął również przystań wioślarską. W klubie tym obok sekcji wioślarskiej działać zaczęła sekcja żeglarska. W 1999 roku – po reformie administracyjnej – organem nadzoru stał się Starosta Powiatowy w Ełku.
Na przełomie XX i XXI wieku rozpoczęło się pasmo sukcesów zawodników sekcji wioślarskiej. Na mistrzostwach Polski młodszych kategorii wiekowych co roku zdobywali liczne medale. Regularnie powoływani byli do reprezentacji Polski juniorów. Po osiągnięciu wieku młodzieżowca, kontynuowali oni szkolenie w innych, bogatszych klubach w większych miastach. Część z nich osiągnęła znaczące sukcesy na arenie międzynarodowej – z udziałem w igrzyskach olimpijskich włącznie. W okresie tym powstały dwie nowe sekcje: pływacka i lekkoatletyczna.
Rozwój klubu oraz brak większych remontów od połowy lat 80. XX wieku, spowodowały konieczność rozbudowy siedziby przy ul. Grunwaldzkiej. Przeprowadzono to w roku 2017 i 2018, przy wykorzystaniu środków unijnych.
Wyniki sportowe wioślarzy.
Największymi sukcesami w historii sekcji wioślarskiej MOS Ełk był start pięciu wychowanków klubu w igrzyskach olimpijskich oraz medal jednego z nich w zawodach Przyjaźń-84 (tj. w „igrzyskach zastępczych” dla reprezentantów krajów komunistycznych, które zbojkotowały Igrzyska Olimpijskie w 1984).
W XXI wieku młodzi zawodnicy klubu regularnie powoływani są do reprezentacji Polski w młodszych kategoriach wiekowych. W ostatnim okresie w mistrzostwach świata i Europy juniorów wystąpili: Karol Słoma (brązowy medal na MŚJ w 2002), Łukasz Siemion (MŚJ w 2003), Natalia Maciukiewicz (brązowy medal na MŚJ w 2004), Izabela Słoma (MŚJ w 2006), Mateusz Nawrocki (MEJ w 2013), Patryk Przekopski (MŚJ w 2014).
W ostatnich latach, według punktacji Polskiego Związku Towarzystw Wioślarskich, wioślarze MOS Ełk zajęli następujące miejsca w klasyfikacji drużynowej:
Sekcja żeglarska.
Sekcja żeglarska Istnieje od początku działalności Międzyszkolnego Ośrodku Sportowego w Ełku. Początkowo szkoliła zawodników w klasie „Optymist” i „Cadet”, potem też w innych klasach jednostek. Do jej najwybitniejszych wychowanków należy Magdalena Daniszewska, juniorska Mistrzyni Polski, uczestniczka mistrzostw Europy i świata.
Sekcja pływacka.
Sekcja pływacka utworzona została w roku 2004. W swej historii wychowała licznych reprezentantów kraju, a junior, Maciej Falaciński, w roku 2013 został Mistrzem Europy w sztafecie 4x100m stylem dowolnym
Sekcja lekkoatletyczna.
Sekcja lekkoatletyczna działa w MOS Ełk od 2013 roku. Już w 2016 roku pierwsze zawodniczki klubu wywalczyły medale Mistrzostwa Polski Juniorów.
Najwybitniejsi zawodnicy.
Najwybitniejszymi zawodnikami MOS Ełk w jego historii byli:
Łukasz Siemion – wychowanek MOS Ełk i jako jego zawodnik, mistrz świata młodzieżowców z 2004. Po przejściu w 2005 do LOTTO-Bydgostii Bydgoszcz olimpijczyk, medalista mistrzostw świata i Europy seniorów. Jego najlepsze wyniki:
Sebastian Kosiorek – wychowanek MOS Ełk. Po przejściu do LOTTO-Bydgostii Bydgoszcz dwukrotny olimpijczyk i medalista mistrzostw Europy w wioślarstwie. Po zakończeniu kariery – trener w MOS Ełk. Jego największe osiągnięcia:
Mariusz Daniszewski – wychowanek MOS Ełk. Po przejściu do LOTTO-Bydgostii Bydgoszcz olimpijczyk i mistrz świata młodzieżowców. Jego największe sukcesy to:
Michał Słoma – wychowanek klubu. Już po przejściu do AZS UMK Toruń olimpijczyk i medalista mistrzostw Europy, odniósł wtedy następujące sukcesy:
Mirosław Szymanowski – wychowanek klubu. Już po przejściu do AZS Szczecin wielokrotny reprezentant kraju, medalista ”igrzysk” Przyjaźń-84; jego wyniki w tym okresie:
Karol Słoma – wychowanek klubu, medalista mistrzostw świata juniorów, wielokrotny reprezentant kraju. Największymi jego osiągnięciami było:
Patryk Przekopski – wychowanek klubu, w jago barwach uczestnik Mistrzostw Świata Juniorów w 2014 w Hamburgu. Już po przejściu do AZS UMK Toruń w 2015, wielokrotny reprezentant kraju – odnotował wtedy następujące wyniki:

</doc>
<doc id="4772054" url="https://pl.wikipedia.org/wiki?curid=4772054" title="Tadeusz Ejdziatowicz">
Tadeusz Ejdziatowicz

Tadeusz Ejdziatowicz, Tadeusz Gedrus-Eydziatowicz herbu Łuk (ur. 1835, zm. 22 sierpnia 1894 w Warszawie) – ziemianin, działacz gospodarczy i powstaniec styczniowy.
Życiorys.
Ukończył z listem pochwalnym Instytut Gospodarstwa Wiejskiego i Leśnictwa w Marymoncie pod Warszawą (1852). Członek organizacji "białych" - uczestnik powstania styczniowego. 
Ziemianin, właściciel dóbr Wereszczyn, koło Urszulina, w pow. włodawskim. Prowadził wzorowe gospodarstwo rolne, specjalizował się w hodowli owiec, za swoje tryki uzyskał m.in. złoty medal na wystawie rolniczej w Warszawie w 1867. Umieszczał również artykuły na tematy hodowli w "Rocznikach Gospodarstwa Krajowego". Członek Towarzystwa Rolniczego w Królestwie Polskim (1858–1861). Członek korespondent Galicyjskiego Towarzystwa Gospodarskiego (1870–1894). Od 1876 działacz Towarzystwa Kredytowego Ziemskiego. Członek Lubelskiego Towarzystwa Dobroczynności. Agent towarzystwa ubezpieczeniowego "Imperial"
Pochowany na cmentarzu Powązkowskim w Warszawie (kwatera 166-3-13).
Rodzina.
Urodził się w rodzinie ziemiańskiej, był synem oficera i powstańca listopadowego Bogusława Adama (1803–1854) i Józefy ze Szweykowskich (1811–1847). Ożenił się z Heleną z domu Rembielińską (1850–1917), mieli córki esperantystkę Różę i Helenę oraz syna inżyniera i oficera Legionów Polskich Ludwika Eydziatowicza (1870–1918).

</doc>
<doc id="4772056" url="https://pl.wikipedia.org/wiki?curid=4772056" title="Suat Aşeni">
Suat Aşeni

Suat Fetgeri Aşeni (ur. 22 września 1916, zm. 22 kwietnia 1970) – turecka florecistka, uczestniczka letnich igrzysk olimpijskich.
Aşeni reprezentowała Turcję na Letnich Igrzyskach Olimpijskich 1936 w Berlinie. Razem z Halet Çambel, również florecistką, była pierwszą Turczynką, która wystąpiła na igrzyskach. Z dwoma zwycięstwami i trzema porażkami zakończyła rywalizację na pierwszej rundzie.

</doc>
<doc id="4772057" url="https://pl.wikipedia.org/wiki?curid=4772057" title="Suat Aşani">
Suat Aşani



</doc>
<doc id="4772059" url="https://pl.wikipedia.org/wiki?curid=4772059" title="Henry P. Haun">
Henry P. Haun

Henry Peter Haun (ur. 18 stycznia 1815 w hrabstwie Scott, zm. 6 czerwca 1860 w Marysville) – amerykański polityk, członek Partii Demokratycznej.
Działalność polityczna.
W okresie od 3 listopada 1859 do 4 marca 1860 był senatorem Stanów Zjednoczonych z Kalifornii (1. Klasa).

</doc>
<doc id="4772063" url="https://pl.wikipedia.org/wiki?curid=4772063" title="Kepler-1649c">
Kepler-1649c

Kepler-1649c – planeta pozasłoneczna typu ziemskiego, o promieniu 1,06 razy większym od promienia Ziemi. Krąży po orbicie wokół czerwonego karła o oznaczeniu oddalonej od Ziemi o około 300 lat świetlnych. Okrąża swoją gwiazdę w przeciągu ok. 19,5 dnia ziemskiego i dociera do niej ok. 75% światła w porównaniu do układu Ziemia Słońce. Jej orbita przebiega wewnątrz ekosfery tej gwiazdy, co prawdopodobnie pozwala na istnienie na powierzchni ciekłej wody i temperatury podobnej do tej panującej na naszej planecie. 
O odkryciu planety na starych danych pochodzących z Kosmicznego Teleskopu Keplera naukowcy poinformowali 15 kwietnia 2020 roku. W chwili poinformowania o odkryciu była to najbardziej przypominająca Ziemię planeta krążąca w ekosferze gwiazdy.
Naukowcy szacują, że w układzie znajduje się jeszcze przynajmniej jedna skalista planeta: Kepler-1649b

</doc>
<doc id="4772066" url="https://pl.wikipedia.org/wiki?curid=4772066" title="Elvira Jabbarova">
Elvira Jabbarova



</doc>
<doc id="4772070" url="https://pl.wikipedia.org/wiki?curid=4772070" title="Leo Portelli">
Leo Portelli

Leo Portelli (ur. 31 grudnia 1946) – maltański łucznik, uczestnik letnich igrzysk olimpijskich.
Portelli reprezentował Maltę na Letnich Igrzyskach Olimpijskich 1980 w Moskwie. Z wynikiem 1807 punktów zajął ostatnie, 38. miejsce w klasyfikacji końcowej.

</doc>
<doc id="4772073" url="https://pl.wikipedia.org/wiki?curid=4772073" title="Scar the Martyr (album)">
Scar the Martyr (album)

Scar the Martyr – pierwszy album studyjny amerykańskiej grupy muzycznej Scar the Martyr. Wydawnictwo ukazało się 1 października 2013 roku nakłdaem wytwórni muzycznej Roadrunner Records.

</doc>
<doc id="4772076" url="https://pl.wikipedia.org/wiki?curid=4772076" title="Lista zabytków w Lii">
Lista zabytków w Lii

To jest lista zabytków w miejscowości Lija na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4772077" url="https://pl.wikipedia.org/wiki?curid=4772077" title="Uciekła mi przepióreczka">
Uciekła mi przepióreczka



</doc>
<doc id="4772079" url="https://pl.wikipedia.org/wiki?curid=4772079" title="Patrick J. Hillings">
Patrick J. Hillings

Patrick Jerome Hillings (ur. 19 lutego 1923 w Hobart Mills, zm. 20 lipca 1994 w Palm Desert) – amerykański polityk, członek Partii Republikańskiej.
Działalność polityczna.
W okresie od 3 stycznia 1951 do 3 stycznia 1953 przez jedną kadencję był przedstawicielem 12. okręgu, a od 3 stycznia 1953 do 3 stycznia 1959 przez trzy kadencje przedstawicielem nowo utworzonego 25. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4772081" url="https://pl.wikipedia.org/wiki?curid=4772081" title="Uciekła mi przepióreczka (piosenka)">
Uciekła mi przepióreczka (piosenka)

Uciekła mi przepióreczka – polska piosenka ludowa wykonywana w rytmie mazurka. Autor słów i melodii jest nieznany. Często była połączona z tańcem, w którym chłopiec goni dziewczynę, a ona jego.
Tekst zaczyna się od słów: "Uciekła mi przepióreczka w proso".

</doc>
<doc id="4772083" url="https://pl.wikipedia.org/wiki?curid=4772083" title="Stadion FK Baník Sokolov">
Stadion FK Baník Sokolov

Stadion FK Baník Sokolov – wielofunkcyjny stadion w mieście Sokolov, w Czechach. Obiekt może pomieścić 5000 widzów. Swoje spotkania rozgrywają na nim piłkarze klubu Baník Sokolov.
W dniach 29–30 lipca 1967 roku na stadionie odbyły się lekkoatletyczne Mistrzostwa Czechosłowacji.

</doc>
<doc id="4772088" url="https://pl.wikipedia.org/wiki?curid=4772088" title="Nagroda Mari Jászai">
Nagroda Mari Jászai

Nagroda Mari Jászai () – nagroda państwowa, która została utworzona w 1953 r. przez węgierski rząd dla aktorów. Nazwę nagrodzie nadano dla upamiętnienia węgierskiej aktorki Mari Jászai, najwybitniejszej aktorki Teatru Narodowego w Budapeszcie i jednej z największych węgierskich aktorek grających role tragiczne.
Pierwotnie była dwustopniowa, a w latach 1955–1976 trzystopniowa. Przyznawana była corocznie 4 kwietnia, zwykle dziesięciu osobom. W 1992 r. ówczesne Ministerstwo Kultury i Edukacji wznowiło przyznawanie nagrody, przy czym jej zakres został poszerzony o teatrologów. Jury złożone z delegatów dziesięciu profesjonalnych organizacji przekazuje swoje propozycje aktualnemu ministrowi kultury. Od 1976 r. nagroda była tylko jednostopniowa. Od 1992 r. nagroda przyznawana jest 15 marca dla zwykle 13 osób. 
Wraz z nagrodą przekazywana jest obecnie gratyfikacja pieniężna w wysokości 1 miliona 395 tys. forintów, która od 2004 r. zwolniona została z opłat skarbowych i podatków.

</doc>
<doc id="4772103" url="https://pl.wikipedia.org/wiki?curid=4772103" title="Lista zabytków w Liji">
Lista zabytków w Liji



</doc>
<doc id="4772106" url="https://pl.wikipedia.org/wiki?curid=4772106" title="Kościół Przemienienia Pańskiego w Liji">
Kościół Przemienienia Pańskiego w Liji



</doc>
<doc id="4772109" url="https://pl.wikipedia.org/wiki?curid=4772109" title="Stanisław Jurczuk">
Stanisław Jurczuk

Stanisław Jurczuk (ur. 24 lutego 1957 w Siedlcach, zm. 11 kwietnia 2020) – polski duchowny rzymskokatolicki, kanonik, prezes Katolickiego Stowarzyszenia Niepełnosprawnych Archidiecezji Warszawskiej.
Życiorys.
Po ukończeniu Wyższego Metropolitalnego Seminarium Duchownego w Warszawie w 1984 roku przyjął święcenia kapłańskie z rąk kard. Józefa Glempa.
Od 1995 roku był prezesem Katolickiego Stowarzyszenia Niepełnosprawnych Archidiecezji Warszawskiej. W latach 1997-2001 piastował stanowisko doradcy prezesa Państwowego Funduszu Rehabilitacji Osób Niepełnosprawnych, a także członka sekcji Polityka społeczna Narodowej Rady Rozwoju.
Zmarł 11 kwietnia 2020. Pochowany na cmentarzu w Milanówku.

</doc>
<doc id="4772111" url="https://pl.wikipedia.org/wiki?curid=4772111" title="Willys Jeep Station Wagon">
Willys Jeep Station Wagon

Willys Jeep Station Wagon – samochód osobowy typu SUV klasy średniej produkowany pod amerykańską marką Willys w latach 1946 – 1964 oraz 1950 – 1977 w Brazylii.
Historia i opis modelu.
W połowie lat 40. XX wieku Willys-Overland przedstawił nowy model łączący cechy samochodu terenowego i vana, charakteryzujące się podwyższonym prześwitem i dużą, kanciastą kabiną pasażerską. Przednia część nadwozia otrzymała charakterystyczny wygląd pasa przedniego dla innych modeli linii Jeep, z okrągłymi, wąsko rozstawionymi reflektorami.
Ameryka Południowa.
Station Wagon był produkowany także w Argentynie i Brazylii, gdzie wytwarzano go dłużej do późnych lat 70. XX wieku. Na przestrzeni lat samochód przechodził liczne modyfikacje wizualne, niezależnie od północnoamerykańskiego odpowiednika.

</doc>
<doc id="4772112" url="https://pl.wikipedia.org/wiki?curid=4772112" title="Carlos Gracia">
Carlos Gracia



</doc>
<doc id="4772113" url="https://pl.wikipedia.org/wiki?curid=4772113" title="Alchemia słowa">
Alchemia słowa

Alchemia słowa – erudycyjny esej (traktat) dotyczący warsztatu pisarskiego różnych epok autorstwa Jana Parandowskiego wydany po raz pierwszy w 1951 przez wydawnictwo Gebethner i Wolff.
Pierwszy zamysł napisania eseju powziął autor w okresie międzywojennym w Wilnie, ale pisanie dzieła rozpoczął w 1941, w czasie okupacji niemieckiej i kontynuował je po 1945 w Szwecji (w Bibliotece Królewskiej w Sztokholmie), Norwegii i Francji (w Bibliotece Narodowej Francji w Paryżu). Ostatecznie prace te zostały ukończone w Ustce, na kilka miesięcy przed wydaniem.
Według autora dzieło "nie będąc ani zamaskowanym pamiętnikiem, ani podręcznikiem sztuki pisarskiej ma za cel wprowadzić ludzi obcujących z książką w proces jej powstawania, w różnorakie sprawy życia i twórczości pisarza, o jakich może nikt nie pomyśli biorąc do ręki jego dzieło". Jest to książka poświęcona różnym aspektom powstawania literatury. Autor przytacza m.in. życiorysy uznanych pisarzy i trosk, jakie przysparzało im życie, w tym skomplikowane stosunki z wydawcami i sponsorami. Istotą książki jest przesłanie dotyczące roli literatury w życiu człowieka, a także mozołu, z jakim ona powstaje. Na stronach "Alchemii słowa" do głosu dochodzi elitaryzm cechujący perspektywę autora. Dezawuuje on kulturę masową, obawiając się z jednej strony spłycenia gustów czytelniczych, z drugiej strony nadmiernej merkantylizacji literatury.
Do 1998 ukazało się dziewięć wydań tego eseju.

</doc>
<doc id="4772117" url="https://pl.wikipedia.org/wiki?curid=4772117" title="Anna Chałupa">
Anna Chałupa

Anna Chałupa (ur. 16 listopada 1983 w Lwówku Śląskim) – polska ekonomistka, urzędniczka państwowa, od 2020 podsekretarz stanu w Ministerstwie Finansów i zastępca szefa Krajowej Administracji Skarbowej, działaczka Stowarzyszenia Harcerstwa Katolickiego „Zawisza”.
Życiorys.
W 2007 ukończyła ekonomię o specjalności menedżerskiej Uniwersytecie Wrocławskim. Kształciła się podyplomowo na kierunku rachunkowość i podatki na Uniwersytecie Ekonomicznym we Wrocławiu. W 2014 otrzymała certyfikat księgowy Ministra Finansów RP.
W latach 2013–2018 zatrudniona jako audytor wewnętrzny, a następnie dyrektor finansowy w Zakładzie Gospodarki Komunalnej w Siechnicach. Jednocześnie pełniła funkcję prokurenta (2014–2018). W lipcu 2018 została mianowana dyrektorem Izby Administracji Skarbowej we Wrocławiu.
16 kwietnia 2020 objęła stanowisko podsekretarza stanu w Ministerstwie Finansów i zastępcy szefa Krajowej Administracji Skarbowej.
W 1999 wstąpiła do Stowarzyszenia Harcerstwa Katolickiego „Zawisza”. W ramach tej organizacji przez 7 lat była drużynową 2. Drużyny Bolesławieckiej św. Anny, szefową środowiska bolesławieckiego i Ogniska św. Klary, asystentką komendantki chorągwi dolnośląskiej ds. zielonej gałęzi i asystentką namiestniczki harcerek i namiestniczką harcerek. Ukończyła kurs mistrzowski instruktora skautowskiego.

</doc>
<doc id="4772118" url="https://pl.wikipedia.org/wiki?curid=4772118" title="Sibylla Deen">
Sibylla Deen

Sibylla Deen (ur. 12 listopada 1982 w Sydney) – australijska aktorka, która wystąpiła m.in. w serialach "Tyran", "Tutanchamon" i "Ostatni okręt".

</doc>
<doc id="4772119" url="https://pl.wikipedia.org/wiki?curid=4772119" title="Jan Maszczyszyn">
Jan Maszczyszyn

Jan Maszczyszyn (ur. 16 stycznia 1960 w Bytomiu) – polski pisarz, autor fantastyki. W 2022 zdobył Srebrne Wyróżnienie Nagrody Literackiej im. Jerzego Żuławskiego za powieść "Chronometrus".
Życiorys.
Urodzony w Bytomiu, w 1989 roku wyemigrował do Australii.
W 2020 otrzymał Srebrne Wyróżnienie w Nagrodzie Literackiej im. Jerzego Żuławskiego za powieść "Necrolotum".
Debiutował opowiadaniem "Strażnik" w "Nowym Wyrazie" w 1977. Laureat (obok Andrzeja Sapkowskiego i Marka Huberatha) konkursu ogłoszonego przez miesięcznik Fantastyka za opowiadanie "Ciernie"&lt;ref name="WP/B"&gt;&lt;/ref&gt;&lt;ref name="SC/JM"&gt;&lt;/ref&gt;.
Publikował opowiadania w periodykach: "Fantastyka", "Politechnik", "Fakty", "Odgłosy", "Fenix Antologia", "Szortal na wynos", "OkoLica Strachu", "Sofa"&lt;ref name="LC/JM"&gt;&lt;/ref&gt;, zinach "Somnambul", "Fikcje", "Kwazar", "Feniks", "Spectrum" czy antologiach: "Spotkanie w przestworzach – antologia młodych", "Pożeracz szarości", "Sposób na Wszechświat", "Dira necessitas"&lt;ref name="WFW/T"&gt;&lt;/ref&gt;.
Po wyemigrowaniu z Polski miał wieloletnią przerwę w twórczości, powrócił na rynek po dwóch dekadach.

</doc>
<doc id="4772123" url="https://pl.wikipedia.org/wiki?curid=4772123" title="Janina Kilian-Stanisławska">
Janina Kilian-Stanisławska

Janina Kilian-Stanisławska (ur. 12 listopada 1898 w Kosowie Huculskim, zm. 11 listopada 1974 w Warszawie) – polska reżyserka teatru lalkowego, krytyczka sztuki, scenografka. Siostra scenografki Zofii Stanisławskiej-Howurkowej, matka Adama Kiliana, babcia Jarosława Kiliana.
Życiorys.
Ukończyła gimnazjum we Lwowie. Obroniła maturę w Wiedniu w czasie I wojny światowej. Studiowała w Instytucie Sztuk Plastycznych we Lwowie (1920-1923), na Wydziale Sztuki Uniwersytetu Jana Kazimierza oraz uzupełniająco grafikę użytkową w Wiedniu. Od 1925 r. była współredaktorką lwowskiego pisma "Świat Kobiecy", dla którego pisała na temat teorii sztuki. W latach 1926-1930 publikowała recenzje plastyki w "Gazecie Porannej". Współpracowała także ze lwowską rozgłośnią Polskiego Radia, tamtejszym "Dziennikiem Polskim" oraz czasopismami warszawskimi ("Wiadomości Literackie, Kurier Poranny, Ar­kady, Płomyczek") jako ilustratorka, krytyk sztuki oraz autorka opowiadań dla dzieci. Pierwszy domowy teatrzyk lalkowy założyła wraz z siostrą Zofią Stanisławską-Howurkową w latach trzydziestych XX wieku. W kwietniu 1940 r. została wysiedlona z synem Adamem do Tiek-Tiek w Kazachstanie. Od 1942 r. była specjalistką do spraw wyrobu lalek w ewakuowanym do Ałma-Aty Mosfilmie. Pracowała też jako instruktorka sztuki (modelowania i zabawkarstwa) w Ochronce Polskiej nr 11 w Samarkandzie oraz mąż zaufania w tamtejszej Delegaturze Polskiej. Założyła w tym mieście teatr lalek "Niebieskie Migdały", który w maju 1945 r. stał się częścią Uzbeckiej Filharmonii Państwowej. Od grudnia 1945 r. pracowała nieetatowo w Ambasadzie Polskiej w Moskwie oraz odbywała praktykę w teatrze lalek Siergieja Obrazcowa. W maju 1946 r. wróciła do Polski. Do września 1949 r. pracowała jako radca w Ministerstwie Kultury i Sztuki oraz inspektor teatrów dla dzieci i młodzieży. Od września 1946 r. do listopada 1950 r. była kierownikiem artystycznym "Niebieskie Migdałów", które były wówczas autonomiczną sceną Teatru Groteska w Krakowie. W latach 1946-1948 była wykładowczynią kukiełkarstwa w PWST w Warszawie z tymczasową siedzibą w Łodzi. Od 1947 r. do sierpnia 1952 r. kierowała założonym przez siebie Studiem Dramatycznym Teatru Lalek (od 1950: Państwowa Szkoła Dramatyczna Teatru Lalek) z siedzibą w Krakowie (w 1948 przeniesione do Warszawy). Od listopada 1950 r. do końca sezonu 1970/71 pracowała jako reżyser w "Niebieskich Migdałach" (od 1950 r. – Teatr Lalka). Reżyserowała także gościnnie w Teatrze Lalki i Aktora w Lublinie, Teatrze Dzieci Zagłębia w Będzinie i Teatrze Lalek Banialuka w Bielsku-Białej. Publikowała artykuły w pismach Teatr i Teatr Lalek oraz podręcznik "Teatr Lalek" (Warszawa, Wydawnictwo Związkowe CRZZ, 1953). W 1970 r. została odznaczona Krzyżem Kawalerskim Orderu Odrodzenia Polski. Pochowana na Starych Powązkach w Warszawie (kwatera 146-2-16/17).

</doc>
<doc id="4772127" url="https://pl.wikipedia.org/wiki?curid=4772127" title="Willys Jeep Forward Control">
Willys Jeep Forward Control

Willys Jeep Forward Control – samochód ciężarowy produkowany pod amerykańską marką Willys w latach 1956–1965.
Historia i opis modelu.
W drugiej połowie lat 50. Willys-Overland wprowadził do sprzedaży pojazd Forward Control, który łączył cechy samochodu ciężarowego oraz samochodu dostawczego. Samochód zachował charakterystyczną dla marki stylistykę przedniej części nadwozia, z poprzecznymi otworami wlotu powietrza i wąsko rozstawionymi, okrągłymi reflektorami.
Następca przyjął formę klasycznego pick-upa opartego na bazie osobowego modelu Wagoneer – był to model Gladiator.
FJ.
Na bazie Jeepa Forward Control powstał także minibus Willys Jeep FJ, który charakteryzował się silnikiem umieszczonym pod karoserią i jednobryłowym nadwoziem mogącym pomieścić nawet kilkudziesięciu pasażerów. Podobnie jak model Forward Control, samochód był produkowany także w Indiach na licencji pod marką Mahindra.

</doc>
<doc id="4772128" url="https://pl.wikipedia.org/wiki?curid=4772128" title="Portret Ferdynanda VII (obraz Francisca Goi)">
Portret Ferdynanda VII (obraz Francisca Goi)

Portret Ferdynanda VII (hiszp. "Fernando VII") – obraz olejny hiszpańskiego malarza Francisca Goi przedstawiający króla Ferdynanda VII. Należy do kolekcji Muzeum Sztuki Nowoczesnej i Współczesnej Santanderu i Kantabrii.
Ferdynand VII.
Ferdynand VII (1784–1833) był synem hiszpańskiego króla Karola IV Burbona i Marii Ludwiki Burbon-Parmeńskiej. Jako książę i następca nie sprawował żadnej władzy, ponieważ para królewska faworyzowała sekretarza stanu Manuela Godoya i jemu powierzała najważniejsze obowiązki państwowe. Obawiając się o swoją sukcesję, Ferdynand spiskował przeciwko ojcu razem z liberałami przychylnymi Napoleonowi, spisek jednak wykryto, a księcia aresztowano. Również Godoy uważał Francję i Napoleona Bonapartego za sprzymierzeńca, lecz nie przewidział jego planu zajęcia Hiszpanii i wcielenia jej do cesarstwa. W 1808 roku, kiedy armia francuska zbliżała się do hiszpańskiej stolicy, wybuchły gwałtowne zamieszki skierowane przeciwko niepopularnemu i profrancuskiemu Godoyowi. Lud podżegany przez zwolenników księcia Ferdynanda wdarł się do pałacu w Aranjuez, letniej rezydencji królewskiej. W wyniku tych wydarzeń Karol IV zmuszony był abdykować na rzecz syna 19 marca 1808 roku. Sytuację wykorzystał Napoleon, który zaprosił skłóconą rodzinę królewską do Bajonny, oferując wsparcie w negocjacjach. Na francuskim terytorium zmusił nowo koronowanego Ferdynanda VII do abdykacji na rzecz ojca, który następnie przekazał koronę Napoleonowi na początku maja 1808 roku. Napoleon umieścił na hiszpańskim tronie swojego brata Józefa, który panował od czerwca 1808 do grudnia 1813 roku. Ferdynand VII został uwięziony w Valençay, w tym czasie w Hiszpanii trwała wojna niepodległościowa. Odzyskał wolność i tron w 1813 roku, hiszpański lud witał go z entuzjazmem i nazywał „Upragnionym”. Panował do śmierci w 1833 roku; jego rządy charakteryzowały się powrotem do absolutyzmu i prześladowaniem liberałów i osób sprzyjających Francuzom.
Okoliczności powstania.
Goya wykonał pierwszy oficjalny portret króla "Ferdynand VII na koniu" krótko po jego wstąpieniu na tron w 1808 roku. Monarcha zgodził się wtedy na dwie krótkie sesje pozowania, które prawdopodobnie były jedynymi, jakich kiedykolwiek udzielił Goi. W okresie okupacyjnych rządów Józefa Bonapartego w Hiszpanii (1808–1813) Goya unikał obowiązków nadwornego malarza i nie pobierał pensji. Po powrocie Ferdynanda VII na tron w 1814 roku wznowił pracę dla dworu. Młody król preferował neoklasyczny styl innego malarza nadwornego – Vicentego Lópeza Portañi ("Portret Ferdynanda VII") i nie zamawiał więcej obrazów u Goi, chociaż do końca życia wypłacano artyście pensję. Różne regionalne instytucje wciąż preferowały starszego malarza i jego styl, nie nadążając za zmianami, które dokonywały się na dworze i w sztuce. Dlatego Goya malował liczne portrety króla na zlecenie na podstawie szkiców, które przed wojną zrobił z natury. W ten sposób powstał m.in. "Ferdynand VII w płaszczu królewskim" i "Ferdynand VII w obozie wojskowym". W zależności od zleceniodawców te szablonowe dzieła różnią się jakością i szczegółami, ale twarz i postura króla są na nich zawsze zbliżone.
Ferdynand VII nie cieszył się sympatią wśród poddanych, z winy jego katastrofalnej w skutkach polityki połączonej z dramatycznymi wydarzeniami wojny niepodległościowej. José Gudiol uważa, że Goya przedstawiał Ferdynanda VII zawsze jako osobę antypatyczną i gburowatą. Ograniczał się do odwzorowania jego twarzy o niewdzięcznych rysach i wyniosłej postawy, cech potęgowanych przez kontrast z bogactwem teatralnych strojów. Po powrocie Ferdynanda VII na tron w 1814 roku rozpoczął okres oskarżeń o kolaborację z Francuzami, przesłuchań i czystek na królewskim dworze. Król przeprowadził w swoim otoczeniu proces „puryfikacji”, któremu poddano również Goyę jako nadwornego malarza. Malarz z pewnością musiał ukrywać swoje liberalne poglądy i profrancuskie sympatie, dlatego malowanie karykaturalnego portretu króla byłoby bardzo niebezpieczne. Możliwe, że współczesne wyobrażenie o pięknie i grotesce nie odpowiada temu z początku XIX wieku.
Ten portret został zamówiony w 1814 roku przez radę miasta Santander z przeznaczeniem do sali posiedzeń ratusza. Rada przedstawiła szczegółowe instrukcje co do oczekiwanej kompozycji: "Ma to być płótno wysokie na siedem stóp i proporcjonalnie szerokie. Portret powinien być en face i w całej postaci; strój pułkownika gwardii z królewskimi insygniami. Powinien mieć rękę spoczywającą na cokole posągu Hiszpanii ukoronowanego laurem, a na tym cokole będzie berło, korona i płaszcz: u stóp lew trzymający w pazurach zerwane łańcuchy". Prawdopodobnie urząd miasta przygotował te instrukcje wzorując się na posiadanym "Portrecie Karola IV" Bernarda Martíneza del Barranco. Na tym obrazie Karol IV jest przedstawiony w całej postaci, towarzyszy mu postać kobieca – alegoria Hiszpanii – siedząca na cokole przypominającym zamek lub fortyfikację. Po lewej stronie monarchy leżą berło i korona; a u jego stóp lew, dwa globusy i Słupy Heraklesa. Goyę poproszono również o wykonanie portretu w jak najkrótszym czasie i z dużym podobieństwem. Malarz zgodził się wykonać obraz w piętnaście dni za 8000 reali "de vellón" płatnych po zakończeniu pracy. Zachowała się szczegółowa dokumentacja tego zamówienia, a także akceptacja malarza i pokwitowanie na uzgodnioną kwotę podpisane przez Goyę i burmistrza Santanderu Juana Nepomucena de Viala 1 grudnia 1814. Po śmierci króla obraz został zapomniany, pojawiły się też wątpliwości co do atrybucji. Kantabryjski malarz Joaquín González Ibaseta (1855–1925) rozpoznał w obrazie dzieło Goi, o czym wspomniał w liście do innego malarza Aureliana de Beruete z 3 kwietnia 1903 roku.
Opis obrazu.
Goya namalował króla dokładnie według instrukcji otrzymanych z Santanderu. Ferdynand VII jest przedstawiony w całej postaci, en face, w mundurze pułkownika gwardii z czerwoną przepaską, biało-niebieską wstęgą Orderu Karola III, Orderem Złotego Runa zawieszonym na szyi i przepisową szablą. Rękę opiera na cokole posągu przedstawiającego Hiszpanię ukoronowaną liściem laurowym. Na cokole znajdują się atrybuty władzy królewskiej: korona, berło i szkarłatny płaszcz z gronostajem. Nad nimi widać zagadkowy przedmiot składający się z dwóch przezroczystych łuków chroniących coś podobnego do kamienia. Na jednej ze ścian cokołu widać medalion z wyrzeźbioną twarzą, być może Herkulesa. U stóp króla leży łagodny lew trzymający zerwane łańcuchy w pazurach i kilka połamanych ogniw. Lew symbolizuje wyzwolenie narodu hiszpańskiego w wyniku wydalenia wojsk francuskich.
Obraz był kilkakrotnie poddawany restauracji. W 1994 roku w tym procesie przeprowadzonym w Muzeum Prado usunięto m.in. czarną farbę domalowaną w tle. W czasie oczyszczania płótna odsłonięto także "pentimenti", m.in. w okolicy lewej ręki statui Hiszpanii, z której malarz prawdopodobnie usunął namalowane wcześniej berło i wokół głowy króla, z której usunął wieniec laurowy. Początkowo obie postaci – król i Hiszpania posiadały zarówno berło, jak i laurową koronę. Według historyka sztuki Salvadora Carretera postać kobieca jest alegorią Hiszpanii konstytucyjnej, której ikonografia jest spójna z obrazem "Hiszpania, Czas i Historia". Uśmiechnięta Hiszpania z odsłoniętymi piersiami jawi się jako konstytucyjna matka hiszpańskiego ludu, koronująca króla wieńcem laurowym trzymanym w prawej ręce. Jednak Ferdynand VII po powrocie do ojczyzny 24 marca 1814 roku odmówił złożenia przysięgi na konstytucję, dekretem z 11 maja zniósł jej postanowienia i przywrócił monarchię absolutną. Dokonując zmian w symbolach Goya odzwierciedlił nową sytuację polityczną. Jednak jeżeli Goya namalował portret w 15 dni kończąc w grudniu 1814 roku, o czym świadczy pokwitowanie, musiał już od dłuższego czasu wiedzieć o tych zmianach w polityce.
Uwagę zwracają żywe kolory, zwłaszcza czerwień kamizelki i płaszcza. Malując lwa i statuę Hiszpanii Goya zastosował szybkie i zdecydowane pociągnięcia pędzlem, a drobne i dokładne przy twarzy króla. W efekcie statua ma bardziej ożywiony charakter niż statyczna i posągowa postać króla.
Proweniencja.
Obraz był eksponowany w sali posiedzeń ratusza do śmierci króla. 30 października 1948 stał się częścią kolekcji Miejskiego Muzeum Sztuk Pięknych w Santanderze, obecnie Muzeum Sztuki Nowoczesnej i Współczesnej Santanderu i Kantabrii.

</doc>
<doc id="4772130" url="https://pl.wikipedia.org/wiki?curid=4772130" title="Ayşe Çağırır">
Ayşe Çağırır

Ayşe Çağırır – turecka bokserka wagi papierowej, medalistka mistrzostw Europy, mistrzyni Turcji.
Kariera.
Jako juniorka była wicemistrzynią Unii Europejskiej w kategorii papierowej (48 kg) w roku 2013. Podczas kariery juniorskiej dochodziła też do ćwierćfinału mistrzostw Europy oraz mistrzostw świata.
W 2014 zdobyła brązowy medal na mistrzostwach Europy w Bukareszcie. Po dwóch punktowych zwycięstwach w 1/8 finału oraz ćwierćfinale, Çağırır przegrała w półfinale z reprezentantką Bułgarii Sewdą Asenową. W listopadzie tego samego roku reprezentowała Turcję na mistrzostwach świata w Czedżu, gdzie odpadła w 1/8 finału.
W 2017 roku po raz pierwszy została mistrzynią Turcji w kategorii papierowej.
W 2018 roku była półfinalistką Turnieju im. Feliksa Stamma w Warszawie. W półfinale przegrała na punkty z Australijką Adrianą Smith. W tym samym roku Çağırır dochodziła do ćwierćfinałów mistrzostw Europy i świata.

</doc>
<doc id="4772135" url="https://pl.wikipedia.org/wiki?curid=4772135" title="Rejon taraszczański">
Rejon taraszczański



</doc>
<doc id="4772143" url="https://pl.wikipedia.org/wiki?curid=4772143" title="Le Chant des Partisans">
Le Chant des Partisans

Pieśń Partyzantów (fr. "Le Chant des Partisans") – hymn francuskiego Ruchu Oporu podczas II wojny światowej.
Historia.
Muzykę do utworu skomponowała w 1941 przebywająca w Londynie Anna Marly, emigrantki rosyjskiej, która nadała jej tytuł „Marsz partyzantów” (fr. "La marche des partisans"). Początkowo Marly śpiewała marsz w swoim języku ojczystym, słowa francuskie napisali w 1943 Maurice Druon i Joseph Kessel.
Po 17 maja 1943 „Pieśń Partyzantów” stała się elementem transmisji „Honoru i Ojczyzny”, programu radiowego Komitetu Wolnej Francji nadawanego dwa razy dziennie na antenie BBC zyskując w ten sposób sympatię francuskich partyzantów i konspiratorów stając się nieoficjalnym hymnem jednoczącego się Ruchu Oporu, również Francuski Komitet Wyzwolenia Narodowego docenił utwór czyniąc go drugą po Marsyliance najważniejszą pieśnią Francji Walczącej.
Rękopis.
Oryginalny zapis utworu przetransportowali z Wielkiej Brytanii do okupowanej przez hitlerowców Francji 25 lipca 1943 Emmanuel d'Astier de La Vigerie i Jean-Pierre Lévy z Ruchu Zjednoczenia Oporu ("Mouvements Unis de la Résistance"). Opublikowano go w pierwszym numerze „Zeszytów Wyzwolenia” ("Cahiers de Libération") z 25 września 1943. Obecnie rękopis znajduje się w Pałacu Legii Honorowej.

</doc>
<doc id="4772145" url="https://pl.wikipedia.org/wiki?curid=4772145" title="Marek Garbicz">
Marek Garbicz

Marek Andrzej Garbicz – polski ekonomista, profesor nauk ekonomicznych, nauczyciel akademicki Szkoły Głównej Handlowej w Warszawie, specjalności naukowe: teoria ekonomii, modelowanie procesów makro- i mikrogospodarczych.
Życiorys.
W 1975 ukończył studia na kierunku ekonomia w Szkole Głównej Planowania i Statystyki w Warszawie (obecnie Szkoła Główna Handlowa). W 1984 na podstawie rozprawy pt. "Własność państwowa a stosunki towarowo-pieniężne w gospodarce socjalistycznej" uzyskał na Wydziale Finansów i Statystyki SGPiS stopień doktora nauk ekonomicznych. W 1999 na podstawie dorobku naukowego oraz pracy pt. "Mechanizmy postępu technicznego a bezrobocie" otrzymał w Kolegium Zarządzania i Finansów Szkoły Głównej Handlowej w Warszawie stopień doktora habilitowanego nauk ekonomicznych w dyscyplinie ekonomia w specjalności teoria ekonomii. W 2015 prezydent RP Bronisław Komorowski nadał mu tytuł profesora nauk ekonomicznych.
Został profesorem w Szkole Głównej Handlowej w Warszawie w Kolegium Zarządzania i Finansów w Katedrze Ekonomii Stosowanej oraz profesorem w Wyższej Szkole Menedżerskiej w Warszawie.
Pod jego kierunkiem stopień naukowy doktora uzyskali m.in. Marcin Kolasa (2007) i Łukasz Woźny (2008).

</doc>
<doc id="4772146" url="https://pl.wikipedia.org/wiki?curid=4772146" title="Prévondavaux">
Prévondavaux

Prévondavaux (frp. "Prèvon d'Avô"; hist. "Tiefental") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Broye.
Gmina została po raz pierwszy wspomniana w dokumentach w 1403 roku jako "Profunda vallis".
Demografia.
W Prévondavaux mieszkają 83 osoby.
W 2000 roku 90,5% populacji mówiło w języku francuskim, 7,9% w języku niemieckim, a 1,6% w języku włoskim.
Zmiany w liczbie ludności są przedstawione na poniższym wykresie:
Transport.
Przez teren gminy przebiega droga główna nr 150.

</doc>
<doc id="4772147" url="https://pl.wikipedia.org/wiki?curid=4772147" title="MAG Architekci">
MAG Architekci

MAG Architekci – polska pracownia architektoniczna z Warszawy, założona w 2010 roku przez Marcina Grzyba. 
Nagradzana w krajowych i międzynarodowych konkursach architektonicznych:
Wchodzi w skład międzynarodowego konsorcjum 10illusions z siedzibą w Szanghaju, Kopenhadze i Tokio.

</doc>
<doc id="4772148" url="https://pl.wikipedia.org/wiki?curid=4772148" title="Jeep Gladiator (1962)">
Jeep Gladiator (1962)

Jeep Gladiator – samochód osobowy typu pickup klasy pełnowymiarowej produkowany pod amerykańską marką Jeep w latach 1962 – 1971 i jako Jeep Pickup w latach 1971 – 1988.
Historia i opis modelu.
Na początku lat 60. XX wieku będący u schyłku działalności Willys poszerzył swoją ofertę modelową o dużego pickupa opartego na bazie sztandarowego SUV-a Wagoneer. Model Gladiator dzielił z nim zarówno platformę, jak i wygląd pasa przedniego oraz pierwszej pary drzwi, a także otrzymał taki sam wystrój kabiny pasażerskiej wraz z kokpitem. W roku 1963 roku produkcję kontynuowała nowa firma, Kaiser-Jeep.
Charakterystyczną cechą wyglądu Jeepa Gladiatora z pierwszych lat produkcji był masywny przód z prostokątną, chromowaną atrapą chłodnicy, a także podwójne reflektory i wyraźne wybrzuszenie na masce łączące się z zaokrągloną górną krawędzią maski.
Restylizacje.
Wraz z gruntowną modernizacją z 1971 roku, Jeep zdecydował się zrezygnować ze stosowania nazwy Gladiator i odtąd sprzedawał swój model jako Jeep Pickup. Wzorem pokrewnego modelu Wagoneer, pojawił się zupełnie nowy pas przedni z szerokim, chromowanym grillem i znacznie mniejszymi, pojedynczymi okrągłymi reflektorami.
W 1984 roku Jeep Pickup przeszedł drugą modernizację, która przyniosła inny kształt reflektorów. Stały się one kwadratowe, zyskując do tego prostokątne kierunkowskazy. Ponadto, pojawiło się wyraźne wybrzuszenie na atrapie chłodnicy. Pod tą postacią samochód produkowano przez kolejne 4 lata, kończąc trwającą 27 lat produkcję tej linii modelowej w 1988 roku.

</doc>
<doc id="4772149" url="https://pl.wikipedia.org/wiki?curid=4772149" title="Jeep Pickup">
Jeep Pickup



</doc>
<doc id="4772150" url="https://pl.wikipedia.org/wiki?curid=4772150" title="Nils-Göran Wetterberg">
Nils-Göran Wetterberg

Nils-Göran Wetterberg (ur. 5 grudnia 1933) – szwedzki pastor i urzędnik konsularny.
Pełnił obowiązki pastora w szwedzkim Domu Marynarza w Gdyni, które łączył z funkcjami wicekonsula Szwecji w Gdańsku (1969-1974) oraz konsula Danii tamże (1971-1974). Następnie Wetterberg pełnił podobne funkcje w Niemczech. Jest też muzykiem jazzowym.

</doc>
<doc id="4772151" url="https://pl.wikipedia.org/wiki?curid=4772151" title="Róża perska">
Róża perska

Róża perska ("Rosa persica" Michx. ex Juss.) – gatunek krzewu z rodziny różowatych. Występuje w Azji Środkowej – od Iranu, poprzez Afganistan, Turkmenistan, Uzbekistan, Kazachstan, Tadżykistan, Kirgistan, po zachodnie krańce Chin – region autonomiczny Sinciang. Rośnie tam na stokach i na nieużytkach. Wyróżnia się wśród róż na tyle, że wyodrębniana była w osobny, monotypowy rodzaj "Hulthemia", ewentualnie opisywany w randze podrodzaju lub sekcji. Jako jedyna spośród róż ma liście niepodzielone. W drugiej połowie XX wieku zaczęła być wykorzystywana do tworzenia ozdobnych odmian uprawnych, w efekcie czego uzyskano oryginalną grupę odmian mieszańcowych (grupa 'Hybrid Hulthemia persica') zwanych popularnie 'różami z oczkiem' ze względu na kontrastowo ciemną nasadę płatków.
Biologia i ekologia.
Gatunek odporny na susze (rośnie na obszarach o średnich opadach rocznych wynoszących ok. 200 mm). Występuje na łagodnych stokach wzniesień, na nieużytkach w strefie klimatu suchego i gorącego, często na terenach porzuconych, a dawniej użytkowanych rolniczo. Często rośnie na glebach słonych i glebach powstających na glinach. Kwitnie od maja do czerwca. Kwiaty są owadopylne i bardzo rzadko zawiązują nasiona w wyniku samozapylenia. Owoce dojrzewają w okresie od lipca do września. Kiełkują słabo ze względu na twardą owocnię. Główną rolę w rozprzestrzenianiu się gatunku odgrywają rozłogi.
W południowej części zasięgu rośnie w górach (np. w Iranie na rzędnych ok. 1900-2500 m n.p.m.), ale dalej na północy raczej na mniejszych wysokościach (w Chinach do 600 m n.p.m.).
Systematyka.
Gatunek jest jedynym przedstawicielem monotypowego taksonu "Hulthemia" opisanego początkowo jako odrębny rodzaj ("Hulthemia" ); w późniejszych pracach wyróżniany jest on jako jeden z czterech podrodzajów (Subgen. "Hulthemia" ) lub jedna z kilkunastu sekcji w obrębie rodzaju róża "Rosa" z rodziny różowatych "Rosaceae".
"Hulthemia" w randze rodzaju traktowany był jako takson siostrzany w stosunku do róży "Rosa". Badania molekularne z przełomu XX i XXI wieku potwierdzały siostrzaną pozycję "Rosa persica" i podrodzaju "Hulthemia" w stosunku do pozostałych róż tworzących podrodzaj "Rosa". Jednak kolejne badania dowiodły, że odrębność morfologiczna tego taksonu nie wynika z zachowania cech pierwotnych, lecz najwyraźniej jest wynikiem adaptacji do suchych i gorących warunków, w jakich gatunek ten występuje. Redukcja przylistków i liścia do jednej, niepodzielonej, niewielkiej blaszki jest wynikiem kseromorfizmu. Badania molekularne nad plastydowym DNA wykazały, że "Rosa persica" jest zagnieżdżona w obrębie podrodzaju "Rosa" a "Hulthemia" w tej sytuacji powinna być traktowana jako sekcja. Północnoamerykańskie róże, wskazywane jako blisko spokrewnione z podrodzaju "Hesperhodos" ("Rosa stellata" i "Rosa minutifolia"), są podobne do "R. persica", ale tu także zredukowane liście (3–5 listków) są najwyraźniej tylko podobną adaptacją do suchego siedliska.
Zmienność i mieszańce.
W obrębie naturalnego zasięgu opisane zostały dwa morfotypy bez rangi systematycznej. Rośliny z południowej części zasięgu (Iran i Afganistan) wyróżniają się owłosieniem liści i pędów, którego brak u roślin z populacji północnych.
Już w 1830 gatunek został skrzyżowany z "Rosa clinophylla" (Sect. "Bracteatae") a mieszaniec nazwany został od autora krzyżówki (J.A. Hardy'ego) – "Rosa × hardyi". Róża ta ma większe niż u róży perskiej kwiaty (ok. 5 cm średnicy) i liście złożone z 1–7 wąskojajowatych listków. Jako bardziej odporna w uprawie od róży perskiej była ona w XIX wieku obecna w ofercie handlowej. W obrębie naturalnego zasięgu róży perskiej opisano dwa mieszańce z innymi, miejscowymi gatunkami róż z krajów byłego Związku Radzieckiego. Ze względu na klasyfikowanie przez część autorów "R. persica" do rodzaju "Hulthemia" mieszańce międzyrodzajowe w takim ujęciu z różami oznaczano nazwą × "Hulthemosa".
W XX wieku "Rosa persica" na większą skalę zaczęła być wykorzystywana do hodowli odmian ozdobnych róż i z powodzeniem jest krzyżowana z różnymi ich odmianami.
Zastosowanie.
W latach 70. XX wieku pierwsze doświadczenia nad krzyżowaniem odmian ozdobnych róż z różą perską zaczęli przeprowadzać Jack Harkness z Anglii i Alec Cocker ze Szkocji. W końcu lat 80. Harkness zaczął oferować cztery uzyskane odmiany. Z czasem powstawać zaczęło coraz więcej odmian zwanych 'Hybrid Hulthemia persica', a popularnie „różami z oczkiem”. Zabiegi hodowlane nie są łatwe, ponieważ mniej niż jedna na 50 roślin potomnych uzyskanych w wyniku krzyżowania dziedziczy charakterystyczne kontrastowe ubarwienie płatków. Z czasem jednak powstaje coraz więcej odmian cechujących się różnorodną barwą kwiatów, liczbą płatków oraz pokrojem. Stałą cechą wyróżniającą tę grupę odmian jest „oczko” – ciemna plamka w centrum kwiatu.
W odróżnieniu od wielu innych róż owoce tego gatunku opisywane są jako niejadalne.

</doc>
<doc id="4772152" url="https://pl.wikipedia.org/wiki?curid=4772152" title="Rosa persica">
Rosa persica



</doc>
<doc id="4772154" url="https://pl.wikipedia.org/wiki?curid=4772154" title="Sołonycia (rejon kozelszczynski)">
Sołonycia (rejon kozelszczynski)

Sołonycia () – wieś na Ukrainie, w obwodzie połtawskim, w rejonie kozelszczynskim. W 2001 roku liczyła 801 mieszkańców.

</doc>
