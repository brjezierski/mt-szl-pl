<doc id="4778785" url="https://pl.wikipedia.org/wiki?curid=4778785" title="Vêtre-sur-Anzon">
Vêtre-sur-Anzon

Vêtre-sur-Anzon – gmina we Francji, w regionie Owernia-Rodan-Alpy, w departamencie Loara. W 2013 roku populacja ludności wynosiła 562 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Saint-Julien-la-Vêtre oraz Saint-Thurin. Siedzibą gminy została miejscowość Saint-Julien-la-Vêtre. 

</doc>
<doc id="4778791" url="https://pl.wikipedia.org/wiki?curid=4778791" title="Miodonka">
Miodonka

Miodonka, miodula lub miodunka – nazwa słynnej miodowej nalewki regionalnej o zawartości alkoholu zazwyczaj 38%. Wódka na bazie miodu jest popularnym napojem alkoholowym na Śląsku Cieszyńskim. .

</doc>
<doc id="4778793" url="https://pl.wikipedia.org/wiki?curid=4778793" title="Maurycy Ożarowski">
Maurycy Ożarowski

Maurycy Ożarowski, hrabia, herbu Rawicz (ur. 1800 w Horynce, zm. 18 grudnia 1865 w Dreźnie) – ziemianin, znany agronom.
Ziemianin, właściciel odziedziczonego po matce klucza dóbr Beresteczko. Prowadził wzorcowe gospodarstwo rolne. Po jego bezdzietnej śmierci dobra te przeszły drogą zapisu testamentowego na rzecz jego krewnego Wiktora Witosławskiego. Członek korespondent Galicyjskiego Towarzystwa Gospodarskiego (1846–1865).
Rodzina.
Urodził się w rodzinie ziemiańskiej, syn generała Kajetana Ożarowskiego (1767–1811) i Cecyli z Platerów (1772–1858). Miał braci Wiktora (1799–1870), kapitana wojsk rosyjskich Ludwika (1800–1876) i oficera armii Królestwa Polskiego Konstantego (1795–1893) oraz siostry: Józefę (1808–1896), żonę Gustawa Olizara, Julię (ur. 1800), żonę Kajetana Witosławskiego oraz Cecylię (ur. ok. 1800) i Marię (1810–1847). Całe rodzeństwo nie miało potomków. Od 1832 był mężem Zuzanny ze Strzemboszów (1803–1892), wdowy po generale austriackim Ferdynandzie hr. Hennequin de Frensel, właścicielki znacznych dóbr w pow. lwowskim i złoczowskim.

</doc>
<doc id="4778796" url="https://pl.wikipedia.org/wiki?curid=4778796" title="Josef Musil (siatkarz)">
Josef Musil (siatkarz)

Josef Musil, ps. Bulda (ur. 3 lipca 1932 w Kostelní Lhocie, zm. 26 sierpnia 2017 w Pradze) – czeski siatkarz, reprezentant Czechosłowacji, dwukrotny medalista igrzysk olimpijskich, wielokrotny medalista mistrzostw świata i mistrzostw Europy.
Życiorys.
Od 1938 Josef Musil był członkiem lokalnej drużyny Sokoła z Kostelní Lhoty, w która oferowała zajęcia z lekkoatletyki, piłki ręcznej, tenisa stołowego, siatkówki i piłki nożnej. W 1946 przeniósł się do Praskiej dzielnicy Vysočany. Wraz z bratem Vladimírem w 1947 dołączył do drużyny siatkówki Sokol Vysočany.
Kariera reprezentacyjna.
Musil był w składzie reprezentacji Czechosłowacji, która zdobyła srebrny medal na mistrzostwach świata 1952 w Związku Radzieckim oraz złote medale na mistrzostwach Europy 1955 w Rumunii, mistrzostwach świata 1956 we Francji i mistrzostwach Europy 1958 w Czechosłowacji. Kolejne sukcesy z drużyną narodową to dwa wicemistrzostwa świata wywalczone podczas MŚ 1960 w ZSRR i MŚ 1962 w Brazylii oraz 5. miejsce na mistrzostwach Europy 1963 w Rumunii.
Reprezentował Czechosłowację na Letnich Igrzyskach Olimpijskich 1964 w Tokio. Zagrał we wszystkich dziewięciu rozgrywanych meczach, a jego zespół z ośmioma zwycięstwami i jedną porażką zajął drugie miejsce w turnieju.
Razem z reprezentacją triumfował jako gospodarz podczas mistrzostw świata 1966 i zajął 2. miejsce na mistrzostwach Europy 1967 w Turcji. Musil wystąpił na igrzyskach olimpijskich 1968 w Meksyku. Podobnie jak na poprzednich igrzyskach rozegrał komplet spotkań. Czechosłowacja po siedmiu zwycięstwach i dwóch porażkach zdobyła brąz. W reprezentacji grał w latach 1953–1968.
Kariera klubowa.
W latach 1950-1952 Josef Musil był zawodnikiem klubu Spartak ČKD Stalingrad, z którym w 1952 zajął 3. miejsce w mistrzostwach Czechosłowacji. W sezonie 1953/54 grał w ÚDA Praga, z którym zdobył mistrzostwo kraju. Następnie do 1968 był zawodnikiem Slavii VŠ Praha, razem z którym sześciokrotnie tryumfował w mistrzostwach Czechosłowacji w latach 1955–1959 i w 1964. W 1968 przeniósł się do Włoch, gdzie do 1970 grał w klubie Panini Modena, z którym w mistrzostwach Włoch zajął 4. miejsce w 1969 i zdobył mistrzostwo w 1970. Następnie przez jeden sezon był grającym trenerem w Tombolini Loreto. Tę samą funkcję pełnił w zespole Spem Faenza do 1976.
Kariera trenerka.
Oprócz pełnienia funkcji grającego trenera w dwóch włoskich klubach Musil trenował juniorów starszych w VŠ Praha pomiędzy 1970 a 1973. Od 1977 do 1981 pracował jako trener z żeńską drużyną Slavii VŠ Praha. Do 1992 był trenerem w Tombolini Loreto.
Wyróżnienia.
Za osiągnięcia sportowe został odznaczony odznaką za wybitną pracę w 1966 i Medalem Za Zasługi w 2009. Został także wyróżniony tytułem Zasłużony Mistrz Sportu.
W 2001 poprzez sondaż przeprowadzony przez ČVS został uznany za najlepszego siatkarza Czechosłowacji XX wieku, a w tym samym badaniu został oceniony jako 5. najlepszy gracz na świecie.
W 2004 znalazł się w Volleyball Hall of Fame.
Życie osobiste.
Z zawodu był typografem specjalizującym się w druku offsetowym. Swój zawód praktykował przez całą karierę sportową. Od 1956 był żonaty z Evą. Mieli jednego syna, Petra (ur. 1957).

</doc>
<doc id="4778804" url="https://pl.wikipedia.org/wiki?curid=4778804" title="Mieczysław Gawlik">
Mieczysław Gawlik

Mieczysław Gawlik (ur. 3 czerwca 1883 w Wołoskiej Wsi, zm. 29 stycznia 1928 we Lwowie) – polski historyk, profesor gimnazjalny.
Życiorys.
Urodził się 3 czerwca 1883 w Wołoskiej Wsi koło Bolechowa. Był wyznania rzymskokatolickiego. Kształcił się w C. K. IV Gimnazjum we Lwowie, gdzie w 1902 ukończył VIII klasę i zdał egzamin dojrzałości. Od 1903 do 1908 odbył studia na Wydziale Filozoficznym Uniwersytetu Lwowskiego o specjalności historii i geografii pod opieką naukową profesorów Ludwika Finkela i Bronisława Dembińskiego. Podczas studiów został członkiem zwyczajnym Towarzystwa Czytelni Akademickiej we Lwowie oraz sekretarzem zarządu Akademickiego Kółka Historycznego. Na lwowskiej uczelni uzyskał stopień doktora z zakresu historii Polski.
15 października 1906 podjął pracę w szkolnictwie. W części roku szkolnego 1906/1907 jako zastępca nauczyciela pracował w C. K. Gimnazjum w Dębicy. Z Dębicy 3 marca 1907 został przeniesiony do C. K. Gimnazjum w Jarosławiu. Wkrótce potem, 9 listopada 1907 złożył egzamin nauczycielski z zakresu historii i geografii. W gimnazjum jarosławskim uczył geografii, historii powszechnej, dziejów ojczystych (kraju rodzinnego), prowadził koło historyczne. 12 września 1910 został przeniesiony do C. K. Szkoły Realnej w Żywcu. Około 1910/1911 pracował w Horodence. Od 1911 do 1913 uczył w Tłumaczu. Później był profesorem w C. K. II Gimnazjum w Stanisławowie, w którym uczył historii, geografii, kaligrafii.
Po odzyskaniu przez Polskę niepodległości sprawował stanowisko dyrektora Polskiego Prywatnego Gimnazjum Koedukacyjnego w Horodence. Wówczas był przewodniczącym koła Towarzystwa Szkoły Ludowej w Horodence. Do 1924 był dyrektorem Polskiego Prywatnego Gimnazjum Koedukacyjnego w Borszczowie. Uczył tam geografii i historii. Latem 1924 został przeniesiony (formalnie z II Gimnazjum w Stanisławowie) na stanowisko profesora w VIII Państwowym Gimnazjum im. Króla Kazimierza Wielkiego (do Lwowa powrócił celem poświęcenia się pracy naukowej). Uczył tam historii i geografii. Z powodu trudnych warunków materialnych równolegle pracował jako nauczyciel w innych lwowskich zakładach: w Seminarium Nauczycielskim Żeńskim, szkołach prywatnych i na kursach dokształcających.
Publikował prace naukowe w formie monografii historycznych, a także wydawał artykuły i rozprawy, drukowane w „Kwartalniku Historycznym” oraz na łamach prasy lwowskiej (dotyczyły historii Kozaczyzny, stosunków polsko-moskiewskich oraz ruchu historyczno-naukowego ruskiego i rosyjskiego). Przez wiele lat gromadził również materiały do historii zbójnictwa na Podkarpaciu. Od lat studenckich był działaczem oświatowym. Był członkiem zarządu Koła Lwowskiego Towarzystwa Nauczycieli Szkół Średnich i Wyższych. Należał także do Towarzystwa Historycznego.
We Lwowie zamieszkiwał przy ulicy Kochanowskiego 8. Zmarł nagle 29 stycznia 1928 we Lwowie na serce w wieku 44 lat. Został pochowany we Lwowie. W pogrzebie uczestniczył m.in. abp Józef Teodorowicz, a nad grobem przemawiał August Paszkudzki z TNSW. We wspomnieniu na łamach „Gazety Lwowskiej” Mieczysław Gawlik został określony mianem "jednego z najgodniejszych i najlepszych reprezentantów zawodu profesorskiego". Był żonaty z Anną z domu Stefanowicz, miał dwie córki.

</doc>
<doc id="4778805" url="https://pl.wikipedia.org/wiki?curid=4778805" title="Lista tramwajów produkowanych w Chorwacji">
Lista tramwajów produkowanych w Chorwacji

Lista tramwajów produkowanych w Chorwacji – lista tramwajów produkowanych w Jugosławii i w Chorwacji po II wojnie światowej.

</doc>
<doc id="4778823" url="https://pl.wikipedia.org/wiki?curid=4778823" title="Robert Reitzel">
Robert Reitzel

Robert Reitzel (ur. 27 stycznia 1849 w Weitenau, zm. 31 marca 1898 w Detroit) – niemiecki pisarz, dziennikarz, mówca i redaktor czasopisma Der arme Teufel. Był aktywny głównie w Ameryce Północnej.
Życiorys.
Dorastał w Weitenau w południowej Badenii (dziś część Steinen). Podczas gdy jego ojciec, będący nauczycielem w szkole podstawowej i poetą, Reinhard Reitzel (1812-1889) „nie był człowiekiem postępowym”, jego matka, kobieta wykształcona, była oddana rewolucji marcowej 1848. To ona nadała synowi imię po Robercie Blumie, bohaterze rewolucji, który został zastrzelony w Wiedniu pod koniec 1848. Reitzel uczęszczał najpierw do liceum im. Karla Friedricha w Mannheim, a następnie do liceum im. Bismarcka w Karlsruhe, ale najprawdopodobniej miał trudności z dostosowaniem się do dyscypliny panującej w tych instytucjach i w 1869, dwa miesiące przed maturą, został wydalony bez konkretnego powodu. Jego ojciec był bardzo zasmucony tym faktem: „Najsmutniejsze nie jest to, że stał się nikim, ale to, że chce stać się nikim”. Sprawozdania, według których Reitzel ostatecznie ukończył maturę, a następnie przerwał studia teologiczne. Wkrótce zdecydował się na emigrację do Ameryki. Już w lipcu 1870 przybył do Nowego Jorku.
W Ameryce Reitzel przebywał początkowo jako włóczęga i robotnik wędrujący, aż do początku 1871, kiedy dostał możliwość awansu na stanowisko kaznodziei dla secesjonistycznej wspólnoty wyznaniowej. Jednak jego doświadczenia z wiernymi, jak również konfrontacja z doktrynami, które głosił, szybko uczyniły go zdecydowanym wrogiem religii. Mimo że od 1872 miał rodzinę na utrzymaniu, postanowił opuścić dotychczasowe stanowisko będące źródłem jego dochodu. Z powodu swoich zdolności oratorskich wkrótce stał się bardzo popularnym mówcą i znalazł aprobatę wśród licznych niemieckich stowarzyszeń robotniczych i obywatelskich w całym kraju - wśród których wielu weteranów rewolucji 1848 nadal wysoko ceniło sobie rewolucyjne i wolnościowe ideały – co zapewniło mu nowe źródło utrzymania. Tematami, o których wielokrotnie mówił, oprócz antyklerykalizmu i krytyki religii, były kwestie krytyki społecznej: socjalistyczne i anarchistyczne sposoby przezwyciężania kapitalistycznej nędzy. Publikował teksty na te tematy m.in. w czasopiśmie Der Sozialist.
Podczas lat spędzonych jako mówca przed niezależnymi zgromadzeniami, Reitzel obmyślał plan wydawania własnej gazety. Miał gotową nazwę na długo przed tym, jak pismo ostatecznie się ukazało: Der arme Teufel (niem. Biedny Diabeł). Jest to „właściwa nazwa dla publikacji, która patrzy na świat okiem istoty ludzkiej takiej, jaką jest”. Reitzel mógł zrealizować swój plan dopiero w 1884, z pomocą przyjaciela, któremu udało mu się przekształcić gazetę w „najbardziej rozpowszechnione niemieckojęzyczne pismo literackie, jakie kiedykolwiek ukazało się w Ameryce”. Ukazywało się jako tygodnik nieprzerwanie aż do śmierci Reitzela i było kontynuowane przez przyjaciół w kolejnych latach: dobiło do szesnastu tomów o łącznej liczbie 822 numerów. Max Nettlau opisał Reitzela jako głównego autora swojej gazety: „skarbem szczerych i wolnościowych i buntowniczych uczuć oraz myśli, nowatorskiej krytyki społecznej i rozszarpującej władzę we wszystkich jej formach, otwartej, jak i ukrytej”. Sam Reitzel postrzegał siebie - w "Programie" swojej gazety - z polubownym i ironicznym dystansem do współczesnych sobie anarchistów: „Pozostawiam moim przyjaciołom Tuckerowi i Mostowi walkę o to, kto reprezentuje prawdziwy anarchizm. Jestem tylko biednym diabłem, który nie myśli w ogóle o społeczeństwie przyszłości, który walczy z każdym przymusem, każdą niesprawiedliwością, każdą prawdą, bez względu na to, jak bolesna by ona nie była, i który potrafi żyć niezależnie pomimo państwa, kościoła i norm społecznych”.

</doc>
<doc id="4778836" url="https://pl.wikipedia.org/wiki?curid=4778836" title="Michał Rafał Szumski">
Michał Rafał Szumski

Michał Rafał Szumski herbu Jastrzębiec – podwojewodzi wileński w latach 1689-1706 i 1706-1718, podstoli wileński w latach 1684-1717, sędzia grodzki wileński w latach 1680-1681 i 1687-1689, chorąży wileński "pro tunc" w latach 1697-1698, surogator grodzki wileński w latach 1700-1707.
Był elektorem Augusta II Mocnego z województwa wileńskiego w 1697 roku. Deputat województwa wileńskiego do rady stanu rycerskiego rokoszu łowickiego w 1697 roku.

</doc>
<doc id="4778839" url="https://pl.wikipedia.org/wiki?curid=4778839" title="Beješ">
Beješ

Beješ (baszk. Бейеш) – ludowa piosenka baszkirska. 
Historia.
Piosenka Beješ po raz pierwszy została zapisana przez A. S. Kluczariowa w 1933 roku, a opublikowana w kolekcji Baškort halk jyrdary (Башкорт халк йырдары). Inne wersje piosenki zapisali: F. Kamajew L. Lebedinski, K..Rachimow. Muzyczne warianty zapisał S.Rybakow i opublikował w 1897 roku w książce "Muzyka i pieśni uralskich muzułmanów ze szkicem ich życia" (Muzyka i pesni uralʹskih musulʹman s očerkom ih byta). W publikacji znalazły się 204 melodie z tekstami i rosyjskim tłumaczeniem. 
Opis.
Piosenka opisuje batyra Biisza, który walczył o swoje prawa ukrywając się przed prześladowaniami władz carskich. W XIX wieku Baszkirowie zostali wcieleni do wojska i musieli brać udział w rosyjskich wojnach i kampaniach. Zajmowali się również budową umocnień i rozbudową miast i innymi pracami na rzecz Rosji. Niechętni tej służbie Baszkirowie dezerterowali. Biisz i jego towarzysze byli takimi dezerterami. Powstały specjalne jednostki, których zadaniem było schwytanie dezerterów. Biisz z wraz z towarzyszami Abubakirem Abdakowem, Kunakbajem Abdrahimowem, Rahmatullem Barakowem, Kurmanem Ilʹbakowem, Kutlušem Murzagulowem udało się w okresie od 1838 do 1848 roku skutecznie ukrywać przed carskimi wojskami. Biisz działał w rejonie burziańskim i w rejonie fabryk w Kadze i Awziano-Piotrowskiej w rejonie wierchnieuralskim. W 1848 roku dezerterzy zostali zaatakowani i schwytani przez oddział Skoriatinowa. W nagrodę Skoriatinow otrzymał Order Świętego Włodzimierza IV klasy. 
Wykonawcy.
Piosenka znalazła się w repertuarze takich wykonawców jak: I. Dilmuchamietow, R.Karabułatow, Asma Szajmuratowa. 
Adaptacje.
Autorami adaptacji byli: Kluczariow, R. A. Murtazi, Rachimow na głos i orkiestrę symfoniczną, S. G. Szagiachmietow na głos i flet. Melodia została wykorzystana w balecie "Gornaja byl" A.S. Kluczariowa i w operze Ajһyłyu („Aikhylu”) Nikołaja Pejko ("Gulnazira", "Żurawlinaja piesn)". 

</doc>
<doc id="4778842" url="https://pl.wikipedia.org/wiki?curid=4778842" title="Robert Marshall">
Robert Marshall

Robert William Marshall (ur. 17 czerwca 1959 w Memphis) – amerykański duchowny katolicki, biskup Alexandrii od 2020.
Życiorys.
Święcenia kapłańskie otrzymał 10 czerwca 2000 i został inkardynowany do diecezji Memphis. Pracował głównie jako duszpasterz parafialny, był też m.in. ceremoniarzem biskupim oraz wikariuszem generalnym diecezji.
21 kwietnia 2020 papież Franciszek mianował go ordynariuszem diecezji Alexandria. Sakry biskupiej udzielił mu 20 sierpnia tegoż roku abp Gregory Aymond.

</doc>
<doc id="4778847" url="https://pl.wikipedia.org/wiki?curid=4778847" title="Wino pomarańczowe">
Wino pomarańczowe

Wino pomarańczowe – rodzaj wina produkowanego z winogron o jasnej skórce. Skórki nie są od razu usuwane z moszczu, ale macerują się w nim od kilku tygodni do roku. Różni się to od winifikacji wina białego, w której sok jest od razu tłoczony i poddawany fermentacji już bez skórek. Skórki zawierają barwniki, fenole i taniny, normalnie niepożądane w winie białym, ale stanowiące ważne składniki wina czerwonego i pomarańczowego. 
Historia.
Wina pomarańczowe były produkowane od setek lat w Słowenii i włoskim regionie Friuli-Venezia Giulia, i od tysięcy lat w Gruzji. Zostały one spopularyzowane na nowo przez włoskich i słoweńskich winiarzy, którzy zainteresowali się tą praktyką podczas pobytu w Gruzji, przywieźli gruzińskie kwewri, i winifikować grona tą techniką najpierw we Friuli i okolicach Gorycji. Obecnie wino pomarańczowe produkuje się w Słowenii, Chorwacji, Austrii, Niemczech, Nowej Zelandii, Kalifornii i na Słowacji.
Macerowane białe wina były popularne we Włoszech do lat 50. i 60. XX wieku, kiedy zaczęły być wypierane z mody przez „technicznie poprawne” białe wina i ich popularność.
Nazwa „wino pomarańczowe” () została wymyślona i spopularyzowana w 2004 przez brytyjskiego importera, Davida A. Harveya.
W Gruzji ten rodzaj wina jest znany jako ("Karvisperi ghvino") – „wino bursztynowe”.

</doc>
<doc id="4778853" url="https://pl.wikipedia.org/wiki?curid=4778853" title="Adolf Słuszniak">
Adolf Słuszniak

Adolf Słuszniak ps „Aleksander Zawojski” (ur. 9 stycznia 1894 w Szreniawie, zm. 18 marca 1925 w Pstroszycach) – żołnierz kawalerii Legionów Polskich i plutonowy Wojska Polskiego II RP, kawaler Orderu Virtuti Militari.
Życiorys.
Urodził się w rodzinie Łukasza i Pauliny z Muchów. Absolwent szkoły powszechnej. Od sierpnia 1914 w Legionach Polskich. Żołnierz 2 szwadronu kawalerii w późniejszym 2 pułku ułanów podległym II Brygadzie Legionów Polskich, z którym walczył podczas I wojny światowej.
Szczególnie odznaczył się podczas szarży pod Rokitną, za udział w której otrzymał Order Virtuti Militari.
Po kryzysie przysięgowym w 1917 zwolniony, pracował w gospodarstwie rodzinnym. 
Ochotnik w szeregach odrodzonego Wojska Polskiego, z którym walczył podczas wojny polsko-bolszewickiej.
Życie prywatne.
Żonaty z Małgorzatą z d. Cegła. Mieli syna Jana (ur. 1925).

</doc>
<doc id="4778858" url="https://pl.wikipedia.org/wiki?curid=4778858" title="Kościół Chrystusa Króla w Lutkowie">
Kościół Chrystusa Króla w Lutkowie

Kościół Chrystusa Króla w Lutkowie – rzymskokatolicki kościół filialny zlokalizowany w centrum wsi Lutkowo (powiat stargardzki, województwo zachodniopomorskie). Do rejestru zabytków wpisany został 15 października 1996 pod numerem 1321 (nowy numer: 1408).
Historia.
Pierwsza wzmianka o kościele we wsi pochodzi z 1490. Wspomniano wówczas lokalnego proboszcza, Nikolausa Kempe. Kościół ten był najprawdopodobniej obiektem zbudowanym z głazów narzutowych, prostokątnym, salowym, z wieżą. W kościele znajdował się ołtarz ambonalny z wizerunkami świętych Hieronima, Augustyna, Antoniego i Bernarda oraz rzeźbionym krucyfiksem. Była też wyposażona w zdobione stalle i empory.
W 1894 część kościoła, wsi i plebania spaliły się. W latach 1894–1907 trwały przygotowania do budowy i prace nad odbudową kościoła, który otwarto w obecnej, neogotyckiej formie w 1907 (nadal był świątynią protestancką z uwagi na strukturę ówczesnej społeczności wsi). Ze starego kościoła pozostał fragment ściany wieżowej. Stare wyposażenie przeniesiono do Stargardu i Pęzina. Na miejscu pozostał natomiast obraz olejny z Ukrzyżowanym Chrystusem i łotrami na tle Jerozolimy, wcześniej umieszczony na strychu plebanii. Cegłę na budowę nowego kościoła dostarczyła Cegielnia Krugera z Trzebiatowa. Do końca II wojny światowej świątynia była siedzibą parafii ewangelickiej (inspektorat w Dobrzanach).
25 października 1945 kościół poświęcono jako katolicki pod obecnym wezwaniem. Początkowo była to filia parafii św. Michała Archanioła w Dobrzanach, a potem (od 1985) parafii św. Anny w Długiem. W 1945 Niemcy opuszczający wieś zabrali ze sobą należące do kościoła kielich i paterę, które znajdują się do dziś w kościele w Bornsen an der Elbniederung.
Architektura.
Świątynia jest obiektem salowym, na rzucie prostokąta, wzniesionym z cegły na kamiennej podmurówce, z wydzieloną od północy emporą i przedsionkiem na narożniku północno-wschodnim. Nawę przykrywa drewniany strop kolebowy. Do bryły przylega od wschodu pięcioboczna apsyda ze sklepieniem i przyporami, która od południa połączona jest z zakrystią za pomocą przedsionka. Od zachodu stoi masywna wieża na planie prostokąta, która ma aneksy od północy i południa, a w nich klatkę schodową prowadzącą na chór i wieżę do dawnej kotłowni.
Wieżę wieńczą pojedyncze szczyty rozczłonkowane blendami zamkniętymi trójliściem. Na wieży znajduje się wysmukły hełm ostrosłupowy.
Wyposażenie.
Wyposażenie świątyni jest jednorodne stylistycznie. Ma charakter neogotycki z elementami secesji oraz sztuki ludowej. Ołtarz z krucyfiksem pochodzi z 1907, podobnie jak ambona zdobiona m.in. motywami winnej latorośli. Z tego samego roku pochodzi empora i ławki, wiszący, mosiężny świecznik, jak również stolarka drzwiowa i okienna. Na wschodniej i zachodniej ścianie, na elementach drewnianych, namalowana jest wić roślinna, ptaki, symbole eucharystyczne, Baranek oraz wizerunki świętych Piotra i Pawła. Witraże wykonał warsztat B. Schultze ze Szczecina.
Organy i dzwony.
Organy mają prospekt trójdzielny, z podwyższoną częścią środkową. Instrument nie jest kompletny – brakuje mu piszczałek.
Kościół ma trzy dzwony:
Otoczenie.
Wokół kościoła znajduje się cmentarz przykościelny (0,6 hektara) z pierwszej połowy XIX wieku (nieczynny). Otacza go mur z kamienia z bramkami (filary ceglane). Na placu przykościelnym stoi kamienny pomnik upamiętniający mieszkańców wsi poległych w trakcie I wojny światowej (z płaskorzeźbą miecza, dębowymi liśćmi, nazwiskami osób poległych i inskrypcją niemieckojęzyczną: "IHREN TAPFERN SOHNEN/ DIE DANKBARE GEMEINDE"), jak również krzyż misyjny z 2 poł. XX wieku. Rośnie tu również szpaler lip i pomnikowa lipa drobnolistna. 
W 2007 ustawiono przy kościele głaz pamiątkowy ku czci dawnych mieszkańców wsi.

</doc>
<doc id="4778861" url="https://pl.wikipedia.org/wiki?curid=4778861" title="Cezary Szyfman">
Cezary Szyfman

Cezary Szyfman – polski śpiewak (baryton) i pedagog.
Absolwent Akademii Muzycznej im. Fryderyka Chopina w Warszawie (klasy prof. Michała Szopskiego i prof. Kazimierza Pustelaka). Profesor sztuk muzycznych (2014). Prowadzi działalność pedagogiczną na Uniwersytecie Muzycznym Fryderyka Chopina – Wydział Instrumentalno-Pedagogiczny w Białymstoku oraz na Akademii Teatralnej im. Aleksandra Zelwerowicza w Warszawie – Wydział Sztuki Lalkarskiej w Białymstoku. 
Współpracownik wielu zespołów kameralnych: Ars Nova, Bornus Consort, Camerata Cracovia, Concerto Polacco, Il Canto, Il Tiempo. 
Brał udział w nagranich płyt nagrodzonych Fryderykami:
Wraz z zespołem Il Canto zdobył nagrody na konkursach zespołów wokalnych w Tampere (Finlandia), Arezzo (Włochy) i Gorizia (Włochy).

</doc>
<doc id="4778875" url="https://pl.wikipedia.org/wiki?curid=4778875" title="Linia kolejowa nr 547">
Linia kolejowa nr 547

Linia kolejowa nr 547 – zelektryfikowana, jednotorowa linia kolejowa łącząca posterunek odgałęźny Warszawa Podskarbińska z posterunkiem odgałęźnym Warszawa Antoninów.

</doc>
<doc id="4778876" url="https://pl.wikipedia.org/wiki?curid=4778876" title="Józef Zajchowski">
Józef Zajchowski

Józef Zajchowski (ur. 28 października 1937 w Szufnarowej) – polski urzędnik państwowy i ekonomista, doktor nauk ekonomicznych, w 1997 podsekretarz stanu w Ministerstwie Gospodarki.
Życiorys.
Syn Franciszka i Marii. W latach 1955–1960 studiował na Uniwersytecie Warszawskim, gdzie ukończył Wydział Ekonomii Politycznej i Wydział Nauk Społecznych. Obronił doktorat z nauk ekonomicznych, specjalizował się w statystyce i ekonomice turystyki. Autor publikacji naukowych z zakresu statystyki, m.in. "Struktura gospodarki Polski w latach 1966—1975", "Statystyka opisowa w przykładach", "Makroekonomiczna funkcja produkcji dla gospodarki Polski w latach 1960—1970". Został wykładowcą Wyższej Szkoły Zarządzania w Warszawie i kanclerzem Wyższej Szkoły Organizacji Turystyki i Hotelarstwa w Warszawie.
W 1959 wstąpił do PZPR. Po studiach do 1963 pracował jako wykładowca ekonomii w Centrum Wyszkolenia MSW. Od 1963 do 1973 zatrudniony jako asystent i adiunkt w Instytucie Planowania. Następnie pracował w Wydziale Ekonomicznym oraz Wydziale Analiz i Planowania Komitetu Centralnego Polskiej Zjednoczonej Partii Robotniczej, w ramach KC PZPR był też zastępcą kierownika Wydziału Prasy, Radia i Telewizji (1980–1981) i Kancelarii Sekretariatu (1989–1990).
W latach 1989–1991 pozostawał wiceprezesem Głównego Urzędu Statystycznego. Od 1993 doradca ministra-kierownika, a od listopada 1995 podsekretarz stanu w Centralnym Urzędzie Planowania. Od 21 stycznia do 19 listopada 1997 pełnił funkcję podsekretarza stanu w Ministerstwie Gospodarki, odpowiedzialnego za planowanie strategiczne i założenia polityki społeczno-gospodarczej oraz przemysłowej.

</doc>
<doc id="4778879" url="https://pl.wikipedia.org/wiki?curid=4778879" title="Dominik Stolz">
Dominik Stolz

Dominik Stolz (ur. 4 maja 1990 w Neuendettelsau) – niemiecki piłkarz, występujący najczęściej na pozycji ofensywnego pomocnika. Obecnie jest zawodnikiem luksemburskiego klubu F91 Dudelange. 
Kariera klubowa.
Stolz w latach 2008 - 2015 występował w niższych ligach niemieckich. W sezonie 2014/2015 w barwach zespołu SpVgg Oberfranken Bayreuth, zdobył 23 gole w 34 występach zostając królem strzelców rozgrywek bawarskiej Regionalliga. 
Przed rozpoczęciem sezonu 2015/2016 Stolz trafił do profesjonalnej 2. Bundesligi, gdzie reprezentował barwy SV Sandhausen. 19 września 2015 roku zadebiutował w przegranym 0-2 spotkaniu przeciwko 1. FC Nürnberg na 2. miejscu Bundesliga. 27 lutego 2016 roku strzelił swojego pierwszego gola w lidze w przegranym 2-3 meczu z VfL Bochum. Po jednym sezonie i zaledwie siedmiu meczach ligowych opuścił Sandhausen i trafił do ligi luksemburskiej. Otrzymał czteroletni kontrakt w klubie F91 Dudelange. W nowym klubie zadebiutował 12 lipca 2016 roku w meczu eliminacji Ligi Mistrzów przeciwko Qarabağ Ağdam przegranym 0-2. W sezonie 2018/2019 był członkiem zespołu, który awansował do fazy grupowej Ligi Europy. Zdołał także zdobyć gola na 1-1 w przegranym ostatecznie 2-5 spotkaniu przeciwko AC Milan. 
Tytuły.
F91 Dudelange 
Nagrody indywidualne 

</doc>
<doc id="4778885" url="https://pl.wikipedia.org/wiki?curid=4778885" title="Erik Expósito">
Erik Expósito

Erik Alexander Expósito Hernández (ur. 23 czerwca 1996 w Santa Cruz de Tenerife) – hiszpański piłkarz, występujący na pozycji napastnika. Od 2019 roku zawodnik Śląska Wrocław.
Biografia.
Seniorską karierę rozpoczął w 2015 roku w rezerwach Málagi. Od 2016 roku występował w UD Las Palmas. Początkowo grał w rezerwach klubu, zaś w roku 2017 zadebiutował w Primera División. Ogółem w najwyższej hiszpańskiej klasie rozgrywkowej rozegrał dwanaście spotkań, strzelając jedną bramkę (przeciwko Celcie Vigo w przegranym 1:2 meczu 5 marca 2018). W 2019 roku został piłkarzem Śląska Wrocław. 21 września 2019 roku zdobył hat-tricka w zremisowanym 4:4 meczu z Zagłębiem Lubin.

</doc>
<doc id="4778894" url="https://pl.wikipedia.org/wiki?curid=4778894" title="Alpen Cup kobiet w kombinacji norweskiej 2016/2017">
Alpen Cup kobiet w kombinacji norweskiej 2016/2017

Alpen Cup kobiet w kombinacji norweskiej 2017/2018 to druga edycja tego cyklu zawodów. Rywalizacja rozpoczęła się 8 sierpnia 2016 r. w niemieckim Klingenthal, a zakończyła 11 marca 2017 r. we francuskim Chaux-Neuve.
W tym sezonie natomiast najlepsza okazała się Austriaczka Lisa Eder.

</doc>
<doc id="4778895" url="https://pl.wikipedia.org/wiki?curid=4778895" title="Wydawnictwo Salezjańskie">
Wydawnictwo Salezjańskie

Wydawnictwo Salezjańskie – katolickie wydawnictwo założone przez salezjanów. Jego siedziba znajduje się w Warszawie przy ul. Kawęczyńskiej 53.
Historia.
Pierwsze wydawnictwo salezjańskie powstało we Włoszech. Polską gałąź utworzono w 1897 roku przy Domu Generalnym Zgromadzenia Salezjańskiego w Turynie, a pierwszą publikacją było pismo „Wiadomości Salezjańskie”, kolportowane później na ziemie polskie. Wkrótce po przybyciu salezjanów do Polski wydawnictwo otrzymało siedzibę w pierwszym domu salezjańskim w Oświęcimiu, gdzie rozszerzyło działalność o wydawanie książek oraz serię broszurek „Biblioteczka Teatralna”. Już w roku 1905 wydano „System wychowawczy” autorstwa księdza Bosko.
Po odzyskaniu niepodległości w roku 1921 przy Szkole Rzemiosł w Warszawie planowano otwarcie Domu Książki. Do realizacji zamierzenia nie doszło, za to w roku 1923 uruchomiono w tejże szkole oddział drukarsko-introligatorski (przeniesiony wkrótce na ulicę Siemca). Jednocześnie w Szkole Graficznej otwarte zostało szybko rozwijające się wydawnictwo, którego nakładem ukazywały się: czasopisma „Pokłosie Salezjańskie” i „Młodzież Misyjna”, seria małych broszurek „Kłosy z Bożej roli”, powieści misyjne, biografie świętych oraz utwory muzyczne księdza Antoniego Chlondowskiego – salezjanina, kompozytora, brata Augusta Hlonda, późniejszego prymasa Polski.
W takim kształcie Wydawnictwo Salezjańskie przetrwało do wybuchu II wojny światowej w 1939 r. podczas której został zniszczony budynek drukarni i szkoły.
Po wojnie szybko odbudowano budynki i wznowiono działalność. Ukazywało się „Pokłosie Salezjańskie”, wyszło również kilka pozycji książkowych. W czerwcu 1949 r. władze zabroniły wydawania „Pokłosia Salezjańskiego”, a w 1951 r. państwo komunistyczne przejęło Szkołę Graficzną i drukarnię oraz zamknęło działalność Wydawnictwa Salezjańskiego.
Przerwa trwała do 1976 r. Po wielu staraniach Minister Kultury i Sztuki zezwolił Salezjańskiej Inspektorii (Prowincji) św. Stanisława Kostki na prowadzenie działalności wydawniczej, reaktywując Wydawnictwo Salezjańskie. Od 11 października 1976 r. do maja 1986 r. Wydawnictwo Salezjańskie prowadziło swą działalność w Łodzi. W dniu 1 maja 1986 roku Wydawnictwo Salezjańskie zostało przeniesione do Warszawy na ulicę Kawęczyńską.
Publikacje Wydawnictwa.
Wydawnictwo publikuje książki głównie z zakresu nurtu chrześcijańskiego. Są to:
Autorzy.
Wydawnictwo od szeregu lat współpracuje z różnymi wydawnictwami zagranicznymi, przede wszystkim z macierzystym Wydawnictwem Salezjańskim Elle Di Ci we Włoszech, z Don Bosco Verlag w Monachium (Niemcy), Herder Verlag Freiburg (Niemcy) oraz z Lion Publishing w Anglii. 
Wśród wydawanych autorów są m.in.:

</doc>
<doc id="4778896" url="https://pl.wikipedia.org/wiki?curid=4778896" title="Jerzy Służewski (żołnierz)">
Jerzy Służewski (żołnierz)

Jerzy Służewski (ur. 18 kwietnia 1878 w Kole, zm. 12 czerwca 1920 w Charkowie) – żołnierz Polskiej Organizacji Wojskowej na wschodzie, uczestnik wojny polsko-bolszewickiej, kawaler Orderu Virtuti Militari.
Życiorys.
Urodził się w rodzinie Aleksandra i Walerii z d. Kołodziejska. Absolwent gimnazjum we Włocławku i kursów handlowych w Warszawie. 
Pracował jako kasjer w Domu Handlowym w Warszawie.
Od 1915 przebywał na terenie Rosji gdzie wstąpił w szeregi Polskiej Organizacji Wojskowej. Od 1919 jako pracownik konsularny na terenie Rosji bolszewickiej.
W maju 1920 został aresztowany w Charkowie i rozstrzelany przez bolszewików. Za działalność w POW został odznaczony pośmiertnie Orderem Virtuti Militari.
Był żonaty. Nie miał dzieci.

</doc>
<doc id="4778900" url="https://pl.wikipedia.org/wiki?curid=4778900" title="Zespół Ekboma">
Zespół Ekboma



</doc>
<doc id="4778907" url="https://pl.wikipedia.org/wiki?curid=4778907" title="Erste Liga (piłka nożna w Austrii)">
Erste Liga (piłka nożna w Austrii)



</doc>
<doc id="4778909" url="https://pl.wikipedia.org/wiki?curid=4778909" title="Andrzej Kowalski (ekonomista)">
Andrzej Kowalski (ekonomista)

Andrzej Kowalski (ur. 15 sierpnia 1949 w Warszawie) – polski ekonomista rolnictwa, nauczyciel akademicki i urzędnik państwowy, profesor nauk ekonomicznych, w latach 2004–2006 podsekretarz stanu w Ministerstwie Rolnictwa i Rozwoju Wsi.
Życiorys.
Ukończył studia na Wydziale Ekonomiki Produkcji Szkoły Głównej Planowania i Statystyki. W 1974 rozpoczął pracę naukową na tej uczelni (przekształconej w międzyczasie w Szkołę Główną Handlową), specjalizując się w ekonomice agrobiznesu, finansach, polityce gospodarczej i polityce rolnej w Unii Europejskiej. W 1998 obronił rozprawę habilitacyjną pt. "Społeczne uwarunkowania rozwoju wsi i rolnictwa". 23 lipca 2008 uzyskał tytuł profesora nauk ekonomicznych. Pełnił m.in. funkcje wicedyrektora Instytutu Funkcjonowania Gospodarki Narodowej i prodziekana Wydziału Ekonomiki Produkcji SGH. Autor i współautor ponad 400 publikacji naukowych, znalazł się w kolegiach i radach naukowych pism specjalistycznych. Zasiadł w prezydium Komitetu Ekonomiki Rolnictwa Polskiej Akademii Nauk i został członkiem Komitetu Nauk Ekonomicznych PAN.
Od 1995 pracował w Instytucie Ekonomiki Rolnictwa i Gospodarki Żywnościowej – Państwowym Instytucie Badawczym, od 2000 do 2019 będąc jego dyrektorem. Działał jako doradca Komitetu Integracji Europejskiej i polskiego rządu. Od 14 lipca 2004 do 1 maja 2006 pełnił funkcję podsekretarza stanu w Ministerstwie Rolnictwa i Rozwoju Wsi. W latach 2008–2010 był członkiem Rady ds. Wsi przy Prezydencie RP. Wyróżniony tytułem doktora honoris causa Instytutu Ekologicznego na Ukrainie.

</doc>
<doc id="4778912" url="https://pl.wikipedia.org/wiki?curid=4778912" title="Kościół Najświętszej Maryi Panny Królowej Świata w Uniborzu">
Kościół Najświętszej Maryi Panny Królowej Świata w Uniborzu

Kościół Najświętszej Maryi Panny Królowej Świata w Uniborzu – rzymskokatolicki kościół filialny zlokalizowany w południowej części wsi Unibórz (powiat kamieński, województwo zachodniopomorskie), przy drodze w kierunku Ościęcina.
Historia.
W miejscu obecnej świątyni stał kościół staroluterański, który spłonął w pożarze w 1875 wraz z większością zabudowy wiejskiej. W 1876 wzniesiono w jego miejscu nową, murowaną świątynię z cegły, co upamiętnia data wymalowana na balustradzie chóru wewnątrz obiektu. Był to nadal kościół staroluterański. Jako katolicki został poświęcony w 1956.
Architektura.
Jest to świątynia neogotycka, nieotynkowana, wzniesiona na planie prostokąta z wydzielonym prezbiterium, które jest trójbocznie zamknięte. Całość pokrywa dach dwuspadowy kryty dachówką.
Wyposażenie.
W ołtarzu umieszczono obraz Matki Bożej z Dzieciątkiem, a poniżej malowane tabernakulum, zdobione greckimi literami Alfa i Omega, stanowiącymi symbol początku i końca wszystkiego. Po bokach tabernakulum wiszą obrazy świętych Maksymiliana Kolbego i Stanisława Kostki. Nad prezbiterium wisi drewniany krucyfiks. W lewej części prezbiterium znajduje się drewniana ambona stojąca na filarze i wyposażona w schody.
Otoczenie.
Przy kościele stoi krzyż misyjny z tabliczkami informującymi o datach misji.

</doc>
<doc id="4778919" url="https://pl.wikipedia.org/wiki?curid=4778919" title="Mina Markovič">
Mina Markovič

Mina Markovič (ur. 23 listopada 1987 w Mariborze) – słoweńska wspinaczka sportowa. Specjalizuje się w boulderingu, prowadzeniu oraz we wspinaczce łącznej, wicemistrzyni świata w prowadzeniu z 2014 roku.
Kariera.
Uczestniczka World Games w kolumbijskim Cali w 2013, gdzie zdobyła złoty medal w prowadzeniu.
Wielokrotna medalistka ministrostw świata, Europy oraz światowych wojskowych igrzyskach sportowych.
Uczestniczka, medalistka prestiżowych, elitarnych zawodów wspinaczkowych Rock Master we włoskim Arco. W 2013 podczas 8. edycji Arco Rock Legends otrzymała nagrodę La Sportiva Competition Award..

</doc>
<doc id="4778920" url="https://pl.wikipedia.org/wiki?curid=4778920" title="Dooble">
Dooble

Dooble to otwartoźródłowa przeglądarka internetowa na silniku WebKit i licencji open source, skupiona na ochronie prywatności. Dooble wspiera platformy FreeBSD, Linux, OS X, OS/2 i Windows, wykorzystuje biblioteki Qt do wyświetlania interfejsu użytkownika oraz kompatybilności z innymi systemami operacyjnymi i architekturami procesorów. W rezultacie Dooble powinien być przenośny na każdy system, który obsługuje OpenSSL, wątki POSIX, Qt, SQLite i inne biblioteki.

</doc>
<doc id="4778922" url="https://pl.wikipedia.org/wiki?curid=4778922" title="Vézelin-sur-Loire">
Vézelin-sur-Loire

Vézelin-sur-Loire – gmina we Francji, w regionie Owernia-Rodan-Alpy, w departamencie Loara. W 2013 roku populacja ludności wynosiła 790 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Amions, Dancé oraz Saint-Paul-de-Vézelin. Siedzibą gminy została miejscowość Saint-Paul-de-Vézelin. 

</doc>
<doc id="4778934" url="https://pl.wikipedia.org/wiki?curid=4778934" title="Ancenis-Saint-Géréon">
Ancenis-Saint-Géréon

Ancenis-Saint-Géréon – gmina we Francji, w regionie Kraj Loary, w departamencie Loara Atlantycka. W 2013 roku populacja ludności wynosiła 10 777 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Ancenis oraz Saint-Géréon. Siedzibą gminy została miejscowość Ancenis. 

</doc>
<doc id="4778935" url="https://pl.wikipedia.org/wiki?curid=4778935" title="Carlos Aymerich">
Carlos Aymerich

Carlos Ignacio Aymerich Cano (ur. 21 stycznia 1967 w Vigo) – hiszpański profesor uniwersytecki i polityk. Członek Kongresu Deputowanych i Parlamentu Galicyjskiego. Specjalizuje się w naukach politycznych i prawie, doktor prawa.
Życiorys.
Skończył prawo na Universidade de Santiago de Compostela w 1990 roku. W 1993 roku, ukończył studia doktoranckie na Universidade da Coruña, realizując program „Wspólnota Europejska i regulacje wewnętrzne”. W 2004 roku kierował pracą doktorską pt. Contratação Pública e Princípios Comunitários (Zamówienia publiczne i zasady wspólnotowe).
Był członkiem Kongresu Deputowanych w latach 2000–2004, reprezentując prowincję A Coruña. Od lipca 2005 do złożenia swojego mandatu w marcu 2013, zasiadał w Parlamencie Galicyjskim. Swoje odejście motywował rozbieżnościami z sektorem większościowym w parlamencie, sam był liderem bardziej radykalnego frontu swojej partii „Abrente”. W parlamencie galicyjskim przez jedną kadencję pełnił funkcję rzecznika Galicyjskiego Bloku Nacjonalistycznego.
29 lutego 2016 ogłosił, że odchodzi z Galicyjskiego Bloku Nacjonalistycznego. Podjął pracę w departamencie prawa publicznego na Universidade da Coruña. 14 stycznia 2020 został sekretarzem generalnym uczelni.
Życie prywatne.
Deklaruje znajomość języków obcych: niemieckiego, francuskiego, angielskiego i portugalskiego.

</doc>
<doc id="4778936" url="https://pl.wikipedia.org/wiki?curid=4778936" title="Selle-sur-le-Bied">
Selle-sur-le-Bied



</doc>
<doc id="4778940" url="https://pl.wikipedia.org/wiki?curid=4778940" title="Maria Ławrynowicz">
Maria Ławrynowicz

Maria Janina Ławrynowicz (ur. 17 maja 1943 w Mstowie) – polska biolożka, i mykolożka, pracownik naukowy Uniwersytetu Łódzkiego.
Życiorys.
W 1966 ukończyła studia na Uniwersytecie Łódzkim, następnie podjęła pracę na macierzystej uczelni, tam w 1971 otrzymała stopień naukowy doktora, w 1984 stopień doktora habilitowanego. W 1994 otrzymała tytuł profesora.
Na Uniwersytecie Łódzkim kierowała Pracownią Mikologii (1986-1993), następnie Zakładem (później Katedrą) Algologii i Mikologii (od 1993).
W 1983 została członkiem Komitetu Ochrony Przyrody Polskiej Akademii Nauk, w 1987 członkiem Komitetu Botaniki PAN. Od 1966 jest członkiem Polskiego Towarzystwa Botanicznego, w latach 1989-1992 była jego sekretarzem generalnym, w 2010 została członkiem honorowym PTB. Jest członkiem Państwowej Rady Ochrony Przyrody.
Od 1993 jest członkiem Łódzkiego Towarzystwa Naukowego. Była przedstawicielem Polski w European Council for the Conservation of Fungi.
W 1977 została odznaczona Złotym Krzyżem Zasługi. W 1992 otrzymała Medal im. Władysława Szafera. W 1997 została odznaczona Krzyżem Kawalerskim Orderu Odrodzenia Polski.
Jej mężem był prof. Julian Ławrynowicz (1939-2020).

</doc>
<doc id="4778941" url="https://pl.wikipedia.org/wiki?curid=4778941" title="Creaphis">
Creaphis

Creaphis – wymarły rodzaj owadów z rzędu pluskwiaków i infrarzędu mszyc. Jedyny z monotypowej rodziny Creaphididae. Obejmuje tylko gatunek C. theodora.
Taksonomia.
Rodzaj i gatunek typowy opisane zostały w 1991 roku przez Dimitrija Szczerbakowa i Piotra Węgierka na łamach „Psyche”. Opisu dokonano na podstawie pojedynczej skamieniałości odnalezionej w formacji Madygen, w Dzhailoucho, na terenie obecnego obwodu oszyńskiego w Kirgistanie. Datowana jest ona na karnik w triasie.
Szerbakow i Węgierek umieścili go w monotypowej rodzinie Creaphididae. W 2010 roku Szczerbakow podzielił tę rodzinę na trzy monotypowe podrodziny: Creaphidinae, Leaphidinae i Triassoaphidinae, jednak w 2011 roku Jacek Szwedo i André Nel wynieśli pierwszą do rangi odrębnej rodziny Leaphididae, a drugiej przywrócili status takowej (Triassoaphididae), w związku z czym Creaphididae znów stały się monotypowe. Inną klasyfikację stosują autorzy bazy "Aphid Species File" wyróżniając w obrębie Creaphididae podrodziny Leaphidinae i Creaphidinae, natomiast pozostawiając status odrębnej rodziny w przypadku Triassoaphididae.
Morfologia.
Owad znany tylko z przedniego skrzydła o długości 3 mm i szerokości 1,1 mm. Jego krawędź przednia była u nasady łukowato zakrzywiona, a dalej prosta. Pterostygma miała kształt silnie wydłużony i zwężający się ku szczytowi, o prostej krawędzi tylnej i swym czubkiem sięgała wierzchołkowego brzegu skrzydła. Żyłka subkostalna wykształcona była w postaci głębokiej bruzdy, biegnącej równolegle do wspólnego pnia żyłek radialnej i medialnej (R+M), a dalej słabła, by na wysokości nasady sektora radialnego odbić po skosie ku brzegowi skrzydła. Pień R+M był bardzo gruby i wyrastał z bulwiasto nabrzmiałej nasady skrzydła. Sektor radialny (RS), opisywany też jako tylna żyłka radialna (RP), odchodził od wspólnego pnia tuż przy nasadzie pterostygmy i był bardzo długi, w nasadowym odcinku zakrzywiony, ale dalej prosty. Pień przedniej żyłki kubitalnej (CuA) był znacznie krótszy i grubszy niż pień żyłki medialnej (M). Żyłka medialna rozdzielała się na gałęzie M1+2 i M3+4, a ta pierwsza następnie rozwidlała się na gałęzie M1 i M2.

</doc>
<doc id="4778942" url="https://pl.wikipedia.org/wiki?curid=4778942" title="Bogdan Kolasiński">
Bogdan Kolasiński

Bogdan Andrzej Kolasiński ps. „Spencer" (ur. 3 lutego 1923 w Krotoszynie, zm. 19 września 2014 tamże) – polski lekarz pediatra, żołnierz Armii Krajowej, więzień nazistowskich obozów koncentracyjnych KL Auschwitz-Birkenau, KL Sachsenhausen i KL Buchenwald.
Życiorys.
Syn Jerzego Kolasińskiego - lekarza i powstańca wielkopolskiego. Wysiedlony z Krotoszyna do Suchedniowa w Generalnym Gubernatorstwie, gdzie podjął pracę w fabryce maszyn rolniczych i wstąpił do Armii Krajowej przyjmując pseudonim „Spencer". Był członkiem konspiracyjnego zespołu produkującego pistolety maszynowe Sten.
W październiku 1943 w wyniku zdrady i rozbicia grupy został aresztowany i trafił do więzienia w Kielcach. Po brutalnych przesłuchaniach i śledztwie Gestapo, w grudniu 1943 został przewieziony jako więzień polityczny do nazistowskiego obozu koncentracyjnego Auschwitz-Birkenau, gdzie otrzymał numer obozowy 169 682, wytatuowany na prawym przedramieniu. W obozie pracował przy budowie bocznicy kolejowej, chorował na tyfus. Był świadkiem buntu więźniów Sonderkommando. W październiku 1944 został przewieziony do jednego z podobozów KL Sachsenhausen, gdzie otrzymał numer obozowy 113 654 a w listopadzie 1944 do KL Buchenwald, gdzie otrzymał numer obozowy 95 300, i gdzie pracował w fabryce samolotów. W kwietniu 1945, podczas ewakuacji obozu uciekł z transportu i po dziesięciodniowej tułaczce wrócił do rodzinnego Krotoszyna.
W 2006 nakładem Państwowego Muzeum Auschwitz-Birkenau, została wydana książka Bogdana Kolasińskiego "Jakim cudem jeszcze żyję?". Autor zawarł w niej swoje wspomnienia z czasów wojny i pobytu w nazistowskich obozach koncentracyjnych.
Jako jeden z ostatnich żyjących więźniów był gościem honorowym 65 rocznicy wyzwolenia obozu Auchwitz Birkenau. 
Odznaczony Krzyżem Oświęcimskim, w 2006 został wybrany Krotoszynianinem Roku.

</doc>
<doc id="4778944" url="https://pl.wikipedia.org/wiki?curid=4778944" title="Marcin Rola (dziennikarz)">
Marcin Rola (dziennikarz)

Marcin Jarosław Rola (ur. 17 lutego 1989 w Warszawie) – polski bloger, youtuber i komentator polityczny.
Życiorys.
Ukończył liceum ogólnokształcące w Warszawie. Zaczynał jako dziennikarz w tygodniku Do Rzeczy, Superstacji i Polsacie.
We wrześniu 2015 został rzecznikiem prasowym ruchu politycznego Kukiz’15. W tym samym roku z ramienia tej formacji kandydował bez powodzenia do Sejmu w wyborach parlamentarnych z 15. miejsca warszawskiej listy. Uzyskał wynik 225 głosów.
Wspólnie z Andrzejem Żuromskim prowadził kanał na YouTube o nazwie „Ring TV”. Od 2016 prowadził kolejny kanał na YouTubie „wRealu24”. Kanał został w 2022 roku permanentnie zbanowany przez YouTube, za złamanie przez prowadzących kanału regulaminu serwisu. Marcin Rola był także częstym gościem programów emitowanych na antenie TVP Info, Polskiego Radia oraz Telewizji Republika.
Rola jest pomysłodawcą platformy „BanBye.com”, która ma być konkurencją dla platformy YouTube, jako reakcja na banowanie kanału „wRealu24” przez YouTube, za notoryczne łamanie, przez prowadzących, regulaminu serwisu. Projekt znalazł się na liście rezerwowej Funduszu Patriotycznego, ale ostatecznie nie otrzymał wsparcia. Platforma została uruchomiona w grudniu 2021.
Jest powiązany ze środowiskiem Młodzieży Wszechpolskiej i ONR, politykami Prawa i Sprawiedliwości, koalicji Konfederacja Wolność i Niepodległość oraz organizacją Ordo Iuris za pośrednictwem jej członka Tomasza Chudzińskiego, wspólnika spółki "Niezależne Polskie Media".
W 2021 roku wydał książkę "Kulisy Manipulacji". Jest również stałym publicystą w tygodniku "Gazeta Warszawska", która wydawana jest w Polsce i USA.
Kontrowersje i sprawa karna.
Liczne kontrowersje wzbudziły wypowiedzi Marcina Roli dotyczące islamu, muzułmanów i feministek. Prowadzony przez niego kanał na YouTube oskarżany jest o promowanie ksenofobii, agresji wobec osób LGBT, rozpowszechnianie nieprawdziwych informacji dotyczących pandemii Covid-19 oraz szerzenie mowy nienawiści. Wrealu24 było kilkukrotnie blokowane przez serwis YouTube z powodu wzbudzających kontrowersje treści.
W marcu 2019 Sąd Rejonowy w Toruniu skazał go na 3 miesiące ograniczenia wolności w postaci prac społecznych oraz grzywnę za znieważenie feministki. Wyrok nie był prawomocny. W lutym 2019 roku youtuber został prewencyjnie zatrzymany i przesłuchany na lotnisku w Londynie. W październiku 2021 roku Sąd Najwyższy orzekł, iż jest niewinny i prawomocnie uchylił wyrok.
„Patostreamer”, blokada ABW i zamknięcie kanałów w 2022.
We wpisie Ośrodka Monitorowania Zachowań Rasistowskich i Ksenofobicznych Marcin Rola został określony jako „patostreamer”. Przytoczono przy tym definicję patostreamera, jako to "osoby, która udostępnia w Internecie relacje wideo z patologiczną treścią". Obydwie strony postępowania, zarówno Marcin Rola, jak i Ośrodek Monitorowania Zachowań Rasistowskich i Ksenofobicznych, domagały się wzajemnie sądownie przeprosin, jednak Sąd Apelacyjny w Warszawie w wyroku oddalił wzajemnie te żądania.
W 2022 roku, po agresji Rosji na Ukrainę, w maju jego strona internetowa „wRealu24.pl” została zablokowana przez Agencję Bezpieczeństwa Wewnętrznego za rozpowszechnianie dezinformacji i rosyjskiej propagandy.
20 sierpnia 2022 r. YouTube usunęło wszystkie materiały filmowe z kilku kanałów prowadzonych przez Rolę na tej platformie.

</doc>
<doc id="4778946" url="https://pl.wikipedia.org/wiki?curid=4778946" title="Creaphis theodora">
Creaphis theodora



</doc>
<doc id="4778947" url="https://pl.wikipedia.org/wiki?curid=4778947" title="Creaphididae">
Creaphididae



</doc>
<doc id="4778948" url="https://pl.wikipedia.org/wiki?curid=4778948" title="Creaphidinae">
Creaphidinae



</doc>
<doc id="4778950" url="https://pl.wikipedia.org/wiki?curid=4778950" title="Leaphis">
Leaphis

Leaphis – wymarły rodzaj owadów z rzędu pluskwiaków i infrarzędu mszyc. Jedyny z monotypowej rodziny Leaphididae lub podrodziny Leaphidinae. Znany jest z anizyku w triasie. Jego skamieniałość odnaleziono na terenie Francji. Obejmuje tylko gatunek L. prima.
Taksonomia.
Rodzaj i gatunek typowy opisane zostały po raz pierwszy w 2010 roku przez Dimitrija Szczerbakowa na podstawie pojedynczej skamieniałości, oznaczonej 5916/5917 i zdeponowanej w Ecole Observatoire des Sciences de la Terre przy Uniwersytecie Strasburskim. Odnaleziono ją w formacji Grès à Voltzia, w Arzviller na terenie francuskiego departamentu Mozela. Datowana jest na anizyk w triasie. Nazwę rodzajową nadano na cześć paleobotaniczki, Lei Grauvogel-Stamm, łącząc jej imię z afiksem "-aphis", oznaczającym mszycę. Epitet gatunkowy "prima" oznacza po łacinie „pierwsza”.
Ten sam okaz przebadali Jacek Szwedo i André Nel i, nie będąc świadomymi pracy Szczerbakowa, opisali go w publikacji z 2011 roku jako nowy rodzaj "Vosegus", od celtyckiego boga myśliwych, oraz nowy gatunek "Vosegus triassicus", od okresu, z którego pochodzi. Autorzy zdążyli opublikować w tej samej pracy addendum, w którym synonimizują swoje nazwy z tymi nadanymi przez Szczerbakowa.
Klasyfikacja omawianego taksonu na poziomie rodzinowym budzi kontrowersje. Szczerbakow opisując "Leaphis" wyróżnił dlań nową, monotypową podrodzinę Leaphidinae w obrębie Creaphididae. Szwedo i Nel opisując "Vosegus" umieścili go w nowej, monotypowej rodzinie Vosegidae. We wspominanym addendum zsynonimizowali Vosegidae z Leaphidinae, które z kolei wynieśli do rangi osobnej rodziny Leaphididae w obrębie Triassoaphidoidea. W 2020 baza Fossilworks uznaje klasyfikację Szwedo i Nel (Leaphididae), natomiast baza "Aphid Species File" klasyfikację Szczerbakowa (Creaphididae: Leaphidinae).
Morfologia.
Owad znany wyłącznie z przedniego skrzydła o długości ponad 2,3 mm i szerokości 0,8 mm. Przednia (kostalna) krawędź skrzydła była prosta i niepogrubiona. Dobrze wykształcona pterostygma miała wydłużony kształt z łukowato wygiętą krawędzią tylną i była dłuższa niż ćwierć długości skrzydła. Komórka kostalna była nieco węższa od radialnej. Żyłki: subkostalna, radialna, medialna i przednia kubitalna wyrastały ze wspólnego, grubego, na dłuższym odcinku prostego pnia. Z pnia tego jako pierwsza oddzielała się przednia żyłka kubitalna, która dalej dzieliła się na dwie gałęzie, tj. CuA1 i CuA2. CuA1 była równie mocna co CuA2, ale dwukrotnie od niej dłuższa. Wspólny pień żyłek CuA1 i CuA2 był mniej więcej równy długościom gałęzi CuA2. Żyłka medialna na wysokości nasady pterostygmy rozdzielała się na gałęzie M1+2 i M3+4, a ta pierwsza następnie na wysokości szczytu pterostygmy rozwidlała się na podobnych długości gałęzie M1 i M2. Długość żyłki M2 była nieco większa niż pnia M1+2, a żyłki M3+4 większa niż pnia żyłki medialnej. Tylna żyłka radialna (RP) odchodziła od wspólnego pnia żyłki subkostalnej i radialnej wyraźnie przed nasadą pterostygmy; przebieg tejże żyłki był na całej długości łukowaty, a brzeg skrzydła osiągała ona daleko przed jego wierzchołkiem. Użyłkowanie skrzydła było ciemne, być może zesklerotyzowane, natomiast błona między żyłkami była przypuszczalnie przezroczysta.
Paleoekologia.
Formacja Grès à Voltzia cechuje się dużym bogactwem zachowanej bioty; stanowi najwcześniejsze tak bioróżnorodne miejsce znane z czasów po wymieraniu permskim. Prawdopodobnie było to środowisko delty rzecznej lub podobnego typu i miało charakter refugium dla taksonów ocalałych po tymże wymieraniu, jako że skład bioty wykazuje znaczne podobieństwa z tą permską. W jego florze dominowały rośliny iglaste jak np. "Voltzia", "Albertia", "Aethophylum" i "Pelourdea", ale rosły tu także różne widłaki, skrzypy, paprocie, sagowcowe i miłorzębowe. Wśród bogatej entomofauny rozpoznano licznych przedstawicieli jętek, Odonatoptera, widelnic, prostoskrzydłych, karaczanów, straszyków, pluskwiaków, chrząszczy, sieciarek, chruścików, wojsiłek i muchówek.

</doc>
<doc id="4778951" url="https://pl.wikipedia.org/wiki?curid=4778951" title="Cressensac-Sarrazac">
Cressensac-Sarrazac

Cressensac-Sarrazac – gmina we Francji, w regionie Oksytania, w departamencie Lot. W 2013 roku populacja ludności wynosiła 1212 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Cressensac oraz Sarrazac. Siedzibą gminy została miejscowość Cressensac. 

</doc>
<doc id="4778953" url="https://pl.wikipedia.org/wiki?curid=4778953" title="Leaphididae">
Leaphididae



</doc>
<doc id="4778954" url="https://pl.wikipedia.org/wiki?curid=4778954" title="Leaphidinae">
Leaphidinae



</doc>
<doc id="4778955" url="https://pl.wikipedia.org/wiki?curid=4778955" title="Vosegus">
Vosegus



</doc>
<doc id="4778956" url="https://pl.wikipedia.org/wiki?curid=4778956" title="Światowe Dni Młodzieży 2022">
Światowe Dni Młodzieży 2022



</doc>
<doc id="4778957" url="https://pl.wikipedia.org/wiki?curid=4778957" title="Vosegidae">
Vosegidae



</doc>
<doc id="4778958" url="https://pl.wikipedia.org/wiki?curid=4778958" title="Leaphis prima">
Leaphis prima



</doc>
<doc id="4778964" url="https://pl.wikipedia.org/wiki?curid=4778964" title="Liliana Sikorska">
Liliana Sikorska

Liliana Sikorska (ur. 30 czerwca 1966 w Inowrocławiu) – polska literaturoznawczyni, dr hab. nauk humanistycznych, profesor i kierownik Zakładu Literatury Angielskiej i Lingwistyki Literackiej Wydziału Anglistyki Uniwersytetu im. Adama Mickiewicza w Poznaniu.
Życiorys.
17 marca 1994 obroniła pracę doktorską "The Figures in Samuel Beckett's Plays as Multidimensional Semiotic Signs: An Attempt at Intertextual Interpretation", 24 marca 1997 habilitowała się na podstawie pracy zatytułowanej "Voice Against Silence:Julian of Norwich nad Margery Kempe A Feminist Approach to Language". 12 czerwca 2002 nadano jej tytuł profesora w zakresie nauk humanistycznych. Objęła funkcję profesora zwyczajnego w Wyższej Szkole Języków Obcych w Szczecinie, w Instytucie Filologii Angielskiej na Wydziale Neofilologii Uniwersytetu im. Adama Mickiewicza w Poznaniu, Wyższej Szkole Języków Obcych im. Samuela Bogumiła Lindego w Poznaniu i w Instytucie Anglistyki Społecznej Akademii Nauk oraz profesora wizytującego w Wszechnicy Polskiej - Szkole Wyższej Towarzystwa Wiedzy Powszechnej.
Piastuje stanowisko profesora i kierownika Zakładu Literatury Angielskiej i Lingwistyki Literackiej Wydziału Anglistyki Uniwersytetu im. Adama Mickiewicza w Poznaniu. W l. 2010-2011 stypendystka Programu Fulbrighta na Cornell University (USA).
Była rektorem w Wyższej Szkole Języków Obcych w Szczecinie. W 2016 została wybrana prezesem Międzynarodowego Stowarzyszenia Profesorów Anglistyki (IAUPE).

</doc>
<doc id="4778965" url="https://pl.wikipedia.org/wiki?curid=4778965" title="Urban Valentine Williams Darlington">
Urban Valentine Williams Darlington

Urban Valentine Williams Darlington (ur. 3 sierpnia 1870 w Graefenburgu, Stany Zjednoczone, zm. 1 października 1954 w hrabstwie Cabell, Stany Zjednoczone) – amerykański biskup Południowego Episkopalnego Kościoła Metodystycznego (PEKM) w Stanach Zjednoczonych, wybrany w 1918 roku. Drugi zwierzchnik Kościoła Metodystycznego w Polsce.
Życiorys.
Urban Darlington urodził się w hrabstwie Shelby w stanie Kentucky. Był synem Jamesa H. Darlingtona i Catherine zd. Pemberton. 30 października 1901 roku poślubił Lydę Clark z Millersburga. Kształcił się w szkole powszechnej a następnie został absolwentem "Kentucky Wesleyan College" w roku 1893.
16 sierpnia 1890 Darlington uzyskał licencję umożliwiającą mu głoszenie w PEKM. W 1896 po raz pierwszy był członkiem "Dorocznej Konferencji Kentucky". W Kentucky służył w następujących miejscach: Waszyngton (cztery lata), Millersburg (jeden rok), oraz w "Scott Street Church" w Covington (cztery lata). Następnie Urban Darlington służył na Dorocznej Konferencji Zachodniej Wirginii, w miejscowościach: " St. Paul's Church" w Parkersburgu (1905–1909) oraz "Johnson Memorial Church" w Huntington (1909–1913). W latach 1913–1914 był Starszym Przewodniczącym okręgu Ashland. Następnie w latach 1914–1915 był agentem finansowym "Morris Harvey College" w Barboursville (Wirginia Zachodnia), a w 1915 został wybrany na stanowisko prezydenta kolegium, gdzie służył do powołania na urząd biskupa w roku 1918.
Jako biskup służył w Kentucky, Zachodniej Wirginii, Missisipi oraz w Europie (Belgia, Polska i Czechosłowacja). W latach 1924–1925 pełnił funkcję Prezydenta "Kentucky Wesleyan College" w Winchester. W latach 1926–1934 był drugim zwierzchnikiem Kościoła Metodystycznego w Polsce.
Zmarł 1 października 1954 w hrabstwie Cabell. Został pochowany na cmentarzu w Frankfort.
W roku 2005 został wprowadzony do Galerii Sław absolwentów "Kentucky Wesleyan College".

</doc>
<doc id="4778966" url="https://pl.wikipedia.org/wiki?curid=4778966" title="Montivipera xanthina">
Montivipera xanthina



</doc>
<doc id="4778969" url="https://pl.wikipedia.org/wiki?curid=4778969" title="Edyta Kościańska">
Edyta Kościańska

Edyta Kościańska – polska biolog, pracownik naukowy Instytutu Chemii Bioorganicznej PAN, gdzie pracuje w Zakładzie Biologii Integratywnej. Specjalizuje się w biochemii i biologii molekularnej.
Życiorys.
W 1999 r. ukończyła biologię molekularną na Uniwersytecie im. Adama Mickiewicza w Poznaniu. Na Wydziale Biologii UAM w 2005 r. obroniła swoją rozprawę doktorską pt. "Charakterystyka procesu potranskrypcyjnego wyciszania ekspresji genów reporterowych GFP i GUS u roślin", wykonaną pod kierunkiem prof. Jana Sadowskiego. Na tym samym wydziale w 2017 r. uzyskała stopień doktora habilitowanego, na podstawie pracy pt. "Biogeneza i funkcja mikroRNA w dziedzicznych chorobach neurologicznych".

</doc>
<doc id="4778970" url="https://pl.wikipedia.org/wiki?curid=4778970" title="Ogólnopolska Fotograficzna Grupa Twórcza Art Fokus 13">
Ogólnopolska Fotograficzna Grupa Twórcza Art Fokus 13

Ogólnopolska Fotograficzna Grupa Twórcza Art Fokus 13 – polskie stowarzyszenie fotograficzne utworzone w 2014 roku z inicjatywy trzynastu członków założycieli. Członek zbiorowy Fotoklubu Rzeczypospolitej Polskiej Stowarzyszenia Twórców.
Historia.
Ogólnopolską Fotograficzną Grupę Twórczą "Art Fokus 13" założono 4 kwietnia 2014 w Kleszczowie (województwo łódzkie). Grupa powstała dzięki inicjatywie trzynastu osób, które wcześniej wielokrotnie uczestniczyły w licznych wspólnych, ogólnopolskich plenerach, warsztatach, wystawach fotograficznych. W grudniu 2014 Ogólnopolska Fotograficzna Grupa Twórcza "Art Fokus 13" została przyjęta w poczet członków zbiorowych Fotoklubu Rzeczypospolitej Polskiej Stowarzyszenia Twórców (Akt Przyjęcia nr 32).
Działalność.
Celem działalności Ogólnopolskiej Fotograficznej Grupy Twórczej "Art Fokus 13" jest upowszechnianie fotografii, upowszechnianie sztuki fotograficznej, promocja twórczości fotograficznej poszczególnych jej członków, reprezentowanie interesów twórczych oraz zawodowych członków, ochrona praw autorskich członków w Polsce i za granicą. Ogólnopolska Fotograficzna Grupa Twórcza "Art Fokus 13" jest organizatorem wystaw fotograficznych; dorocznych, indywidualnych, zbiorowych, poplenerowych (m.in. członków stowarzyszenia). Jest organizatorem fotograficznych wystaw tematycznych. Jest organizatorem, współorganizatorem, uczestnikiem licznych ogólnopolskich plenerów oraz warsztatów fotograficznych. 
Kilkunastu członków AF13 to członkowie i Artyści Fotoklubu Rzeczypospolitej Polskiej Stowarzyszenia Twórców (AFRP). Jednego z członków AF13 (Karola Walaszczyka) Międzynarodowa Federacja Sztuki Fotograficznej uhonorowała tytułem Artiste FIAP (AFIAP). Kilkoro członków AF13 zostało odznaczonych Medalem „Za Zasługi dla Rozwoju Twórczości Fotograficznej”, Medalem „Zasłużony dla Fotografii Polskiej” oraz Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości (1918–2018).
Władze AF13.
Sąd Koleżeński.
Źródło.

</doc>
<doc id="4778974" url="https://pl.wikipedia.org/wiki?curid=4778974" title="Montivipera latifi">
Montivipera latifi



</doc>
<doc id="4778975" url="https://pl.wikipedia.org/wiki?curid=4778975" title="Montivipera raddei">
Montivipera raddei



</doc>
<doc id="4778979" url="https://pl.wikipedia.org/wiki?curid=4778979" title="Linia kolejowa nr 585">
Linia kolejowa nr 585

Linia kolejowa nr 585 – zelektryfikowana, jednotorowa linia kolejowa łącząca stację Radom ze stacją towarową Radom Wschodni.

</doc>
<doc id="4778980" url="https://pl.wikipedia.org/wiki?curid=4778980" title="Kościół św. Marii Magdaleny w Kalwie">
Kościół św. Marii Magdaleny w Kalwie

Kościół św. Marii Magdaleny w Kalwie – rzymskokatolicki kościół parafialny zlokalizowany we wsi Kalwa (powiat sztumski, województwo pomorskie). Do rejestru zabytków wpisany został w 1978 pod numerem 95. Funkcjonuje przy nim parafia św. Marii Magdaleny.
Historia.
Pierwszy raz wymieniono Kalwę w dokumencie z 26 lipca 1280, a parafię św. Marii Magdaleny w 1285. Przywilej lokacyjny wydał komtur malborski Henryk Wilnowe w 1297, wtedy też uposażył kościół parafialny czterema włókami. W tym czasie właścicielem wsi był Konrad von Mükenberg. Obecny kościół parafialny został zbudowany w latach 1310–1320. Obszerne prezbiterium dobudowano w 1402, a w następnym roku świątynię konsekrowano. Kościół został ograbiony w czasie wojny polsko-krzyżackiej w 1411. W 1618 kościół otrzymał odpusty, które nadał nuncjusz apostolski Franciszek Diotallevius z możliwością ich uzyskania z racji Narodzenia NMP oraz święta patronalnego parafii, czyli we wspomnienie św. Marii Magdaleny. Ostatni raz kościół przebudowano pod koniec XVII wieku, a chorągiewka wietrzna kościoła informuje o dacie 1695 rok. Jeszcze w 1647 mówiono o tym kościele, że miał trzy ołtarze. W drewnianej wieży były dwa dzwony, cmentarz nie miał płotu, plebanii nie było. Wizytujący parafię w 1698 podkreślił, że świątynia posiadała dach, który wymagał koniecznej naprawy. Chrzcielnica drewniana była wówczas otoczona kratkami, czyli balustradą. Trzy lata wcześniej kościół otrzymał pięciogłosowe organy. Okna świątyni były bardzo stare. Cmentarz był otoczony płotem, a drewniana wieża stojąca opodal kościoła nie miała dzwonów, ponieważ zostały wywiezione w czasie wojny szwedzkiej. Natomiast w środku kościoła wisiała sygnaturka. Parafia nie posiadała szkoły, ale nauczyciel mieszkał w domu należącym do kościoła. Protokół powizytacyjny z 1724 dotyczący parafii w Kalwie i filii stwierdził, że kościół parafialny prezentował się korzystnie. Znajdujące się w kościele parametry i ozdoby zostały ufundowane przez Eleonorę Warszycką z domu Łosiow. Ówczesny proboszcz zadbał o budowę dwóch ołtarzy oraz zbudował ogrodzenie cmentarza. Z opisu diecezji sporządzonego w 1788 wiadomo, że wówczas kościół był murowany, a plebania drewniana w dobrym stanie. Duszpasterz opiekujący się wiernymi w filii szropskiej głosił kazania wyłącznie po polsku. W 1821 kościół otrzymał nową drewnianą wieżę. Wymieniono również wyposażenie wnętrza na rokokowe. Polskość Kalwy i okolicy przypominają nazwiska i napisy polskie na cmentarzu przykościelnym. Tu spoczywa także działacz społeczny, polityczny i oświatowy Powiśla – Teodor Donimirski.
W 1956 odnowiono wieżę, w 1977 wymieniono gonty na wieży, w 2006 odrestaurowano ołtarz główny, a w 2009 kościół przeprowadzono generalną renowację. Kościół posiada zachowane jednorodne rokokowe wyposażenie.
Architektura.
Kościół jest wolnostojący, orientowany, murowany, wzniesiony z kamienia i cegły. Kruchta jest zbudowana w konstrukcji szkieletowej, natomiast wieża i więźba dachowa jest drewniana, a dachy kryte ceramiczne. Nad prezbiterium i nawą znajduje się drewniany strop kolebowy. Wnętrze jest salowe, a prezbiterium wydzielone ścianą tęczową z szerokim otworem ostrołukowym.
Otoczenie.
Obiekt stoi w centrum wsi na lekko wyniesionym ponad okolicę trójkątnym placu, otoczonym z trzech stron drogami. Przy kościele znajduje się porośnięty starodrzewem cmentarz z zachowanymi nagrobkami z początku XX wieku.

</doc>
<doc id="4778985" url="https://pl.wikipedia.org/wiki?curid=4778985" title="Tramwaje w Serbii">
Tramwaje w Serbii

Tramwaje w Serbii – systemy komunikacji tramwajowej działające dawniej i obecnie na terenie Serbii.
Według stanu z kwietnia 2020 roku w Serbii istnieje tylko jeden, wąskotorowy system tramwajowy w stołecznym Belgradzie.
Charakterystyka.
Historycznie najmłodsza sieć tramwajowa znajdowała się w Niszu, a najstarsza w Belgradzie. Największa sieć położona była w Belgradzie, z kolei najmniejsza w Suboticy. Większość systemów tramwajowych funkcjonowała na północy dzisiejszej Serbii. W czasach Socjalistycznej Federacyjnej Republiki Jugosławii zlikwidowano systemy tramwajowe w Niszu (1958), Nowym Sadzie (1958) i Suboticy (1974). Od 1991 r. planowana jest budowa nowego systemu w Nowym Sadzie.

</doc>
<doc id="4778987" url="https://pl.wikipedia.org/wiki?curid=4778987" title="Katarzyna Bromberek-Dyzman">
Katarzyna Bromberek-Dyzman

Katarzyna Joanna Bromberek-Dyzman – polska językoznawczyni, dr hab. nauk humanistycznych, profesor uczelni Zakładu Pragmatyki Języka Angielskiego Wydziału Anglistyki Uniwersytetu im. Adama Mickiewicza w Poznaniu.
Życiorys.
24 czerwca 1999 obroniła pracę doktorską "Pragmatyczna interpretacja tekstu: "Przygody Alicji w krainie czarów" i "Po drugiej stronie lustra". Podejście oparte na wnioskowaniu", 4 grudnia 2015 habilitowała się na podstawie pracy zatytułowanej "Wpływ emocji na przetwarzanie języka". Została zatrudniona na stanowisku adiunkta w Instytucie Filologii Angielskiej na Wydziale Neofilologii Uniwersytetu im. Adama Mickiewicza w Poznaniu.
Piastuje funkcję profesora uczelni w Zakładzie Pragmatyki Języka Angielskiego i kierownika Laboratorium Języka i Komunikacji na Wydziale Anglistyki Uniwersytetu im. Adama Mickiewicza w Poznaniu.
Była członkiem Komitetu Narodowy do spraw Współpracy z Europejską Fundacją Nauki (ESF) prezydium Polskiej Akademii Nauk.

</doc>
<doc id="4778988" url="https://pl.wikipedia.org/wiki?curid=4778988" title="Karaś/Rogucki">
Karaś/Rogucki

Karaś/Rogucki – polski duet muzyczny, który wspólnie tworzą Kuba Karaś i Piotr Rogucki. Pojawił się na polskim rynku po ogłoszeniu zawieszenia działalności zespołów Coma i The Dumplings. Zespół tworzy pop alternatywny. Kuba Karaś odpowiada w tym tandemie za produkcję, a Piotr Rogucki zajmuje się tekstami.
Historia.
Pierwszym singlem, który zaprezentował duet, był cover T.Love „1996”. Utwór został nominowany do Fryderyka w kategorii „Najlepsze nowe wykonanie”.
W listopadzie 2019 ujrzał autorski utwór pt. „Bolesne strzały w serce”, któremu towarzyszy mroczny teledysk w reżyserii Przemka Dzienisa. 
14 lutego 2020 ukazała się pierwsza płyta duetu zatytułowana "Ostatni bastion romantyzmu". Płyta to 11 opowieści o miłości w czasach cybernetycznej zarazy. Na płycie znajdują się utwory, które artyści opisują jako erotyki motoryzacyjno-katastroficzne, opowiadające o uczuciach w epoce końca cywilizacji. Płyta jest inspirowana muzyką lat 80., zimną falą oraz new romantic.

</doc>
<doc id="4778991" url="https://pl.wikipedia.org/wiki?curid=4778991" title="Cudowna lampa Aladyna (film 1970)">
Cudowna lampa Aladyna (film 1970)

Cudowna lampa Aladyna (franc. "Aladin et la Lampe merveilleuse") – francuski film animowany z 1970 roku w reżyserii Jeana Image na podst. baśni z "Tysiąca i jednej nocy" opowiadającej o Aladynie i jego lampie. 
Polska premiera odbyła się w styczniu 1972 roku w podwójnym pokazie z czechosłowackim filmem wycinankowym "Dole i niedole psa Bodrzyka" produkcji Krátký film Praha z 1970 roku. 
Fabuła.
Groźny czarnoksiężnik z Afryki pragnie zawładnąć czarodziejską lampą, pozwalającą jej właścicielowi panować nad światem. Geniusz ciemności zdradza czarnoksiężnikowi tajemnicę: lampa znajduje się w małym azjatyckim miasteczku i spotyka tam Aladyna. Postanawia przy jego pomocy zdobyć lampę i – podając się za wuja chłopca – wkrada się do jego domu. Odszukują wspólnie lampę, ale gdy Aladyn nie chce jej oddać, czarnoksiężnik zamyka go w ciemnej grocie. Chłopiec wydostaje się jednak z pułapki i dzięki darom lampy żyje w dobrobycie. Jako dorosły już młodzieniec Aladyn zakochuje się w pięknej córce sułtana. Skarby, drogocenne klejnoty, którymi hojnie obdziela go lampa, pomagają mu zdobyć rękę księżniczki. Niestety, w dniu ślubu czarnoksiężnik kradnie Aladynowi lampę i porywa narzeczoną uwożąc ją do dalekiego kraju. Dzielny Aladyn odnajduje jednak czarnoksiężnika i po odzyskaniu lampy i bierze ślub z córką sułtana.
Wersja polska.
Reżyseria: Jerzy Twardowski
Dialogi: Grażyna Dyksińska-Rogalska
Teksty piosenek: Zbigniew Stawecki
Dźwięk: Zdzisław Siwecki
Montaż: Henryka Meldner
Kierownictwo produkcji: Jan Szatkowski
Wystąpili:

</doc>
<doc id="4779005" url="https://pl.wikipedia.org/wiki?curid=4779005" title="Szkoła Podstawowa im. Kardynała Stefana Wyszyńskiego w Wólce Pełkińskiej">
Szkoła Podstawowa im. Kardynała Stefana Wyszyńskiego w Wólce Pełkińskiej

Szkoła Podstawowa im. Kardynała Stefana Wyszyńskiego w Wólce Pełkińskiej – szkoła o charakterze podstawowym w Wólce Pełkińskiej.
Historia.
Szkoła trywialna została założona w 1868 roku przez Jerzego księcia Czartoryskiego w budynku zbudowanym w 1868 roku, pierwszym nauczycielem został Michal Głogowski. Przydatnym archiwalnym źródłem do poznania dziejów szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych wraz z nazwiskami ich nauczycieli. Szkoły na wsiach były tylko męskie, dopiero od 1890 roku były mieszane (koedukacyjne). 7 czerwca 1874 roku reskryptem Rady szkolnej krajowej szkoła była zorganizowana jako publiczna. 
Od 1904 roku szkoła posiadała nauczycieli pomocniczych, którymi byli: Eustachy Nowosad (1904–1905), Jan Kalinowski (1905–1906), Dymitr Terebeniec (1906–1907), Antoni Witkowicz (1907–1908), Teofil Lihaczewski (1908–1912), Lihaczewska z Zająców Maria (1912–1914?).
W 1910 roku z fundacji Czartoryskich zbudowano murowany budynek szkolny, a w 1970 roku po przeciwnej stronie drogi zbudowano następny budynek szkolny. W 1989 roku rozpoczęto budowę nowoczesnej szkoły, która w 1994 roku została oddana do użytku i poświęcona przez arcybiskupa Józefa Michalika.
W 1998 roku szkoła otrzymała imię Kardynała Stefana Wyszyńskiego. W 1999 roku na mocy reformy oświaty zorganizono 6-letnią szkołę podstawową i 3-letnie gimnazjum. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4779007" url="https://pl.wikipedia.org/wiki?curid=4779007" title="Weretyszów">
Weretyszów

Weretyszów (742 m n.p.m.) – mało wybitny szczyt w Beskidzie Niskim. Biegnie przezeń granica państwowa polsko-słowacka.
Znajduje się w głównym grzbiecie wododziałowym Karpat Zachodnich, w jego odcinku leżącym pomiędzy Kanasiówką na wschodzie a Kamieniem nad Jaśliskami na zachodzie. Leży ok. 3,5 km na zach. od szczytu Kanasiówki.
Szczyt Weretyszowa stanowi jedynie nieznaczne wyniesienie generalnie niskiego w tym miejscu i zrównanego grzbietu. Jego stoki północno-wschodnie opadają łagodnie ku nieistniejącej już wsi Jasiel w dolinie źródłowego toku Jasiołki (zlewisko Morze Bałtyckie). Natomiast w kierunku południowym od szczytu odchodzi długi, szeroki, wielokrotnie się rozgałęziający grzbiet, schodzący w widły Laborca i jego dopływu Vydraňki nad Medzilaborcami (zlewisko Morza Czarnego). Do końca lat 70. XX w. szczyt wyróżniała wysoka, drewniana wieża triangulacyjna.
Kopuła szczytowa, wyciągnięta w kierunku z północnego zachodu na południowy wschód, jest od strony polskiej zalesiona. Stoki po stronie słowackiej pokrywają natomiast ciągi starych polan i łąk, porozdzielanych pasmami lasu i częściowo już zarastających. Polska część góry leży w granicach Jaśliskiego Parku Krajobrazowego i jednocześnie w granicach polskiego Rezerwatu przyrody Źródliska Jasiołki. Stoki słowackie znajdują się w granicach obszaru chronionego krajobrazu Východné Karpaty.
Przez szczyt biegnie czerwono znakowany, graniczny słowacki szlak turystyczny z Przełęczy Dukielskiej na Przełęcz Łupkowską.

</doc>
<doc id="4779010" url="https://pl.wikipedia.org/wiki?curid=4779010" title="Lipnic">
Lipnic

Lipnic – miejscowość i gmina w Mołdawii, w rejonie Ocnița. W 2014 roku liczyła 3271 mieszkańców.
Nieopodal miejscowości w 1470 roku rozegrała się Bitwa pod Lipnic pomiędzy wojskami mołdawskimi pod wodzą Stefana III Wielkiego oraz wojskami Złotej Ordy dowodzonymi przez Ahmed-chana.

</doc>
<doc id="4779015" url="https://pl.wikipedia.org/wiki?curid=4779015" title="Kolarstwo na Igrzyskach Afrykańskich 2015">
Kolarstwo na Igrzyskach Afrykańskich 2015

Kolarstwo na Igrzyskach Afrykańskich 2015 odbywało się między 10 a 13 września 2015 roku w Brazzaville. Rozegrano 6 konkurencji medalowych, po 3 dla obu płci.

</doc>
<doc id="4779016" url="https://pl.wikipedia.org/wiki?curid=4779016" title="Antonio Austregésilo">
Antonio Austregésilo



</doc>
<doc id="4779018" url="https://pl.wikipedia.org/wiki?curid=4779018" title="Ted Best">
Ted Best

Ted Best, wł. Edward Wallace Best (ur. 17 lipca 1917, zm. w 1992) – australijski urzędnik samorządowy, burmistrz Melbourne, w młodości lekkoatleta sprinter.
Na igrzyskach Imperium Brytyjskiego w 1938 w Sydney zdobył trzy brązowe medale: w biegach na 100 jardów i na 220 jardów, w obu przypadkach przegrywając jedynie z Cyrilem Holmesem z Anglii i swym kolegą z reprezentacji Australii Johnem Mumfordem oraz w sztafecie 4 × 110 jardów, która biegła w składzie: Alf Watson, Teddy Hampson, Best i Howard Yates (ustanowiła ona wówczas rekord Australii czasem 41,9 s).
Był brązowym medalistą mistrzostw Australii w biegach na 100 jardów i na 220 jardów w 1937/1938.
W latach późniejszych był członkiem rady miejskiej w Melbourne, a w latach 1969–1971 burmistrzem tego miasta. W 1971 został kawalerem Orderu św. Michała i św. Jerzego.

</doc>
<doc id="4779020" url="https://pl.wikipedia.org/wiki?curid=4779020" title="Folia Philosophica. Ethica - Aesthetica - Practica">
Folia Philosophica. Ethica - Aesthetica - Practica



</doc>
<doc id="4779022" url="https://pl.wikipedia.org/wiki?curid=4779022" title="Wołoska Wieś">
Wołoska Wieś

Wołoska Wieś (wcześniej Wołoskie Sioło) – dawna wieś, część miasta Bolechów.
Wieś prawa wołoskiego, położona była w drugiej połowie XV wieku w ziemi lwowskiej województwa ruskiego. W okresie zaboru austriackiego Wołoska Wieś leżała na obszarze powiatu dolińskiego. W drugiej połowie XIX wieku wieś należała do rządu (wzgl. skarbu państwa). W spisach 1914/1918 nie podano właściciela dóbr tabularnych wsi.
Rozporządzenie Rady Ministrów z dnia 26 kwietnia 1929 o zmianie granic miasta Bolechowa gminy wiejskie w powiecie dolińskim województwa stanisławowskiego II Rzeczypospolitej: Bolechów-Ruski, Babilon-Nowy, Dołżka, Salomonowa Górka, Wołoska Wieś włączono do gminy miejskiej Bolechów
We wsi urodzili się późniejsi nauczyciele Onyfry Geciów (1858), Antoni Dudryk (1880), Mieczysław Gawlik (1883), a także Marian Steifer (1889).

</doc>
<doc id="4779024" url="https://pl.wikipedia.org/wiki?curid=4779024" title="Neferneferuaton (faraon)">
Neferneferuaton (faraon)

Anch(et)cheperure Neferneferuaton – kobieta-faraon władająca Egiptem u schyłku okresu amarneńskiego w czasach XVIII dynastii. Prawdopodobnie została królem pod koniec panowania Echnatona lub po jego śmierci. Najczęściej utożsamiana jest z królową Nefertiti lub Meritaton. 
Przez lata jej istnienie było przedmiotem dyskusji. Początkowo jej postać łączono z męskim królem Semenchkare. W 1988 r. James Allen opublikował artykuł, w którym wykazał, że Semenchkare i Neferneferuaton to dwie różne osoby. Kolejny przełom nastąpił w 1998 r., kiedy Marc Gabolde dowiódł, że niektóre kartusze Neferneferuaton zawierają epitet "użyteczna dla swego męża", co ostatecznie potwierdziło kobiecą płeć faraona. 
Poświadczeniem panowania Neferneferuaton jest hieratyczne graffito z grobu Pairi (TT139). Tekst datowany jest na "rok 3, czwarty miesiąc pory "peret", dzień 3". Jest to najwyższa znana data z czasów jej panowania. Jej rządy były zatem krótkotrwałe – panowała niecałe 3 lata. Graffito w wielu miejscach wymienia imię Amona, wspomniana jest także "świątynia Anchcheperure" w Tebach. Świadczy to o zbliżeniu z Tebami i wznowieniu kultu Amona w czasach panowania kobiety-faraona.
Nieznane jest miejsce pochówku królowej Neferneferuaton. Wiadomo jednak, że niektóre przedmioty należące do jej wyposażenia grobowego zostały wykorzystane przy pochówku Tutanchamona. Nicholas Reeves ocenia, że prawie 80% wyposażenia grobowego Tutanchamona pochodzi z dóbr grobowych należących do kobiety-faraona, w tym jego złota maska, środkowa trumna, urny kanopskie, złocone panele, figurki uszebti, skrzynie czy królewska biżuteria. Oznacza to, że grób Neferneferuaton został sprofanowany po śmierci Tutanchamona lub też nigdy nie została ona pochowana jako król.
Tożsamość.
Nefertiti.
Kandydatura Nefertiti została wysunięta w 1973 r. przez J.R. Harrisa. Na jej związek z Neferneferuaton wskazuje zbieżność jej imienia, które jako pełne imię królowej brzmiało "Neferneferuaton-Nefertiti". Stała się więc ona naturalną kandydatką. Pozostałości malowanego tynku noszącego królewskie imiona Neferneferuaton, znalezione w Pałacu Północnym w Amarnie i uważanego za rezydencję Nefertiti, wspierają tę identyfikację. Nefertiti odgrywała znaczącą rolę w czasie panowania Echnatona. Ukazywana była niekiedy w scenach zastrzeżonych dla władcy, np. w scenie gromienia wrogów Egiptu. Niedawne odkrycie hieratycznej inskrypcji wymieniającej imię królowej w 16 roku panowania Echnatona, wskazuje, że pod koniec panowania męża Nefertiti wciąż żyła i nosiła tytuł Wielkiej Królewskiej Małżonki. Wskazuje to na samodzielne rządy Neferneferuaton po śmierci Echnatona.
Meritaton.
Kandydaturę Meritaton zaproponował w 1973 r. Rolf Krauss. Na tę możliwość wskazuje Manethon, który w swoim dziele "Aegyptiaca" wymienia postać władczyni o imieniu "Akencheres", która miała wstąpić na tron po śmierci swego ojca Orosa, utożsamianego z Echnatonem. Miała panować 12 lat i 1 miesiąc, co po korekcie może odpowiadać 2 latom panowania Neferneferuaton. Przeciwko tej teorii świadczy jednak fragment skrzynki z grobu Tutanchamona, który wymienia Echnatona, Neferneferuaton oraz Meritaton jako trzy różne osoby.
Neferneferuaton-Taszerit.
Jako kandydatka bywa też czasem wysuwana czwarta córka Echnatona o imieniu Neferneferuaton-Taszerit. Poważną przeszkodą jest tu jednak wiek księżniczki, która w momencie śmierci Echnatona miała prawdopodobnie 10 lat, a więc była zbyt młoda.

</doc>
<doc id="4779033" url="https://pl.wikipedia.org/wiki?curid=4779033" title="Świech">
Świech

Świech – osiedle włocławskie, znajdujące się w dzielnicy Południe. Swoją nazwę zawdzięcza rodzinie młynarzy, osadzonych w XVI wieku w tutejszym młynie. Świech został włączony w granice miasta rozporządzeniem Rady Ministrów z 28 stycznia 1927 roku. Obecnie znajdują się tu głównie ogrody działkowe.
Położenie.
Na południowym wschodzie graniczy z osiedlami Kapitułka (wzdłuż ul. Kapitulnej) i Guzowo, na południowym zachodzie z os. Ruda i Rumunki Zarudzkie, na północnym zachodzie z osiedlem i ul. Lisek, a na północnym wschodzie z osiedlami Kokoszka i Żurek, którego częścią jest Osiedle Słoneczne. Współcześnie Świech zajmuje obszar 18 hektarów. Osada leży w kotlinie otoczonej od wschodu i północy wzniesieniem, a od południowego zachodu rzeką Zgłowiączką. Dawniej znajdowała się tu pradolina rzeki, dlatego znajdują się tu liczne tereny podmokłe i koryta po dawnych ciekach wodnych.
Historia – młyn.
W I Rzeczypospolitej.
Tutejszy młyn powstał na początku XVI wieku, staraniem biskupa Wincentego Przerębskiego. Jego istnienie potwierdza inwentarz miasta z 1534 roku. Biskup Przerębski nadał przywilej, w którym nadał włocławskiej kapitule prawo do bezpłatnego mielenia tu zboża. Jednocześnie 1/3 zboża była przekazywana na poczet Zamku Biskupiego. W zamian za nadany przywilej Kapituła zobowiązywała się do odprawienia jednej mszy w roku w intencji biskupa. W 1542 r. przywilej ten przywrócił biskup Łukasz Górka. Na zbudowanie młyna przeznaczono duże sumy pieniędzy. W celu doprowadzenia do niego wody musiano zbudować rurę wodociągową o długości 500 kroków. Mimo to początkowo był mało wydajny, z powodu zbyt małej ilości dochodzącej tu wody oraz częstych awarii rury i struktur młyńskich. W 1534 r. biskup Jan Karnkowski poleca naprawić go włocławskiemu radnemu, murarzowi Maciejowi Kokoszce. Kokoszka dokonuje całkowitej przebudowy młyna. Naprawa ponownie pochłania dużą ilość pracy i pieniędzy. Mimo to już w 1568 r. młyn ponownie zostaje unieruchomiony z powodu braku dostatecznej ilości wody.
Rodzina Świechów, od której swoją nazwę wywodzi młyn i dzielnica, osiedliła się tu już w XVI wieku. Później posługiwali się oni także nazwiskami w formie Świechowski lub Świechowicz. Mieszkali tu nieprzerwanie do pierwszej połowy XIX wieku. Od XVII wieku obok nazwy Świech stosowano także nazwę Młyn Piaseczny.
W 1542 r. biskup Łukasz Górka nadał przywilej, w którym nadał włocławskiej kapitule prawo do bezpłatnego mielenia tu zboża. Jednocześnie 1/3 mielonego zboża było przekazywane na poczet Zamku Biskupiego. Dwa korce mąki pszennej tygodniowo przekazywano na potrzeby szpitala (przytułku dla ubogich) przy kościele św. Witalisa.
W 1577 r. przywilej dziedziczny na młyn w Świechu wraz z przyległymi polami, łąkami i pastwiskami otrzymał od biskupa Stanisława Karnkowskiego mieszczanin Andrzej Lassek, dzierżawca innego młyna zwanego Cziemiegia. Lassek miał prawo do łowienia ryb małą siecią na swoje potrzeby w znajdującym się tu wówczas stawie. Jednocześnie biskup zachował przywileje kapituły nadane im przez biskupa Jana Karnkowskiego, a potwierdzone później przez bpa Górkę. Zastrzegł, że biskup ma prawo w dowolnej chwili wykupić młyn z przyległymi ziemiami za sumę 200 florenów polskich. W tym czasie młyn posiadał cztery koła, w tym jedno jagielne. Według inwentarza z 1598 r. przynosił Zamkowi Biskupiemu dochód w wysokości 40 flor. polskich rocznie. W 1604 r. 2/3 zboża o wartości 40 flor. przekazywano Zamkowi Biskupiemu, zaś 1/3 o wartości 20 flor. Kapitule. Młynarz płacił dziesięcinę z roli uprawianej na tutejszych ziemiach.
27 marca 1685 r. przywilej na młyn w Świechu nadał biskup Bonawentura Madaliński. Zawierał on m.in. zobowiązanie wypłacenia 300 zł ubezpieczenia w przypadku jego wykupienia.
W XVIII wieku młynarz wypłacał biskupowi czynsz w wysokości 40 tymfów rocznie. Był też zobowiązany do utuczenia na poczet Zamku dwóch wieprzów, przez 12 dni w roku wykonywać roboty ciesielskie na zamku, nieodpłatnie młócić zboże na poczet Bularni i 12 dni w roku na poczet biskupa. W połowie wieku młyn popadł w ruinę. Następnie był kilkukrotnie naprawiany.
W 1781 roku biskup Antoni Kazimierz Ostrowski nadał prawo emfiteutyczne do młyna z osadą na okres 34 lat Jakubowi i Rozalii Tokarskim. Zobowiązani oni byli do utrzymywania budynków i dokonywania przy nich własnym sumptem niezbędnych napraw. Tokarski zrzekł się prawa na rzecz Wawrzyńca i Franciszka Świechów (Świechowiczów). Ich prawo do młyna zostało zalegalizowane przywilejem na okres 40 lat przez bpa Józefa Rybińskiego z 12 stycznia 1778 roku. Świechowie zostali zobowiązani do płacenia corocznie na Dzień Świętego Marcina 600 zł na poczet Pałacu Biskupiego i młócenia nieodpłatnie zboża na poczet kapituły i seminarium. Młynarze byli zobowiązani własnym kosztem utrzymywać i naprawiać budynki młyńskie, jednak otrzymywali od biskupa zwrot w wysokości 3/4 poniesionych kosztów. Biskup zobowiązywał się też do udzielenia pomocy w przypadku powodzi. Świechowie zostali pozbawieni części ziemi obejmujący ogród przy rzece Zgłowiączce wraz ze stojącą przy nim chałupą. W tym czasie obok młyna Słodowo był to jedyny czynny młyn we Włocławku. W 1787 r. mieszkańcy złożyli przed Komisją Dobrego Porządku skargę na Wawrzyńca Świecha, który miał wymagać zbyt wygórowanych opłat od mielenia i pytlowania zboża oraz doprowadzać do jego uszkodzenia poprzez ukrywanie kamieniami niezałatanych dziur. W odpowiedzi na skargę, Komisja ujednoliciła przepisy dzierżawienia włocławskich młynów. Od tej pory młynarze byli zobowiązani oddawać na rzecz biskupa trzy garnce warszawskie z 1 korca żyta i 1 korca kaszy jęczmiennej i tararczanej, wypłacać 4 grosze od 1 korca zboża mielonego na pytel i 4 złote od 1 sztuki (30 korców) słodu. Młynarz miał prawo do zbierania na swój użytek jagły. Za niewypłacenie odpowiedniej należności lub zawyżanie cen zboża groziło mu 200 talarów kary na rzecz Kasy Miejskiej.
W okresie zaborów i II RP.
Po II rozbiorze Polski, po którym Włocławek znalazł się w granicach Prus, młyn został skonfiskowany i stał się własnością rządową. Następnie wypuszczono go w dzierżawę. W tym czasie stopniowo go powiększano i przebudowano na młyn wodno-motorowy.
Na początku XIX wieku dzierżawcą młyna w Świechu został Ignacy Szałwiński (ok. 1767-1831), mąż Katarzyny Świechowej (1774-1828), córki byłych dzierżawców Wawrzyńca i Franciszki. Szałwiński pochodził z rodziny młynarzy, mającej jednak korzenie szlacheckie i pieczętującej się herbem Szaława. Jego rodzice, Adam (1715-1795) i Wiktoria byli dzierżawcami młyna w Kuczku k. Raciążka, na który otrzymali przywilej w 1777 roku. Wcześniej pracowali w samym Raciążku. Po przejściu ojca na emeryturę Ignacy prowadził młyn w Kuczku wspólnie z bratem Franciszkiem Salezym (1770-1831). Między 1802 a 1804 r. sprowadził się do Włocławka. Młyn Świech wraz z przyległą osadą objął w dzierżawę najpóźniej w 1805 roku. W 1808 r. miał miejsce pożar młyna, po którym Szałwiński go odbudował.
Ignacy zmarł w trakcie epidemii cholery w 1831 roku. Po jego śmierci młyn objął w dzierżawę jego syn Jan Szałwiński (1794-1856). W dokumentach z 1844 r. jest wymieniany jako rządca (dzierżawca wieczysty) młyna z osadą. Następnie wykupił ją na własność od Rządu Guberni Mazowieckiej.
Po śmierci Jana w 1856 r. prawa do młyna posiadali jego synowie, Wincenty Onufry (1835-1883) i Teofil Szałwińcy (1836-1910), którzy jednak nie trudnili się już młynarstwem. Wincenty prowadził karierę urzędniczą w Biurze Naczelnika Powiatu we Włocławku. Teofil był rządcą ziemskim, a od 1874 r. właścicielem majątku Lijewo. 23 września 1876 r. Szałwińscy sprzedali młyn z osadą Fryderykowi Wilhelmowi Aleksandrowi Haack (1816-1899), założycielowi fabryki maszyn rolniczych. Żona Wilhelma Haacka, Fryderyka Elżbieta (ur. 1843) pochodziła z rodziny młynarzy. Jej rodzice, Karol Zenke i Wilhelmina z Ługowskich byli od 1856 r. dzierżawcami młyna na Słodowie.
5 kwietnia 1879 r. Wilhem Haack przepisał prawa do młyna Janowi Juliuszowi (1826-?) i Wilhelminie Ludwigom. Jan Ludwig był spokrewniony z rodziną Haacków, jego matka Marianna (ok. 1806-?) była z domu Zenke. Ci zapisali go w spadku Edwardowi (zm. 1924) i Florentynie Ludwigom (zm. 1929). W 1917 r. Edward Ludwig zarejestrował tu firmę pod nazwą "Świech", którą wykreślono z rejestru dopiero 30 października 1929 r. W 1927 r. dzierżawcą wieczystym młyna został kupiec Dawid Jakub vel Jakubowicz (ur. 1867, zm. w Litzmannstadt Ghetto). Był on. m.in. dzierżawcą młyna w Suszycach. W latach 1923–1926 prowadził Dom Rolniczo-Handlowy, a w latach 1926–1928 prowadził wspólnie z Abramem Żychlinem vel Żychlińskim (1879-?) sklep z ziemiopłodami i nasionami przy ul. Cygance 9. Żychlin był synem dzierżawcy młyna w Słodowie. W tym czasie zatrudniał on 8 do 10 robotników i produkował 2 kg mąki. Budynki były zbudowane częściowo z drewna a częściowo murowane. Zainstalowano tu motor do poruszania młyna w przypadku braku wody. W 1928 r. młyn strawił pożar.
Budynek młyna znajdował się na styku cieków wodnych. Po II wojnie światowej nieużywany już młyn znalazł się na terenie Pracowniczych Ogrodów Działkowych, między ulicą Ogrodową a Morelową.
Współcześnie – Rodzinne Ogrody Działkowe.
W okresie PRL-u.
Po zakończeniu II wojny światowej osadę przeznaczono pod rodzinne ogrody działkowe. Tereny na Świechu zaczęto porządkować już w 1945 roku, zgodnie z umową zawartą z Zarządem Miejskim we Włocławku. Wytyczono wówczas 102 działki. W 1948 roku Zarząd Miasta przeznaczył na organizację działek dofinansowanie w wysokości 100 tysięcy złotych. 8 listopada 1947 r. istniejące od 1933 r. Towarzystwo Ogrodów Działkowych we Włocławku zostało uprawnione do wznowienia działalności.
Zgodnie z ustawą z 9 marca 1949 r. działki należące do TOD przekazano Zrzeszeniu Pracowniczych Związków Zawodowych. Ogrodom nadano nazwę Pracownicze Ogrody Działkowe im. „Przyszłość”. Do 1950 r. dokonano podziału terenu, wykopaniu rowów osuszających i regulacji brzegów rzeki. Prace utrudniały częste podtopienia terenu. Brama główna POD znajdowała się między ówczesną ulicą Polewki (obecnie Kapitulną) a ul. Borowską. Na terenie ogrodów przebiegają ulice Ogrodowa i Morelowa (przedłużenie ul. Jastrzębiej na terenie miasta). Ogrody podzielono na IV rejony, zgodnie z chronologią powstania działek. Rejon I znajduje się po lewej stronie od wejścia od ul. Kapitulnej, po prawej stronie znajduje się rejon II i III. Po lewej stronie za ul. Jastrzębią znajduje się rejon IV. Wówczas znajdowało się tu ok. 200 działek.
26 czerwca 1951 r. Prezydium Miejskiej Rady Narodowej oddało na użytek Zarządu POD we Włocławku zbudowany w 1935 r. budynek gospodarczy. Początkowo wykorzystywano go jako magazyn. Później przekształcono go na biuro zarządu i świetlicę, działającą pod nazwą Dom Działkowca. W okresie PRL-u Zarząd POD we Włocławku, wspólnie z Komitetem Pomocy Społecznej i Wojewódzką Radą Związków Zawodowych, organizowali w Domu Działkowca półkolonie dla dzieci oraz wczasy dla seniorów. W tutejszej świetlicy odbywały się spotkania i odczyty Ligi Kobiet Polskich. Corocznie organizowano w nim Dzień Kobiet. W sąsiedztwie domu powstały domy letniskowe i place zabaw dla dzieci. W 1976 r. dokonano generalnego remontu domu wraz z wymianą dachu, zaś w 1978 r. wyposażono jego świetlicę. W tym czasie zainstalowano na terenie ogrodów tabliczki z nazwami dróg (1976 r.) i ukończenie budowę ogrodzenia ogrodów od ul. Kapitulnej do ul. Jastrzębiej (1978 r.). W latach 60. i 70. działacze POD po raz pierwszy otrzymali odznaczenia od Rady Miejskiej we Włocławku. W 1970 r. po raz pierwszy zorganizowano imprezę jubileuszową z okazji 25. rocznicy założenia ogrodów. Kolejny taki jubileusz obchodzono w 1978 r. (30 lat powstania POD „Przyszłość”).
W 1979 r. ogrody nawiedziła powódź, spowodowana roztopami po śnieżnej zimie i dużymi opadami deszczu. Ogrody zalała woda z cofającej się Zgłowiączki. Zbierająca się woda wyżłobiła sobie na terenie ogrodów cztery nowe koryta. Na 315 istniejących wówczas działek zalanych zostało 186 z nich. Uszkodzona została część ogrodzenia i wału ochronnego rzeki. W usuwaniu szkód po powodzi zaangażowali się przedstawiciele Zarządu POD oraz włocławskie zakłady pracy. 23 marca zwołano komisję mającą na celu wstępne oszacowanie strat i opracowanie planu ich naprawy. Straty spowodowane powodzią oszacowano wtedy na 28 tys. 700 zł.
W 1981 r. Zarząd POD podporządkował się nowo powstałemu Polskiemu Związku Działkowców.
W latach 80. dokonano szeregu inwestycji. W 1980 r. zbudowano magazyn. W latach 1981–1982 uporządkowano i nadano działkom nową numerację, zachowując podział na cztery rejony. W 1984 r. oddano do użytku sieć energetyczną. W 1987 r. podłączono Dom Działkowca do sieci kanalizacyjnej, a w kolejnym roku oddano do użytku sieć wodociągów z własnego ujęcia. W 1989 r. wzniesiono ogrodzenie od strony rzeki Zgłowiączki.
W III RP.
W nowym ustroju nazwę ogrodów zmieniono na Rodzinne Ogrody Działkowe „Przyszłość”.
W latach 90. kontynuowano inwestycje. W 1995 r. wybudowano studnię głębinową nr 2. W kolejnych latach wyremontowano studnię głębinową nr 1. Podpisano umowę na użytkowanie wieczyste terenu na okres 99 lat do 2096 roku. Z powodu zbudowania Osiedla Słonecznego, przeniesiono główną bramę na ul. Jastrzębią. W miejscu starej bramy pozostawiono furtkę. W 1996. zorganizowano imprezę jubileuszową z okazji 50-lecia istnienia ogrodów.
Począwszy od połowy lat 90., przez kilka kolejnych lat przeprowadzano kontrolę zużycia energii, która zaowocowała powstaniem w 2003 r. planu remontu sieci energetycznej. W latach 2004–209 dokonano kapitalnego remontu sieci energetycznej, obejmującego m.in. wymianę i przeniesienie liczników energii z altan na aleje, wymianę rozdzielni energetycznych oraz założenie ich ewidencji. W latach 2002–2005 wyremontowano Dom Działkowca. Prace objęły m.in. wymianę instalacji wodociągowej. 19 września 2009 r. Krajowa Rada Polskiego Związku Działkowców nadała Rodzinnym Ogrodom Działkowym „Przyszłość” własny sztandar.
15 stycznia 2011 r. ogrody po raz kolejny nawiedziła powódź. Była ona spowodowana wysokim stanem wód utrzymującym się od jesieni, a także nieoczyszczaniem nurtu rzeki. Konsekwencją powodzi były burzliwe dyskusje z przedstawicielami władz miasta, po których oczyszczono częściowo rzekę i umocniono jej brzeg. ROD „Przyszłość” otrzymało na ten cel 20 tys. dotacji od Krajowej Rady Polskiego Związku Działkowców w Warszawie i 5 tys. od Okręgu Związku PZD w Toruniu. W 2013 r. wyremontowano świetlicę Domu Działkowca. W 2014 r. utwardzono ulicę Jastrzębią. W 2015 r. odbyły się uroczyste obchody 75-lecia istnienia działek. W ich ramach powstała monografia ROD „Przyszłość” autorstwa wieloletniej członkini zarządu Marianny Wiśniewskiej. 10 listopada 2018 r. przed Domem Działkowca posadzono drzewo upamiętniające stulecie odzyskanie przez Polski niepodległości.
Przewodniczący ROD „Przyszłość”.
Przewodniczący Zarządu Towarzystwo Ogródków Działkowych:
Przewodniczący Zarządu Pracowniczych Ogrodów Działkowych „Przyszłość”:
Przewodniczący Zarządu Rodzinnych Ogrodów Działkowych „Przyszłość”:

</doc>
<doc id="4779034" url="https://pl.wikipedia.org/wiki?curid=4779034" title="Władysław Storożyński">
Władysław Storożyński

Władysław Storożyński (ur. 19 września 1893 w Stryju, zm. 10 lutego 1915 pod Łopuszną) – chorąży Legionów Polskich, kawaler Orderu Virtuti Militari.
Życiorys.
Urodził się jako syn Wincentego i Michaliny z domu Chruszczewska. Uczęszczał we Lwowie do szkoły realnej, a po jej ukończeniu studiował na Politechnice Lwowskiej. Od 1911 członek Związku Strzeleckiego.
8 października 1914 wstąpił w szeregi Legionów Polskich, gdzie otrzymał przydział do 3 batalionu w 2 pułku piechoty . Szczególne zasługi odniósł podczas walki pod Kirlibabą położoną w południowej Bukowinie, gdzie ostrzeliwany przez karabiny maszynowe wroga został ranny, kiedy prowadził swoją sekcję do ataku. Za czyn ten został wyróżniony nadaniem Krzyża Srebrnego Orderu Virtuti Militari. Zginął idąc do ataku na Łopusznę. Został pochowany przy kościele we wsi Szipocie na Bukowinie. Rodziny nie założył.

</doc>
<doc id="4779035" url="https://pl.wikipedia.org/wiki?curid=4779035" title="Musa Ćazim Ćatić">
Musa Ćazim Ćatić

Musa Ćazim Ćatić (ur. 12 marca 1878, zm. 6 kwietnia 1915) – poeta bośniacki.
Życiorys.
Urodził się i wczesną młodość spędził w Odžaku, w północnej Bośni, gdzie uczęszczał do mektebu i szkoły podstawowej. Po śmierci ojca i ponownym małżeństwie matki przeprowadził się do Tešanja. Kształcił się jako fryzjer, a następnie zapisał się do lokalnej medresy, gdzie uczył się arabskiego, tureckiego i perskiego.
W 1898 uciekł przed służbą wojskową do Stambułu, gdzie poznał młodych bośniackich intelektualistów: Osmana Đikicia i Avdę Karabegović. Rok później, z przyczyn materialnych, wrócił do Bośni i służył trzy lata w armii austro-węgierskiej w Tuzli i Budapeszcie. W 1903 osiadł w Sarejewie. Uczęszczał do Islamskiego Wyższego Kolegium Teologicznego.Publikował artykuły w licznych gazetach i czasopismach, przede wszystkim w " Behar". Po wydaleniu ze szkoły z powodu zaangażowania w życie artystyczne zatrudnił się na stałe w redakcji "Behar", a rok później zdał egzamin dyplomowy, mimo że został wydalony ze szkoły.
W latach 1909–1910 studiował na prawo w Zagrzebiu, ale nie ukończył studiów. Przez krótki czas pracował w banku w Tešanju i urzędzie stanu cywilnego w Bijeljinie. W 1912 został mianowany redaktorem naczelnym magazynu "Mostar Biser" i tłumaczem w bibliotece muzułmańskiej Muhameda Bekira Kalajdžicia. W ciągu półtora roku intensywnej działalności napisał lub przetłumaczył dwanaście książek.
Ćatić władał wieloma językami: tureckim, arabskim, perskim, niemieckim i węgierskim. W 1914 roku został zmobilizowany do armii Austro-Węgier i odbywał służbę w Tuzli i Örkényi na Węgrzech. Wkrótce zdiagnozowano u niego gruźlicę, na którą zmarł.

</doc>
<doc id="4779036" url="https://pl.wikipedia.org/wiki?curid=4779036" title="Władimir Dybo">
Władimir Dybo

Władimir Antonowicz Dybo lub Vladimir Antonovič Dybo (; ur. 30 kwietnia 1931 we wsi Pirogówka, rejon szostkiński, obwód sumski, ZSRR) – językoznawca rosyjski i radziecki, pracownik naukowy Instytutu Słowianoznawstwa Rosyjskiej Akademii Nauk, doktor nauk filologicznych (1979) i profesor (1992). Autor około 200 publikacji naukowych, w tym 7 monografii. Specjalista w dziedzinie porównawczej lingwistyki historycznej, w zakresie językoznawstwa indoeuropejskiego, szczególnie słowiańskiego, bałtyckiego i irańskiego. Badał również języki uralskie i kaukaskie. Jeden z założycieli moskiewskiej szkoły studiów porównawczych. Wraz z Władisławem Illiczem-Swityczem rozwinął koncepcję uzasadniającą teorię nostratyczną.

</doc>
<doc id="4779037" url="https://pl.wikipedia.org/wiki?curid=4779037" title="Kristopher Vida">
Kristopher Vida

Kristopher András Vida (ur. 23 czerwca 1995 w Budapeszcie) – węgierski piłkarz, występujący na pozycji pomocnika w węgierskim klubie Kisvárda FC.
Kariera klubowa.
Występował w młodzieżowych drużynach między innymi Vasasu, Fehérváru i Honvédu, zaś w 2011 roku wyjechał do Holandii, gdzie był juniorem FC Twente. W sezonie 2013/2014 został wcielony do drużyny Jong FC Twente, występującej wówczas w Eerste Divisie. W 2014 roku został zawodnikiem De Graafschap, z którym awansował do Eredivisie. Z uwagi na fakt, iż nie był zawodnikiem podstawowego składu w sezonie 2015/2016, zdecydował się nie przedłużać umowy z holenderskim klubem i przeszedł do DAC 1904 Dunajská Streda. Po przybyciu trenera Petera Hyballa stał się wiodącym piłkarzem w zespole. 
W lutym 2020 przeszedł do Piasta Gliwice. 9 sierpnia 2022 roku rozwiązał kontakt z polskim klubem za porozumieniem stron. Tego samego dnia został ogłoszony piłkarzem węgierskiego klubu Kisvárda FC.
Kariera reprezentacyjna.
Występował w reprezentacjach Węgier U-19 i U-20.

</doc>
<doc id="4779046" url="https://pl.wikipedia.org/wiki?curid=4779046" title="Hamilton Harty">
Hamilton Harty

Sir Herbert Hamilton Harty (ur. 4 grudnia 1879 w Hillsborough, w hrabstwie Down, zm. 19 lutego 1941 w Hove) – irlandzki dyrygent, kompozytor, pianista i organista.
Życiorys.
Podstaw muzyki oraz gry na organach, fortepianie i altówce uczył się u swojego ojca, organisty kościelnego w Hillsborough. W wieku 12 lat został organistą kościoła w Magheragall w hrabstwie Antrim, w 1895 w kościele św. Barnaby w Belfaście, a następnie w Bray pod Dublinem, gdzie doradzał mu włoski kompozytor Michele Esposito, profesor fortepianu w Royal Irish Academy of Music. 
W 1900 osiedlił się w Londynie, gdzie zyskał uznanie jako pianista i akompaniator, a także zaczął odnosić pierwsze sukcesy jako kompozytor. Kilka jego utworów kameralnych było nagrodzonych na festiwalu Feis Ceoil w Dublinie, w tym "Kwartet smyczkowy F-dur" (1900), "Trio" (1901), "Fantasiestücke" na skrzypce, wiolonczelę i fortepian (ok. 1901), "Kwartet smyczkowy A-dur" (ok. 1902) oraz "Kwintet fortepianowy F-dur" (1904). Znaczący sukces odniosła jego "Comedy Overture" wykonana podczas koncertów promenadowych The Proms w 1907. W tym samym roku, podczas festiwalu w Cardiff, miało miejsce prawykonanie "Ode to a Nightingale" na sopran i orkiestrę, do słów Johna Keatsa; w partii solowej wystąpiła Agnes Nicholls, którą Harty poślubił w 1904. Również w 1904, podczas festiwalu Feis Ceoil w Dublinie, odbyła się premiera jego najbardziej znanej kompozycji "Irish Symphony", w wykonaniu Dublin Orchestral Society pod dyrekcją kompozytora; był to dyrygencki debiut Harty’ego. W 1909 József Szigeti dał w Londynie prawykonanie "Koncertu skrzypcowego d-moll", rok później w Cardiff wykonano po raz pierwszy poemat symfoniczny "With the Wild Geese", a w 1913 na festiwalu w Leeds miała premierę kantata "The Mystic Trumpeter" na głosy i orkiestrę, do słów Walta Whitmana.
Jednak Harty zasłynął przede wszystkim jako dyrygent. W sezonie 1912–1913 i ponownie, po I wojnie światowej, w sezonie 1918–1919 był dyrygentem London Symphony Orchestra. Od 1920 przez 13 lat prowadził w Manchesterze orkiestrę symfoniczną The Hallé, która pod jego dyrekcją stała się jedną z najlepszych angielskich orkiestr. W 1933 powrócił do London Symphony Orchestra, tym razem jako jej dyrektor artystyczny i główny dyrygent; pozostał na tym stanowisku do 1935.
Propagował muzykę współczesną. W jego repertuarze były utwory m.in. Baxa, Caselli, Moerana, Waltona, Elgara, Straussa, Sibeliusa, Strawinskiego, Ravela, ale też Mozarta i Berlioza. Dał pierwsze angielskie wykonania utworów Mahlera: "IV Symfonii" (w 1927), "IX Symfonii" (w 1930) i "Das Lied von der Erde" (w 1930) oraz "I Symfonii" Szostakowicza (w 1932), a także prawykonanie "The Rio Grande" Lamberta (w 1929), w którym dyrygował od fortepianu.
W 1936 wykryto u niego złośliwy nowotwór mózgu; poddał się operacji jego usunięcia, tracąc przy tym prawe oko. Zrezygnował z dyrygentury i wrócił do komponowania podczas dwuletniej rekonwalescencji w Irlandii i na Jamajce. Skomponował wtedy m.in. swój ostatni utwór – poemat symfoniczny "The Children of Lir", którego prawykonanie w Londynie w 1939 powierzył Orkiestrze Symfonicznej BBC pod własną batutą.
W 1925 otrzymał tytuł szlachecki. W 1934 przyznano mu złoty medal Royal Philharmonic Society. Z kilku uniwersytetów otrzymał tytuł doktora honoris causa. 
Twórczość.
Komponował w stylu późnoromantycznym. Na jego dorobek składa się około 60 pieśni, głównie na głos solo i fortepian oraz utwory kameralne, w większości skomponowane na początku kariery. Największym uznaniem cieszyły się jego kompozycje orkiestrowe, w tym symfonia, koncert skrzypcowy i fortepianowy oraz wiele poematów symfonicznych. Jest autorem wielu transkrypcji; "Muzyka na wodzie" i "Muzyka ogni sztucznych" Händla w orkiestracji Harty’ego przez lata były wykonywane częściej niż oryginały.

</doc>
<doc id="4779048" url="https://pl.wikipedia.org/wiki?curid=4779048" title="Fjärås kyrkby">
Fjärås kyrkby

Fjärås kyrkby – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 2385 (31 grudnia 2015), 2463 (31 grudnia 2018) i 2506 (31 grudnia 2019).

</doc>
<doc id="4779050" url="https://pl.wikipedia.org/wiki?curid=4779050" title="Frillesås">
Frillesås

Frillesås – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 2832 (31 grudnia 2015), 3227 (31 grudnia 2018) i 3243 (31 grudnia 2019).

</doc>
<doc id="4779051" url="https://pl.wikipedia.org/wiki?curid=4779051" title="Grigorij Leontjew">
Grigorij Leontjew

Grigorij Nikołajewicz Leontjew (, ur. 14 listopada 1992 w Ufie) – rosyjski skoczek narciarski pochodzący z Baszkortostanu. Uczestnik zimowego olimpijskiego festiwalu młodzieży Europy (2009). Medalista mistrzostw Rosji.
Przebieg kariery.
W lutym 2009 w Szczyrku wziął udział w zimowym olimpijskim festiwalu młodzieży Europy – w rywalizacji indywidualnej był 39., a w konkursie drużynowym, wraz z reprezentacją Rosji, zajął 10. lokatę.
W lutym 2011 w Ramsau zadebiutował w FIS Cupie, plasując się dwukrotnie w piątej dziesiątce. Pierwsze punkty tego cyklu zdobył w styczniu 2012 w Szczyrku, gdzie był 10. i 27. W grudniu 2012 w Ałmaty jedyny raz w karierze wystąpił w Pucharze Kontynentalnym, plasując się dwukrotnie w szóstej dziesiątce. W oficjalnych zawodach międzynarodowych rozgrywanych pod egidą FIS po raz ostatni wziął udział w grudniu 2014 w Notodden, gdzie, jedyny raz oprócz konkursów w Szczyrku w styczniu 2012, punktował w FIS Cupie, zajmując 16. i 22. pozycję.
Leontjew jest medalistą mistrzostw Rosji w konkursach drużynowych – w zimowym czempionacie w takiej rywalizacji zdobył złoto w 2012 i srebro w 2013, a w letnim srebro w 2013.

</doc>
<doc id="4779055" url="https://pl.wikipedia.org/wiki?curid=4779055" title="Genevad">
Genevad

Genevad – miejscowość (tätort) w Szwecji, w regionie administracyjnym ("län") Halland, w gminie Laholm.
Według danych Szwedzkiego Urzędu Statystycznego liczba ludności wyniosła: 653 (31 grudnia 2015), 704 (31 grudnia 2018) i 697 (31 grudnia 2019).

</doc>
<doc id="4779057" url="https://pl.wikipedia.org/wiki?curid=4779057" title="Eugenia Rozlach">
Eugenia Rozlach

Eugenia Rozlach, pseudonim artystyczny: Eugenia Rezler – polska śpiewaczka operowa i pedagog.
Absolwentka Akademii Muzycznej im. Fryderyka Chopina w Warszawie. Doktor habilitowana, pedagog na UMFC. Była solistka Warszawskiej Opery Kameralnej. Występowała również m.in. w Opera Comique w Paryżu, Teatro Albeniz w Madrycie i na Festiwalu Teatralnym w Montpellier. Wykonawczyni pieśni Chopina, Czajkowskiego, Karłowicza, Moniuszki, Paderewskiego, Rachmaninowa, Schuberta i Schumanna.
Nagrody.
oraz laureatka następujących konkursów wokalnych:

</doc>
<doc id="4779058" url="https://pl.wikipedia.org/wiki?curid=4779058" title="Eugenia Rezler">
Eugenia Rezler



</doc>
<doc id="4779059" url="https://pl.wikipedia.org/wiki?curid=4779059" title="Getinge">
Getinge

Getinge – miejscowość (tätort) w Szwecji, w regionie administracyjnym ("län") Halland, w gminie Halmstad.
Według danych Szwedzkiego Urzędu Statystycznego liczba ludności wyniosła: 1909 (31 grudnia 2015), 1963 (31 grudnia 2018) i 2061 (31 grudnia 2019).

</doc>
<doc id="4779062" url="https://pl.wikipedia.org/wiki?curid=4779062" title="Patrycja Bednarek">
Patrycja Bednarek

 
Patrycja Bednarek (ur. 5 lipca 1991) – polska bokserka, wicemistrzyni Unii Europejskiej (2011) w kategorii do 48 kg, mistrzyni Polski juniorów (2009) oraz seniorów (2011).
Kariera amatorska.
W grudniu 2008 reprezentowała Polskę na młodzieżowych mistrzostwach Europy w bułgarskim mieście Jamboł. W ćwierćfinale pokonała reprezentantkę Turcji Tuğçe Karaşahinoğlu, a w półfinale przegrała z Rosjanką Jewgieniją Okunewą, zajmując w turnieju trzecie miejsce.
Patrycja Bednarek zdobyła mistrzostwo Polski w kategorii muszej w roku 2011, pokonując w finale Ewę Bulandę. Dwa lata później zdobyła wicemistrzostwo w tej samej kategorii wagowej, przegrywając w finale z Sandrą Brodacką.
W 2011 roku odniosła sukces na arenie europejskiej, zostając wicemistrzynią Unii Europejskiej w kategorii do 48 kg. W finale przegrała z reprezentantką Turcji Meltem Akar.

</doc>
<doc id="4779063" url="https://pl.wikipedia.org/wiki?curid=4779063" title="Getterön">
Getterön

Getterön – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 296 (31 grudnia 2015), 345 (31 grudnia 2018) i 358 (31 grudnia 2019).

</doc>
<doc id="4779067" url="https://pl.wikipedia.org/wiki?curid=4779067" title="Michael Balling">
Michael Balling

Michael Josef Balling (ur. 27 sierpnia 1866 w Heidingsfeld koło Würzburga, zm. 1 września 1925 w Darmstadcie) – niemiecki dyrygent.
Życiorys.
Ukończył królewskie konserwatorium w Würzburgu. Karierę muzyczną rozpoczął w 1884 roku w Moguncji, początkowo jako altowiolista. W latach 1886–1892 grał w kapeli nadwornej w Schwerinie. W 1892 roku wyjechał do Nowej Zelandii, gdzie założył w Nelson szkołę muzyczną i orkiestrę. Po powrocie do Niemiec był w latach 1896–1902 zastępcą dyrygenta festiwalu w Bayreuth, gdzie zadebiutował jako dyrygent w "Parsifalu". W 1898 roku objął stanowisko kapelmistrza w Lubece, a w 1902 roku we Wrocławiu. W latach 1903–1909, jako następca Felixa Mottla, był kierownikiem orkiestry w Karlsruhe. 
Występował gościnnie jako dyrygent w Niemczech, Hiszpanii i Wielkiej Brytanii. W 1910 roku grał z Denhof Opera Company w Edynburgu, prowadząc wykonania "Pierścienia Nibelunga". W latach 1912–1914 był dyrygentem orkiestry The Hallé w Manchesterze. Dyrygował również kilkukrotnie podczas festiwali w Bayreuth. W 1919 roku objął posadę generalnego dyrektora muzycznego w Darmstadcie. Od 1912 roku współpracował z wydawnictwem Breitkopf &amp; Härtel, dla którego opracowywał dzieła Richarda Wagnera.

</doc>
<doc id="4779068" url="https://pl.wikipedia.org/wiki?curid=4779068" title="Glommen">
Glommen

Glommen – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 1082 (31 grudnia 2015), 1064 (31 grudnia 2018) i 1102 (31 grudnia 2019).

</doc>
<doc id="4779073" url="https://pl.wikipedia.org/wiki?curid=4779073" title="Mia Krampl">
Mia Krampl

Mia Krampl (ur. 21 lipca 2000 w Kranju) – słoweńska wspinaczka sportowa. Specjalizuje się w boulderingu, prowadzeniu oraz we wspinaczce łącznej, wicemistrzyni świata w prowadzeniu z 2019 roku.
Kariera.
W 2019 w japońskim Hachiōji zdobyła srebrny medal mistrzostw świata w we wspinaczce sportowej w konkurencji prowadzenie.
Uczestniczka i medalistka prestiżowych, elitarnych zawodów wspinaczkowych Rock Master we włoskim Arco, gdzie zdobyła złoty medal w 2019.
W 2019 w Tuluzie na światowych kwalifikacjach do igrzysk olimpijskich wywalczyła kwalifikacje na IO 2020 w Tokio.

</doc>
<doc id="4779075" url="https://pl.wikipedia.org/wiki?curid=4779075" title="Gullbranna">
Gullbranna

Gullbranna – miejscowość (tätort) w Szwecji, w regionie administracyjnym ("län") Halland, w gminie Halmstad.
Według danych Szwedzkiego Urzędu Statystycznego liczba ludności wyniosła: 667 (31 grudnia 2015), 664 (31 grudnia 2018) i 669 (31 grudnia 2019).

</doc>
<doc id="4779078" url="https://pl.wikipedia.org/wiki?curid=4779078" title="Premiership Rugby (2014/2015)">
Premiership Rugby (2014/2015)

English Premiership 2014/2015 – dwudziesta ósma edycja Premiership, najwyższego poziomu rozgrywek w rugby union w Anglii. Organizowane przez Rugby Football Union zawody odbyły się w dniach 5 września 2014 – 30 maja 2015 roku, a tytułu bronił zespół .
Rozgrywki toczyły się w pierwszej fazie systemem ligowym w okresie jesień-wiosna, a czołowa czwórka awansowała do półfinałów. Tytuł mistrzowski zdobył zespół .

</doc>
<doc id="4779079" url="https://pl.wikipedia.org/wiki?curid=4779079" title="Sebastian Mielecki">
Sebastian Mielecki

Sebastian Mielecki herbu Gryf (zm. 1574) – kasztelan wiślicki (1547), starosta brzeski (1563), kasztelan krakowski (1568).
Życiorys.
Drugi syn Stanisława Mieleckiego oraz Elżbiety Tęczyńskiej. Od brata Jana Mieleckiego otrzymał kasztelanię wiślicką 13 maja 1547. Większość swego życia związany był ze stronnictwem Zygmunta Augusta. W grudniu 1548 był przy królu po zakończeniu sejmu piotrkowskiego, gdzie król bronił swojej decyzji o małżeństwie z Barbarą Radziwiłłówną. Wraz z królem wracał z Piotrkowa do Krakowa, spotykając w Nowym Korczynie, które to miasto leżało w granicach kasztelanii wiślickiej przybywającą do Krakowa Barbarę. 
Pomimo sprzeciwu Andrzeja Zebrzydowskiego, na polecenie królowej Bony, brał udział w poselstwie do Siedmiogrodu na wiosnę 1549. Celem poselstwa było wsparcie pozycji regentki Izabeli Jagiellonki siostry króla Polski, a matki Jana Zygmunta Zápolyi małoletniego króla Węgier. 
Brał czynny udział w obradach wielu sejmów: 
W 1563 posiadł starostwo brzeskie, zaś w 1568 został mianowany kasztelanem krakowskim. Jako przedstawiciel Korony Królestwa Polskiego podpisał akt unii lubelskiej 1569 roku. Był uczestnikiem zjazdu w Knyszynie 31 sierpnia 1572 roku. Przeciwnik obozu Henryka Walezego. Podpisał dyplom elekcji Henryka III Walezego. Uczestniczył w marcu 1574 w sejmie koronacyjnym. Był orędownikiem tolerancji religijnej.
Katolik opowiadający się za tolerancją. Pozostawał w dobrych stosunkach z Stanisławem Hozjuszem. 
Rodzina.
Z małżeństwa z Zofią Kościelecką zawartego przed 17 lutego 1537 miał dwóch synów i trzy córki:

</doc>
<doc id="4779082" url="https://pl.wikipedia.org/wiki?curid=4779082" title="Cmentarz żydowski w Gosiach Dużych">
Cmentarz żydowski w Gosiach Dużych

Cmentarz żydowski w Gosiach Dużych – cmentarz żydowski zlokalizowany w lesie, w pobliżu wsi Gosie Duże, po zachodniej stronie drogi łączącej nieczynny przystanek kolejowy Kołaki, położony po wschodniej stronie drogi S8, ze wsią Cholewy-Kołomyja.
Cmentarz na planie prostokąta. W centralnej części głaz granitowy z tablicą „Miejsce uświęcone krwią 1000 obywateli polskich narodowości żydowskiej zamordowanych przez hitlerowców w roku 1941, GRN KOŁAKI 1963 R”.
W 2005 teren został oczyszczony, wykonano nową tablicę. Pracę sfinansował Urząg Gminy Kołaki Kościelne.
6 września 1941 w lesie koło wsi Gosie Duże Niemcy zamordowali około 500 Żydów w podeszłym wieku i chorych z Zambrowa. Tego samego dnia przywieziono, także samochodami ciężarowymi, na to samo miejsce i rozstrzelano około 450 Żydów z Rutek. Akcją kierował gestapowiec Plaumann z placówki SD i Gestapo w Łomży. 

</doc>
<doc id="4779088" url="https://pl.wikipedia.org/wiki?curid=4779088" title="Vessel">
Vessel

Vessel – trzeci album studyjny amerykańskiego duetu muzycznego Twenty One Pilots, wydany 8 stycznia 2013 roku. Był to ich pierwszy album wydany w wytwórni Fueled by Ramen.
Nagrywanie albumu.
Większość utworów była nagrana z Gregiem Wellsem w Los Angeles. Utwory „Car Radio”, „Ode To Sleep”, „Holding On to You”, „Guns For Hands” i „Trees” pochodzą z albumu Regional at Best i zostały nagrane ponownie zmieniając trochę ich brzmienie (chórki w „Holding On to You”, usunięcie efektu autotune w „Trees”).
Tytuł i grafika albumu.
Okładka albumu przedstawia dwóch starszych mężczyzn – dziadków członków zespołu. Według Tylera Josepha, wokalisty zespołu, „Vessel (naczynie), czyli nasze ciało jest przedmiotem niosącym coś o wiele ważniejszego niż zewnętrzna skorupa, a kiedy umieramy, zostaje uwolnione i żyje dalej”.
Styl albumu.
Album jest utrzymany w różnych stylach muzycznych. Album rozpoczyna utwór – „Ode to Sleep” gdzie zwrotki utrzymane są w hip-hopowym klimacie, a refreny w indie rockowym. „Car Radio” jest utworem utrzymanym w stylu rap rocka i pop-rapu. Na płycie można znaleźć utwory pop rockowe („The Run and Go”, „Migraine”, „Guns for Hands”), indie folkowe („Screen”, „House of Gold”) czy synth popowe („Semi-Automatic”, „Fake You Out”).

</doc>
<doc id="4779102" url="https://pl.wikipedia.org/wiki?curid=4779102" title="Mercury Monterey (1952)">
Mercury Monterey (1952)

Mercury Monterey – samochód osobowy klasy wyższej produkowany pod amerykańską marką Mercury w latach 1952–1974.
Pierwsza generacja.
Mercury Monterey I został zaprezentowany po raz pierwszy w 1952 roku.
Pierwsza generacja modelu Monterey trafiła do sprzedaży na początku lat 50. XX wieku jako nowa konstrukcja, która zastąpiła popularną linię modelową Eight. Pojazd powstał na platformie dzielonej z innym konstrukcjami opracowanymi w ramach koncernu Forda – Lincolna Capri i Forda Crestline.
Samochód zyskał zaokrąglone, obłe proporcje nadwozia, przechodząc ewolucyjny zakres zmian względem poprzednika – trzeciej generacji modelu Eight. Charakterystycznymi cechami stylistyki były chromowane ozdobniki nadwozia, dominujące zarówno atrapę chłodnicy, jak i panele boczne i zderzaki. Opcjonalnym rozwiązaniem było dwukolorowe malowanie karoserii.
Druga generacja.
Mercury Monterey II został zaprezentowany po raz pierwszy w 1954 roku.
Opracowując drugą generację Mercury Monterey, producent zdecydował się wykorzystać tę konstrukcję także dla nowego modelu Montclair. Wobec niego, Monterey II pełnił funkcję tańszej alternatywy.
Pod kątem wizualnym, nadwozie modelu stało się obszerniejsze, wyróżniając się wielobarwnym malowaniem i licznymi chromowanymi ozdobnikami. Zachowano też strzeliste akcenty w przetłoczeniach i kloszach reflektorów.
Wersje specjalne.
Gamę wariantów drugiej generacji Monterey poszerzyły także specjalne warianty z bogatszym wyposażeniem, które oferowano pod nazwami Mercury Custom oraz Mercury Medalist. Różnice wizualne były minimalne.
Trzecia generacja.
Mercury Monterey III został zaprezentowany po raz pierwszy w 1956 roku.
Trzecia generacja Mercury Monterey w stosunku do poprzednika stała się znacznie większym samochodem, zyskując na wymiarach zewnętrznych. Samochód stał się dłuższy, zyskując awangardowo zarysowany, strzelistych kształtów tył.
Z przodu znalazły się duże, wyraźnie zarysowane klosze reflektorów, za to panele boczne zdobiły wielokształtne, kolorowe akcenty podobne do pokrewnego modelu Turnpike Cruiser. Dwukolorowe malowanie karoserii było rozwiązaniem opcjonalnym, nie licząc przetłoczenia biegnącego od tylnych drzwi do krawędzi tylnego błotnika.
Czwarta generacja.
Mercury Monterey IV został zaprezentowany po raz pierwszy w 1958 roku.
Czwarta generacja Monterey przeszła ewolucyjny zakres modyfikacji w stosunku do poprzednika, zyskując bardziej obłą, ale i równie masywną sylwetkę. W pierwszych latach produkcji wygląd karoserii zdobiły bogato zdobione akcenty, które z kolejnymi latami produkcji zdobiły coraz bardziej stonowane przetłoczenia i ozdobniki.
Charakterystyczną cechą stylistyki była podłużna tylna część nadwozia, którą ukształtowano w łagodniejszej formie – błotniki były mniej strzeliste i nie posiadały już tak rozłożystej formy, jak w przypadku poprzednika.
Piąta generacja.
Mercury Monterey V został zaprezentowany po raz pierwszy w 1960 roku.
Piąta generacja Mercury kontynuowała ewolucyjny zakres zmian w stosunku do poprzednika, przechodząc modyfikacje głównie pod kątem wizualnym. Przód zyskał łagodniej zarysowane kształty, z większymi, podwójnymi reflektorami w okrągłym kształcie, a także większą, chromowaną atrapę chłodnicy.
Podobny motyw zachowano także z tylnej części nadwozia, gdzie zamontowano podwójne lampy oraz duży, chromowany pas zdobiący całą szerokość tej części nadwozia.
Szósta generacja.
Mercury Monterey VI został zaprezentowany po raz pierwszy w 1964 roku.
Podczas prac konstrukcyjnych nad szóstą generacją Monterey, Mercury obszernie odświeżyło formułę tego modelu nie tylko pod kątem stylistycznym, ale i technicznym. Samochód został opracowany na nowej platformie koncernu Ford, zyskując znacznie bardziej kanciastą sylwetkę nadwozia.
Monterey VI inaczej od poprzedników zyskał mniejszą liczbę chromowanych ozdobników na rzecz drobniejszych, pojedynczych ozdobników. Pas przedni zdobiła odtąd prostokątna, chromowana atrapa chłodnicy i podobnie jak dotychczas podwójne okrągłe reflektory.
Siódma generacja.
Mercury Monterey VII został zaprezentowany po raz pierwszy w 1968 roku.
Siódma i ostatnia generacja Mercury Monterey powstała na bazie zupełnie nowej platformy koncernu Ford jako bliźniacza wersja modelu Ford LTD. W ten sposób, cechą charakterystyczną stały się duże, kanciaste błotniki z cofniętym pasem przednim, który zdobiła szpiczasta atrapa chłodnicy i podwójne reflektory. Tylną część nadwozia zdobił z kolei podłużny pas lamp biegnący przez całą szerokość karoserii.
Lifting.
W 1972 roku Mercury Monterey siódmej generacji przeszedł obszerną restylizację nadwozia, w ramach której zmienił się wygląd pasa przedniego, jak i tylnej części nadwozia. Pojawiła się prostokątna obudowa reflektorów, a także ścięty pod innym kątem tył nadwozia.
Koniec produkcji i następca.
W 1974 roku Mercury zdecydowało się zakończyć produkcję linii modelowej Monterey na rzecz następcy, którym stała się trzecia generacja oferowanej dotąd równolegle limuzyny Marquis.

</doc>
<doc id="4779103" url="https://pl.wikipedia.org/wiki?curid=4779103" title="Mercury Custom">
Mercury Custom



</doc>
<doc id="4779104" url="https://pl.wikipedia.org/wiki?curid=4779104" title="Mercury Medalist">
Mercury Medalist



</doc>
<doc id="4779112" url="https://pl.wikipedia.org/wiki?curid=4779112" title="Rock Master 2009">
Rock Master 2009

 
Rock Master 2009 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2009 w dniach 5 - 6 września.
Wyniki.
Prowadzenie.
W kwalifikacjach do fazy finałowej w prowadzeniu wzięło udział 12 wspinaczy i 13 wspinaczek
Wspinaczka na szybkość.
W kwalifikacjach do fazy finałowej we wspinaczce na szybkość wzięło udział 10 wspinaczy i 10 wspinaczek
Bouldering.
W zawodach wspinaczkowych w konkurencji boulderingu wzięło udział 8 zawodników oraz 8 zawodniczek.

</doc>
<doc id="4779118" url="https://pl.wikipedia.org/wiki?curid=4779118" title="Łarisa Biergien">
Łarisa Biergien

Łarisa Abramowna Biergien, obecnie Gonczarowa ( (Гончарова), ur. 22 lipca 1949 w Akmolińsku) – siatkarka pochodząca z Kazachstanu, reprezentantka Związku Radzieckiego, srebrna medalistka letnich igrzysk olimpijskich, złota medalistka pucharu świata i mistrzostw Europy.
Życiorys.
Biergien grała w reprezentacji Związku Radzieckiego w latach 1971-1977. Zdobyła złoty medal podczas mistrzostw Europy 1971 we Włoszech i 1975 w Jugosławii. W 1973 tryumfowała podczas pucharu świata w Urugwaju. Wystąpiła na igrzyskach olimpijskich 1976 odbywających się w Montrealu. Zagrała wówczas we wszystkich meczach turnieju, w tym w przegranym finale z Japonkami.
Była zawodniczką celinogradzkiego klubu ADK w latach 1966–1971, a następnie moskiewskiego Dynama do 1978. Z moskiewskim Dinamem w mistrzostwach ZSRR czterokrotnie tryumfowała w 1972, 1973, 1975 i 1977, zajęła 2. miejsce w 1974 i 3. miejsce w 1978. Karierę sportową zakończyła w 1978. Po zakończeniu kariery sportowej pracowała jako trener.
Za osiągnięcia sportowe przyznano jej tytuł mistrz sportu ZSRR klasy międzynarodowej.
Ma żydowskie pochodzenie. Mieszka w Moskwie.

</doc>
<doc id="4779121" url="https://pl.wikipedia.org/wiki?curid=4779121" title="Piotr Śliwowski">
Piotr Śliwowski

Piotr Śliwowski (ur. 1972) – dokumentalista, reżyser i producent filmowy. 
W latach 2005–2013 roku jako autor reportaży (m.in. PolskaYear, Konfrontacje Teatralne) telewizyjnych filmów dokumentalnych (m.in. o Marianie Pankowskim i Józefie Henie) i wydawca audycji telewizyjnych współtworzył TVP Kultura. Jako współreżyser i producent zrealizował (wraz z Martą Dzido) następujące filmy dokumentalne: „Paktofonika – hip hopowa podróż do przeszłości” (2009); „Downtown – Miasto Downów” (2010); „Solidarność według kobiet” (2014) oraz „Siłaczki” (2018). Był autorem i producentem cyklu 5 filmów dokumentalnych "Kultura Niezależna w PRL" (2010) zrealizowanych we współpracy z Instytutem Pamięci Narodowej, emitowanych na antenie TVP Kultura w ramach "Tygodnia z Kulturą Niezależną".
Za swoje dokonania filmowe nominowany był do tytułu "Kulturysta roku 2014" w plebiscycie Radiowej Trójki, nagrodzony: "Hollywood Eagle Documentary Award" na Festiwalu Polskich Filmów w Los Angeles, "Beyond Borders – Krzysztof Kieślowski Award" na Nowojorski Festiwal Filmów Polskich, specjalną nagrodą Polskiego Instytutu Sztuki Filmowej oraz wyróżniony "Złotym Opornikiem" na Festiwalu „Niepokorni, Niezłomni, Wyklęci”. 
W 2005 roku jako więzień nr 433, wziął udział w przedsięwzięciu wyprodukowanym przez "Zachęta" Narodowa "Galeria" Sztuki autorstwa artysty sztuk wizualnych Artura Żmijewskiego zatytułowanym "Powtórzenie" ("Repetition") polegającym na odtworzeniu "Stanford Prison Experimen"t. Dokumentalny zapis "Powtórzenia" został zaprezentowany w Pawilonie Polskim podczas 51 Międzynarodowej Wystawie Sztuki – la Biennale di Venezia. 

</doc>
<doc id="4779122" url="https://pl.wikipedia.org/wiki?curid=4779122" title="Czerwone wino">
Czerwone wino



</doc>
<doc id="4779124" url="https://pl.wikipedia.org/wiki?curid=4779124" title="Jules Roy">
Jules Roy

Jules Roy (ur. 22 października 1907 w Bougarze, zm. 15 czerwca 2000 w Vézelay) – francuski powieściopisarz, eseista i dramatopisarz, laureat Nagrody Renaudot w 1946 r. (nagroda retrospektywnie przyznana za rok 1940) za powieść "La Vallée heureuse". Był również pułkownikiem sił powietrznych (zrezygnował z tego stopnia w 1953 r.).
Życiorys.
Urodził się we Bougarze (wtedy: Ravigo). Był wychowywany przez matkę i babcię. W 1918 r. wstąpił do seminarium duchownego.
W 1927 r. dostał wezwanie do wojska i został oficerem sił powietrznych. W czasie II wojny światowej dołączył do RAF-u. Po wojnie pełnił służbę w Indochinach, gdzie został awansowany na stopień pułkownika. W 1953 r., po 26 latach spędzonych w wojsku, zrezygnował z tego stopnia. Był przeciwny francuskiemu udziałowi w wojnie w Indochinach.
Jako pisarz karierę rozpoczął już podczas II wojny światowej. Do pisania zainspirowała go powieść "Obcy" A. Camusa. W 1946 r. otrzymał Nagrodę Renaudot za powieść "La Vallee Heureuse", która porusza tematykę nalotów RAF-u na Zagłębie Ruhry, w których Roy brał udział.
W eseju "Wojna w Algierii" (1960, oryg. "Guerre d'Algérie", wyd. pol. 1961) wyraził sprzeciw wobec francuskich dążeń do stłumienia walki o niepodległość Algierii.
Był dwukrotnie żonaty, jego pierwszą żoną była Mirande Grimal, drugą – Tatiana Soukoroukoff, z którą ożenił się w 1965 r.
Był przyjacielem Antoine de Saint-Exupéry'ego.
Dzieła.
Źródło:

</doc>
<doc id="4779125" url="https://pl.wikipedia.org/wiki?curid=4779125" title="Łarisa Gonczarowa">
Łarisa Gonczarowa



</doc>
<doc id="4779126" url="https://pl.wikipedia.org/wiki?curid=4779126" title="Halla Heberg">
Halla Heberg

Halla Heberg – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 1647 (31 grudnia 2015), 1710 (31 grudnia 2018) i 1732 (31 grudnia 2019).

</doc>
<doc id="4779127" url="https://pl.wikipedia.org/wiki?curid=4779127" title="Lorenza Izzo">
Lorenza Izzo

Lorenza Izzo (ur. 19 października 1989 w Santiago) – chilijska aktorka, która wystąpiła m.in. w filmach "The Green Inferno" (2013), "Kto tam?" (2015) i "Pewnego razu... w Hollywood" (2019).

</doc>
<doc id="4779128" url="https://pl.wikipedia.org/wiki?curid=4779128" title="Hasslöv">
Hasslöv

Hasslöv – miejscowość ("tätort") w Szwecji, w regionie administracyjnym ("län") Halland, w gminie Laholm.
Najbardziej znanym w Hasslöv jest Lugnarohögen (kurhan z grobowcem sprzed ok. 3 tys. lat) z epoki brązu.

</doc>
<doc id="4779129" url="https://pl.wikipedia.org/wiki?curid=4779129" title="Heberg">
Heberg

Heberg – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 458 (31 grudnia 2015), 476 (31 grudnia 2018) i 464 (31 grudnia 2019).

</doc>
<doc id="4779132" url="https://pl.wikipedia.org/wiki?curid=4779132" title="Himle">
Himle

Himle – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 277 (31 grudnia 2015), 280 (31 grudnia 2018) i 292 (31 grudnia 2019).

</doc>
<doc id="4779134" url="https://pl.wikipedia.org/wiki?curid=4779134" title="Hishult">
Hishult

Hishult – miejscowość (tätort) w Szwecji, w regionie administracyjnym ("län") Halland, w gminie Laholm.
Według danych Szwedzkiego Urzędu Statystycznego liczba ludności wyniosła: 328 (31 grudnia 2015), 358 (31 grudnia 2018) i 345 (31 grudnia 2019).

</doc>
<doc id="4779140" url="https://pl.wikipedia.org/wiki?curid=4779140" title="Cyril Holmes">
Cyril Holmes

Cyril Butler Holmes (ur. 11 stycznia 1915 w Bolton, zm. 21 czerwca 1996 tamże) – brytyjski lekkoatleta, sprinter trzykrotny medalista igrzysk Imperiom Brytyjskiego.
Zdobył srebrny medal w biegu na 200 metrów na Akademickich Mistrzostwach Świata w Budapeszcie w 1935 (pokonał go jedynie József Sír z Węgier). Odpadł w ćwierćfinale biegu na 100 metrów na igrzyskach olimpijskich w 1936 w Berlinie. Zwyciężył w biegach na 100 metrów i na 200 metrów oraz w dwóch biegach sztafetowych na Akademickich Mistrzostwach Świata w Paryżu w 1937.
Na igrzyskach Imperium Brytyjskiego w 1938 w Sydney jako reprezentant Anglii zdobył dwa złote medale w biegach na 100 jardów i na 220 jardów, w obu przypadkach wyprzedzając reprezentantów Australii Johna Mumforda i Teda Besta, a także srebrny medal w sztafecie 4 × 110 jardów, która biegła w składzie: Holmes, Ken Richardson, Sandy Duncan i Lawrence Wallace.
Był mistrzem Wielkiej Brytanii (AAA) w biegu na 100 jardów w 1937, wicemistrzem na tym dystansie w 1939 i brązowym medalistą w 1936, a w biegu na 220 jardów mistrzem w 1939 oraz wicemistrzem w 1936 i 19376.
Holmes wyrównał rekordy Wielkiej Brytanii w biegu na 100 metrów czasem 10,6 s (13 czerwca 1937 w Brukseli) i w biegu na 220 jardów czasem 21,2 s (10 lutego 1938 w Sydney).
Podczas II wojny światowej Holmes służył jako instruktor wychowania fizycznego w armii. Powrócił na krótko do uprawiania lekkoatletyki po wojnie i wziął udział w meczu międzypaństwowym z Francją w 1945.
Po zakończeniu kariery lekkoatletycznej trzykrotnie wystąpił w reprezentacji Anglii w rugby union w latach 1947–1948 w Pucharze Pięciu Narodów.

</doc>
<doc id="4779145" url="https://pl.wikipedia.org/wiki?curid=4779145" title="Mercury M-Series">
Mercury M-Series

Mercury M-Series – samochód osobowo-dostawczy typu pickup klasy pełnowymiarowej produkowany pod amerykańską marką Mercury w latach 1947–1968.
Pierwsza generacja.
Mercury M-Series I została zaprezentowany po raz pierwszy w 1947 roku.
Wraz z prezentacją nowego pickupa F-Series, którego Ford zaprezentował w 1947 roku pod nazwą F-Series, koncern zdecydował się poszerzyć swoje portfolio o bliźniaczy model oferowany także pod marką Mercury. Pierwsza generacja modelu M-Series była identyczna wobec modelu Forda, charakteryzując się obłymi proporcjami nadwozia z masywnymi, zaokrąglonymi nadkolami i szpiczastą maską. Pas przedi zdobiły okrągłe, wąsko rozstawione reflektory.
Druga generacja.
Mercury M-Series II został zaprezentowany po raz pierwszy w 1952 roku.
Wzorem bliźniaczego Forda F-Series, druga generacja Mercury M-Series przeszła obszerne modyfikacje wizualne. Pojawił się nowy pas przedni z większym, prostokątnym wlotem powietrza, a także niżej osadzone okrągłe reflektory, a także inna, chromowana atrapa chłodnicy z ząbkowanymi akcentami. Charakterystycznymi elementami stylistycznymi pozostałych elementów nadwozia pozostały wyeksponowane, obłe nadkola.
Trzecia generacja.
Mercury M-Series III został zaprezentowany po raz pierwszy w 1956 roku.
Trzecia generacja Mercury M-Series przeszła obszerne modyfikacje wizualne, zyskując znacznie większe nadwozie. Przestrzeń transportowa stała się znacznie rozleglejsza, z kolei karoseria utraciła obłe, zaakcentowane nadkola i inne zaokrąglone akcenty na rzecz bardziej zwartych i pełnych kształtów karoserii. Z przodu pojawiły się charakterystyczne, owalne obwódki reflektorów i duży napis z nazwą marki pomiędzy nimi.
Czwarta generacja.
Mercury M-Series IV został zaprezentowany po raz pierwszy w 1960 roku.
Podobnie jak bliźniaczy Ford F-Series, Mercury M-Series czwartej gneracji utrzymano w bardziej kanciastych proporcjach nadwoziach, z kolei pod kątem technicznym samochód oparto na nowej platformie niosącej znacznie masywniejszy przedział transportowy, a także i kabinę pasażerską. Z przodu pojawiła się prostokątna atrapa chłodnicy, a także nisko osadzone okrągłe reflektory i wąskie tylne lampy umieszczone pionowo.
Piąta generacja.
Mercury M-Series V został zaprezentowany po raz pierwszy w 1966 roku.
Piąta i ostatnia generacja Mercury M-Series była głęboko zmodyfikowanym poprzednikiem, który przeszedł głównie zmiany pod kątem wizualnym. Z przodu pojawiła się większa, chromowana atrapa chłodnicy obejmująca cały pas, a także zmieniono rozmieszczenie reflektorów, które ulokowano tym razem wyżej. Zachowano także rozwiązanie dwukolorowego malowania karoserii.
Koniec produkcji.
W przeciwieństwie do bliźniaczego Forda F-Series wytwarzanego w piątej generacji do początku lat 70. XX wieku, piąta generacja Mercury M-Series produkowana była jedynie dwa lata, znikając z rynku bez następcy w 1968 roku.

</doc>
<doc id="4779146" url="https://pl.wikipedia.org/wiki?curid=4779146" title="Natalia Golicyna">
Natalia Golicyna

Księżna Natalia Golicyna z domu Czernyszew, ros. Наталья Петровна Голицына (ur. 17 stycznia 1741 w Petersburgu, zm. 20 grudnia 1837 w Petersburgu), znana też jako Princesse Moustache albo Княгиня Усатая (wąsata księżna) – rosyjska arystokratka i dama dworu, która zainspirowała postać "Damy Pikowej" Aleksandra Puszkina.
Wczesne życie.
Natalia urodziła się w Berlinie 28 stycznia 1741, jako druga córka hrabiego , dyplomaty i ambasadora w Marchii Brandenburskiej. Jej matką była Jekaterina Andrejewna z domu Uszakow. Jej dziadek był chrześniakiem cara Piotra Wielkiego. Była siostrzenicą hrabiów Zachara i Iwana Czernyszewa. Jej starszą siostrą była (1739-1802), dama dworu, żona Iwana Sałtykowa, jedynego syna słynnego feldmarszałka Piotra Siemionowicza Sałtykowa. Natalia wyjechała z rodziną do Londynu, nowego miejsca pracy jej ojca (jako ambasadora w Królestwie Wielkiej Brytanii), i otrzymała staranne wykształcenie, dzięki któremu była w stanie mówić w pięciu językach. Czernyszewowie zostali wezwani do Rosji w 1756 r., i spędzili cztery lata w kraju przed mianowaniem Piotra w 1760 r. na ambasadora na dworze Ludwika XV we Francji.
Po powrocie Czernyszewów do Rosji w 1762 roku Natalia i jej siostra Daria stały się znane jako dwie najbardziej wyedukowane kobiety w Rosji. W 1762 r. została mianowana druhną carycy Katarzyny Wielkiej i otrzymała wyjątkowy złoty medal z portretem Katarzyny za jej taniec w „Karuzeli Dworskiej” z 1766 r. W październiku 1766 wyszła za mąż za 35-letniego księcia . W ceremonii uczestniczyła sama caryca, która ozdobiła włosy księżnej diamentami i towarzyszyła jej w kościele. Wczesne lata małżeństwa Natalia spędziła na reorganizacji majątków męża. Golicynowie mieli rozległe posiadłości ziemskie, ale ich zarządzanie było w nieładzie. Natalia Piotrowna, podróżując od majątku do majątku, była w stanie przywrócić je do porządku, znacznie zwiększając ich dochody.
W 1782 jej synowie zostali wysłani do Strasburga w towarzystwie kamerdynera. W czerwcu 1783 wyjechała z córkami do Francji, osiedlając się w Paryżu (na Rue Saint-Florentin), gdzie córki miały zyskać edukację. Natalia bywała na dworze Marii Antoniny, gdzie stała się znana jako „Moskiewska Wenus”, o dużych umiejętnościach tanecznych. Od 1786 jej synowie uczęszczali do École militaire. Po odbyciu się Stanów Generalnych w 1789 r. wraz z mężem i córkami odwiedziła Londyn, gdzie książę Walii, przyszły król Jerzy IV, podarował jej swój portret z autografem. 14 lipca 1789 Dymitr był w jakiś sposób zamieszany w oblężenie Bastylii Rok później Golicynowie wrócili do Paryża, kiedy caryca Katarzyna nakazała wszystkim Rosjanom za granicą powrót do domu. Natalia zostawiła dwa dzienniki z tego okresu, później opublikowane: "notatki o wydarzeniach z mojego życia" ( заметки о событиях моей жизнь), z lat 1781-1783, i "Notatki o moich podróżach" ( заметки о моих путешествиях), z lat 1783-1790.
Na salonach.
Golicynowie zamieszkali w petersburskim domu (później znanym jako ) na ulicy Małej Morskiej (Малая Морская) gdzie Natalia założyła salon dla francuskich monarchistycznych emigrantów. Caryca Katarzyna aprobowała te zgromadzenia, widząc w nich, jak pisał Filipp Vigel „jedną z warowni tronu przeciwko wolnomyślicielstwu”, również jej następca Paweł I pozwolił im na to. Natalia stała się rozpoznawalną postacią na dworze i ważnym ośrodkiem spraw dworskich. Władimir Sollogub napisał, że „Prawie cała szlachta była z nią spokrewniona więzami krwi lub małżeństwem. Carowie okazywali jej niemal synowską miłość. W mieście w jakiś sposób uznano, że rządziła bezwarunkowo.". Jej pozycja w życiu towarzyskim stolicy była taka, że każdy car i caryca Rosji, od Katarzyny Wielkiej po Mikołaja I, składał jej hołd. We wrześniu 1801 roku car Aleksander I mianował ją Orderem św. Katarzyny II klasy, zaś w 1806 roku została damą dworu W sierpniu 1826 została członkiem Orderu św. Katarzyny I klasy, podczas koronacji Mikołaja I.
Wykorzystała swoją pozycję społeczną, aby domagać się złagodzenia kary śmierci dla osób skazanych podczas buntu dekabrystów w 1825 roku. Współcześni odnotowali, że interweniowała w imieniu bratanka, jednego z Czernyszowów, i Nikity Murawiowa, a być może także innych. Wraz z sukcesami na dworze Natalia Piotrowna zaangażowała się w poprawę stanu swoich majątków, a w 1824 r. została honorowym członkiem Towarzystwa Naukowo-Gospodarczego. W 1832 r. została wymieniona jako właścicielka trzech przedsiębiorstw w guberni orłowskiej, garbarni i huty szkła w Kokorewce oraz fabryki lnu w Radogoszczu. Dowody wskazują, że osobiście zarządzała swoim majątkiem, aw Radogoszczu za jej czasów wybudowano budynek biurowy, gorzelnię, stadninę koni i murowany kościół. Sugeruje się, że tamtejsi chłopi ciężko pracowali, ponieważ w 1797 r. zbuntowali się i spalili biuro garbarni i gorzelnię. Księżna Golicyna była znana z wyniosłości w stosunku do osób o równej pozycji społecznej i przyjaźni z tymi, których uważała za niższych od siebie.
Rodzina.
Natalia Piotrowna miała z mężem pięcioro dzieci. 
Wszyscy otrzymali doskonałe wykształcenie, a w Paryżu przed rewolucją twierdzono, że mówili po francusku lepiej niż po rosyjsku.
Księżna Golicyna miała reputację autokratki swojej rodziny, osoby kapryśnej i apodyktycznej. Jej dzieci bały się siedzieć w jej obecności; kiedy jej syn Borys Władimirowicz zrobił coś, co ją obraziło, odmawiała z nim rozmowy przez ponad rok. Borys zginął podczas wojen napoleońskich, pozostawiając dwoje osieroconych nieślubnych dzieci, które miał z Cyganką. W obawie przed reakcją Natalii na tę wiadomość, ich istnienie było przed nią utrzymywane w tajemnicy i po cichu wychowywali się w rodzinie brata Borisa, Dmitrija. Po śmierci męża w 1798 r. synowie Natalii zostali spadkobiercami rodzinnej fortuny, ale nie odważyli się zażądać od matki należnego im udziału w spadku. Na ślubach córki księżnej Golicyny otrzymały 2 000 chłopów, a jej synowie 50 000 rubli dożywotnio. Kiedy Dmitrij został mianowany gubernatorem generalnym Moskwy w 1820 roku, tryb życia wymagający od niego wydawania przyjęć i balów oraz angażowania się w działalność charytatywną, wpędził go w długi, ponieważ pensja od matki nie wystarczała na utrzymanie takiego życia. Ostatecznie car Mikołaj I musiał prosić księżną Golicynę o zwiększenie pensji syna, aby nie narażał nazwiska Golicynów i pozycji na długi. Księżna dodała 50 000 rubli, uważając to za hojny gest. Idopiero po śmierci matki, siedem lat przed własną, książę Dmitrij otrzymał pełny spadek, 16 000 chłopów.
Późniejsze życie.
Księżna Golicyna kontynuowała prowadzenie swojego salonu do późnej starości, a uczestnictwo w nim było uważane za zaszczyt. Wszystkich gości przyjmowała siedząc na swoim krześle, robiąc wyjątek tylko dla cara. W pobliżu jej krzesła stał jeden z jej bliskich krewnych, który przedstawiał jej gości, ponieważ miała słaby wzrok. W zależności od rangi lub szlachectwa gościa, księżniczka albo skłaniała głowę, albo wypowiadała kilka mniej lub bardziej prywatnych słów. 
W młodości księżniczka była sławną pięknością. Na starość jej zarost stał się bardziej widoczny, co doprowadziło do nadania jej przydomka "wąsata księżna" - po francusku „Princesse Moustache”, albo po rosyjsku „Княгиня Усатая” lub "Княгиня Мусташ".
Puszkin i "Dama pikowa".
Księżna Golicyna była inspiracją dla postaci hrabiny w "Damie pikowej" Aleksandra Puszkina, napisanej w 1833 roku. Po jej wydaniu w 1834 roku Puszkin zauważył, że "na dworze znaleźli podobieństwo między starą hrabiną a księżną Natalią Pietrowną i wydaje się, że nie są źli.” Rozeszła się pogłoska, że wnuk księżnej Golicyny, książę Siergiej Grigorewicz Golicyn, zwrócił się do niej po pomoc po tym, jak przegrał dużą sumę pieniędzy w kartach. Księżna Golicyna odpowiedziała, że zna tajemnicę trzech magicznych kart, trójki, siódemki i asa, o czym powiedział jej przyjaciel we Francji, hrabia St. Germain. Siergiej miał wykorzystać tę wiedzę, aby odzyskać pieniądze, a następnie opowiedział tę historię Puszkinowi. Księżna Golicyna, która w momencie publikacji opowiadania miała ponad 90 lat, zaczęła być utożsamiana z postacią hrabiny, nazywaną „Damą Pikową”, a jej dom w Petersburgu stał się znany jako „Dom damy pikowej"( Дом Пиковой дамы). W późniejszych latach dom zaczęto uważać za nawiedzony.
Anglojęzyczne wydanie "Damy pikowej" z serii "Oxford World's Classics" z 1999 zauważa, że postać hrabiny prawdopodobnie była bardziej oparta na innej osiemnastowiecznej damie dworu, którą odwiedzał Puszkin, , ciotecznej babce żony Puszkina. Wydanie z 1999 zauważa też, że ani Zagriażskaja, ani Golicyna nie zainspirowały fantastycznego wątku opowiadania.
Księżna Golicyna zmarła w Petersburgu 1 stycznia 1838 roku, na kilka tygodni przed swoimi 97. urodzinami. Została pochowana w grobowcu rodziny Golicynów w monastrze Dońskim w Moskwie.

</doc>
<doc id="4779147" url="https://pl.wikipedia.org/wiki?curid=4779147" title="Hjälm">
Hjälm

Hjälm – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 272 (31 grudnia 2015), 273 (31 grudnia 2018) i 270 (31 grudnia 2019).

</doc>
<doc id="4779148" url="https://pl.wikipedia.org/wiki?curid=4779148" title="Barguelonne-en-Quercy">
Barguelonne-en-Quercy

Barguelonne-en-Quercy – gmina we Francji, w regionie Oksytania, w departamencie Lot. W 2013 roku populacja ludności wynosiła 693 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Bagat-en-Quercy, Saint-Daunès oraz Saint-Pantaléon. Siedzibą gminy została miejscowość Saint-Daunès. 

</doc>
<doc id="4779150" url="https://pl.wikipedia.org/wiki?curid=4779150" title="Hunnestad">
Hunnestad

Hunnestad – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 259 (31 grudnia 2015), 275 (31 grudnia 2018) i 272 (31 grudnia 2019).

</doc>
<doc id="4779154" url="https://pl.wikipedia.org/wiki?curid=4779154" title="Róża kasztanowa">
Róża kasztanowa

Róża kasztanowa, róża drobnolistna, róża cili ("Rosa roxburghii" Tratt.) – gatunek krzewu z rodziny różowatych. Zasięg obejmuje Japonię i Chiny (prowincje i regiony: Anhui, Fujian, Gansu, Kuangsi, Kuejczou, Hubei, Hunan, Jiangxi, Shaanxi, Syczuan, Tybet, Junnan i Zhejiang). Rośnie w górskich lasach i zaroślach, nad strumieniami, sięgając do 1400 m n.p.m. Jest także uprawiana. Owoce są słodkokwaśne i obfitują w witaminy. Są jadane, wykorzystywane do produkcji wina i jako surowiec leczniczy. W medycynie wykorzystuje się także korzenie. Ze względu na efektowne kwiaty i dekoracyjne owoce róża ta jest sadzona także jako ozdobna, a jako krzew kolczasty znajduje też zastosowanie sadzona w formie żywopłotów. W Europie uprawiana od początków XX wieku.
Systematyka.
Wyróżniane są dwie formy, czasem podnoszone do rangi odmian:
Wyróżniana jest też odmiana var. "hirtula" z Japonii o liściach owłosionych od spodu, kwiatach pojedynczych, jasnoróżowych. Czasem bywa ona podnoszona do rangi osobnego gatunku "Rosa hirtula" Regel.
Znany jest mieszaniec tego gatunku, prawdopodobnie uzyskany w wyniku krzyżowania z "Rosa macrophylla" nazwany "Rosa" ×"coryana" (ma niższe pędy, maksymalnie do 2 m wysokości, jest mniej kolczasta i ma jasnokarminowe kwiaty). Inny mieszaniec uzyskany w wyniku krzyżowania z różą pomarszczoną "R. rugosa" nazwany został "R." ×"vilmorinii" . 
Gatunek wraz z "Rosa praelucens" zaliczany jest tradycyjnie do podrodzaju "Platyrhodon" w obrębie rodzaju róża "Rosa". Ze względu na wyniki badań molekularnych wskazujących na pokrewieństwo tej grupy z sekcją "Laevigatae" podrodzaju "Rosa" współcześnie róże "Platyrhodon" wyodrębniane są w randze sekcji.
Zastosowanie.
Roślina uprawiana może być w strefach mrozoodporności od 5 do 10. Uprawiana jest w Chinach jako krzew owocowy, leczniczy, ozdobny i w żywopłotach ochronnych (ze względu na kolce). Poza Chinami zalecany do uprawy jako krzew ozdobny, zwłaszcza z powodu oryginalnych owoców. 
Owoce w smaku przypominają melona lub ananasa. Łatwo się je zbiera, ponieważ dojrzałe same opadają z krzewów. W ofercie handlowej znane są pod nazwą „cili fruit”. Z owoców tych w południowo-zachodnich Chinach sporządza się napój zwany cili. Ze względu na dużą zawartość witaminy C (4500–6800 mg/100 g suchej masy) i oksydoredukcyjną aktywność dysmutazy ponadtlenkowej przypisywane jest mu działanie zapobiegające efektom starzenia i przeciwnowotworowe. Cili wyróżniają się także dużą zawartością flawonoidów (od ok. 6 tys. do 13 tys. mg/100 g suchej masy), kwasów organicznych (40 mg/g), olejków eterycznych i aminokwasów. Z owoców sporządza się napoje, soki, wina i oferowane są jako tzw. zdrowa żywność. Jadalny jest nie tylko mięsisty owoc szupinkowy otaczający właściwe owoce, ale też i one po usunięciu okrywających je włosków i sproszkowaniu stanowią dodatek do mąki, ceniony ze względu na dużą zawartość witaminy E. 
Róża kasztanowa wykorzystywana jest w produkcji odmian ozdobnych róż. W wyniku krzyżowania z nią uzyskano niektóre odmiany róż wielkokwiatowych ('Floradora', 'Cinnabar', 'Käthe Duvigneau', 'Improved Cinnabar'). Krzyżówki z różą kasztanową określane są grupą 'Hybrid Roxburghii'. Należy do niej m.in. 'Triomphe de la Guillotière' uzyskana w połowie XIX wieku we Francji.

</doc>
<doc id="4779155" url="https://pl.wikipedia.org/wiki?curid=4779155" title="Kinnared">
Kinnared

Kinnared – miejscowość (tätort) w Szwecji, w regionie administracyjnym ("län") Halland, w gminie Hylte.
Według danych Szwedzkiego Urzędu Statystycznego liczba ludności wyniosła: 309 (31 grudnia 2015), 336 (31 grudnia 2018) i 337 (31 grudnia 2019).

</doc>
<doc id="4779156" url="https://pl.wikipedia.org/wiki?curid=4779156" title="Róża drobnolistna">
Róża drobnolistna



</doc>
<doc id="4779157" url="https://pl.wikipedia.org/wiki?curid=4779157" title="Rosa roxburghii">
Rosa roxburghii



</doc>
<doc id="4779161" url="https://pl.wikipedia.org/wiki?curid=4779161" title="Kläppa">
Kläppa

Kläppa – miejscowość (tätort) w Szwecji, w regionie administracyjnym ("län") Halland, w gminie Kungsbacka.
Według danych Szwedzkiego Urzędu Statystycznego liczba ludności wyniosła: 625 (31 grudnia 2015), 734 (31 grudnia 2018) i 737 (31 grudnia 2019).

</doc>
<doc id="4779163" url="https://pl.wikipedia.org/wiki?curid=4779163" title="Köinge">
Köinge

Köinge – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 217 (31 grudnia 2015), 232 (31 grudnia 2018) i 232 (31 grudnia 2019).

</doc>
<doc id="4779169" url="https://pl.wikipedia.org/wiki?curid=4779169" title="Zbigniew Przychodniak">
Zbigniew Przychodniak

Zbigniew Przychodniak (ur. 28 lutego 1954 w Kuślinie) – polski literaturoznawca, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu, specjalności naukowe: historia literatury polskiej XIX w., literaturoznawstwo polskie.
Życiorys.
Jest synem Władysława Przychodniaka i Agnieszki, z d. Banaś. W 1974 ukończył Technikum Łączności nr 1 im. Mikołaja Kopernika w Poznaniu, w 1978 studia polonistyczne na Uniwersytecie im. Adama Mickiewicza w Poznaniu. Następnie podjął pracę na macierzystej uczelni, w Zakładzie Literatury Polskiej XIX wieku (od 1996 Zakładzie Literatury Romantyzmu) Instytutu Filologii Polskiej.
W 1987 na podstawie napisanej pod kierunkiem Zofii Trojanowiczowej rozprawy pt. "Warszawska krytyka teatralna" uzyskał na Wydziale Filologii Polskiej i Klasycznej Uniwersytetu im. Adama Mickiewicza stopień naukowy doktora nauk humanistycznych. Tam też na podstawie dorobku naukowego oraz pracy pt. "Walka o rząd dusz. Studia o literaturze i polityce Wielkiej Emigracji" otrzymał w 2001 stopień doktora habilitowanego nauk humanistycznych (dyscyplina: literaturoznawstwo, specjalność: literaturoznawstwo polskie). W 2008 prezydent RP nadał mu tytuł profesora nauk humanistycznych.
Został profesorem zwyczajnym w Instytucie Filologii Polskiej Wydziału Filologii Polskiej i Klasycznej Uniwersytetu im. Adama Mickiewicza w Poznaniu.
Debiutował jak krytyk w 1979. Poza pracą doktorską wydaną w 1991 pod tytułem "U progu romantyzmu. Przemiany warszawskiej krytyki teatralnej w latach 1815–1825" i pracą habilitacyjną opublikował tom "Poszukiwania, cierpienia i eksplozje. Dwanaście szkiców postromantycznych" (2016). Jest także redaktorem i autorem opracowań wielu tekstów literackich, m.in.:

</doc>
<doc id="4779170" url="https://pl.wikipedia.org/wiki?curid=4779170" title="Kungsäter">
Kungsäter

Kungsäter – miejscowość (tätort) w Szwecji, w regionie administracyjnym ("län") Halland, w gminie Varberg.
Według danych Szwedzkiego Urzędu Statystycznego liczba ludności wyniosła: 361 (31 grudnia 2015), 397 (31 grudnia 2018) i 410 (31 grudnia 2019).

</doc>
<doc id="4779175" url="https://pl.wikipedia.org/wiki?curid=4779175" title="Breslauer Ruder Verein Wratislavia">
Breslauer Ruder Verein Wratislavia

Breslauer Ruder Verein „Wratislavia” (pol. "Wrocławskie Towarzystwo Wioślarskie „Wratislavia”") – nieistniejący w chwili obecnej wrocławski klub wioślarski, zrzeszający Niemców, założony w 1878. Jeden z najstarszych klubów sportowych we Wrocławiu.
Historia.
Okres do końca I wojny.
Klub powstał w wyniku podziału Erste Breslauer Ruder-Verein w roku 1878. Pierwsza, pływająca przystań (hangar zbudowany na barce) zacumowana była przy Moście Lessinga. W nocy z 23/24 czerwca 1883 roku powódź porwała barkę z łódkami i uszkodziła ją o pobliski most. W związku z tym, rok później zdjęto hangar z uszkodzonej barki i posadowiono go na stałym lądzie – przy ulicy Na Grobli 9 (obecnie ul. Na Grobli 30-32). W klubie nie tylko trenowano wioślarstwo, ale też uczono pływania i uprawiano sporty zimowe. Poza sezonem wioślarskim przystań była miejscem koncertów i wieczorów klubowych połączonych z tańcami. Corocznie urządzano wielki bal kostiumowy. 
W roku 1891 wybudowano nową przystań – budynek murowany zaprojektowany przez architekta Koehlera. Na parterze znajdowały się pomieszczenia pomocnicze, na piętrze reprezentacyjna sala klubowa, a na poddaszu pokoje klubowe. Łodzie przechowywane były w hangarze usytuowanym w przyziemiu. 
Kolejna, trzecia przystań, została wybudowana w 1910 roku według projektu C. Helbiga. W nowym, okazałym budynku w przyziemiu znajdował się basen wioślarski, na parterze pomieszczenia zarządu, na pierwszym piętrze sala reprezentacyjna, recepcja oraz pokój gier i pokój wypoczynkowy dla kobiet. Na drugim piętrze znajdowały się pokoje gościnne. Na dziedzińcu budynku zbudowano kręgielnię. Uroczystego otwarcia dokonał książę Fryderyk Wilhelm, następca tronu Prus. On też został honorowym przewodniczącym RV Wratislavia, co znacząco podniosło prestiż klubu. 
W roku 1912 klub odniósł największy swój sukces sportowy przed I wojną światową – jedynkarz Martin Stahnke, wystartował w Igrzyskach Olimpijskich w Sztokholmie.
Okres dwudziestolecia międzywojennego.
Po krótkiej przewie związanej z I wojną światową RV Wratislavia wznowiła działalność. 
W latach 20. była dużym, silnym klubem, o czym może świadczyć jego liczebność (w 1920 roku liczył aż 600 członków) oraz wygrana w Mistrzostwach Niemiec w 1925 roku w prestiżowej konkurencji ósemki. 
Pod koniec lat 30. klub odnosił liczne sukcesy na mistrzostwach Niemiec, a klubowa czwórka ze sternikiem została w roku 1938 Mistrzami Europy. 
II wojna i zakończenie działalności.
Pomimo rozpoczęcia II wojny światowej, w okresie 1939-1944 klub kontynuował działalność sportową, odnosząc dalsze sukcesy na arenie krajowej.
Kres istnienia towarzystwa nastał po II wojnie światowej – w związku z wysiedleniem Niemców z Polski po roku 1945.
Osiągnięcia sportowe.
RV Wratislavia był przed II wojną światową najsilniejszym wrocławskim klubem wioślarskim. Jego zawodnicy liczyli się nie tylko w rywalizacji lokalnej, lecz również na arenie krajowej – zdobywając medale na mistrzostwach Niemiec. Największym sukcesem był jednak złoty medal Mistrzostw Europy z 1938 klubowej czwórki ze sternikiem oraz udział jedynkarza w igrzyskach olimpijskich.
Najwybitniejsi zawodnicy.
Ulrich Kleiner, Heinz Lückenga, Walter Gotthardt, Paul Jung oraz sternik Fritz Bauer – zawodnicy czwórki ze sternikiem, mistrzowie Europy i Niemiec. Ich sukcesy:
Martin Stahnke – jedynkarz, olimpijczyk. Podczas reprezentowania RV Wratislavia odniósł następujące sukcesy:
Klubowa ósemka z 1925 – Richard Kentsch, Hans Mosch, Ullrich Safft, Johannes Dressler, Max Seeling, Dr. Gustav Brantin, Fritz Weber, Karl Blasig, sternik Walter Schuppe:
Susi Folgar – mistrzyni Niemiec. Jako zawodniczka RV Wratislavia, odniosła następujący sukces:
Ciekawostki.
Przystań RV Wratislavia przetrwała II wojnę w stanie pozwalającym polskim wioślarzom na jej remont i dalsze użytkowanie. Do roku 1986 korzystała z niego sekcja wioślarska Juwenii Wrocław.
W drugiej dekadzie XXI wieku – po wieloletnim remoncie zdewastowanego budynku – siedzibę znaleźli tam wioślarze AZS Politechnika Wrocław. W roku 2015 klub ten zmienił nazwę na AZS Wratislavia, co stanowi nawiązanie do wielokulturowej historii Wrocławia i wioślarskich poprzedników. 

</doc>
<doc id="4779177" url="https://pl.wikipedia.org/wiki?curid=4779177" title="Rock Master 2005">
Rock Master 2005

 
Rock Master 2005 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2005 w dniu 3 września.
Wyniki.
Prowadzenie.
W kwalifikacjach do fazy finałowej w prowadzeniu wzięło udział 13 wspinaczy i 9 wspinaczek 
Bouldering.
Konkurencje; boulderingu, rozegrane zostały wyłącznie w ramach zawodów Rock Master 2005. W zawodach wspinaczkowych w konkurencji boulderingu wzięło udział 7 zawodników oraz 7 zawodniczek.
Wspinaczka na szybkość.
W zawodach wspinaczkowych w konkurencji na szybkość wzięło udział 8 zawodników.

</doc>
<doc id="4779179" url="https://pl.wikipedia.org/wiki?curid=4779179" title="Mercury Comet Cyclone">
Mercury Comet Cyclone



</doc>
<doc id="4779181" url="https://pl.wikipedia.org/wiki?curid=4779181" title="Gaslighting">
Gaslighting

Gaslighting – forma psychologicznej manipulacji, w której osoba lub grupa osób umyślnie tworzy w osądzie ofiary wątpliwości wobec własnej pamięci czy percepcji, często wywołując u niej dysonans poznawczy i inne stany, takie jak niskie poczucie własnej wartości.
Za pomocą zaprzeczania, kłamania, wprowadzania w błąd, sprzeczności i dezinformacji gaslighter próbuje zdestabilizować psychicznie ofiarę i podważyć jej przekonania. Służy temu szeroki wachlarz zachowań: od zaprzeczenia przez sprawcę, że doszło do poprzednich nadużyć, aż po inscenizację dziwnych wydarzeń przez sprawcę z zamiarem dezorientacji ofiary.
Pochodzenie terminu.
Termin powstał po premierze amerykańskiego dramatu psychologicznego z 1944 roku "Gaslight" (w Polsce znany jako "Gasnący płomień"), w którym główny bohater próbuje roztoczyć nad niedawno poślubioną żoną kontrolę poprzez wmawianie jej czynów i stanów, które są sprzeczne z rzeczywistością. Aby zatrzeć ślady swoich występków, a następnie obwinić o nie żonę bohater filmu podaje w wątpliwość pamięć, percepcję i stan psychiczny żony, co doprowadza ją na krawędź szaleństwa.
Wbrew wyjaśnieniom powtarzanym w popularnej literaturze i artykułach, w filmie "Gaslight" nie ma wątku manipulowania przez bohatera światłem domowych lamp gazowych (gaszenia, zapalania itp.) przy jednoczesnym wmawianiu żonie, ze widzi ona co innego. Manipulacja i kłamstwa przedstawione w filmie dotyczą innych spraw (znikania przedmiotów, wmawiania nerwicy itd.), ale nie świateł z lamp. Światła lamp domowych przygasają, gdy bohater potajemnie korzysta z dodatkowego oświetlenia w innej części domu, w czasie gdy nie powinno go tam być. Oprócz tego wątku, tytuł "Gaslight" ("światło lamp gazowych") jednak nawiązuje do pojawiających się przez cały film w różnych scenach świateł lamp gazowych (na ulicy, w pomieszczeniach, w domu), charakterystycznych dla epoki wiktoriańskiej i tworzących atmosferę filmu.

</doc>
<doc id="4779184" url="https://pl.wikipedia.org/wiki?curid=4779184" title="Józef Baranowski (architekt)">
Józef Baranowski (architekt)

Józef Baranowski (ur. 19 marca 1929 w Poznaniu, zm. 18 grudnia 2004) – polski architekt i urbanista.
Życiorys.
W 1956 ukończył studia na Wydziale Architektury Politechniki Wrocławskiej. W latach 1961-1964 oraz 1970-1972 członek zarządu poznańskiego oddziału Towarzystwa Urbanistów Polskich.
W 1961 w konkursie na rozwiązanie komunikacji południowej części Poznania otrzymał wyróżnienie równorzędne w zespole z Władysławem Czarneckim, Włodzimierzem Coftą, Henrykiem Sufrydem oraz Świętosławem Tarakiewiczem. W 1977 wziął udział wraz z Henryką Zielińską oraz Zbigniewem Horałą w konkursie na opracowanie koncepcji ukształtowania zabudowy osiedla mieszkaniowego Helenki w Śremie - za co otrzymali wyróżnienie II stopnia. 
Członek poznańskich oddziałów Towarzystwa Urbanistów Polskich i Stowarzyszenia Architektów Polskich.
Pochowany na cmentarzu parafii Matki Bożej Pocieszenia w Poznaniu.

</doc>
<doc id="4779185" url="https://pl.wikipedia.org/wiki?curid=4779185" title="Ászár">
Ászár

Ászár – wieś na Węgrzech, w komitacie Komárom-Esztergom, w powiecie Kisbér.
Położenie.
Ászár leży w południowo–zachodniej części komitatu Komárom-Esztergom u stóp Lasu Bakońskiego, w regionie winiarskim Ászár-Neszmély. Bezpośrednio sąsiaduje z Kisbérem, Ete (6 km), Vérteskethelyem (7 km) i Császárem (11 km).
Historia.
Pierwszy raz Ászár pojawia się w dokumencie kapituły z Győru z 1268 r. W 1327 r. wieś jest w posiadaniu królowej i pozostaje do końca XIV w. W 1394 r. król Zygmunt Luksemburski przekazuje w lenno Ászár i Tótréde synom Jánosa Kanizsaiego, Miklósowi i Istvánowi. W czasach okupacji tureckiej Ászár się wyludnił, tak jak wiele miejscowości w okolicy, jednak z upływem czasu został ponownie zasiedlony. W 1581 r. wieś była własnością tureckiego spahisa Mehmeda. W 1688 r. cała okolica została ostatecznie uwolniona od trwającego półtora wieku tureckiego władania. W 1712 r. właścicielem Ászáru został József Esterházy. W połowie XVIII w. powstaje tu duży browar w barokowym budynku i piwnicach wybudowanych w latach 1760–1769 na podstawie projektu Jakaba Fellnera. Po zakończeniu produkcji piwa w piwnicach zaczęto przechowywać wino.
W 1890 r. powstała fabryka skrobi ziemniaczanej, która była największą firmą tego typu w monarchii austro–węgierskiej. Działa nieprzerwanie do 1992 r.
W 1896 r. książę Alajos Schwarzenberg założył jedną z największych na Węgrzech stadninę koni pełnej krwi angielskiej, która istniała do jego śmierci w 1937 r.
W 1997 r. wieś przyłączono do Kisbéru, ale po zmianie systemu wśród mieszkańców Ászáru zaczęły rosnąć dążenie do ponownej samodzielności. W wyniku referendum przeprowadzonego w 1999 r. zdecydowano skutecznie o odłączeniu się od dotychczasowej gminy. Po wyborach samorządowych w 2002 r. Ászár uzyskał niezależność.
Demografia.
W 2019 roku miejscowość była zamieszkiwana przez 1694 osoby.
Jej burmistrzem jest Zsolt Pekár.
W wyniku spisu powszechnego w 2011 r. stwierdzono następujący skład narodowościowy mieszkańców: 90,3% Węgrów, 0,5% Romów, 0,9% Niemców, 0,3% Rumunów, 0,2% Słowaków (9,7% nie określiło narodowości; z powodu podwójnej tożsamości niektórych osób suma może być większa od 100%). Podział religijny był następujący: rzymscy katolicy 51,1%, protestanci 12,6%, ewangelicy 5,3%, grekokatolicy 0,2%, inni 8,7% (21,6% nie określiło wyznania).

</doc>
<doc id="4779186" url="https://pl.wikipedia.org/wiki?curid=4779186" title="Howard Berman">
Howard Berman

Howard Lawrence Berman (ur. 15 kwietnia 1941 w Los Angeles) – amerykański polityk, członek Partii Demokratycznej.
Działalność polityczna.
Od 1973 zasiadał w California State Assembly. Następnie w okresie od 3 stycznia 1983 do 3 stycznia 2003 przez dziesięć kadencji był przedstawicielem 26. okręgu, a następnie od 3 stycznia 2003 do 3 stycznia 2013 przez pięć kadencji był przedstawicielem 28. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4779188" url="https://pl.wikipedia.org/wiki?curid=4779188" title="Krystyna Kolwas">
Krystyna Kolwas

Krystyna Ludwika Kolwas – polska fizyczka, doktor habilitowana nauk fizycznych, profesor Instytutu Fizyki Polskiej Akademii Nauk, specjalności naukowe: optyka laserowa, wzbudzenia plazmonowe, fizyka mikrokropli.
Życiorys.
W 1972 ukończyła studia na kierunku fizyka w Uniwersytecie Warszawskim. W 1979 na podstawie napisanej pod kierunkiem Kazimierza Rosińskiego pracy pt. "Optyczne wytwarzanie spójności w stanie podstawowym atomów" uzyskała w Instytucie Fizyki PAN stopień naukowy doktora nauk fizycznych. Tam też na podstawie dorobku naukowego oraz pracy pt. "Optyczne właściwości klasterów metali prostych" otrzymała w 1999 stopień doktora habilitowanego nauk fizycznych (dyscyplina: fizyka, specjalność: fizyka klasterów).
Została profesorem nadzwyczajnym w Instytucie Fizyki Polskiej Akademii Nauk.
W 2013 została odznaczona Złotym Krzyżem Zasługi.

</doc>
<doc id="4779195" url="https://pl.wikipedia.org/wiki?curid=4779195" title="Rajd Akropolu 1992">
Rajd Akropolu 1992



</doc>
<doc id="4779196" url="https://pl.wikipedia.org/wiki?curid=4779196" title="Rajd Akropolu 1991">
Rajd Akropolu 1991



</doc>
<doc id="4779197" url="https://pl.wikipedia.org/wiki?curid=4779197" title="Rajd Akropolu 1990">
Rajd Akropolu 1990



</doc>
<doc id="4779198" url="https://pl.wikipedia.org/wiki?curid=4779198" title="Rajd Akropolu 1989">
Rajd Akropolu 1989



</doc>
<doc id="4779199" url="https://pl.wikipedia.org/wiki?curid=4779199" title="Rajd Akropolu 1988">
Rajd Akropolu 1988



</doc>
<doc id="4779200" url="https://pl.wikipedia.org/wiki?curid=4779200" title="Rajd Akropolu 1987">
Rajd Akropolu 1987



</doc>
<doc id="4779202" url="https://pl.wikipedia.org/wiki?curid=4779202" title="Rajd Akropolu 1986">
Rajd Akropolu 1986



</doc>
<doc id="4779203" url="https://pl.wikipedia.org/wiki?curid=4779203" title="Mercury Comete Cyclone">
Mercury Comete Cyclone



</doc>
<doc id="4779208" url="https://pl.wikipedia.org/wiki?curid=4779208" title="Rajd Akropolu 1985">
Rajd Akropolu 1985



</doc>
<doc id="4779209" url="https://pl.wikipedia.org/wiki?curid=4779209" title="Lublin R.XI">
Lublin R.XI

Lublin R.XI – polski sześciomiejscowy samolot pasażerski marki Lublin w układzie górnopłatu z przełomu lat 20. i 30. XX wieku, konstrukcji inż. Jerzego Rudlickiego, zbudowany w Zakładach Mechanicznych Plage i Laśkiewicz w Lublinie. Prototyp został oblatany 8 lutego 1930 roku i testowany w PLL LOT, jednak z powodu uszkodzenia samolotu podczas prób i niższych od zakładanych osiągów nie podjęto jego produkcji seryjnej. Jedyny egzemplarz samolotu rozbił się w lipcu 1931 roku i już nie został naprawiony.
Historia.
Na początku 1929 roku Ministerstwo Komunikacji ogłosiło konkurs na projekt lekkiego samolotu pasażerskiego do komunikacji lokalnej i przewozu poczty, w celu zastąpienia używanych na krajowych liniach lotniczych maszyn Junkers F.13. Specyfikacja konkursu powstała na zamówienie PLL LOT, przy dużej presji ze strony Ministerstwa Komunikacji, Ligi Obrony Powietrznej i Przeciwgazowej i opinii publicznej naciskających na wprowadzenie do eksploatacji w polskich liniach lotniczych samolotów krajowej produkcji. Do konkursu przystąpiły m.in. Podlaska Wytwórnia Samolotów, z zaprojektowanym przez inżynierów Stanisława Cywińskiego i Jarosława Naleszkiewicza samolotem oznaczonym PWS-21 oraz Zakłady Mechaniczne E. Plage i T. Laśkiewicz z konstrukcją inż. Jerzego Rudlickiego, Lublinem R.XI. Koncepcja opracowanego w Lublinie samolotu wzorowana była na produkowanym ówcześnie na licencji Fokkerze F.VIIb, a w pracach nad nią wziął udział także inż. Jerzy Teisseyre. Według projektu samolot miał mieć masę własną 966 kg, osiągać prędkość maksymalną 215 km/h (i przelotową 188 km/h) oraz pułap 6000 metrów i zasięg 1000 km. Przy budowie maszyny wykorzystano w większości wytwarzane w kraju surowce: drewno sosnowe, świerkowe, sklejkę brzozową i rury stalowe.
Prototyp, ze znakami rejestracyjnymi SP-ACC (należącymi wcześniej do RWD-1) został oblatany 8 lutego 1930 roku na fabrycznym lotnisku w Lublinie przez Władysława Szulczewskiego. Samolot okazał się stabilny w powietrzu, miał dobre właściwości lotne i niezłe osiągi. W dniach 7–8 marca tego roku R.XI przeszedł pomyślnie w Instytucie Badań Technicznych Lotnictwa próby statyczne, uzyskując lepszą ocenę niż konkurencyjny PWS-21 bis. W czerwcu Lublin R.XI został przekazany PLL LOT na próby, które jednak zostały po wykonaniu kilku lotów przerwane z powodu uszkodzenia płatowca w wyniku kolizji z samolotem sportowym na lotnisku mokotowskim.
W lipcu i sierpniu 1930 roku samolot został zaprezentowany publiczności na Międzynarodowej Wystawie Komunikacji i Turystyki w Poznaniu (m.in. wraz z Lublinem R.IX, PWS-20T i Fokkerem F.VIIb/3m). Po wykonanej w wytwórni naprawie samolot w połowie 1931 roku wykonał jeszcze kilka lotów próbnych, do czasu rozbicia w lipcu tego roku przez pilota J. Rzewnickiego na skutek przeciągnięcia w czasie startu. Uszkodzonego samolotu już nie naprawiono i został skasowany.
Samolot miał znacznie większą masę własną niż projektowana (o prawie 250 kg), co pociągnęło za sobą spadek osiągów (prędkości maksymalnej, przelotowej, zasięgu i pułapu). Ponieważ PLL LOT nie przyjął do eksploatacji również konkurencyjnego PWS-21, Plage i Laśkiewicz oraz PWS złożyły skargę do Ministerstwa Komunikacji na wygórowane parametry specyfikacji konkursu przygotowane przez linię lotniczą. Uwzględniając to, Ministerstwo podpisało z obiema firmami umowy na budowę ulepszonych konstrukcji, w wyniku czego powstały samoloty Lublin R.XVI i PWS-24.
Łączny koszt budowy Lublina R.XI i dwóch prototypów Lublina R.XVI wyniósł 452 500 złotych.
Opis konstrukcji i dane techniczne.
Lublin R.XI był jednosilnikowym, sześciomiejscowym samolotem pasażerskim o konstrukcji mieszanej, w układzie wolnonośnego górnopłatu. Kadłub tworzyła kratownica ze spawanych rur stalowych, kryta płótnem z wyjątkiem przodu, pokrytego blachą duralową. Przednia część kratownicy była wykrzyżowana rurami, a tylna drutem stalowym. Kabina załogi dwumiejscowa, zakryta, umieszczona przed płatem, z drzwiami z obu stron kadłuba, z miejscami obok siebie; wyposażona była w podwójne sterownice, składające się z wolantu, orczyka i pedałów do sterowania hamulcami kół. Miejsce po prawej stronie obok pilota nominalnie było przeznaczone dla mechanika, można było jednak zabrać w jego miejsce dodatkowego, piątego pasażera. Wentylowana i ogrzewana za pomocą radiatora gazowego kabina pasażerska miała wysokość 1,5 metra i szerokość 1,3 metra i wyposażona była w dwa fotele i dwumiejscową kanapę. Do kabiny prowadziła para drzwi umieszczona z lewej strony kadłuba, z prawej pasażerowie mieli do dyspozycji opuszczane okna. Za kabiną pasażerską znajdował się bagażnik i miejsce na pocztę, z drzwiczkami z prawej strony samolotu.
Płat o obrysie eliptycznym, trójdźwigarowy z podłużnicami między dźwigarami, niedzielony, konstrukcji drewnianej z 48 żebrami ze sklejki, kryty w całości sklejką brzozową o grubości 1÷4 mm. Skrzydło miało rozpiętość 15 metrów, powierzchnię nośną 30 m² i masę 350 kg, a do kadłuba zamocowane przy pomocy czterech sworzni. Cięciwa płata wynosiła 2,7 metra; zastosowano profil Clark Y o grubości 17%. Wydłużenie płata wynosiło 7. Niekompensowane lotki o wąskiej cięciwie i powierzchni 1,67 m² każda zamontowane były na łożyskach kulkowych. Obciążenie powierzchni wynosiło 65 kg/m², zaś współczynnik obciążenia niszczącego miał wartość 7,8.
Długość samolotu wynosiła 9,6 metra, a wysokość 2,6 metra. Masa własna płatowca wynosiła 1210 kg (z wyposażeniem 1310 kg), masa użyteczna 733 kg, zaś masa całkowita (startowa) 1943 kg. Usterzenie klasyczne, spawane z rur stalowych, kryte płótnem, z przestawialnym w locie w zakresie od -4° do +5° statecznikiem pionowym o powierzchni 1,062 m² i podpartym zastrzałami statecznikiem poziomym o powierzchni 2,83 m²; niekompensowane stery kierunku (o powierzchni 0,848 m²) i wysokości (o powierzchni 1,72 m²) mogły być wychylane o kąt ±22°. Napęd sterów i lotek odbywał się za pomocą linek i bloczków. Podwozie dwukołowe, trójgoleniowe, o rozstawie kół 2,7 metra, z amortyzatorami olejowo-powietrznymi i hamulcami pneumatycznymi (koła były skrętne). Z tyłu znajdowała się wykonana z blachy duralowej płoza ogonowa, amortyzowana sznurem gumowym. Podczas zimy istniała możliwość zastąpienia kół nartami.
Napęd stanowił chłodzony powietrzem 9-cylindrowy silnik gwiazdowy Wright Whirlwind J-5 produkcji Polskich Zakładów Škody o mocy nominalnej 162 kW (220 KM) przy 1800 obr./min, mocy startowej 240 KM i masie 250 kg, napędzający stałe, metalowe, dwułopatowe śmigło ciągnące Standard Steel. Odczepiane łoże silnika wykonane zostało ze spawanych rur stalowych, osłona silnika NACA z blachy duralowej. Silnik oddzielony był od reszty kadłuba podwójną aluminiowo-azbestową ścianą ogniową. Obciążenie mocy wynosiło 8,9 kg/KM. Umieszczone w płacie główne zbiorniki paliwa miały pojemność 300 litrów; pod fotelami mieścił się dodatkowy zbiornik mieszczący 150 litrów (osłonięty ścianą ogniową), z możliwością jego awaryjnego zrzutu.
Prędkość maksymalna na poziomie morza wynosiła 185 km/h, prędkość przelotowa 168 km/h, zaś prędkość minimalna 90 km/h. Przelotowe zużycie paliwa wynosiło 45÷50 litrów/h. Maszyna osiągała pułap 2800 metrów z prędkością wznoszenia wynoszącą 1,8 m/s. Zasięg wynosił 730 km.
Malowanie.
Prototyp samolotu Lublin R.XI pomalowany był następująco: kadłub, osłona silnika, śmigło i usterzenie w kolorze srebrnym, z wyjątkiem pomalowanych na ciemnoczerwono przodu, spodu i grzbietu kadłuba, krawędzi natarcia skrzydeł i usterzenia oraz pasów na kadłubie; skrzydło miało naturalny kolor sklejki, pokrytej bezbarwnym lakierem.

</doc>
<doc id="4779210" url="https://pl.wikipedia.org/wiki?curid=4779210" title="Rajd Akropolu 1984">
Rajd Akropolu 1984



</doc>
<doc id="4779212" url="https://pl.wikipedia.org/wiki?curid=4779212" title="Rajd Akropolu 1983">
Rajd Akropolu 1983



</doc>
<doc id="4779213" url="https://pl.wikipedia.org/wiki?curid=4779213" title="Rajd Akropolu 1982">
Rajd Akropolu 1982



</doc>
<doc id="4779214" url="https://pl.wikipedia.org/wiki?curid=4779214" title="Rajd Akropolu 1981">
Rajd Akropolu 1981



</doc>
<doc id="4779216" url="https://pl.wikipedia.org/wiki?curid=4779216" title="Rajd Akropolu 1980">
Rajd Akropolu 1980



</doc>
<doc id="4779217" url="https://pl.wikipedia.org/wiki?curid=4779217" title="Rajd Akropolu 1979">
Rajd Akropolu 1979



</doc>
<doc id="4779219" url="https://pl.wikipedia.org/wiki?curid=4779219" title="Rajd Akropolu 1978">
Rajd Akropolu 1978



</doc>
<doc id="4779220" url="https://pl.wikipedia.org/wiki?curid=4779220" title="Rajd Akropolu 1977">
Rajd Akropolu 1977



</doc>
<doc id="4779222" url="https://pl.wikipedia.org/wiki?curid=4779222" title="Marek Mietelski">
Marek Mietelski

Marek Stefan Mietelski (ur. 27 lutego 1933 w Krakowie) – polski pianista i pedagog, profesor Akademii Muzycznej w Krakowie.
Życiorys.
Z końcem 1939 r. przejawił zainteresowanie muzyką, z której problemami - początkowo bez fortepianu - zaczął go zaznajamiać ojciec (wcześniej, z dniem 1 stycznia tegoż roku objął on funkcję notariusza w Boguminie, który po ogłoszeniu mobilizacji rodzina opuściła, a kompletne umeblowanie mieszkania - wraz z fortepianem - zostało skonfiskowane "na rzecz Rzeszy Niemieckiej"). W tym samym 1939 roku rozpoczął w Krakowie naukę w zakresie szkoły podstawowej. Po przeniesieniu się z rodzicami do Zakliczyna, gdzie jego ojciec od kwietnia 1941 r. był w latach okupacji notariuszem - rozpoczął lekcje gry na fortepianie pod jego kierunkiem, kontynuując równocześnie naukę w szkole podstawowej. Po jej ukończeniu w 1946 r. rozpoczął naukę w Prywatnym Gimnazjum Koedukacyjnym Gminy Wiejskiej w Zakliczynie n/D., zamkniętym już w następnym roku. Po powrocie rodziny do Krakowa z końcem lata 1947 r. został uczniem dwóch szkół: w klasie fortepianu Państwowej Średniej Szkoły Muzycznej (jego nauczycielkami kolejno były: Olga Wachtlowa, Janina Maltzowa oraz Wanda Waliszewska) i - w pionie ogólnokształcącym – Państwowego Liceum Humanistyczno-Muzycznego. Po jego zamknięciu w następnym roku - uczęszczał do III Państwowego Gimnazjum i Liceum im. Króla Jana Sobieskiego, gdzie zdał maturę w 1951 r. W tym samym roku rozpoczął studia muzykologiczne na Uniwersytecie Jagiellońskim. Naukę w klasie fortepianu w Państwowej Średniej Szkole Muzycznej ukończył dyplomem w 1952 r. W tym samym roku został przyjęty na studia pianistyczne w klasie fortepianu prof. Jana Hoffmana w Państwowej Wyższej Szkole Muzycznej w Krakowie, które dnia 3 października zostały przerwane aresztowaniem przez UB, procesem sądowym oraz więzieniem za działalność niepodległościową w podziemnej organizacji. Po wyjściu z więzienia i po ponownym egzaminie wstępnym po kilku latach, studia te ukończył dyplomem w 1962 r. Jeszcze będąc studentem, w 1960 podjął pracę jako pedagog w Państwowym Liceum Muzycznym im. Fryderyka Chopina w Krakowie (obecnie Państwowa Ogólnokształcąca Szkoła Muzyczna II st. im. Fryderyka Chopina w Krakowie).
Jako stypendysta francuskiego Ministerstwa Spraw Zagranicznych doskonalił swoje umiejętności pianistyczne u Claude’a Helffera w Paryżu w 1972, a w 1974 u Aloysa Kontarsky’ego jako stypendysta Międzynarodowego Instytutu Muzycznego w Darmstadt podczas Wakacyjnych Kursów Muzyki Współczesnej. Występował na koncertach jako solista (również z towarzyszeniem orkiestr) lub kameralista, najczęściej z repertuarem muzyki współczesnej w Zespole MW2 (czasem Ensemble MW 2), którego był członkiem od chwili jego założenia przez Adama Kaczyńskiego w 1962. Wraz z MW2 został w 1965 laureatem Międzynarodowego Konkursu dla Młodych Wykonawców Muzyki Współczesnej w Utrechcie, a w 1973 został odznaczony Medalem Honorowym Zarządu Głównego Związku Kompozytorów Polskich za szczególne zasługi w propagowaniu polskiej muzyki współczesnej. Ma na swoim koncie kilkadziesiąt prawykonań światowych utworów kompozytorów polskich i zagranicznych (w tym dedykowanych jemu lub Zespołowi MW 2) oraz szereg nagrań radiowych, telewizyjnych, płytowych i filmowych.
Brał udział w ponad 500 koncertach i blisko 100 festiwalach krajowych i zagranicznych, takich jak: "Warszawska Jesień" (1963, 1964, 1966, 1972, 1978, 1981, 1997, 2017), "Semaines Musicales Internationales de Paris" (1966), "Société Internationale de la Musique Contemporaine" w Lozannie (1966), "Musique de Notre Temps" w Strasburgu (1966), "Reconnaissance des Musiques Modernes" w Brukseli (1966), "Muzički Biennale Zagreb" (1967, 1973), "Musique du Temps" w Lyonie (1968), "Ny Musikk" w Oslo (1968), "Bemus Festival" w Belgradzie (1969), "Festiwal Polskiej Muzyki Współczesnej" we Wrocławiu (1972, 1976, 1984, 2004), "Poznańska Wiosna Muzyczna" (1971, 1972, 1973, 1975, 1977, 1978, 1981, 1984, 1985, 1990), "Autunno Musicale di Como" (1971), "Semana de Nueva Música" w Barcelonie (1973), "Holland Festival" (1973), "Festival d'Avignon" (1973),"International Carnival of Experimental Sound" w Londynie (1974), "Festival International de Baalbeck" w Bejrucie (1974), "Istanbul Festivali" (1976), "Festival of Arts Shiraz-Persepolis" (1976), "Festival of Athens" (1979), "Primer Foro Internacional de la Música Nueva" w Meksyku (1979), "Internationale Musikfestwochen" w Lucernie (1980), "Aspekte Salzburg" (1979, 1981), holenderski "Nieuwe Muziek Festival" (1981, 1985), "Numus Festival" w Aarhus (1983), "Levande Musik" w Göteborgu (1983), "Contemporary Music Festival" w Huddersfield (1984), "Nuova Consonanza" w Rzymie (1985), "Bornholms Musik-Festival" w Rønne (1986), "Multi-Art Festival" w Seulu (2000) oraz "17 Dresdner Tage der zeitgenossischen Musik" (2003).
Pracował w Akademii Muzycznej w Krakowie od 1977, a w Katedrze Interpretacji Muzyki Współczesnej (potem Katedrze Muzyki Współczesnej i Jazzu) od początku jej istnienia (tj. od 1990), w tym jako profesor od 1998 do końca roku akademickiego 2012/13. Brał udział jako wykładowca w kursach interpretacji muzyki współczesnej w kraju i za granicą (na Międzynarodowych Kursach Jeunesses Musicales w Belgii: w Irchonwelz (1973) i w Keerbergen (1975), zasiadał w jury konkursów krajowych oraz międzynarodowych.
Życie prywatne.
Jest synem notariusza dr. Leona Mietelskiego (1894–1967) oraz Ireny ze Stankiewiczów (1902–1992), nauczycielki. Jego brat, dr Jan Mietelski jest astronomem, a siostra – Agnieszka Mietelska-Ciepierska (1939–2008) była muzykologiem. Od 1962 jego żoną jest Krystyna Ungeheuer-Mietelska, tancerka i choreograf.
Jest byłym więźniem politycznym. Po aresztowaniu w 1952 został uwięziony na mocy wyroku Wojskowego Sądu Rejonowego w Krakowie za działalność polityczną w podziemnej organizacji niepodległościowej Związek Walczącej Młodzieży Polskiej. Po unieważnieniu wyroku w 1992 posiada nadany mu przez Instytut Pamięci Narodowej status pokrzywdzonego.

</doc>
<doc id="4779225" url="https://pl.wikipedia.org/wiki?curid=4779225" title="Rajd Akropolu 1976">
Rajd Akropolu 1976



</doc>
<doc id="4779228" url="https://pl.wikipedia.org/wiki?curid=4779228" title="Rajd Akropolu 1975">
Rajd Akropolu 1975



</doc>
<doc id="4779229" url="https://pl.wikipedia.org/wiki?curid=4779229" title="Everett G. Burkhalter">
Everett G. Burkhalter

Everett Glen Burkhalter (ur. 19 stycznia 1897 w Heber Springs, zm. 24 maja 1975 w Duarte) – amerykański polityk, członek Partii Demokratycznej.
Działalność polityczna.
Od 1942 do 1952 zasiadał w California State Assembly. W okresie od 3 stycznia 1963 do 3 stycznia 1965 przez jedną kadencję był przedstawicielem 27. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4779230" url="https://pl.wikipedia.org/wiki?curid=4779230" title="Rock Master 2007">
Rock Master 2007

 
Rock Master 2005 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2007 w dniach 8-9 września.
Wyniki.
Prowadzenie.
W zawodach wspinaczkowych w konkurencji prowadzenie wzięło udział 11 zawodników oraz 12 zawodniczek.
Bouldering.
Konkurencje; boulderingu, rozegrane zostały wyłącznie w ramach zawodów Rock Master 2007. W zawodach wspinaczkowych w konkurencji boulderingu wzięło udział 8 zawodników oraz 7 zawodniczek. 
Wspinaczka na szybkość.
W kwalifikacjach do fazy finałowej we wspinaczce na szybkość wzięło udział 12 wspinaczy.

</doc>
<doc id="4779231" url="https://pl.wikipedia.org/wiki?curid=4779231" title="Rajd Akropolu 1973">
Rajd Akropolu 1973



</doc>
<doc id="4779232" url="https://pl.wikipedia.org/wiki?curid=4779232" title="Rajd Akropolu 1993">
Rajd Akropolu 1993



</doc>
<doc id="4779233" url="https://pl.wikipedia.org/wiki?curid=4779233" title="Rajd Akropolu 1994">
Rajd Akropolu 1994



</doc>
<doc id="4779234" url="https://pl.wikipedia.org/wiki?curid=4779234" title="Rajd Akropolu 1996">
Rajd Akropolu 1996



</doc>
<doc id="4779235" url="https://pl.wikipedia.org/wiki?curid=4779235" title="Rajd Akropolu 1997">
Rajd Akropolu 1997



</doc>
<doc id="4779238" url="https://pl.wikipedia.org/wiki?curid=4779238" title="Rajd Akropolu 1998">
Rajd Akropolu 1998



</doc>
<doc id="4779240" url="https://pl.wikipedia.org/wiki?curid=4779240" title="Rajd Akropolu 1999">
Rajd Akropolu 1999



</doc>
<doc id="4779241" url="https://pl.wikipedia.org/wiki?curid=4779241" title="Rajd Akropolu 2000">
Rajd Akropolu 2000



</doc>
<doc id="4779242" url="https://pl.wikipedia.org/wiki?curid=4779242" title="Rajd Akropolu 2001">
Rajd Akropolu 2001



</doc>
<doc id="4779244" url="https://pl.wikipedia.org/wiki?curid=4779244" title="Rajd Akropolu 2002">
Rajd Akropolu 2002



</doc>
<doc id="4779246" url="https://pl.wikipedia.org/wiki?curid=4779246" title="Rajd Akropolu 2003">
Rajd Akropolu 2003



</doc>
<doc id="4779248" url="https://pl.wikipedia.org/wiki?curid=4779248" title="Rajd Akropolu 2004">
Rajd Akropolu 2004



</doc>
<doc id="4779249" url="https://pl.wikipedia.org/wiki?curid=4779249" title="Rajd Akropolu 2005">
Rajd Akropolu 2005



</doc>
<doc id="4779250" url="https://pl.wikipedia.org/wiki?curid=4779250" title="Rajd Akropolu 2006">
Rajd Akropolu 2006



</doc>
<doc id="4779251" url="https://pl.wikipedia.org/wiki?curid=4779251" title="Rajd Akropolu 2007">
Rajd Akropolu 2007



</doc>
<doc id="4779252" url="https://pl.wikipedia.org/wiki?curid=4779252" title="Rajd Akropolu 2008">
Rajd Akropolu 2008



</doc>
<doc id="4779253" url="https://pl.wikipedia.org/wiki?curid=4779253" title="Rajd Akropolu 2011">
Rajd Akropolu 2011



</doc>
<doc id="4779255" url="https://pl.wikipedia.org/wiki?curid=4779255" title="Rajd Akropolu 2012">
Rajd Akropolu 2012



</doc>
<doc id="4779256" url="https://pl.wikipedia.org/wiki?curid=4779256" title="Rajd Akropolu 2013">
Rajd Akropolu 2013



</doc>
<doc id="4779257" url="https://pl.wikipedia.org/wiki?curid=4779257" title="Rajd Akropolu 2014">
Rajd Akropolu 2014



</doc>
<doc id="4779259" url="https://pl.wikipedia.org/wiki?curid=4779259" title="Rajd Akropolu 2015">
Rajd Akropolu 2015



</doc>
<doc id="4779260" url="https://pl.wikipedia.org/wiki?curid=4779260" title="Rajd Akropolu 2016">
Rajd Akropolu 2016



</doc>
<doc id="4779261" url="https://pl.wikipedia.org/wiki?curid=4779261" title="Mercury Montego (1968)">
Mercury Montego (1968)



</doc>
<doc id="4779263" url="https://pl.wikipedia.org/wiki?curid=4779263" title="Rajd Korsyki 1973">
Rajd Korsyki 1973



</doc>
<doc id="4779265" url="https://pl.wikipedia.org/wiki?curid=4779265" title="Rajd Korsyki 1974">
Rajd Korsyki 1974



</doc>
<doc id="4779266" url="https://pl.wikipedia.org/wiki?curid=4779266" title="Rajd Korsyki 1975">
Rajd Korsyki 1975



</doc>
<doc id="4779267" url="https://pl.wikipedia.org/wiki?curid=4779267" title="Rajd Korsyki 1976">
Rajd Korsyki 1976



</doc>
<doc id="4779268" url="https://pl.wikipedia.org/wiki?curid=4779268" title="Kibara">
Kibara

Kibara – pasmo górskie w Demokratycznej Republice Konga, na obszarze dawnej prowincji Katanga, częściowo znajdujące się na obszarze Parku Narodowego Upemba. Góry Kibara mają średnią wysokość 1750 m n.p.m. i najwyższą wysokość 1889 m n.p.m.
U podnóża gór Kibara znajdują się doliny, w których występują gorące źródła, mokradła i podmokłe jeziora. Na przykład między górami Kibara i górami Hakansson na zachodzie znajduje się Depresja Upemba, a między górami Mitumba i Kibara płynie rzeka Lufira.

</doc>
<doc id="4779270" url="https://pl.wikipedia.org/wiki?curid=4779270" title="Rajd Korsyki 1978">
Rajd Korsyki 1978



</doc>
<doc id="4779274" url="https://pl.wikipedia.org/wiki?curid=4779274" title="Rajd Korsyki 1979">
Rajd Korsyki 1979



</doc>
<doc id="4779275" url="https://pl.wikipedia.org/wiki?curid=4779275" title="Rajd Korsyki 1980">
Rajd Korsyki 1980



</doc>
<doc id="4779277" url="https://pl.wikipedia.org/wiki?curid=4779277" title="Rajd Korsyki 1981">
Rajd Korsyki 1981



</doc>
<doc id="4779279" url="https://pl.wikipedia.org/wiki?curid=4779279" title="Edwin Reinecke">
Edwin Reinecke

Howard Edwin Reinecke (ur. 7 stycznia 1924 w Medford, zm. 24 grudnia 2016 w Laguna Hills) – amerykański polityk, członek Partii Republikańskiej.
Działalność polityczna.
W okresie od 3 stycznia 1965 do rezygnacji 21 stycznia 1969 był przez dwie kadencje i kilkanaście dni przedstawicielem 27. okręgu wyborczego w stanie Kalifornia w Izbie Reprezentantów Stanów Zjednoczonych. Od 8 stycznia 1969 do 2 października 1974 był zastępcą gubernatora Kalifornii Ronalda Reagana.

</doc>
<doc id="4779281" url="https://pl.wikipedia.org/wiki?curid=4779281" title="Rajd Korsyki 1982">
Rajd Korsyki 1982



</doc>
<doc id="4779282" url="https://pl.wikipedia.org/wiki?curid=4779282" title="Zaina Kapepula">
Zaina Kapepula

Zaina Kapepula (ur. 14 sierpnia 1975 w Lubumbashi) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział w czterech spotkaniach z siedmiu, które rozegrała jej drużyna na tych igrzyskach. Kapepula zdobyła w nich osiem punktów. Dokonała także dwóch zbiórek, trzy faule, jednej straty i dwóch przechwytów. Jej drużyna uplasowała się na ostatnim 12. miejscu.

</doc>
<doc id="4779283" url="https://pl.wikipedia.org/wiki?curid=4779283" title="Rajd Korsyki 1983">
Rajd Korsyki 1983



</doc>
<doc id="4779284" url="https://pl.wikipedia.org/wiki?curid=4779284" title="Rajd Korsyki 1984">
Rajd Korsyki 1984



</doc>
<doc id="4779291" url="https://pl.wikipedia.org/wiki?curid=4779291" title="Kongolo Amba">
Kongolo Amba

Kongolo Amba (ur. 24 czerwca 1973 w Kinszasie) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział w czterech spotkaniach z siedmiu, które rozegrała jej drużyna na tych igrzyskach. Amba zdobyła w nich 23 punkty. Dokonała także 15 zbiórek, 1 asysty, 11 fauli, 5 strat i 1 przechwytu. Jej drużyna uplasowała się na ostatnim 12. miejscu.

</doc>
<doc id="4779292" url="https://pl.wikipedia.org/wiki?curid=4779292" title="Band of Brothers (album Hellyeah)">
Band of Brothers (album Hellyeah)

Band of Brothers – trzeci album studyjny amerykańskiego zespołu muzycznego Hellyeah. Wydawnictwo ukazało się 17 lipca 2012 roku nakładem wytwórni muzycznej Eleven Seven.

</doc>
<doc id="4779294" url="https://pl.wikipedia.org/wiki?curid=4779294" title="Lileko Bonzali">
Lileko Bonzali

Lileko Bonzali (ur. 4 lutego 1969 w Montrealu) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział w trzech spotkaniach z siedmiu, które rozegrała jej drużyna na tych igrzyskach (zagrała jednak tylko osiem minut). Bonzali zdobyła w nich dwa punkty, ponadto dokonała dwóch zbiórek, dwóch fauli i jedną stratę. Jej drużyna uplasowała się na ostatnim 12. miejscu.

</doc>
<doc id="4779297" url="https://pl.wikipedia.org/wiki?curid=4779297" title="Mercury Montego GT">
Mercury Montego GT



</doc>
<doc id="4779301" url="https://pl.wikipedia.org/wiki?curid=4779301" title="Mahmud Gawan">
Mahmud Gawan

Mahmud Gawan (ur. 1411, zm. 1481) – regent i premier sułtanatu Bahmanidów w latach 1453 - 1481. W trakcie swojej kariery politycznej wsławił się jako zręczny negocjator, reformator armii i dowódca wojskowy prowadzący kampanie przeciwko Widźajanagarze, Orisie i Chandeśowi. Zreformował system podatkowy, rolny i finansowy sułtanatu. Wprowadził proch strzelniczy i ufundował uniwersytet w Bidarze. Został skazany i stracony wskutek intrygi wrogiej frakcji politycznej.

</doc>
<doc id="4779302" url="https://pl.wikipedia.org/wiki?curid=4779302" title="Andy Newell">
Andy Newell



</doc>
<doc id="4779303" url="https://pl.wikipedia.org/wiki?curid=4779303" title="Kaninga Mbambi">
Kaninga Mbambi

Kaninga Mbambi (ur. 6 listopada 1971 w Kinszasie) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział w jednym spotkaniu przeciwko reprezentacji Kuby. Mbambi zdobyła w nim cztery punkty, dokonała także trzech zbiórek, oraz po jednej asyście, faulu, stracie i przechwycie. Jej drużyna uplasowała się na ostatnim 12. miejscu.
Była w składzie drużyny kongijskiej w turnieju kwalifikacyjnym do igrzysk olimpijskich w 1992 roku (zdobyła 35 punktów).

</doc>
<doc id="4779306" url="https://pl.wikipedia.org/wiki?curid=4779306" title="Natalie Lobela">
Natalie Lobela

Natalie Nana Daunau Lobela (ur. 2 sierpnia 1973 w Kinszasie) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział we wszystkich siedmiu spotkaniach, które rozegrała jej drużyna na tych igrzyskach. Lobela zdobyła w nich 48 punktów (najwięcej punktów rzuciła w spotkaniu przeciwko Chinom – 13). Dokonała także 40 zbiórek, 5 asyst, 22 fauli, 13 strat i 9 przechwytów. Jej drużyna uplasowała się na ostatnim 12. miejscu.

</doc>
<doc id="4779307" url="https://pl.wikipedia.org/wiki?curid=4779307" title="Góry Kibara">
Góry Kibara



</doc>
<doc id="4779311" url="https://pl.wikipedia.org/wiki?curid=4779311" title="Bob Dornan">
Bob Dornan

 Bob Dornan właściwie Robert Kenneth Dornan (ur. 3 kwietnia 1933 w Nowym Jorku) – amerykański polityk, członek Partii Republikańskiej.
Działalność polityczna.
W okresie od 3 stycznia 1977 do 3 stycznia 1983 przez trzy kadencje był przedstawicielem 27. okręgu, od 3 stycznia 1985 do 3 stycznia 1993 przez cztery kadencje był przedstawicielem 38. okręgu, a od 3 stycznia 1993 do 3 stycznia 1997 przez dwie kadencje przedstawicielem nowo utworzonego 46. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4779329" url="https://pl.wikipedia.org/wiki?curid=4779329" title="Goms">
Goms

Goms może odnosić się do:

</doc>
<doc id="4779335" url="https://pl.wikipedia.org/wiki?curid=4779335" title="Bellwald">
Bellwald

Bellwald – gmina w Szwajcarii, w kantonie Valais, w okręgu Goms.
Gmina została po raz pierwszy wspomniana w dokumentach w 1273 roku jako "Beliwalt" oraz w 1293 roku jako "Belwalt". Imię pochodziło wtedy od góry, u których podnóży leżała wioska. W 1374 roku gmina została wspomniana jako "Zblattun".
Demografia.
W Bellwald w 2018 roku mieszkało 378 osób. W 2010 roku 15,2% populacji gminy stanowiły osoby urodzone poza Szwajcarią.
W 2000 roku 87,8% populacji mówiło w języku niemieckim, 3,7% w języku serbsko-chorwackim, a 2,8% w języku albańskim.
Zmiany w liczbie ludności są przedstawione na poniższym wykresie:

</doc>
<doc id="4779341" url="https://pl.wikipedia.org/wiki?curid=4779341" title="Wiener AF">
Wiener AF

Wiener AF – austriacki klub piłkarski, mający siedzibę w stolicy kraju, mieście Wiedeń (dzielnica Brigittenau). Obecnie występuje w Landesliga Wien.
Historia.
Chronologia nazw:
Klub piłkarski Wiener AF został założony w miejscowości Wiedeń 21 września 1910 roku przez byłych zawodników klubu Wiener AC niezadowolonych swoim czasem występów na boisku. W 1911 roku zespół startował w pierwszych rozgrywkach mistrzostw Austrii, które początkowo ograniczały się do drużyn wiedeńskich. W debiutowym sezonie 1911/12 zajął trzecie miejsce w Erste Klasse. W następnym sezonie 1912/13 awansował na drugą pozycję. Dopiero w sezonie 1913/14 klub, dzięki lepszej różnicy bramek, po raz pierwszy, ale także ostatni, został mistrzem Austrii, wyprzedzając Rapid. W kolejnym trzech latach klub spadał o jedną pozycję w tabeli ligowej, aby w sezonie 1917/18 znów uzyskać trzecią lokatę. W 1919 był czwartym, a potem najczęściej znajdował się w dolnej połowie tabeli. W sezonie 1921/22 zespół po raz pierwszy i jedyny zwyciężył w Pucharze Austrii, wygrywając 2:1 z Wiener Amateur-SV. W sezonie 1923/24 zajął ostatnie 12.miejsce i spadł do drugiej ligi. W II. Liga przez pierwsze dwa sezony był trzecim. Klub wkrótce wpadł w kłopoty finansowe i zalegał z opłatami. Rozwiązaniem było połączenie z "SC International (Wien)", grającej również w drugiej lidze. W 1926 klub zmienił nazwę na IAF (Internationaler Aßociations Fußballklub) i zakończył sezon 1926/27 na piątej pozycji. W 1927 roku po fuzji z SC Libertas przyjął nazwę IAF-Libertas. Po zakończeniu sezonu 1927/28, w którym zajął przedostatnią 12.lokatę, fuzja została rozwiązana. Po tym rozwiązaniu WAF został ponownie założony pod własną nazwą i kontynuował występy w 2. Klaße Amateure z różnym powodzeniem i od jesieni 1928 roku nie brał już udziału w mistrzostwach profesjonalnych.
Od 1938 do 1945 rozgrywki w czasie II wojny światowej były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Klub jednak nie brał udziału w rozgrywkach. Po zakończeniu wojny klub został przydzielony do 2. Klaße D (D5) i potem występował na piątym lub szóstym poziomie austriackiej piramidy piłki nożnej. W 1963 roku WAF Südland ("Südland" wspierał klub od 1 stycznia 1963 sprzętem sportowym i środkami finansowymi na wynajem miejsca) pewnie osiągnął tytuł mistrzowski i awansował do 2. Klaße C. Po tym, jak firma Südland się rozdzieliła, klub w styczniu 1964 roku został ponownie nazwany WAF XX. Duży sukces zaczął się dopiero na początku lat siedemdziesiątych XX.wieku, kiedy do klubu dołączył dealer Franz Neuchrist. Został wybrany na prezydenta, a w styczniu 1970 roku klub został przemianowany na WAF Neuchrist. W sezonie 1971/72 awansował do 1. Klaße C (D4). W 1973 po fuzji z "FK Leopoldstadt" klub przyjął nazwę WAFKL Leopoldstadt. W sezonie 1974/75 zwyciężył w Unterliga B (D5) i awansował do Wiener Stadtliga (D4). Pod koniec 1980 roku prezes Franz Neuchrist przeszedł na emeryturę, a w sierpniu 1981 roku klub zmienił nazwę na WAF Leopoldstadt. Po znalezieniu sponsora "Autohaus Wimmer", klub jesienią 1984 roku przyjął nazwę WAFKL Wimmer. Po zakończeniu sezonu 1992/93 zespół spadł do Wiener Unterliga B (D5). W 1993 klub nawiązał współpracę z nowym sponsorem, dlatego zmienił nazwę na WAF Procar. Jednak po zwycięskim sezonie 1993/94 w Wiener Unterliga B sponsor zrezygnował z dalszej współpracy i klub wrócił do nazwy WAF Leopoldstadt. W sezonie 1994/95 zespół nie utrzymał się Wiener Stadtliga i potem przez dłuższy czas występował w piątej lidze, zwanej Wiener Oberliga B. W 2002 roku przywrócił historyczną nazwę WAF. Przed rozpoczęciem sezonu 2004/05 z powodu problemów finansowych klub wycofał się z rozgrywek i został rozwiązany.
Latem 2010 roku klub został reaktywowany jako WAF Brigittenau i wznowił grę w Wiener Oberliga B (D5). Latem 2014 roku po reformie została wprowadzona silna 2. Landesliga, do której awansowały najlepsze drużyny Oberligi A i Oberligi B oraz drużyna spadkowa z Wiener Stadtligi. Po zajęciu 5.miejsca w Oberlidze B klub zakwalifikował się do 2. Landesligi. Latem 2015 roku klub połączył się z "SV Vorwärts Brigittenau", tworząc WAF Vorwärts Brigittenau. W 2018 został promowany do Landesligi Wien (D4).
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w białych koszulkach, niebieskich spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie WAF Gruabn-Platz w Wiedniu, który może pomieścić 1 000 widzów.
Inne sekcje.
Klub prowadzi drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z miasta.

</doc>
<doc id="4779348" url="https://pl.wikipedia.org/wiki?curid=4779348" title="Patricia N’Goy Benga">
Patricia N’Goy Benga

Nsuda Patricia N’Goy Benga (ur. 21 listopada 1971 w Kinszasie) – koszykarka z Demokratycznej Republiki Konga, olimpijka.
Wraz z reprezentacją narodową wystąpiła na Letnich Igrzyskach Olimpijskich 1996 w Atlancie. Wzięła udział w czterech spotkaniach z siedmiu, które rozegrała jej drużyna na tych igrzyskach. Zdobyła w nich dziewięć punktów. Dokonała także ośmiu zbiórek, jednej asysty, jedenastu fauli, pięciu strat i jednego przechwytu. Jej drużyna uplasowała się na ostatnim 12. miejscu.
W zawodach juniorów brała udział w mistrzostwach świata w 1989 roku, gdzie zagrała w siedmiu meczach, zdobywając 53 punkty. Uczestniczyła w seniorskich mistrzostwach świata w 1990 roku (dwa spotkania i sześć zdobytych punktów), oraz na mundialu w 1998 roku (73 punkty w 5 meczach – najskuteczniejsza zawodniczka w kongijskiej drużynie).
Jako reprezentantka iworyjskiego klubu Abidjan Basket Club uczestniczyła przynajmniej dwukrotnie w Klubowym Pucharze Mistrzyń Afryki FIBA w latach 2007 (78 punktów w siedmiu spotkaniach) i 2008 (45 punktów w ośmiu meczach). 

</doc>
<doc id="4779352" url="https://pl.wikipedia.org/wiki?curid=4779352" title="Miś (szybowiec)">
Miś (szybowiec)

Miś – polski szybowiec amatorski, skonstruowany w dwudziestoleciu międzywojennym.
Historia.
Inżynier Michał Bohatyrew, prezes Związku Lotników Polskich, odpowiadał za zorganizowanie II Wszechpolskiego Konkursu Szybowców w Gdyni. Zdecydował się wystawić do konkursu własną konstrukcję, którą zbudował w 1925 roku w Wielkopolskiej Wytwórni Samolotów „Samolot”. Podczas budowy „Misia” wykorzystano dostępny w Wytwórni złom lotniczy, m.in. płat samolotu Hanriot H.28.
Szybowiec, z numerem startowym „12”, wziął udział w II Wszechpolskim Konkursie Szybowcowym rozegranym w dniach 17 maja — 14 czerwca 1925 roku na Oksywiu koło Gdyni, pilotował go sierż. Stanisław Wrembel. Podczas konkursu w szybowcu wprowadzono zmiany konstrukcyjne polegające na zmianie podwozia kołowego na dwie płozy. Zachowana dokumentacja startowa potwierdza wykonanie na szybowcu pięciu lotów. 26 maja sierż. Wrembel wykonał pierwszy lot na „Misiu”, który trwał 65 sekund. 29 maja pilot wykonał na „Misiu” drugi lot, który trwał 25 sekund. W jego trakcie silny podmuch wiatru spowodował ześlizgnięcie się szybowca na lewe skrzydło, co spowodowało jego lekkie uszkodzenie. Maszyna trafiła do naprawy, którą ukończono w ciągu trzech dni. Dokonano wówczas zmiany podwozia z kołowego na płozowe. Po naprawie „Miś” odbył trzeci lot trwający 59 sekund. W trakcie konkursu wykonano na „Misiu” łącznie 26 lotów. Tak duża liczba lotów została osiągnięta dzięki zaangażowaniu pilota, który zrezygnował z mieszkania w hotelu w Gdyni na rzecz łóżka polowego w hangarze. Dzięki temu wykorzystał nawet krótkotrwałe wiatry do startu.
W klasyfikacji ogólnej szybowiec zajął pierwsze miejsce. Pilot za wykonane loty otrzymał trzy pierwsze nagrody: za najdłuższy czas pojedynczego lotu o długotrwałości 65 sekund i za najdłuższy czas lotu przy słabym wietrze trwający 22 sekund oraz za największy łączny czas lotów — 15 minut i 55 sekund (w 26 lotach). Nagrodami były: 2000 złotych, puchar Polskiego Automobilklubu i motocykl firmy „Rudge”. Konstruktor szybowca otrzymał pierwszą nagrodę za najlepiej latającą konstrukcję w wysokości 5000 zł oraz sygnet ufundowany przez Kurier Poznański.
Szybowiec „Miś” w grudniu 1925 roku wziął udział w wyprawie szybowcowej Sekcji Lotniczej Politechniki Warszawskiej do Dukli. Podczas wyprawy poszukiwano terenów do uprawiania szybownictwa, przygotowywano mapy zboczy oraz prądów powietrznych tej okolicy. Stanisław Wrembel wykonał 20 grudnia tylko jeden lot, trwający 12 sekund, podczas którego doszło do poważnego uszkodzenia szybowca. Nie zdecydowano się na jego naprawę, został skasowany.
Konstrukcja.
Szybowiec amatorski o konstrukcji drewnianej w układzie górnopłatu typu parasol.
Kadłub o konstrukcji podłużnicowej, z przodu o przekroju pięciokątnym, następnie przechodzący w prostokątny. Przód kadłuba w górnej części pokryty blachą aluminiową, reszta kryta płótnem. Kabina pilota odkryta, wyposażona w drążek sterowy i orczyk. Na lewej burcie znajdował się stopień ułatwiający pilotowi wejście do kabiny. Statecznik pionowy stanowił integralną część kadłuba.
Płat o obrysie prostokątnym, trójdzielny, dwudźwigarowy. Kryty sklejką do pierwszego dźwigara, dalej płótnem. Środkowa część płata w postaci baldachimu była mocowana do kadłuba czterema stalowymi zastrzałami, które nad baldachimem zbiegały się w tzw. kozioł przeciwkapotażowy, który jednocześnie spełniał rolę wysięgnika dla linek usztywniających płat. Linki naciągowe były mocowane do kozła i do dolnej części kadłuba. Cięciwa płata wynosiła 1,7 m.
Podwozie w pierwszej wersji składało się z dwóch kół umieszczonych na wspólnej osi, podczas naprawy w trakcie konkursu zmieniono je na dwie amortyzowane płozy z drewna jesionowego. Płoza ogonowa była amortyzowana sznurem gumowym.
Usterzenie kryte płótnem, statecznik poziomy dwudzielny, usztywniony naciągami linkowymi. Napęd sterów linkowy.
Malowanie.
Kadłub szybowca był malowany na czerwono, znajdujący się na nim napis „Miś” i numer startowy „12” wykonano w kolorze kremowym. Blachę aluminiową na kadłubie pozostawiono w kolorze naturalnym. Powierzchnie kryte płótnem były cellonowane.

</doc>
<doc id="4779360" url="https://pl.wikipedia.org/wiki?curid=4779360" title="Jolanta Skangiel-Kramska">
Jolanta Skangiel-Kramska

Jolanta Maria Skangiel-Kramska (ur. 29 marca 1942 w Warszawie) – polska biolog i neurochemik, profesor nauk biologicznych (tyt.), emerytowany profesor zwyczajny w Instytucie Biologii Doświadczalnej im. Marcelego Nenckiego PAN w Warszawie.
Życiorys.
W latach 1959-1964 studiowała na Wydziale Biologii i Nauk o Ziemi Uniwersytetu Warszawskiego. Tytuł magistra biologii w zakresie biochemii uzyskała w 1964 r. na podstawie pracy pt. „Aktywność 5’-nukleotydazy w nerwach obwodowych normalnych i przecinanych”, którą wykonała pod kierunkiem prof. Stelli Niemierko. Bezpośrednio po studiach rozpoczęła pracę w Instytucie Nenckiego w Pracowni Cytochemii kierowanej przez prof. Aleksandrę Przełęcką, w charakterze asystenta naukowo technicznego, zajmując się metabolizmem lipidów u owadów, a następnie w zespole kierowanym przez prof. Stellę Niemierko (Pracownia Neurochemii) w Zakładzie Biochemii Instytutu. W trakcie zatrudnienia w Instytucie, które trwało do 2014, przeszła kolejne etapy awansu naukowego uzyskując w 1973 stopień doktora nauk biologicznych na podstawie rozprawy "Różne formy hydrolazy acetylocholinowej w nerwach obwodowych niektórych kręgowców" wykonanej pod kierunkiem prof. Stelli Niemierko. W 1989 uzyskała stopień doktora habilitowanego nauk przyrodniczych na podstawie rozprawy "Rola wybranych neurotransmiterów w zjawiskach plastyczności w korze wzrokowej kota: zmiany w układach GABA-ergicznym, cholinergicznym i serotoninergicznym pod wpływem deprywacji wzrokowej”. W 1993 została kierownikiem Pracowni Molekularnych Podstaw Plastyczności Mózgu. W 1997 otrzymała tytuł profesora nauk biologicznych. W latach 1992-2003 była Zastępcą Dyrektora Instytutu do spraw naukowych, a w latach 2003-2011 kierowała Zakładem Neurobiologii Molekularnej i Komórkowej Instytutu. Była też kierownikiem Studium Doktoranckiego w Instytucie Nenckiego (2011-2014).
Do znaczących osiągnięć Jolanty Skangiel-Kramskiej zaliczyć można wykazanie istnienia różnych form hydrolazy acetylocholinowej w układzie nerwowym, kluczowego enzymu w procesach neurotransmisji, zbadanie udziału receptorów neuroprzekaźników w mechanizmach plastyczności układu nerwowego oraz zbadanie zmian neurochemicznych w plastyczności układu nerwowego.
Była członkiem założycielem Polskiego Towarzystwa Badań Układu Nerwowego (1990) a następnie jego wiceprezesem (1997-1999) i prezesem (2007-2009). Obecnie członek honorowy tego Towarzystwa (od 2013). Członek Polskiego Towarzystwa Biochemicznego, Society for Neuroscience, Federation of European Neuroscience Societies (FENS), International Brain Research Organization (IBRO).
Odznaczenia.
Srebrny Krzyż Zasługi (1989); Złoty Krzyż Zasługi (1998); Krzyż Kawalerski Orderu Odrodzenia Polski (2010); Nagroda Państwowa II stopnia (zespołowa) (1984); Nagroda im. B. Skarzyńskiego PTBioch (1988); Nagroda Sekretarza Naukowego PAN (zespołowa, 1978 i 1982); Nagroda Wydziału Nauk Biologicznych PAN (zespołowa, 1995 i 1999); Nagroda im. J. Konorskiego (zespołowa, PTBUN 2000).

</doc>
<doc id="4779362" url="https://pl.wikipedia.org/wiki?curid=4779362" title="Tadeusz Smelczyński">
Tadeusz Smelczyński

Tadeusz Smelczyński (ur. 6 stycznia 1902 w Żytniowie, zm. 23 lipca 1979 w Częstochowie) – plutonowy Wojska Polskiego, uczestnik wojny polsko-bolszewickiej, kawaler Orderu Virtuti Militari.
Życiorys.
Urodził się w rodzinie ziemiańskiej Bronisława i Kazimiery z d. Margońska. Absolwent gimnazjum w Częstochowie. W 1917 zgłosił się do Legionów Polskich ale nie został przyjęty ze względu na stan zdrowia. Działał w Polskiej Organizacji Wojskowej i brał udział w rozbrajaniu garnizonu w Częstochowie. W 1918 przyjęty do 2 pułku szwoleżerów, gdzie na własną prośbę został przydzielony do pociągu pancernego „Odsiecz II” walczącego w okolicach Lwowa i Łucka.
Od czerwca 1919 ponownie w szeregach 2 pułku szwoleżerów, z którym w styczniu 1920 brał udział w działaniach na Pomorzu i dalszej walce na froncie wojny polsko-bolszewickiej.
Szczególnie odznaczył się podczas walk pod Szczurowicami, Stanisławczykiem, Mikołajowem czy Kulikowem, gdzie „osobiście odpierał ogniem km atakującego nieprzyjaciela lub – dowodząc taczanką – osłaniał działania szwadronu”. Za te czyny otrzymał Krzyż Srebrny Orderu Virtuti Militari.
W lipcu 1921 został zdemobilizowany. Założył i prowadził hurtownię tytoniu w Krzepicach od 1924. Należał do Związku Strzeleckiego i OSP. Po zakończeniu wojny w 1945 Armia Czerwona zniszczyła jego hurtownię i podpaliła dom.
Zmarł 23 lipca 1979 w Częstochowie, został pochowany na cmentarzu w Krzepicach.
Życie prywatne.
Żonaty z Jadwigą z Piotrowskich, z którą miał córkę Barbarę (1925-1992).

</doc>
<doc id="4779365" url="https://pl.wikipedia.org/wiki?curid=4779365" title="Carlsberg Group">
Carlsberg Group



</doc>
<doc id="4779370" url="https://pl.wikipedia.org/wiki?curid=4779370" title="Swatch Group">
Swatch Group



</doc>
<doc id="4779377" url="https://pl.wikipedia.org/wiki?curid=4779377" title="Królestwo Luba">
Królestwo Luba

 
Królestwo Luba (1585-1889) – pre-kolonialne państwo kwitnące między XV i XIX wiekiem w Afryce Środkowej. Umiejętności obróbki żelaza i handel wzdłuż rzeki Lualaba takimi metalami, jak miedź, pozwoliły władcom Luby na utworzenie królestwa, które rozprzestrzeniało się na południowym obszarze dzisiejszej Demokratycznej Republiki Konga. Królestwo Luby prosperowało, dopóki nie wpadło w ręce belgijskich kolonistów pod koniec XIX wieku n.e.
Historia.
Początki Królestwa Luby sięgają około 1300 roku, na obszarze od południowych lasów deszczowych Shaba, aż do Depresji Upemba. Obszar ten rozwijał się dzięki lokalnym złożom metali, zwłaszcza miedzi. Dzięki gęstej sieci rzek, Luba mogli swobodnie handlować z innymi ludami Afryki Środkowej. 
Region ten wykazuje oznaki rolnictwa sprzed 1100 roku n.e. i obejmował uprawę takich roślin jak sorgo czerwone, proso, ignam, banany, fasola, trzcina cukrowa i orzeszki ziemne. Pomiędzy nimi były duże niezamieszkane obszary wykorzystywane do polowań. Łowiono ryby w jeziorach i rzekach, a także hodowano zwierzęta, takie jak świnie i rogate bydło. Lokalne złoża metali żelaza i miedzi były nadal eksploatowane. Rzemiosło obejmowało ceramikę, koszykarstwo, tkactwo, oraz produkcję soli, wino palmowe i miedzianą biżuterię.
Istnieją dowody na handel, a nawet wczesne waluty w postaci miedzianych wlewków w kształcie krzyża, muszli, kwadratów palmy rafiowej i soli (w XIX wieku importowane koraliki stały się dominującą walutą). Handel Luby rozciągał się przez lasy środkowej Afryki, aż na południe do Afryki Południowej i na wschód, i aż do wybrzeża, skąd towary płynęły przez Ocean Indyjski. 
Według ustnych legend pierwszym królem Luby był – Kongolo, który pobił kilka małych wodzów i założył scentralizowane państwo ze stolicą w Mwibele. Wokół tego centralnego państwa rozrosło się wiele państewek satelickich. Królowie Luby byli po śmierci czczeni jako bóstwa, podobnie jak egipscy faraonowie. Jednym z nich był Kalali Ilungi, któremu przypisuje się wprowadzenie zaawansowanych technik kucia żelaza. Umiejętnie wykonane żelazne topory i włócznie były ważnymi symbolami rządów w imperium Luby.
W XVII wieku królestwo rozprzestrzeniło się na południowy basen rzeki Kongo i częściowo na dzisiejszy obszar Angoli i Zambii. Największym z satelitów Luby było znajdujące się na południu i na zachodzie państwo Lunda. Jej założycielem, znanym pod tytułem Mwata Yamvo, był szlachcic Luby, który poślubił księżniczkę Lunda. Państwo Lunda rozszerzyło się na zachód w połowie XVIII wieku i narzuciło swoje rządy narodom żyjącym w pobliżu rzeki Kwango.
Największym spośród wszystkich państw Luba-Lunda było Kazembe założone na początku XVIII wieku, kiedy nastąpiła ostatnia duża rozbudowa kompleksu państw Luba-Lunda. Migranci z Lundy przenieśli się na południowy wschód, tworząc stolicę w dolinie rzeki Luapula, na południe od jeziora Mweru (w dzisiejszej Zambii).
Ostatni władca Luby, Kasongo Nyembo, kierował państwem w latach 1891–1917. Królestwo trwało do końca XIX wieku n.e., ale podobnie jak wiele kultur afrykańskich, zostało przytłoczone przybyciem europejskich kolonistów. W 1908 roku weszło w skład Kongo Belgijskiego.
Sztuka Luba.
Dzieła sztuki wykonane z drewna w formie siedziska z postacią kobiety to jedne z najważniejszych insygniów używanych w posiadłościach władców Luba. W kontekście metafizycznym służyły jako naczynie dla ducha władcy. Tym samym miały one wielką wartość symboliczną. Uznawano je za skarbnicę i źródło świętego królestwa Luba. Były one "integralną częścią ceremonii inwestytury ustanawiającej władzę polityczną rządzącego." Wpływały na sposób kształtowania się pamięci historycznej i symboliki tej społeczności. Pałac króla Luby określano jako "kitenta" („siedziba władzy”). Pojawienie się tych rzeźbionych siedzisk (zwanych również kariatydami)sygnalizowało moment w którym nowy władca składał przysięgę i obejmował swój urząd. Rzeźbione formy kobiece, pełniące funkcję fundamentów tych siedzisk, miały odzwierciedlać tożsamość Królestwa Luba i być symbolem fizycznej doskonałości, aby swoją atrakcyjnością przyzywać świat duchów. Korpus siedziska to kobieca rzeźbiona postać ozdobiona skaryfikacją; nosząca elegancką fryzurę, o błyszczącej skórze i pogodnym wyrazie twarzy. Utrzymuje na swojej głowie siedzisko.
Te rzeźby Królestwa Luba były zazwyczaj strzeżone przez gwardię króla i eksponowane wyłącznie przy specjalnych okazjach. Często, aby zapobiec kradzieży czy uzurpacji tronu , były one przechowywane poza siedzibą władcy. 

</doc>
<doc id="4779378" url="https://pl.wikipedia.org/wiki?curid=4779378" title="UnitedHealth">
UnitedHealth



</doc>
<doc id="4779385" url="https://pl.wikipedia.org/wiki?curid=4779385" title="Order Narodowy Lamparta">
Order Narodowy Lamparta

Order Narodowy Lamparta (francuski: "Ordre national du Léopard") – odznaczenie państwowe Demokratycznej Republiki Konga ustanowione 24 maja 1966 roku w ordynacji nr 66-330, przez prezydenta Josepha-Désiré Mobutu. Order został zniesiony 5 sierpnia 2002 ordynacją nr 009-2002 ustanawiającą Order Narodowy „Bohaterów Narodowych”.
Przyznawany był w pięciu klasach za wysokie zasługi wojskowe lub cywilne.

</doc>
<doc id="4779394" url="https://pl.wikipedia.org/wiki?curid=4779394" title="ASV Hertha Wien">
ASV Hertha Wien

ASV Hertha Wien – austriacki klub piłkarski z wiedeńskiej dzielnicy Favoriten, działający w latach 1904-1940.
Historia.
Klub piłkarski ASV Hertha został założony w miejscowości Wiedeń w 1904 roku przez byłych zawodników drużyny młodzieżowej SpC Rudolfshügel Wiedeń, którzy odeszli z klubu. W 1907 roku dołączył do Austriackiego Związku Piłki Nożnej, gdzie klub piłkarski został podzielony do "2. Klasse". W sezonie 1910/11 został promowany do pierwszej klasy. W 1911 roku zespół startował w pierwszych oficjalnych rozgrywkach mistrzostw Austrii, które początkowo ograniczały się do drużyn wiedeńskich. W debiutowym sezonie 1911/12 zajął 9.miejsce w Erste Klasse i potem musiał walczyć w barażach o pozostanie w lidze z Rudolfshügel, który zajął 10. miejsce. W następnym sezonie 1912/13 zajął ostatnie 10.miejsce, ale w barażach zwyciężył z SC Wacker i znów utrzymał się w lidze. W sezonie 1913/14 klub uplasował się na przedostatniej 9.pozycji. W sezonie 1914/15 awansował na 5.lokatę. Jednak potem rozpoczęła się chwalebna seria trzech ostatnich miejsc z rzędu i tylko jedno zwycięstwo w sezonie w kolejnych sezonach. Ponieważ reguła spadkowa została zawieszona na czas wojny, klub zawsze był w stanie pozostać w najwyższej lidze austriackiej. Potem najczęściej znajdował się w dolnej połowie tabeli. Sezon 1923/24 zakończył na 10.miejscu i spadł do drugiej ligi. W II. Lidze był drugim i po roku wrócił do I. Ligi. Jednak nie utrzymał się w I. Lidze i spadł z powrotem do drugiej ligi. W 1927 klub zwyciężył w drugiej lidze i powrócił do I. Ligi. Sezon 1929/30 uplasował się na ostatniej 11.pozycji i ponownie został zdegradowany do drugiej ligi. Po zakończeniu sezonu 1930/31, w którym zajął 6.lokatę, klub wycofał się z rozgrywek i nie brał już udziału w mistrzostwach profesjonalnych. W 1940 został rozwiązany.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w białych koszulkach, niebieskich spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz Hertha w Wiedniu, który mógł pomieścić 3000 widzów.

</doc>
<doc id="4779395" url="https://pl.wikipedia.org/wiki?curid=4779395" title="ASV Hertha Wiedeń">
ASV Hertha Wiedeń



</doc>
<doc id="4779401" url="https://pl.wikipedia.org/wiki?curid=4779401" title="Mel Levine">
Mel Levine

Mel Levine właściwie Meldon Edises Levine (ur. 7 czerwca 1943 w Los Angeles) – amerykański polityk, członek Partii Demokratycznej.
Działalność polityczna.
Od 1977 zasiadał w California State Assembly. Następnie w okresie od 3 stycznia 1983 do 3 stycznia 1993 przez pięć kadencji był przedstawicielem 27. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4779414" url="https://pl.wikipedia.org/wiki?curid=4779414" title="Skradziony balon">
Skradziony balon

Skradziony balon (cz. "Ukradená vzducholoď", ) – czechosłowacko-włoski film przygodowy z 1967 roku w reżyserii Karela Zemana, luźno oparty na powieściach Juliusza Verne’a "Dwa lata wakacji" i "Tajemnicza wyspa". 
Film stylizowany na rysunki secesyjne składa się ze scen akcji na żywo, zazwyczaj nakręconych w czerni i bieli, a także ręcznie rysowanych, poklatkowych animacji i wycinków. Różne elementy akcji na żywo i animowane są często komponowane w tę samą scenę. 
Fabuła.
Akcja filmu rozgrywa się pod koniec XIX wieku na wystawie balonów w Pradze. Na pokład jednego z eksponatów dostaje się pięciu chłopców: mały Jakubek, sprytny ulicznik Martin, bliźniacy Piotr i Paweł oraz Tomek, syn prokuratora. Pozbawiony steru balon unosi się coraz wyżej i w ten sposób rozpoczyna się niesamowita podróż nad Europą aż do nieznanej wyspy, gdzie balon w końcu eksploduje. W Pradze trwa akcja poszukiwawcza, a tymczasem chłopcy spędzają pełne przygód wakacje pod opieką tajemniczego kapitana Nemo, który ratuje ich przed piratami. 
Wersja polska.
Opracowanie i udźwiękowienie wersji polskiej: Studio Opracowań Filmów w Warszawie
Reżyser: Henryka Biedrzycka
Dialogi polskie: Jan Moes
Operator dźwięku: Jerzy Januszewski
Montaż: Danuta Sierant
Kierownik produkcji: Jerzy Kulawczyk
Wystąpili:
Źródło:

</doc>
<doc id="4779418" url="https://pl.wikipedia.org/wiki?curid=4779418" title="Yach Film 2019">
Yach Film 2019

27. Festiwal Polskich Wideoklipów Yach Film 2019 – festiwal odbył się w dniach 19-22 czerwca 2019 roku. Gala rozdania nagród odbyła się w łódzkim klubie DOM. Do konkursu zgłoszono 285 teledysków. W skład jury weszli Arek Nowakowski, Krzysztof Ostrowski, Małgorzata Potocka oraz Mariusz Wilczyński. 
Laureaci i nominowani.
Opracowano na podstawie materiału źródłowego

</doc>
<doc id="4779425" url="https://pl.wikipedia.org/wiki?curid=4779425" title="Sośni">
Sośni



</doc>
<doc id="4779427" url="https://pl.wikipedia.org/wiki?curid=4779427" title="Diabelski wynalazek">
Diabelski wynalazek

Diabelski wynalazek (cz. "Vynález zkázy") – czechosłowacki film przygodowy science fiction z 1958 roku w reżyserii Karela Zemana na podst. powieści "Straszny wynalazca" Juliusza Verne’a.
Film jest uważany za najbardziej udany czeski film, jaki kiedykolwiek powstał.
Fabuła.
Gang piratów porywa naukowca i dwójkę innych ludzi, aby zdobyć tajemnicę futurystycznej broni naukowca, co z kolei da im przewagę w aktach piractwa.
Wersja polska.
Wersja polska: Studio Opracowań Filmów w Warszawie
Reżyser: Maria Olejniczak
Dialogi:
Operator dźwięku: Mariusz Kuczyński
Montaż: Janina Nowicka
Wystąpili:
Produkcja.
Źródła.
Karel Zeman, czeski reżyser i animator, był pod silnym wpływem powieści Juliusza Verne’a, kręcąc cztery filmy fabularne w latach 1955-1970 i czerpiąc wiele z serii Verne’a "Niezwykłe podróże". Głównym literackim materiałem źródłowym dla "Diabelskiego wynalazku" była powieść Verne’a z 1896 roku "Straszny wynalazca". Jednak zamiast prostej dosłownej adaptacji powieści, Zeman wymyślił film tak, jakby opowieść opowiadała jedna z jego postaci, młody inżynier Simon Hart. Ponadto, ponieważ "Straszny wynalazca" zawierał wiele niezapomnianych motywów verne’owskich, w tym okręty podwodne, wulkany i tajemnicze postacie posiadające potężne technologie, Zeman postanowił również włączyć motywy i elementy z innych powieści Verne’a. Na przykład sekwencje podmorskie obejmują odniesienia do "Dwadzieścia tysięcy mil podmorskiej żeglugi" i samolotu "Albatros" od "Robura Zdobywcy". Inna powieść Verne’a, "Tajemnicza wyspa", również mogła dostarczyć pewnych szczegółów.
Film jest również hołdem dla stylu pionierskiego wczesnego twórcy Georgesa Mélièsa. Zeman prawdopodobnie widział prace Mélièsa w Czeskim Narodowym Archiwum Filmowym w Pradze, gdzie dostępne były ręcznie drukowane odbitki "Podróży do krainy niemożliwości" (1904), "La fée Carabosse ou le poignard fatal" (1906) i "Le Locataire diabolique" (1909). Zeman swobodnie wykorzystał detale ze stylu Mélièsa jako inspirację; np. tłok zasilany silnikiem parowym i łódź podwodna były zaadaptowane z "Podróży do krainy niemożliwości". Inne możliwe źródła filmowe to "Metropolis" Fritza Langa, "Pancernik Potiomkin" Siergieja Eisensteina, a być może nawet ekranizacja "20 000 mil podmorskiej żeglugi" z 1916 roku.
Styl.
Film od dawna znany jest ze swojego unikalnego stylu wizualnego, który wiernie odtwarza ten z wiktoriańskich rycin (autorstwa Édouarda Riou, Léona Benetta i innych) przedstawionych w oryginalnych wydaniach powieści Verne’a. Według córki Karela Zemana, Ludmily Zeman: „Jako dziecko pamiętam, że miałem wszystkie książki z tymi pięknymi rycinami. Naprawdę nie wyobrażam sobie tej historii w żaden inny sposób. I mój ojciec uważał, ponieważ uwielbiał Verne’a [...], może to być tylko dobre powiedzenie, aby użyć tych samych technik.”
Wiele z tych wrażeń powstało w aparacie dzięki projektowi produkcji filmu. Załoga Zeman za wykonane i eksploatowane ebonitu wałki dodać grawerowanie-jak wylęgowych do dekoracji i kostiumów. W recenzji filmu Pauline Kael zauważyła, że „jest więcej pasków, więcej wzorów na ubraniach, wystroju i na samym obrazie, niż normalna osoba może sobie łatwo wyobrazić”. Aby zakończyć efekt, Zeman i jego ekipa skomponowali film z różnymi formami animacji, w tym tradycyjnymi, wycinanymi i poklatkowymi, a także miniaturowymi efektami i maskowymi obrazami, wszystkie zaprojektowane tak, aby płynnie utrzymywać styl grawerowania. Nawet klipy filmowe przedstawiające ptaki, fale morskie i inne szczegóły zostały dostosowane do tego efektu, drukując film z wyłożonymi filtrami i zmatowionym tłem nieba.
Aby dopasować grafikę, Zeman polecił swoim aktorom poruszać się w stylowo stylizowany sposób, komentując: „Moi bohaterowie nie mogli nawet kichać, ani drapać się po głowie; musieli całkowicie dostosować się do swojego nierealnego otoczenia”.
Muzyka.
Partyturę filmu napisał Zdeněk Liška, ceniony kompozytor filmowy znany ze swoich umiejętności w zakresie muzycznych charakterystyk i humoru, a także z innowacyjnego zastosowania technik muzyki elektronicznej. W połowie XX wieku był czołowym czeskim kompozytorem filmów fantastycznych. Partytura jest napisana w staromodnym stylu, który uzupełnia oryginalność wizualną i często budzi w niej wyobraźnię maszynerii filmu.
Tematem przewodnim, przypominającym pozytywkę, jest klawesyn, któremu towarzyszy zespół kameralny instrumentów smyczkowych i instrumentów dętych drewnianych. Temat miłosny, najwyraźniej oparty na piosence „Tit-willow” z komicznej opery Gilbert i Sullivan "Mikado", jest również grany przez instrumenty dęte drewniane i stłumiony klawesyn. Partytura Liški obejmuje także różne krótsze wskazówki, takie jak wypełniony krótkim patosem temat zatonięcia statku "Amelie", uderzenia klawiatury dopasowane do ataków na gigantyczną ośmiornicę oraz spokojny finał na orkiestrę smyczkową. Partytura filmu pozostaje jednym z najwybitniejszych dzieł Liški.
Premiera i odbiór.
Premiera "Diabelskiego wynalazku" odbyła się w Czechosłowacji 22 sierpnia 1958 roku i była prezentowana na Expo 58 w Brukseli, gdzie zdobyła Grand Prix na Międzynarodowym Festiwalu Filmowym. W następnym roku film zdobył także Sombrero na pierwszym Międzynarodowym Festiwalu Filmowym w Guadalajarze, Czechosłowacką Nagrodę Krytyków Filmowych, Kryształową Gwiazdę Francuskiej Akademii Filmowej i inne nagrody. We Francji André Bazin pochwalił ten film w "Cahiers du cinéma", a Paul Louis Thirard dał pozytywną recenzję w "Positif". Reżyser Alain Resnais nazwał go jednym z dziesięciu najlepszych filmów roku. W 2010 roku publikacja czeskiego Ministerstwa Spraw Zagranicznych uznała "Diabelski wynalazek" za najbardziej udany film w historii czeskiego kina.
Film został sprowadzony do Stanów Zjednoczonych w 1961 roku przez amerykańskiego przedsiębiorcę Josepha E. Levine’a pt. "The Fabulous World of Jules Verne". w ramach podwójnego seansu z "Bimbo the Great". Po amerykańskiej premierze zyskał kilku innych wielbicieli. Krytyk "New York Timesa" Howard Thompson uznał to za „świeże, zabawne i wysoce pomysłowe” z „cudownym wyczuciem trików filmowych”. Pauline Kael podobnie oceniła film, nazywając go „cudowną fantazją z zawrotną nauką” i dodając, że Zeman „podtrzymuje wiktoriański ton, zachwycając się magią nauki, dzięki czemu Verne wydaje się tak żartobliwie archaiczny”. Charles Stinson z "Los Angeles Times" rozpoczął swoją bardzo pozytywną recenzję filmu od powiedzenia: „ "Fantastyczny świat Juliusza Verne’a" jest właśnie taki. Tym razem okazało się, że autorzy tytułów i agenci prasowi nie przesadzają. Lepiej to obejrzą”. Dzięki amerykańskiej premierze film został nominowany do nagrody Hugo Award 1966 w kategorii science fiction za najlepszą prezentację dramatyczną. Film nie odniósł jednak sukcesu kasowego w Ameryce, gdzie ugruntowana tradycja hollywoodzkich filmów science fiction sprawiła, że publiczność oczekiwała większego realizmu, a nie celowo stylizowanej grafiki Zemana.
Bill Warren w encyklopedii filmów science fiction z lat 50. "Keep Watching the Skies!" napisał, że "Diabelski wynalazek" był „najlepszym filmem "opisanym" w tej książce”, a także „najlepszym filmem, jaki kiedykolwiek adaptowano na podstawie dzieła Verne’a”. W 2010 roku komentator "Eksperymentalnych rozmów" powiedział, że film „musi stać obok "Gabinetu doktora Caligari" jako jeden z wielkich wizualnych i stylistycznych triumfów filmowego medium” i że proces Zemana „naprawdę musi być postrzegany, uwierzcie”. W 2011 r. Pisarz science fiction John C. Wright uznał "Diabelski wynalazek" jako pierwszą pracę steampunkową, a Zemana jako wynalazcę tego gatunku, komentując, że jeśli film „nie jest napędzanym parą Świętym Graalem Steampunku, z pewnością powinien to być”.
Film został pokazany przez Muzeum Sztuki Nowoczesnej w grudniu 2012 r. W ramach wystawy "Auteurist History of Film". Kurator filmowy MoMA, Charles Silver, nazwał film „bulgotaniem nad […] niespotykaną wyobraźnią” z „niezaprzeczalnie poetycką bajkową jakością”. Film został ponownie pokazany w Nowym Jorku w sierpniu 2014 roku przez Film Society of Lincoln Center w ramach serii „Strange Lands: International Sci-Fi”. W "The Village Voice" Alan Scherstuhl skomentował, że „ręcznie robione oślepienia wciąż olśniewają do dziś... Czy to możliwe, że stare efekty specjalne, uzależnione od sztuczek z kamery i wynalazków teatralnych, wzbudzają w nas coś współczującego, czego nie robią błyszczące piksele, zachęcając nas nie tylko do marzeń razem z fantazją, ale także do jej starannego tworzenia?”.
W 2014 r. Muzeum Karela Zemana w Pradze ogłosiło, że we współpracy z Nadace české bijáky i ČT rozpoczęli całkowitą cyfrową renowację filmu, którego premiera planowana jest we Włoszech na Expo 2015. Ta przywrócona wersja została wydana w 2015 roku na DVD i Blu-Ray przez Bontonfilm w Czechach. Również w 2015 roku film został wydany w Wielkiej Brytanii na Blu-Ray przez Second Run. Oba wydania nosiły angielski tytuł "Invention for Destruction". Oba wydania zawierają oryginalną czeską wersję językową, z angielskimi napisami i wersją z angielską wersją językową.

</doc>
<doc id="4779428" url="https://pl.wikipedia.org/wiki?curid=4779428" title="Sośnia (ujednoznacznienie)">
Sośnia (ujednoznacznienie)



</doc>
<doc id="4779429" url="https://pl.wikipedia.org/wiki?curid=4779429" title="Sośnia (województwo wielkopolskie)">
Sośnia (województwo wielkopolskie)



</doc>
<doc id="4779430" url="https://pl.wikipedia.org/wiki?curid=4779430" title="Yaka">
Yaka

Yaka – afrykańska grupa etniczna zamieszkująca Demokratyczną Republikę Konga (głównie dawną prowincję Bandundu) i Angolę. Posługują się własnym językiem yaka, z grupy języków bantuidalnych. Ich populację szacuje się na ponad 1,7 miliona.
Charakterystyka.
W społeczeństwie Yaka obowiązuje matrylinearny system pokrewieństwa, natomiast dziedziczenie imienia, własności, władzy jest patrylinearne (w linii męskiej). Władzę sprawują lokalni wodzowie, którzy uznawani i kontrolowani są przez rząd kongijski. 
Do głównych upraw Yaka należą słodkie ziemniaki, maniok i kukurydza, i jest to główne źródło pożywienia. Swoją dietę uzupełniają rybami i dziczyzną, tradycyjnie polują przy pomocy psów myśliwskich. Obecnie są także pracownikami migrującymi do obszarów miejskich.
Historia.
Zgodnie z ustną tradycją ludu Yaka, razem z Suku uczestniczyli w inwazji na Królestwo Kongo, które przybyło w XVI wieku z płaskowyżu Lunda. Ekspansja Lunda i utworzenie królestwa Inbangala w 1620 roku wywarło ogromny wpływ na mieszkańców obszaru rzeki Kwango, do których należeli zarówno Yaka, jak i Suku. 
Królestwo Yaka obejmowało kilka mniejszych grup etnicznych, w tym Suku. Starając się rozszerzyć na północny zachód i wschód, wodzowie Yaka osłabili siłę królestwa i zostali zmuszeni do podporządkowania się Królestwu Lunda. Imperium Lunda-Chokwe upadło w XIX wieku, a Yaka odzyskali część swojej niezależności.
Kultura.
Kultura materialna Yaka (rzeźba, koszykarstwo, obróbka metali i tkactwo) jest dobrze poznana. Maski i postacie Yaka mają charakterystyczne, masywne kształty, kuliste oczy i podkręcone nosy, a niektóre są polichromowane. Wiele z nich ma na sobie szmatkę rafii lub frędzle. Maski były często używane podczas różnych ceremonii religijnych.
Ich rzeźby zwane "Mbwoolo" i rzeźbiony bęben o nazwie "Mukoku" są regionalnie znane i wykorzystywane w rytualnych tańcach. 
Jaskrawo pomalowane i zdobione maski służą ceremoniom związanym z przejściem do dorosłego życia. W okresie inicjacji, który może trwać rok lub dłużej, dorastający chłopcy są oddzielani od wioski i poddawani serii prób (w tym obrzezaniu), mających na celu zmierzenie ich siły i odwagi. Testy te często kończą się symboliczną śmiercią chłopców jako dzieci i odrodzeniem się jako mężczyzn. Wśród ludów Yaka i Suku zakończeniu mukandy towarzyszą maski "Kholuka".
Tradycyjna religia Yaka koncentrowała się na wierze w "Ndzambyaphuungu", który jest stwórcą mieszkającym w niebie, odpowiedzialnym za życie i śmierć. Jednak stwórca nie jest częścią ich uroczystości, ani rytuałów. Uroczystości religijne koncentrują się głównie na uczczeniu starszych i "bambuta" (przodków). Bambuta może być uhonorowany poprzez uznanie i praktykę tradycyjnych sposobów jak ofiary i prezenty. 
Miejscem ofiarowania jest zwykle "yipheesolu" (polana w lesie). To miejsce jest niedostępne dla osób postronnych i wszystkich kobiet. W innym przypadku można składać ofiary w grobie przodków. Czary miały pierwszorzędne znaczenie dla Yaki. Moc "ngaanga" (osoby leczącej) mierzy się zdolnością do rozpoznania przyczyny choroby.

</doc>
<doc id="4779431" url="https://pl.wikipedia.org/wiki?curid=4779431" title="Dębowiec (powiat międzychodzki)">
Dębowiec (powiat międzychodzki)



</doc>
<doc id="4779432" url="https://pl.wikipedia.org/wiki?curid=4779432" title="Marianowo (powiat międzychodzki)">
Marianowo (powiat międzychodzki)



</doc>
<doc id="4779435" url="https://pl.wikipedia.org/wiki?curid=4779435" title="The Battery (park)">
The Battery (park)

The Battery (wcześniej znany jako Battery Park) – 10 hektarowy park miejski położony na południowym krańcu wyspy Manhattan w Nowym Jorku. Z parku roztacza się widok na Upper New York Bay. Park zawiera takie atrakcje turystyczne jak fort Castle Clinton, wiele pomników oraz popularną wśród dzieci karuzelę SeaGlass. Park graniczy z South Ferry, miejscem z którego odchodzą promy w kierunku Staten Island (Staten Island Ferry) oraz Governors Island. Z terenu parku odchodzi również prom w kierunku Liberty Island, na której znajduje się Statua Wolności.
Park i jego okolice nazwano od baterii artyleryjskich, które zbudowano w tym miejscu w 1683 r. Na przestrzeni lat The Battery miał różne cele – na początku wojskowe, później rozrywkowe wraz z przekształceniem znajdującego się na jego terenie Castle Clinton w teatr, by wreszcie w 1855 r. zostać pierwszym w Stanach Zjednoczonych miejscem w którym nowo przybyli przechodzili kontrole imigracyjne. Centrum imigracyjne zamknięto w 1890 r. wraz z otwarciem nowego na pobliskiej Ellis Island.
W 1940 r. Battery Park został zamknięty z powodu budowy tunelu pod rzeką East River pomiędzy Brooklynem a Manhattanem (Brooklyn-Battery Tunnel) oraz tunelu drogowego (Battery Park Underpass). Park został ponownie otwarty w 1952 r., lecz nie odzyskał dawnej świetności. Dopiero założonej w 1994 r. fundacji „The Battery Conservancy”, udało się zrewitalizować tereny parkowe. W 2015 r. władze Nowego Jorku, w porozumieniu z fundacją, zmieniły nazwę parku na „The Battery”.

</doc>
<doc id="4779436" url="https://pl.wikipedia.org/wiki?curid=4779436" title="Błoto (województwo wielkopolskie)">
Błoto (województwo wielkopolskie)



</doc>
<doc id="4779438" url="https://pl.wikipedia.org/wiki?curid=4779438" title="Borowy Młyn (województwo wielkopolskie)">
Borowy Młyn (województwo wielkopolskie)



</doc>
<doc id="4779441" url="https://pl.wikipedia.org/wiki?curid=4779441" title="Czapliniec (województwo wielkopolskie)">
Czapliniec (województwo wielkopolskie)



</doc>
<doc id="4779442" url="https://pl.wikipedia.org/wiki?curid=4779442" title="Kukułka (powiat międzychodzki)">
Kukułka (powiat międzychodzki)



</doc>
<doc id="4779443" url="https://pl.wikipedia.org/wiki?curid=4779443" title="Nyangwe">
Nyangwe

Nyangwe – miejscowość na prawym brzegu rzeki Lualaba, w Demokratycznej Republice Konga, w prowincji Maniema. Był to jeden z głównych punktów handlu niewolnikami z końca XIX wieku. Miasto zostało założone około 1860 roku. 
David Livingstone był pierwszym Europejczykiem, który odwiedził Nyangwe w 1871 roku.
W 1871 r. (przez około dziesięć lat) Nyangwe było arabską bazą handlową. Była to najbardziej wysunięta na zachód arabska osada w środkowej Afryce i wraz z Ujiji i Taborą, jednym z trzech głównych centrów arabskich na szlakach handlowych biegnących ze wschodniego wybrzeża Afryki do wnętrza.
Osiedlając się w Nyangwe, arabscy kupcy i ich siły afrykańskie najpierw wyludnili sąsiednie wioski, a następnie zaatakowali i wysiedlili pierwotnych mieszkańców Nyangwe.

</doc>
<doc id="4779446" url="https://pl.wikipedia.org/wiki?curid=4779446" title="Rock Master 2008">
Rock Master 2008

 
Rock Master 2008 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2008 w dniach 6 - 7 września.
Wyniki.
Prowadzenie.
W kwalifikacjach do fazy finałowej w prowadzeniu wzięło udział 9 wspinaczy i 10 wspinaczek
Wspinaczka na szybkość.
W kwalifikacjach do fazy finałowej we wspinaczce na szybkość wzięło udział 8 wspinaczy i 8 wspinaczek
Bouldering.
Konkurencje; boulderingu i duelu, rozegrane zostały wyłącznie w ramach zawodów Rock Master 2008. W zawodach wspinaczkowych w konkurencji boulderingu wzięło udział 8 zawodników oraz 7 zawodniczek. 

</doc>
<doc id="4779447" url="https://pl.wikipedia.org/wiki?curid=4779447" title="Andries du Plessis">
Andries du Plessis

Andries Stephanus du Plessis (ur. 1 października 1910 w Germiston, zm. 12 października 1979 w Krugersdorp) – południowoafrykański lekkoatleta, specjalista skoku o tyczce.
Zajął 4. w skoku o tyczce na igrzyskach Imperium Brytyjskiego w 1934 w Londynie. Na tych samych igrzyskach startował również w biegu na 120 jardów przez płotki, ale odpadł w eliminacjach. Na igrzyskach olimpijskich w 1936 w Berlinie zajął 17.–23. miejsce w skoku o tyczce.
Zwyciężył w skoku o tyczce na igrzyskach Imperium Brytyjskiego w 1938 w Sydney, wyprzedzając Lesa Fletchera z Australii i Stuarta Frida z Kanady.
Wielokrotnie poprawiał rekord Związku Południowej Afryki w skoku o tyczce, doprowadzając go do wyniku 4,13 m, uzyskanego 15 października 1938 w Johannesburgu. Rekord ten został poprawiony dopiero w 1954. Wcześniej, 29 lutego 1936 w Krugersdorp du Plessis jako pierwszy tyczkarz południowoafrykański przekroczył granicę 4 metrów skokiem na wysokość 4,04 m.
Czwórka jego potomków startowała w igrzyskach olimpijskich: synowie Fanie du Plessis (rzut dyskiem w 1956 i 1960) i Marthinus du Plessis (pięciobój nowoczesny w 1956), wnuk Tjaart du Plessis (zapasy w 1992 i 1996) i prawnuczka Renate du Plessis (pływanie w 2000).

</doc>
<doc id="4779456" url="https://pl.wikipedia.org/wiki?curid=4779456" title="Lukenie">
Lukenie

Lukenie – rzeka w Demokratycznej Republice Konga. Jest sub-dopływem rzeki Kongo, przez rzekę Kasai. Między Kole, a Kutu ma długość 792 km.
Swoje źródła bierze w pobliżu miasta Katako-Kombe. Płynie na zachód przez kongijskie lasy tropikalne, przepływa obok miast Lodja, Kole, Dekese i Bisenge. W Kutu wpada do Fimi.

</doc>
<doc id="4779464" url="https://pl.wikipedia.org/wiki?curid=4779464" title="Rock Master 2006">
Rock Master 2006

 
Rock Master 2006 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2006 w dniach 2 - 3 września.
Wyniki.
Prowadzenie.
W zawodach wspinaczkowych w konkurencji prowadzenie wzięło udział 14 zawodników oraz 10 zawodniczek.
Bouldering.
Konkurencje; boulderingu, rozegrane zostały wyłącznie w ramach zawodów Rock Master 2006. W zawodach wspinaczkowych w konkurencji boulderingu wzięło udział 9 zawodników oraz 7 zawodniczek. 
Wspinaczka na szybkość.
W zawodach wspinaczkowych w konkurencji na szybkość wzięło udział 8 zawodników.

</doc>
<doc id="4779467" url="https://pl.wikipedia.org/wiki?curid=4779467" title="Bert Norris">
Bert Norris

Bert Norris, wł. Albert James Norris (ur. 5 listopada 1898 przy Hanover Square w Londynie, zm. 11 czerwca 1990 w Wincanton) – brytyjski lekkoatleta specjalizujący się w biegu maratońskim.
Nie ukończył biegu maratońskiego na igrzyskach Imperium Brytyjskiego w 1934 w Londynie ani na igrzyskach olimpijskich w 1936 w Berlinie.
Na igrzyskach Imperium Brytyjskiego w 1938 w Sydney startując w barwach Anglii zdobył srebrny medal w maratonie za zawodnikiem ze Związku Południowej Afryki Johannesem Colemanem, a przed innym Południowoafrykańczykiem Jackie Gibsonem.
Był mistrzem Wielkiej Brytanii (AAA) w maratonie w 1935, wicemistrzem na tym dystansie w 1933 i 1934 oraz brązowym medalistą w 1937. Zwyciężył w Polytechnic Marathon w 1935, 1936 i 1937, a w 1931 i 1933 był w tych zawodach drugi.
Rekord życiowy Norrisa w maratonie wynosił 2:35;20, ustanowiony 13 czerwca 1936 w Londynie.

</doc>
<doc id="4779490" url="https://pl.wikipedia.org/wiki?curid=4779490" title="Edwin Thacker">
Edwin Thacker

Edwin Thomas Thacker (ur. 24 lipca 1913 w Germiston, zm. 4 sierpnia 1974) – południowoafrykański lekkoatleta, specjalista skoku wzwyż.
Zwyciężył w skoku wzwyż na igrzyskach Imperium Brytyjskiego w 1934 w Londynie, przed Joe Haleyem z Kanady i Johnem Michie ze Szkocji. Na igrzyskach olimpijskich w 1936 w Berlinie zajął 12.–21. miejsce w tej konkurencji.
Ponownie zwyciężył w skoku wzwyż na igrzyskach Imperium Brytyjskiego w 1938 w Sydney, przed Australijczykami Robertem Heffernanem i Dougiem Shetliffe.
Trzykrotnie poprawiał rekord Związku Południowej Afryki w skoku wzwyż, doprowadzając go do wyniku 1,972 m, uzyskanego 16 listopada 1935 w Benoni. Jego rekord życiowy wynosił 1,981 m, został ustanowiony 25 marca 1939 w Johannesburgu.

</doc>
<doc id="4779496" url="https://pl.wikipedia.org/wiki?curid=4779496" title="Studia z Geografii Politycznej i Historycznej">
Studia z Geografii Politycznej i Historycznej

Studia z Geografii Politycznej i Historycznej – czasopismo naukowe wydawane przez Wydawnictwo Uniwersytetu Łódzkiego oraz przez Katedrę Geografii Politycznej, Historycznej i Studiów Regionalnych Uniwersytetu Łódzkiego.
O czasopiśmie.
"Studia z Geografii Politycznej i Historycznej" przedstawiają zagadnienia teoretyczne i empiryczne podejmowane przez każdą z tytułowych dyscyplin. Ich usytuowanie na pograniczu nauk humanistycznych, społecznych i przyrodniczych nadaje profilowi merytorycznemu pisma interdyscyplinarny charakter. Periodyk wydawany jest przez Katedrę Geografii Politycznej, Historycznej i Studiów Regionalnych Uniwersytetu Łódzkiego. Odzwierciedla profil naukowy tej jednostki i zainteresowania badawcze jej pracowników. Na łamach pisma swoje studia i materiały publikują badacze wywodzący się z łódzkiego ośrodka akademickiego, a także innych ośrodków polskich i zagranicznych, których zainteresowania naukowe koncentrują się na szeroko rozumianej problematyce geograficzno-politycznej i geograficzno-historycznej. Poszczególne tomy są tematyczne.
Wszystkie numery są recenzowane zgodnie z modelem double-blind review. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4779499" url="https://pl.wikipedia.org/wiki?curid=4779499" title="Siwi">
Siwi



</doc>
<doc id="4779500" url="https://pl.wikipedia.org/wiki?curid=4779500" title="Rock Master 2013">
Rock Master 2013

 
Rock Master 2013 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, które odbyły się w roku 2013 w dniu 7 września.
Wyniki.
Prowadzenie.
Zawody tej edycji Rock Master w prowadzeniu były rozgrywane wyłącznie w ramach zawodów Rock Master 2013. W zawodach wzięło udział 11 wspinaczy i 11 wspinaczek. 
Wspinaczka na szybkość.
Zawody tej edycji Rock Master we wspinaczce na szybkość były rozgrywane jednocześnie jako IFSC Puchar Świata we wspinaczce sportowej, Arco (ITA) 2013, dlatego też w kwalifikacjach do fazy finałowej na szybkość wzięło udział 29 wspinaczy i 19 wspinaczek.
Bouldering i Duel.
Konkurencje; bouldering i duelu, rozegrane zostały w dniu 8 września wyłącznie w ramach zawodów Rock Master 2013.

</doc>
<doc id="4779504" url="https://pl.wikipedia.org/wiki?curid=4779504" title="Nowe Kołaki">
Nowe Kołaki

Nowe Kołaki – część wsi Kołaki Kościelne w Polsce położona w województwie podlaskim, w powiecie zambrowskim, w gminie Kołaki Kościelne.
Historia.
Dawna osada.
W latach 1921 – 1925 osada leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki.
Według Powszechnego Spisu Ludności z 1921 roku wieś zamieszkiwało 12 osób w 1 budynku mieszkalnym. Miejscowość należała do parafii rzymskokatolickiej w Kołakach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Kołakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4779507" url="https://pl.wikipedia.org/wiki?curid=4779507" title="Le Vignon-en-Quercy">
Le Vignon-en-Quercy

Le Vignon-en-Quercy – gmina we Francji, w regionie Oksytania, w departamencie Lot. W 2013 roku populacja ludności wynosiła 1077 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Cazillac oraz Les Quatre-Routes-du-Lot. Siedzibą gminy została miejscowość Les Quatre-Routes-du-Lot. 

</doc>
<doc id="4779508" url="https://pl.wikipedia.org/wiki?curid=4779508" title="José Ignacio Gabriel Jorge Retes Balzaretti">
José Ignacio Gabriel Jorge Retes Balzaretti



</doc>
<doc id="4779510" url="https://pl.wikipedia.org/wiki?curid=4779510" title="Porte-du-Quercy">
Porte-du-Quercy

Porte-du-Quercy – gmina we Francji, w regionie Oksytania, w departamencie Lot. W 2013 roku populacja ludności wynosiła 591 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Le Boulvé, Fargues, Saint-Matré oraz Saux. Siedzibą gminy została miejscowość Le Boulvé. 

</doc>
<doc id="4779515" url="https://pl.wikipedia.org/wiki?curid=4779515" title="Bel-Air-Val-d’Ance">
Bel-Air-Val-d’Ance

Bel-Air-Val-d’Ance – gmina we Francji, w regionie Oksytania, w departamencie Lozère. W 2013 roku populacja ludności wynosiła 543 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chambon-le-Château oraz Saint-Symphorien. Siedzibą gminy została miejscowość Chambon-le-Château. 

</doc>
<doc id="4779520" url="https://pl.wikipedia.org/wiki?curid=4779520" title="Lachamp-Ribennes">
Lachamp-Ribennes

Lachamp-Ribennes – gmina we Francji, w regionie Oksytania, w departamencie Lozère. W 2013 roku populacja ludności wynosiła 350 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Lachamp oraz Ribennes. Siedzibą gminy została miejscowość Ribennes. 

</doc>
<doc id="4779523" url="https://pl.wikipedia.org/wiki?curid=4779523" title="Monts-de-Randon">
Monts-de-Randon

Monts-de-Randon – gmina we Francji, w regionie Oksytania, w departamencie Lozère. W 2013 roku populacja ludności wynosiła 1327 mieszkańców. 
Gmina została utworzona 1 stycznia 2019 roku z połączenia pięciu ówczesnych gmin: Estables, Rieutort-de-Randon, Saint-Amans, Servières oraz La Villedieu. Siedzibą gminy została miejscowość Rieutort-de-Randon. 

</doc>
<doc id="4779525" url="https://pl.wikipedia.org/wiki?curid=4779525" title="Tramwaje w Rumunii">
Tramwaje w Rumunii

Tramwaje w Rumunii – systemy komunikacji tramwajowej działające w Rumunii.
Według stanu z kwietnia 2020 roku w Rumunii istnieje 11 systemów tramwajowych – 9 normalnotorowych (1435 mm) i 2 wąskotorowe (1000 mm).
Charakterystyka.
Najmłodsza sieć tramwajowa znajduje się w Botoszanach, natomiast najstarsza w Timișoarze. Największa sieć położona jest w Bukareszcie, z kolei najmniejsza w Botoszanach. Większość systemów tramwajowych funkcjonuje na północy kraju. W latach 80. i 90. XX wieku zbudowano nowe systemy tramwajowe w Botoszanach, Krajowej, Ploeszti, Konstancy, Reșicie i Braszowie, jednak trzy ostatnie zlikwidowano już w pierwszych latach XXI wieku.

</doc>
<doc id="4779535" url="https://pl.wikipedia.org/wiki?curid=4779535" title="Wydawnictwo Trzecie Oko">
Wydawnictwo Trzecie Oko

Wydawnictwo Trzecie Oko – powstałe w roku 1992 wydawnictwo książkowe i prasowe założone przez Marka Kalbarczyka, obecnie Prezesa Honorowego Fundacji Szansa Dla Niewidomych. Wydawnictwo od początku istnienia ma swoją siedzibę w Warszawie. 
Historia.
Wydawnictwo powstało w roku 1992. Pierwszym jego dziełem było czasopismo HELP, miesięcznik który wydawany jest do tej pory. Jego celem jest doradzanie niewidomym, słabowidzącym i ich bliskim, jak w obliczu całkowitej lub częściowej utraty wzroku sobie radzić. HELP od pierwszego numeru przedstawia techniczne i metodologiczne możliwości dotyczące wyrównywania życiowych szans osób, dla których los nie był łaskawy. Wzrok może zastąpić słuch i dotyk, a jego brak rekompensuje empatia innych ludzi.
W ślad za HELPem i zamieszczanymi w nim artykułami wydano rozliczne książki i poradniki, zarówno w zwykłym druku, powiększoną czcionką, w formie dotykowej (czyli w alfabecie Braille'a) jak i w wersji audio. Dopiero po latach owocnej działalności wydawniczej i osiągnięciu wielu sukcesów, postanowiono usamodzielnić wydawnictwo wcześniej będące częścią Fundacji Szansa Dla Niewidomych i nadano mu nazwę „Trzecie Oko”.
Najważniejsze publikacje.
Wśród wydawanych publikacji jest czasopismo HELP, które od kilku lat jest miesięcznikiem. Jego celem jest doradzanie niewidomym, słabowidzącym i ich bliskim, jak mimo niepełnosprawności być sprawnym i żyć ciekawie. W ciągu niemal 30 lat wydano również kilkadziesiąt publikacji o różnorodnej tematyce - własnych oraz innych autorów. Wśród tych drugich na specjalne wyróżnienie zasługuje wydana w wersji francuskojęzycznej wybitna książka „Chopin à Paris. Une affaire non classée” Piotra Witta. Wersja ta została wydana w roku 2019, a polska miała swoją premierę kilka lat wcześniej. Dzięki staraniom Fundacji ta pierwsza została zaadaptowana na zapis brajlowski. Francuska książka trafiła na rynek w Zachodniej Europie, gdzie święci triumfy. „Chopin à Paris. Une affaire non classée” to wyjątkowa publikacja – ambitna, napisana pięknym, lekko archaizowanym językiem, przeznaczona zarówno dla czytelników wytrawnych jak i być może nieco mniej zaprzyjaźnionych z literaturą, ale chcących się zapoznać z życiem wybitnego kompozytora.
Do najbardziej udanych publikacji zalicza się również wydane na przełomie roku 2018 i 2019 „Ich Trzecie Oko” autorstwa Marka Kalbarczyka, założyciela Fundacji. Pisze on o ludziach, którzy nie widzieli od urodzenia albo w wyniku pechowych zdarzeń stopniowo lub nagle stracili wzrok. Przedstawia ich losy na tle wydarzeń historycznych drugiej połowy XX wieku, poczynając od II wojny światowej. Autor twierdzi, że każdy człowiek ma swoje „trzecie oko”, które w naszej kulturze sprowadza się do możliwości rejestrowania otoczenia i całej rzeczywistości inaczej niż poprzez wzrok.
„Obrazy, które gdzieś hen uciekły”, „Smak na koniuszkach palców”, „Perły Mazowsza dla Ciebie” oraz „Czy niewidomy może zostać prezydentem?” to kolejne książki tego autora. Uzyskały bardzo dobre opinie czytelników, a ich popularność dowodzi o słuszności inicjatyw Wydawnictwa.
Jako pierwsze na polskim rynku wydawnictwo opublikowało biografię wybitnego, niewidomego francuza Louisa Braille’a pt.: „Louis Braille; dotyk geniuszu” C. Michaela Mellora. Książka została wydana w formie albumu wypełnionego grafiką. 
Biografia pt.: „Epilogi przywracające nadzieję” Marka Kalbarczyka to wspomnienie wybitnego niewidomego matematyko-fizyka, profesora Witolda Kondrackiego. To ten sam, który w wyniku utraty wzroku po chemicznym wybuchu, który osobiście spowodował w swoim domu, był wspaniałym naukowcem, literatem i podróżnikiem. Z kolei w książce „"Jan Karski – wybitny dyplomata, honorowy obywatel i świadek nadziei”" przedstawone zostało życie i działalność wybitnego bohatera II wojny światowej. Wydawnictwo przekonuje o tym, że narodom są potrzebni duchowi przewodnicy, którzy potrafią wskazać właściwy kierunek, dokładnie tak jak niewidomym ich przewodnicy. 
Wartościowymi merytorycznie publikacjami są poradniki matematyczne, będące owocem współpracy Marka Kalbarczyka z doktorem Włodzimierzem Wysockim, Igorem Busłowiczem i doktorem Janem Omiecińskim: „Jak to zapisać, a jak odczytać?”, „Brajlowska notacja matematyczna” oraz „I Ty możesz zostać matematykiem”. Wśród poradników rehabilitacyjnych natomiast znajdują się m.in.: „16 kolorów w talii”, „Świat opisywany dźwiękiem”, „Czas na własną firmę”. Popularne są przewodniki turystyczne i krajoznawcze Marka Kalbarczyka, Eleny Świątkowskiej, Justyny Rogowskiej i Andrzeja Zaremby: „Perły Mazowsza dla Ciebie”, „Multikulturowe Podlasie bliżej wszystkich”, „Podlasie namalowane dotykiem”, „Zamki Pomorza w zasięgu rąk”, „Bliżej świata przyrody – poznajmy Gdański Ogród Zoologiczny” itd.
W związku z organizowaną przez Fundację Szansa Dla Niewidomych coroczną, międzynarodową konferencją REHA FOR THE BLIND IN POLAND Trzecie Oko wydaje biuletyny stanowiące zapis wydarzeń mających miejsce w jej trakcie i wniosków, jakie płyną z tych spotkań. 
Symbolika LOGO i pochodzenie nazwy wydawnictwa.
Logo Wydawnictwa Trzecie Oko jest przedstawieniem metafizycznej koncepcji „trzeciego oka”, według której istnieje specjalny zmysł do odczuwania rzeczy, których nie da się zobaczyć. O ile każda religia czy filozofia definiuje, a nawet posiada dla trzeciego oka właściwą sobie nomenklaturę, wszyscy świadomie lub nieświadomie, w stopniu większym lub mniejszym, korzystamy z tego dobrodziejstwa i wiemy o rzeczywistości więcej niż potrafimy odebrać innymi zmysłami. W ten sposób wyczuwamy zagrożenia albo przewidujemy sukcesy, a ludzie niewidomi wyczuwają przeszkody na swojej drodze i są w stanie je omijać.
„Poszukujemy sensu życia – tego ukrytego jak i widzianego „gołym okiem”. Piszemy o tym, co oczywiste, ale również o tym, co wymaga głębszego zastanowienia” – redakcja Wydawnictwa Trzecie Oko.
Strona i media społecznościowe.
Wydawnictwo Trzecie Oko posiada swoją stronę, konto na Instagramie oraz fanpage na Facebooku.
Na stronie znaleźć można najnowszą ofertę wydawniczą oraz zapoznać się z archiwalnymi numerami czasopisma HELP. Na Instagramie oraz Facebooku regularnie ukazują się informacje na temat wznowień książek, konkursów, promocji oraz wszelkie możliwe nowinki i ciekawostki z pracy redakcji.

</doc>
<doc id="4779537" url="https://pl.wikipedia.org/wiki?curid=4779537" title="Kazimierz Misiejuk">
Kazimierz Misiejuk

Kazimierz Misiejuk (ur. 6 lutego 1933, zm. 8 marca 2013 w Gdyni) – polski ekonomista i działacz żeglugowy.
Życiorys.
Ukończył Liceum Ogólnokształcące w Białej Podlaskiej (1951). Absolwent Wyższej Szkoły Handlu Morskiego w Sopocie (1956), który następnie pełnił pracę w Zarządzie Portu Gdynia (1956–1963), funkcję dyrektora ekonomicznego Polskich Linii Oceanicznych (1969–1980), konsula PRL w Antwerpii (1980–1984), szefa zespołu opracowującego program restrukturyzacji PLO (1984–1986), dyrektora naczelnego PLO (1986–1990). W 1992 przeszedł na emeryturę. Pochowany na cmentarzu witomińskim w Gdyni (kwatera 69-19-7).

</doc>
<doc id="4779538" url="https://pl.wikipedia.org/wiki?curid=4779538" title="The Sand Pebbles (film)">
The Sand Pebbles (film)



</doc>
<doc id="4779544" url="https://pl.wikipedia.org/wiki?curid=4779544" title="Jan Smertelnik">
Jan Smertelnik

Jan Smertelnik ps. „Rusin” (ur. 5 lutego 1897 w Rzeszowie, zm. 4 lipca 1916 pod Kościuchnówką) – podoficer Legionów Polskich. Uczestnik I wojny światowej, kawaler Orderu Virtuti Militari.
Życiorys.
Urodził się w rodzinie Stefana i Katarzyny z d. Kozioł. Uczeń seminarium nauczycielskiego. Należał do Związku Strzeleckiego. Od 6 sierpnia 1914 w Legionach Polskich w składzie Pierwszej Kompanii Kadrowej brał udział w wyprawie kieleckiej. Następnie żołnierz VI batalionu 1 pułku piechoty Legionów Polskich z którym walczył podczas I wojny światowej.
Brał udział w walkach m.in. pod Nowym Korczynem, Grotnikami, Szczytnikami, Łowczówkiem, Ostrowcami, Winiarami czy Konarami. Ranny w bitwie pod Urzędowem (17 VI 1915), po rekonwalescencji zwolniony jako niezdolny do służby frontowej. Ponownie wstąpił w szeregi 1 pułku piechoty.
Szczególnie odznaczył się podczas walk o Polską Górę, gdzie „otrzymał z d-twa kompanii rozkaz zajęcia wysuniętej placówki w lasku, przed okopami 3 kompanii VI batalionu. Mimo całodziennego ognia artyleryjskiego utrzymał się na wyznaczonej pozycji. Podczas pierwszego ataku Rosjan na Polską Górę zniszczył flankowym ogniem prawe skrzydło atakującego nieprzyjaciela. W czasie tej akcji został zabity. Spoczywa na cmentarzu wojennym w Wołczecku”. Za tę postawę został odznaczony pośmiertnie Orderem Virtuti Militari.
Był kawalerem.

</doc>
<doc id="4779551" url="https://pl.wikipedia.org/wiki?curid=4779551" title="Zespół Szkół Ponadgimnazjalnych nr 1 im. Tadeusza Kościuszki (Tomaszów Mazowiecki)">
Zespół Szkół Ponadgimnazjalnych nr 1 im. Tadeusza Kościuszki (Tomaszów Mazowiecki)



</doc>
<doc id="4779560" url="https://pl.wikipedia.org/wiki?curid=4779560" title="Saint-Léger-de-Linières">
Saint-Léger-de-Linières

Saint-Léger-de-Linières – gmina we Francji, w regionie Kraj Loary, w departamencie Maine i Loara. W 2013 roku populacja ludności wynosiła 3463 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Saint-Jean-de-Linières oraz Saint-Léger-des-Bois. Siedzibą gminy została miejscowość Saint-Léger-des-Bois. 

</doc>
<doc id="4779564" url="https://pl.wikipedia.org/wiki?curid=4779564" title="Powiat Grottkau">
Powiat Grottkau

Powiat Grottkau () – dawna pruska, a później niemiecka jednostka terytorialna średniego szczebla (odpowiednik powiatu ziemskiego) z siedzibą w Grodkowie. Powstała w 1742 roku i wchodziła w skład rejencji opolskiej. Istniała do końca II wojny światowej.
Struktura.
W skład powiatu wchodziły:

</doc>
<doc id="4779570" url="https://pl.wikipedia.org/wiki?curid=4779570" title="Zadnie Białczańskie Wrótka">
Zadnie Białczańskie Wrótka

Zadnie Białczańskie Wrótka (, ok. 2085 m) – wąska przełączka w Żabiej Grani na granicy polsko-słowackiej. Znajduje się pomiędzy Zadnią Białczańską Basztą (ok. 2105 m) a Pośrednią Białczańską Basztą (ok. 2090 m). Znajduje się tuż pod pionowym uskokiem Pośredniej Białczańskiej Baszty, natomiast ku Zadniej Białczańskiej Baszty biegnie od niej łagodnie nachylona płyta. Na zachodnią (polską) stronę opada z przełączki częściowo skalista, częściowo trawiasta depresja. Jest stroma, w dolnej części bardzo stroma. Na wschodnią (słowacką) stronę (Dolina Żabia Białczańska) opada z przełączki niezbyt stromy, skalisto trawiasty stok. Jego wysokość do Białczańskiej Ławki wynosi około 30 m.
Taternictwo.
Zachodnie ściany Białczańskich Baszt udostępnione są do uprawiania taternictwa. Na Zadnie Białczańskie Wrótka prowadzi jedna droga wspinaczkowa. Jest też droga prowadząca granią Białczańskich Baszt. Strona wschodnia (słowacka) znajduje się w zamkniętym dla turystów i taterników obszarze ochrony ścisłej Tatrzańskiego Parku Narodowego.

</doc>
<doc id="4779572" url="https://pl.wikipedia.org/wiki?curid=4779572" title="Stal Sanok (hokej na lodzie)">
Stal Sanok (hokej na lodzie)

Stal Sanok – polski klub hokeja na lodzie z siedzibą w Sanoku, działający jako sekcja ZKS Stal Sanok.
Historia.
Liga okręgowa (1960–1971).
Do sezonu 1960/1961 jako kontynuator działalności Sanoczanki Sanok przystąpił zespół stanowiący sekcję hokejową klubu ZKS Stal Sanok, który zgłosił do rozgrywek drużynę seniorską (w okręgowej lidze 7-zespołowej, rozgrywanej w jednej grupie od 25 stycznia 1961) oraz juniorską (w lidze 4-zespołowej). Stalowcy pokonali Stal Rzeszów 8:1, Resovię 9:2, Górnika Gorlice 8:3 i prowadziła w tabeli. Najprawdopodobniej Stal uczestniczyła w eliminacjach o wejście do II ligi 1961/1962.
Następnie działalność zespołu została zawieszona i sanoccy hokeiści nie przystąpili do sezonu 1961/1962. Dalsze problemy pojawiły się, gdy w 1962 na miejscu dotychczasowego naturalnego lodowiska postanowiono wybudować hotel „Dom Turysty”. Zawieszenie działalności sekcji trwało trzy lata (1962–1965). W sezonie 1963/1964 zarówno sport hokejowy, jak i narciarski był zawieszony wskutek niewykonania remontu lodowiska oraz skoczni. Czołowi zawodnicy Stali, Tarapacki i Samochwał, występowali sezonach 1961/1962, 1962/1963 w barwach Czuwaju Przemyśl. W połowie lat 60. pojawiła się idea zbudowania w czynie społecznym sztucznego lodowiska; w tym celu 20 lutego 1965 powołano Społeczny Komitet Budowy Sztucznego Lodowiska, którego przewodniczącym został sekretarz Komitetu Powiatowego PZPR Ignacy Bąk. Wykonawcą obiektu była Sanocka Fabryka Autobusów „Autosan”. Budowę rozpoczęto 1966 na terenie byłego amfiteatru przy ulicy A. Mickiewicza. Po reaktywacji zespołu hokejowego pod koniec 1965 udział Stali Sanok był anonsowany w kontekście ewentualnego wznowienia rozgrywek okręgu wojewódzkiego rzeszowskiego. Ostatecznie, po reaktywacji Rzeszowskiego Okręgowego Związku Hokeja na Lodzie Stal Sanok przystąpiła do rozgrywki o Puchar WKKFiT (Wojewódzki Komitet Kultury Fizycznej i Turystyki) w styczniu 1966. Drużyna Stali przystąpiła w styczniu 1967 do reaktywowanych rozgrywek okręgu rzeszowskiego w sezonie 1966/1967; w pierwszym meczu Stalowcy zremisowali na wyjeździe 1:1 z Glinikiem Gorlice, a następnie w inauguracyjnym meczu w Sanoku przy licznej 2-tysięcznej publiczności zremisowali 3:3 z Czuwajem Przemyśl (dwa gole S. Tarapackiego), ulegli Karpatom 1:2, zwyciężyli JKS 6:3, ulegli Czuwajowi 1:3 i Karpatom 4:5, zremisowali z Górnikiem Gorlice 6:6 oraz przegrali z JKS 0:3, zajmując trzecie miejsce (5 pkt. w 8 meczach, bramki 22:26). W jednakowym składzie rywali Stal przystąpiła do sezonu 1967/1968 zaplanowanego od 6 stycznia do 11 lutego 1968. Stal zanotowała wyniki: z JKS 3:9 i 2:2. Drużynę prowadził jako pierwszy szkoleniowiec i instruktor, a zarazem zawodnik, Edward Pilszak.
Po trzech latach prac na różnym polu przy tworzeniu obiektu próbne zamrożenie tafli sztucznego lodowiska Torsan odbyło się 31 października 1968, zaś oficjalnie obiekt – jako pierwsze na Rzeszowszczyźnie sztuczne lodowisko – został otwarty uroczyście 9 listopada 1968 i rozegrano wówczas dwudniowy turniej juniorski drużyn Stali Sanok, Naprzodu Janów i Podhala Nowy Targ. Drużyna Stali kontynuowała na nowym obiekcie występy w zainaugurowanej 22 grudnia 1968 edycji 1968/1969 ligi okręgowej z czterema niezmiennymi rywalami z poprzednich sezonów (władze ROZHL zastrzegły, że w razie niekorzystnych warunków atmosferycznych mecze czterech pozostałych uczestników rozgrywek odbędą się na sanockim sztucznym lodowisku). W inauguracyjnym meczu sezonu i zarazem pierwszym ligowym drużyny Stali na nowym lodowisku sanoczanie ulegli jarosławskiemu JKS 1:10, następnie ulegli Karpatom 2:3, pokonali Górnika 6:4, przegrali w Przemyślu z Czuwajem 2:7, przegrali z JKS 0:2, pokonali Karpaty 9:3 oraz Górnika 4:2 oraz walkowerem wygrali 5:0 z Czuwajem i finalnie zajęli trzecie miejsce w sezonie (8 pkt. w 8 meczach, bramki 29:31).
Dalszy rozwój drużyny hokejowej wiązał się konsekwencjami umowy o współpracy, jaką władze Stali zawarły w 1967 z przedstawicielami Podhala Nowy Targ, czołowego klubu w Polsce, kształcącego wybitnych wychowanków. W maju 1969 trenerem drużyny został pozyskany z Podhala, Józef Kurek (przez kilka miesięcy treningi w Sanoku prowadzili trenerzy z tego klubu, Tadeusz Kramarz i Adam Pełciński). Wkrótce jednak Józef Kurek został asystentem trenera reprezentacji Polski, Anatolija Jegorowa. Niemniej jednak w niedługim czasie działaczom Stali udało się pozyskać kolejnego trenera z Nowego Targu – Mieczysława Chmurę (określonego później „ojcem sanockiego hokeja”). Wraz z nowym szkoleniowcem do Sanoka przybyła także grupa kilku zawodników, którzy zostali wypożyczeni do Stali z Nowego Targu. W sezonie 1969/1970 klub Stali Sanok zgłosił dwa zespoły do rozgrywek: jedną do ligi okręgowej rzeszowskiej (czterozespołowej) oraz drugi (młodzieżowy) do mistrzostw okręgu krakowskiego, zaś ponadto ROZHL zaplanował na koniec sezonu zorganizowanie Pucharu Bieszczadów na sanockim lodowisku. Pierwsza kolejka ligowa na początku stycznia 1970 została przełożona. Od początku sezonu drużyna Stali, jako jedyna dysponująca sztucznym lodowiskiem, była bezkonkurencyjna pokonując Karpaty 18:2, Czuwaj 6:0 (w drużynie debiutowali wychowankowie Podhala Nowy Targ, Tadeusz Garb i Tadeusz Radzki) i 17:1, ponownie pokonali Karpaty 20:1 (osiem goli Radzkiego, po trzy Dominy, Garba i Paszkiewicza), zwyciężyli JKS na wyjeździe 11:5 (5 goli Radzkiego). Ponadto w trakcie sezonu sanoczanie mierzyli się z innymi drużynami, pokonując w meczu towarzyskim KTH Krynica 6:4, zaś zespół pokonał juniorów Cracovii 9:4 i Unii Oświęcim 6:2, uległ JKS 2:6. Trenerem zespołu był Mieczysław Chmura, w mieście po budowie sztucznego lodowiska stworzył się dobry klimat dla rozwoju hokeja na wysokim poziomie; drużynie patronowała SFA „Autosan” (entuzjastą i admiratorem hokeja był jej dyrektor Leszek Kawczyński, który od 1966 do 1980 pełnił funkcję prezesa honorowego klubu), podjęto współpracę ze szkołami w zakresie kształcenia młodych adeptów dyscypliny, a poza tym następował wzrost zainteresowania drużyną ze strony mieszkańców. W efekcie tego celem władz klubu był awans do II ligi polskiej. Finalnie hokeiści Stali wywalczyli mistrzostwo okręgu, co uprawniało do rywalizacji w barażach o awans do II ligi 1970/1971. W marcu 1970 Stal bez powodzenia rywalizowała o awans do II ligi, przegrywając na wyjeździe z Polonią Bytom 11:6, u siebie z Dolmelem Wrocław 4:14 oraz remisując z drużyną Elektro Łaziska Górne 7:7 (trzy gole Radzkiego).
W październiku 1970 z klubu odszedł trener M. Chmura, a w listopadzie 1970 jego miejsce zajął były reprezentant Polski, Andrzej Wołkowski. W obliczu stałego rozwoju drużyny, dokonanych wzmocnień personalnych, trzeciego sezonu istnienia sztucznego lodowiska w Sanoku oraz sporego zainteresowania hokejem ze strony mieszkańców (mecze były rozgrywane przy dużej frekwencji widzów, ponadto na lodowisku hokej uprawiało wiele zespołów amatorskich, a ponadto sport był uprawiany przez dzieci i młodzież na osiedlach) ukazała się realna możliwość i zamiar awansu sportowego do drugiej klasy ligowej. Na starcie sezonu 1970/1971 w październiku 1970 drużyna juniorów pokonała zespół Unii Kędzierzyn 17:5 w rywalizacji o wejście do Centralnej Ligi Juniorów. W przygotowaniach do sezonu w grudniu 1970 Stalowcy pokonali II-ligową KTH Krynica 7:5, następnie I-ligową Unię Oświęcim 7:5. W tym samym miesiącu zespół, wzmocniony kilkoma zawodnikami z Podhala, Wisły i Cracovii (m.in. Mieczysław Ćwikła, Wojciech Mrugała, w trakcie sezonu Franciszek Pajerski), rozpoczął sezon 1970/1971 w lidze okręgu krakowskiego (z rozgrywek ligi okręgu rzeszowskiego wycofali się jej dotychczasowi uczestnicy), wystawiając dwie drużyny: do rozgrywek seniorskich oraz juniorskich. Seniorzy pokonali w grudniu u siebie LZS Czarny Dunajec 14:3 i 10:5, następnie w styczniu 1970 dwukrotnie zremisowali na własnym lodzie z rezerwami Podhala Nowy Targ 8:8 (3 gole Paszkiewicza) i 4:4, w Nowym Targu zdeklasowali LZS Czarny Dunajec 10:4 (6 goli Radzkiego) i 17:0 (6 goli Mrugały, po 3 Buczka i Paszkiewicza), a na początku lutego dwukrotnie ulegli na wyjeździe Podhalu II w meczach 2:7 i 3:8, a w rezultacie zajęli drugie miejsce w lidze zdobywając wicemistrzostwo okręgu i jako reprezentant okręgu rzeszowskiego uzyskali kwalifikację do gier eliminacyjnych o awans do II ligi. W ramach przygotowań do decydujących meczów sanoczanie rozegrali mecze przygotowawcze z I-ligowymi drużynami: Górnika Murcki (8:6 i 2:5) i aktualnym mistrzem Polski GKS Katowice (4:7 i 2:10). Ponadto pod koniec lutego Stal w ramach rozgrywek Pucharu Polski w ramach opóźnionej edycji 1969/1970 Stal pokonała w meczu wyjazdowym ostatnią drużynę II ligi Fortunę Wyry 6:1. W meczach eliminacyjnych o awans do II ligi Stal pokonała Podhale II 11:3 (po trzy gole Ćwikły, Garba i Mrugały); następnie rozegrała w Sanoku mecz towarzyski pokonując fińską drużynę TUL 4:3, a powracając do rywalizacji krajowej ulegli na lodowisku Jantor w Katowicach-Janowie zespołowi mistrza śląskiej ligi okręgowej Elektro Łaziska Górne 5:7 (3 gole Garba, 2 Krawczyka; sanoczanie dotarli na mecz po 11 godzinach podróży w trudnych warunkach drogowych), następnie pokonali na wyjeździe Podhale II wynikiem 11:4 (5 goli Paszkiewicza). Decydującym spotkaniem o awans do II ligi był ostatni mecz eliminacji przeciwko drużynie Elektro Łaziska (obie drużyny miały na koncie po 4 punkty), który odbył się w Sanoku 21 marca 1971 o godz. 19. Drużyna z Łazisk wygrała pierwszą tercję 4:1, drugą 2:1 i przed ostatnią odsłoną wynik brzmiał 2:6 na niekorzyść Stali, jednak w ostatniej tercji sanoczanie wykazali się nadzwyczajną determinacją i skutecznością wygrywając tę część 8:0, zaś całe spotkanie wynikiem 10:6 (po 3 gole Ćwikły i Garba, po 1 Glimas, Mrugała, Paszkiewicz i Krawczyk), a tym samym zapewniając sobie historyczny awans do II ligi. W zwycięskim sezonie 1970/1971 ekipę Stali Sanok tworzyli: Ryszard Giera, Zbigniew Baran, Wojciech Bocoń (bramkarze), Wiktor Szlendak, Mieczysław Ćwikła, Adam Łakos, Tadeusz Glimas, Franciszek Bryniarski, Tadeusz Woźniak (obrońcy), Tadeusz Garb, Tadeusz Radzki, Wojciech Mrugała, Jan Paszkiewicz, Zbigniew Krawczyk, Jan Błażowski, Zbigniew Buczek, Jan Łakos, Adam Florczak (napastnicy) oraz Andrzej Wołkowski (trener) i Henryk Gralka (kierownik drużyny). Po triumfie w Sanoka nastała wielka radość, na ulicach sukces świętowało ok. 10 tys. mieszkańców, rozbrzmiewały śpiewy, asystowała im orkiestra dęta. Po historycznym sukcesie wsparcie dla sanockiego hokeja wyraziły władze miasta, przewidując oddanie do użytku w 1977 lodowiska, zwiększenie liczby zawodników z 430 do 580, ponadto stworzono klasę sportową w Szkole Podstawowej nr 7. W tym czasie drużyna sukcesywnie rozwijała się i zbierała cenne doświadczenie. Przyczyniała się do tego przede wszystkim stała i owocna współpraca z Podhalem Nowy Targ (pomoc szkoleniowa, przekazywanie zawodników, sprzętu sportowego). Ponadto sanocka drużyna równolegle z meczami ligowymi rozgrywała spotkania towarzyskie z zespołami pierwszoligowymi oraz zagranicznymi (z Czechosłowacji, Jugosławii, Finlandii, Szwecji). W klubie działała także drużyna juniorów i szkółka hokejowa.
II liga (1971–1976).
Przed debiutanckim sezonem w II lidze drużyna Stali, wzmocniona zawodnikami nowotarskich zespołów Podhala (F. Pajerski na stałe, Adam Radzki) i Wisły (Józef Pyzowski) i rozpoczęła przygotowania już w maju 1971. Przed rozpoczęciem rozgrywek prócz ww. graczy drużynę zasili kolejni zawodnicy Podhala: Kazimierz Mrugała, Leszek Jachna i Stanisław Zapała. Na inauguracją sezonu II ligi 1971/1972 mimo prowadzenia w meczach Stal przegrała dwukrotnie z Cracovią po 4:6. Kontynuując regularne spotkania z zespołami pozaligowymi na początku sezonu Stalowcy zagrali w Sanoku sparing z jugosłowiańskim Partizanem Belgrad wygrywając 6:3. Historycznie pierwsze zwycięstwo drugoligowe sanoczanie odnieśli 30 października 1971 w Sanoku pokonując Cracovię 4:3 (zwycięskiego gola zdobył Jan Paszkiewicz). Łącznie w sezonie. Po I rundzie Stal zajmowała piąte miejsce, a zakończyła debiutancki drugoligowy sezon w 1972 na czwartym miejscu (15 zwycięstw, 1 remis, 16 porażek). W sezonach 1971/1972, 1972/1973 drużyna juniorów Stali występowała w seniorskich rozgrywkach okręgu krakowskiego i była prowadzona przez Stefana Tarapackiego. Od połowy września 1972 szkoleniowcem Stali był Czech Josef Štock. Wówczas w sposób bardziej zorganizowany i perspektywiczny zajęto się szkoleniem drużyny seniorskiej, juniorskich oraz prowadzeniem szkółki hokejowej, przyjmując plan wychowywania własnych zawodników. W edycji 1972/1973 Stal zajęła piąte miejsce (16 zwycięstw, 2 remisy, 18 porażek). W trakcie tego sezonu podczas meczów z Odrą Opole 3-4 lutego 1973 po raz pierwszy została użyta rolba – urządzenie skonstruowana w czynie społecznym w fabryce Autosan, służące do przygotowania i konserwacji tafli lodu do gry (wcześniej następowało to ręcznie). Przed kolejnym sezonem zespół zasilili następni nowotarżanie: Kazimierz Iskrzycki i Franciszek Rekucki. W edycji II ligi 1973/1974 Stal pod wodzą Štocka po pierwszej rundzie zajmowała piąte miejsce, w drugiej rundzie drużyna awansowana czasowo na trzecie miejsce, jednak ostatecznie zakończyła sezon na piątym miejscu (15 zwycięstw, 2 remisy, 11 porażek). W tym czasie równolegle klub prowadził szkółkę hokejową trenowaną przez T. Glimasa, której zawodnicy w 1973 byli bezkonkurencyjni w rozgrywkach wojewódzkiej spartakiady (złożony z uczniów Szkoły Podstawowej nr 1 zespół w czterech meczach z Jarosławiem i Dębicą wygrał wszystkie strzelając aż 110 goli i tracąc tylko dwa). Po zakończeniu sezonu 1973/1974 Stal rozegrała wyjazdowy mecz w ramach Pucharu PZHL, w którym uległa KTH Krynica 5:7, mimo że po dwóch tercjach prowadziła 5:1. Następnie w maju 1974 władze klubu rozwiązały umowę ze Štockiem (wcześniej zakontraktowaną do września 1974) i trenerem został Tadeusz Bujar z Naprzodu Janów, który pozostawał nim przez trzy kolejne sezony. W sezonie 1973/1974 drużyna juniorska Stali zajęła drugie miejsce w rozgrywkach o awans do Centralnej Ligi Juniorów, zaś po rezygnacji drużyny KTH Krynica, decyzją władz PZHL sanoccy juniorzy został włączeni do edycji CLJ 1974/1975. 
We wrześniu 1974 Stal zajęła drugie miejsce w turnieju o mistrzostwo Polskiej Federacji Sportowej Stal w Gdańsku, ulegając gospodarzom (przeciwnikami byli Dolmel Wrocław, Stoczniowiec Gdańsk, Zjednoczeni Września). Przed sezonem 1974/1975 drużyna miała aspirację gry w czołówce ligowej, ze składu Stali odeszli m.in. Pyzowski i Adam Łakus, a przybyli Stanisław Vogel, Jan Chowaniec, Leszek Ostręga i Witold Kocurek; poza zespołem seniorskim w II lidze, do rozgrywek centralnych została zgłoszona ekipa juniorów, a zespoły juniorów młodszych i żaków do ligi okręgowej krakowskiej. Po pierwszej rundzie Stal zajmowała czwarte miejsce (14 meczów, 17 punktów za 8 zwycięstw, 1 remis i 4 porażki, bramki 61:51), a po drugiej zajęła trzecie miejsce, po czym zgodnie z nowym regulaminem ligowym uczestniczyła w rywalizacji finałowej w grupie o awans do I ligi. W dwunastu meczach tej rywalizacji odniosła trzy zwycięstwa, jeden remis i 8 razy przegrała, zaś w ostatecznej tabeli sezonu zajęła trzecie miejsce (36 meczów, 35 pkt. za 16 wygranych, 3 remisy i 17 porażek, oraz 2 zwycięstwa z Zagłębiem II Sosnowiec później anulowane po wycofaniu się tej drużyny, bramki 158-167). Najskuteczniejszym zawodnikiem w sezonie był rodowity sanoczanin, Jan Paszkiewicz, który pomimo angażowania w zespole utalentowanych zawodników przyjezdnych pozostawał regularnie najlepszym strzelcem Stali. W 1973 utworzono klasę hokejową w Szkole Podstawowej nr 4 w Sanoku pod pieczą byłego zawodnika Ryszardy Giery, w 1974 zdecydowano o otwarciu tam klasy o profilu hokejowym począwszy od roku szkolnego 1974/1975.
W ramach przygotowań do sezonu drużyna zajęła drugie miejsce w IV Turnieju o Puchar Federacji Sportowej „Stal”, ulegając w Gdańsku gospodarzom, ekipie Stoczniowca. W kolejnej edycji II ligi 1975/1976, w którym władze klubu postawiły sobie za cel zajęcie II miejsca, Stal ponownie występowała w Grupie Południowej, po pierwszej rundzie prowadziła w tabeli, w 14 meczach odnosząc 11 zwycięstw, 3 remisy, bez porażki (25 punktów, bramki 97:40, lub 100 bramek zdobytych), zaś w drugiej rundzie odniosła 10 zwycięstw i 4 porażki (20 punktów, bramki 85:44), utrzymując pierwsze miejsce w rozgrywkach (w 28 meczach 21 zwycięstw, 3 remisy i 4 porażki = 45 punktów, bramki 182:84), a tym samym zdobyła mistrzostwo w swojej grupie II ligi i uzyskała awans do I ligi - w decydującym wyjazdowym dwumeczu sanocki zespół dwukrotnie pokonał Chemika Kędzierzyn-Koźle (1:5 i 3:10), a wybitny wkład w te zwycięstwa miał Jan Paszkiewicz, który zdobył w tych spotkaniach 7 z 15 goli. Paszkiewicz został królem strzelców i najskuteczniejszych zawodnikiem (73 punkty za 58 goli i 15 asyst), drugi był Tadeusz Garb (także 73 punkty za 23 gole i 50 asyst), zaś obaj występowali w pierwszym i decydującym ataku zespołu, który uzupełniał Czesław Radwański. Skład zwycięskiego zespołu, który pod wodzą trenera Tadeusza Bujara wywalczył awans do I ligi w sezonie 1975/1976, stanowili: Jan Paszkiewicz (26 lat), Stanisław Zapała (26, kapitan), Mieczysław Ćwikła (25), Kazimierz Szostak (20), Tomasz Zieliński (18), Zenon Borowik (22), Stanisław Vogel (21), Franciszek Rekucki (21), Kazimierz Iskrzycki (24), Tadeusz Garb (27), Kazimierz Mrugała (25), Franciszek Pajerski (27), Czesław Radwański (19), Adam Wilusz (21), Zbigniew Buczek (24), Jan Mrugała (26), Wojciech Mrugała (25), Jan Łakos (28), Andrzej Bielec (19); a ponadto Henryk Gralka (kierownik sekcji) i Józef Kornecki (kierownik drużyny). Sukces sanockich hokeistów był największym osiągnięciem miejscowego sportu w ówczesnym czasie, uzyskanym w jubileusz 30-lecia klubu oraz drugim awansem sanockiej drużyny do najwyższej klasy rozgrywkowej (wcześniej Sanoczanka Sanok weszła do I ligi podnoszenia ciężarów). Sukces Stali odbił się echem w regionie, zaś gratulacje i słowa uznania przekazał klubowi I sekretarz KW PZPR w Krośnie, Kazimierz Balawajder, który 10 marc 1976 przyjął drużynę Stali na spotkaniu. Stal została pierwszym zespołem działającym pod patronatem Zjednoczenia Przemysłu Motoryzacyjnego, który uzyskał awans do pierwszej klasy ligowej w sporcie. Do tego czasu w pięciu sezonach w II lidze w latach gry 1971-1976 Stal rozegrała 162 spotkania, w których odniosła 84 zwycięstwa, 11 remisów i 67 porażek (bilans bramkowy 736:682).
I liga (1976/1977).
Przed inauguracyjnym sezonem w I lidze drużyna pod wodzą trenera Bujara, rozpoczęła przygotowania już w maju 1976, przebywała na zgrupowaniu kondycyjnym w Dziwnowie w lipcu 1976, a w sierpniu 1976 trenowali na lodzie w Oświęcimiu, zaś składzie zespołu nastąpiło kilka zmian (odeszli F. Pajerski, J. Łakos, S. Zapała, Z. Borowik, zaś przybyli bramkarz z Gdańska Jerzy Rożdżyński, z Nowego Targu Leszek Behounek, Marek Jachna oraz Tadeusz Vogel i inni). W inauguracyjnym meczu I-ligowym edycji 1976/1977 25 września 1976 Stal uległa na wyjeździe zespołowi GKS Tychy 3:4, doprowadzając do remisu cztery minuty przed końcem czasu gry, po czym tracąc czwartego gola dwie minuty przed końcem czasu gry. Zdobywcą historycznie pierwszego gola sanockiego klubu w najwyższej klasie rozgrywkowej był Jan Paszkiewicz, który ponadto w drugim pojedynku dwumeczu w Tychach, przegranego 3:6, zdobył hat-trick trafiając do bramki rywali trzy razy. W drugim dwumeczu, rozegranym przeciwko Legii Warszawa 2 i 3 października 1976, a jednocześnie premierą I-ligowego sezonu w Sanoku na lodowisku Torsan, Stal dwukrotnie zwyciężyła wynikiem 5:4. Po pierwszej rundzie i rozegraniu 22 meczów Stal zajmowała ostatnie 12. miejsce w tabeli, odnosząc 4 zwycięstwa, 1 remis i 17 porażek (9 punktów, bramki 56-141). W listopadzie 1976, powołując się na względy zdrowotne z pracy zrezygnował trener Tadeusz Bujar, a jego miejsce w rundzie rewanżowej zajął szkolący od października 1976 sanockich juniorów były hokeista i olimpijczyk Kazimierz Bryniarski (Bujar pozostał jego asystentem). Podczas przerwy w rozgrywkach, przed II rundą, w grudniu 1976 Stal przebywała na zgrupowaniu w Nowym Targu. W trakcie rozgrywanej od stycznia 1977 rewanżowej rundy ligowej w marcu tego roku nastąpiła przerwa, podczas której Stalowcy wyjechali do Finlandii na zaproszenie goszczonego wcześniej w Sanoku klubu Kotkan Kiri, rozgrywając dwa mecze towarzyskie, przegrywając z gospodarzami 4:5 i pokonując drużynę z Porvoo 8:3, oraz rozegrali kilka meczów sparingowych w Sanoku, przygotowując się rzetelnie do dalszej gry ligowej mimo zajmowania przedostatniego miejsca w tabeli i praktycznie nie mając już szanse na utrzymanie. W ostatnich meczach sezonu w kwietniu 1977 Stal po wyrównanej grze przegrała dwukrotnie ze zdobywcą złote medalu mistrzostw Polski, Podhalem Nowy Targ (4:8 i 10:14).
W trwającym od 25 września 1976 do 21 kwietnia 1977 sezonie Stal Sanok nie sprostała rywalom na poziomie I-ligowym i w końcowej tabeli zajęła przedostatnie 11. miejsce zdobywając 16 punktów w 44 meczach, odnosząc 7 zwycięstw, 2 remisy i 35 porażek (bramki 121-295), wynikiem czego została zdegradowana do II ligi. W sezonie Stal grała zazwyczaj zestawieniu, w którym I piątkę stanowili Jan Mrugała, Mieczysław Ćwikła (obrońcy) Jan Paszkiewicz, Kazimierz Iskrzycki, Wojciech Mrugała (napastnicy), którzy zdobyli 64 ze 121 goli, zaś II piątkę tworzyli Jan Chowaniec, Grzegorz Sięka, Tadeusz Vogel, Marek Jachna, Leszek Behounek. Najskuteczniejszym strzelcem zespołu był ponownie Jan Paszkiewicz, który na pierwszoligowych taflach zdobył 30 goli. Pomimo wielu porażek niedoświadczona sanocka drużyna często toczyła wyrównane mecze z wieloletnimi pierwszoligowcami, niejednokrotnie prowadząc w trakcie spotkań. Finalnie był to jednoroczny epizod sanoczan w najwyższej klasie rozgrywkowej w okresie pierwszych ponad 30 lat istnienia klubu hokejowego w Sanoku.
II liga (1977–1991).
Po spadku z I ligi drużyna nie zdołała odbudować poziomu triumfator drugiej klasy rozgrywkowej, w związku z czym Stal występowała na zapleczu ekstraklasy przez kolejne kilkanaście lat. W 1977 w Szkole Podstawowej nr 4 działały już cztery klasy sportowe, a instruktorami byli tam T. Glimas, F. Pajerski i Ryszard Giera. Przed nowym sezonem II ligi drużyna przebywała na zgrupowaniu w Gdańsku i w Nowym Targu. Do sezonu II ligi 1977/1978 w Grupie Południowej Stalowcy przystąpili nadal pod kierunkiem trenera Bryniarskiego. 16 października 1977 Stal wygrała w Katowicach-Janowie z Górnikiem Pszów i było to rekordowy rozmiar zwycięstwa w historii jej występów w I i II lidze. Po pierwszej rundzie zespół był na drugim miejscu (20 punktów za 9 wygranych, 2 remisy i 3 porażki), po pierwszym dwumeczu rundy rewanżowej prowadził w tabeli, a następnie regularnie osuwał się w tabeli, by zakończyć rozgrywki na czwartej pozycji (w II rundzie 13 punktów za 6 zwycięstw, 1 remis i 7 porażek; łącznie w sezonie 33 punkty za 15 zwycięstw, 3 remisy i 10 porażek; bramki 132:95). W 1978 zespół juniorski ponownie uzyskał awans do CLJ. Przed sezonem II ligi 1978/1979 władze Stali nie planowały walki o awans drużyny prowadzonej nadal przez Bryniarskiego do I ligi, skupiając się na rozwoju zaplecza klubu, którego drużyna juniorska w tym czasie debiutowała w rozgrywkach CLJ. Po pierwszej rundzie Stal uplasowała się na siódmej pozycji (na 10 zespołów), gromadząc 15 punktów (6 zwycięstw, 3 remisów, 9 porażek, bramki 80-91). Na początku rundy rewanżowej Stal spadła na 7. miejsce, zaś po kolejnych dwumeczach odniosła zwycięstwa, uzyskując finalnie lepszy wynik niż w pierwszej rundzie i gromadząc w rundzie rewanżowej tyle punktów co mistrz GKS Tychy (24 pkt. za 11 zwycięstw, 2 remisy i 5 porażek) i kończąc sezon na piątym miejscu (łącznie 17 zwycięstw, 5 remisów i 14 porażek, bramki: 162:162). Latem 1979 nowym szkoleniowcem został Słowak Milan Skokan, a na obiekcie Torsanu zainstalowano dach lodowiska, dzięki czemu po raz pierwszy możliwy był trening na lodzie już w okresie letnim. Stal przystąpiła do sezonu II ligi 1979/1980. Po pierwszej rundzie zajmowała piąte miejsce (19 punktów, 9 zwycięstw, 1 remis, 8 porażek, bramki: 70:77), jednak w rundzie rewanżowej, także trapiona kontuzjami, zaprezentowała słabszą formę, uzyskując 13 punktów (5 zwycięstw, 3 remisy i 10 porażek), zajmując ostatecznie szóste miejsce w lidze mając 32 punkty (łącznie 14 zwycięstw, 4 remisy i 18 porażek, bramki 126-168). Przed sezonem 1980/1981 z drużyny Stali, nadal prowadzonej przez trenera Skokana, odeszli T. Garb, F. Rekucki i Jan Mrugała, a skład wzmocnił nowotarżanin Wojciech Bryniarski i wychowankowie. Stal odznaczyła się najsłabszym początkiem w historii swoich startów w II lidze, przegrywając sześć pierwszych dwumeczów tj. 12 spotkań, po czym do grudnia wygrała cztery spotkania i po ostatniej kolejce awansowała na przedostatnie miejsce (8 punktów w 18 meczach, 4 zwycięstwa i 14 porażek, bramki 48:118). W rundzie rewanżowej sanoczanie pokazali się z lepszej strony ostatecznie zajmując siódme miejsce (uzyskali 21 punktów za 10 zwycięstw, 1 remis i 7 porażek, zaś w całych sezonie zgromadzili 29 pkt. za 14 wygranych, 1 remis i 21 porażek, bramki 180-202), lecz sezon należy uznać za nieudany i był straconą szansą, jako że w tej edycji II ligi aż trzy pierwsze zespoły były premiowane awansem do poszerzanej I ligi. Podczas sezonu, 14 lutego 1981 został rozegrany mecz pokazowy pomiędzy aktualnymi zawodnikami Stali a byłymi hokeistami klubu, zakończony zwycięstwem pierwszych 12:4. Po dwóch latach pracy Milana Skokana, nowym trenerem Stali od czerwca 1981 był Franciszek Pajerski, ajego asystentem Jerzy Rożdżyński. Po negocjacjach z działaczami powstałego NSZZ „Solidarność” władze klubu w 1981 zdecydowały o zatrudnieniu Stali w utworzonym w SFA „Autosan” dziale sportu 20 hokeistów, dla których uprawianie hokeja odtąd było formalnie pracą.
W edycji zreorganizowanej II ligi 1981/1982 Stal przydzielono do Grupy Południowej. Na przełomie grudnia 1981 i stycznia 1982 nastąpiła przerwa w rozgrywkach (w Polsce wprowadzono stan wojenny), podczas której Stal zagrała sparingi z Podhalem (przegrane 2:7, 6:8). Sanoczanie wygrali rywalizację w Grupie Południowej, w decydującym meczu pokonując u siebie Unię Oświęcim 4:2 dzięki dwóm golom Jana Paszkiewicza (łącznie, wobec pięciu uczestników Grupy Południowej i wycofania się w trakcie drużyny z Kędzierzyna, Stal rozegrała w sezonie tylko 14 meczów, zaś łącznie uzyskała 11 zwycięstw, w tym dwa walkowery, 1 remis i poniosła cztery porażki; mając bilans bramkowy 105:44). Następnie Stalowcy zagrali w eliminacjach do I ligi, które stanowiły dwa turnieje finałowe, rozegrane w Sanoku i w Gdańsku, zaś uzyskali w nich analogiczne rezultaty odnosząc po jednym zwycięstwie z Unią Oświęcim, po remisie z Pomorzaninem Toruń oraz dwukrotnie ulegając Stoczniowcowi Gdańsk, w tym w decydującym meczu 6:14, wskutek czego zajęli trzecie miejsce. W sezonie CLJ 1981/1982 znaczące postępy poczyniła drużyna juniorska Stali, która wygrała swoją grupę nr 3 i po raz pierwszy awansowała do turnieju finałowego w którym zajęła szóste miejsce na ośmiu uczestników.
W kolejnym sezonie II ligi 1982/1983 Stal, nadal pod wodzą trenerów Pajerskiego i Rożdżyńskiego, rywalizowała w mocniejszej od zeszłorocznej Grupie Południowej, liczącej siedmiu uczestników. Po pięciu dwumeczach awansowali nawet na 2. miejsce, jednak potem ponosili porażki i po pierwszej rundzie zajmowali piąte miejsce (w 12 meczach zdobyli 11 pkt. za 5 zwycięstw, 1 remis i 6 porażek, bramki 52:50). W drugiej rundzie rundzie zaprezentowali się lepiej, odnosząc 8 wygranych, jeden remis i trzy porażki (17 pkt.), a w ostatnim dwumeczu pokonali Legię KTH Krynica, wyprzedzając ten zespół i kończąc sezon na czwartym miejscu (łącznie 28 pkt. za 13 zwycięstw, 2 remisy i 9 porażek, bramki 114:100), nie uzyskując kwalifikacji do turniejów eliminacyjnych o I ligę. Od stycznia 1983 asystentem trener Pajerskiego był Jan Mrugała, który w połowie roku przejął obowiązki szkoleniowca wraz z Mieczysławem Ćwikłą. 6 października 1983 powstał oficjalny Klub Kibica ZKS Stal Sanok, złożony głównie z uczniów II LO w Sanoku (pierwszym prezesem KK został uczeń tej szkoły Marek Pomykała). Do sezonu II ligi 1983/1984 Stal nie przystępowała już z oczekiwaniami sukcesu wobec braków w zakresie sprzętu wzmocnień kadrowych z zewnątrz, a także odejściem kilku zawodników (zakończyli kariery W. Mrugała i S. Vogel, a zaprzestali treningów obiecujący wychowankowie Andrzej Ambicki i Marek Milczanowski; później wznowili). Wobec pięciu uczestników w Grupie Południowej rozegrano tym razem cztery rundy (w każdej 4 dwumecze); po pierwszej rundzie Stal zajmowała trzecie miejsce, po drugiej trzecie, po trzeciej drugie, po czwartej ostatecznie zajęli trzecie miejsce, przegrywając cztery decydujące spotkania z KTH (łącznie w 32 spotkaniach Stal zdobyła 41 punktów, za 20 zwycięstw, 1 remis i 11 porażek, bramki 179-126), wskutek czego nie zakwalifikowała się do turnieju finałowego, stanowiącego eliminację do I ligi.
Od października 1984 I trenerem był Mieczysław Ćwikła. Do sezonu II ligi 1984/1985 drużyna przystąpiła bez wzmocnienia kadrowego, przy kłopotach finansowo-sprzętowych oraz wobec konieczności rozgrywania meczów domowych poza Sanokiem z uwagi na modernizację Torsanu. Mimo tego Stal udanie wystartowała w tej edycji II ligi, będąc początkowo nawet liderem tabeli, aczkolwiek z czasem pojawiły się porażki, wskutek czego po pierwszej rundzie zgromadziła 14 punktów w 11 meczach (7 zwycięstw i 4 porażki; gole 91:43) i była czwarta. W styczniu 1985 z funkcji I trenera ustąpił M. Ćwikła, a jego miejsce zajął Tadeusz Glimas. W drugiej rundzie drużyna uzyskała 15 punktów w 11 meczach (7 zwycięstw, 1 remis i 3 porażki; gole 90:33), zaś łącznie w 22 meczach zdobyła 29 punktów (14 zwycięstw, 1 remis, 7 porażek; gole 187-76), zajmując czwarte miejsce i uzyskując kwalifikację do eliminacji o awans do I ligi. W trakcie rozgrywek W związku z zachowaniem kibiców Stali wobec sędziów spotkania z Legią KTH Krynica 19 stycznia 1985 władze PZHL ukarały klub karą pieniężną w wysokości 25 tys. złotych. W finałowych sześciu dwumeczach eliminacyjnych tj. 12 spotkaniach Stal uzbierała 9 punktów (za 4 zwycięstwa, 1 remis i 7 porażek, bramki 47:81) i na koniec sezonu pozostała na czwartej pozycji (łącznie uzyskała 38 punktów za 18 wygranych, 2 remisy i 14 porażek, bramki 234:157). W latach 1983-1985 kierownikiem sekcji hokejowej Stali był Józef Kornecki, który przez minionych 16 lat pełnił także funkcję kierownika drużyny. Po gruntownym przygotowaniu drużyny kierowanej przez T. Glimasa i asystenta Macieja Czapora Stal przystępowała do sezonu II ligi 1985/1986 znów z aspiracjami walki o I ligę, zostając przydzielona do Grupy Południowej, liczącej siedem zespołów. Z różnych względów pierwszy dwumecz odbył się w Sanoku dopiero 9-10 listopada 1985. W I rundzie Stalowcy w 12 meczach zdobyli 11 pkt. (4 zwycięstwa, 3 remisy i 5 porażek), a w II rundzie 16 pkt. (8 wygranych i 4 porażki), zaś łącznie uzyskali 27 pkt. w 24 meczach (12 zwycięstw, 3 remisy i 9 porażek, bramki 134:110), zajmując finalnie czwarte miejsce, nie dające awansu do eliminacji o I ligę. Drużyna juniorów Stali w rozgrywkach CLJ zajęła w edycji 1985/1986 szóste miejsce.
Do następnego sezonu II ligi 1986/1987 zespół Stali, nadal kierowany przez T. Glimasa i asystenta M. Czopora, przystąpił z narastającymi problemami sprzętowymi, zaś w wyniku kolejnej reorganizacji rozgrywek został przydzielony do Grupy I Centralnej. Rozgrywki składały się z trzech rund. Po pierwszej rundzie tj. 8 meczach Stal miała 7 pkt, po drugiej tj. 16 meczach – 11 pkt. i była czwarta, zaś po trzeciej rundzie Stal uplasowała się na trzeciej pozycji. W pierwszym etapie fazy play-off Stal wyeliminowała drużynę z innej grupy, Borutę Zgierz w meczach 2:1 (wyniki 10:5, 7:8 d., 6:3), po czym w półfinale uległa Pomorzaninowi Toruń (3:15 i 3:7), zaś w rywalizacji o trzecie miejsce w dwumeczu pokonała GKS Jastrzębie (porażka na wyjeździe 5:3 i zwycięstwo w Sanoku 7:3. W sumie w 33 meczach Stal uzyskała 27 pkt. (12 3 8, bramki 115:140). Mimo braku sukcesu drużyny seniorskiej w tym czasie w klubie panował umiarkowany optymizm w przyszłość z uwagi na wzrastający poziom dyspozycji młodych wychowanków klubu.
W trakcie przygotowań do nowego sezonu na początku września 1987 Stal brała udział w turnieju o Puchar Krakowskiego Okręgowego Związku Hokeja na Lodzie, ulegając Podhalu, Cracovii i Unii Oświęcim. W październiku 1987 doszło do zmian trenerskich w klubie: I trenera T. Glimasa zastąpił F. Pajerski z asystentem T. Garbem, a od funkcję trenera-koordynatora ds. młodzieży objął Andrzej Szczepaniec. Po kolejnej zmianie formuły rozgrywkowej sanoczanie przystąpili do gry w jednej grupie II ligi edycji 1987/1988, złożonej z 10 zespołów. Na koniec sezonu zespół zajął piąte miejsce, gromadząc w 32 meczach 37 punktów (18 zwycięstw, 1 remis i 13 porażek, bramki 155-149). W sezonie 1987/1988, po rocznej przerwie, juniorzy Stali ponownie występowali w rozgrywkach CLJ.
W maju 1988 pierwszym trenerem drużyny seniorskiej został Jerzy Rożdżyński (jego asystentem został F. Pajerski, a później grający zawodnik i zarazem kapitan Jan Ryniak) i pełnił stanowisko do stycznia 1990. Do edycji II ligi 1988/1989 drużyna przystąpiła już bez kłopotów sprzętowych i w mocno odmłodzonym składzie (karierę zakończył m.in. najskuteczniejszy strzelec w historii klubu, Jan Paszkiewicz; średnia wieku ekipy wynosiła niespełna 19,5 roku). Na początku sezonu w Sanoku gościła ponownie fińska drużyna Kotkan Kiri (w meczu towarzyskim padł wynik 7:6). W pierwszej rundzie rozgrywek Stal w 14 meczach zdobyła 8 punktów za 4 zwycięstwa i 10 porażki i zajmowała szóste miejsce (64:76), w drugiej rundzie w 14 spotkaniach uzyskali 14 punktów za 7 zwycięstw i 7 porażek (bramki 76:74), nadal zajmując piąte miejsce (w 28 meczach 22 pkt. za 11 zwycięstw i 17 porażek, bramki 140:150), natomiast w trzeciej rundzie w 14 pojedynkach wywalczyli 16 punktów za 7 zwycięstw, 2 remisy i 5 porażek (bramki 78:64), zaś w końcowej tabeli awansowali na czwarte miejsce (łącznie w 42 meczach uzyskali 38 pkt. za 18 zwycięstw, 2 remisy i 22 porażki, bilans bramkowy 218:214).
Przed sezonem II ligi 1989/1990 drużyna pod kierunkiem trenera Rożdżyńskiego i grającego asystenta J. Ryniaka (ponadto kierownikiem drużyny został Andrzej Demkowicz), ze średnią wiekową zawodników ok. 19 lat oraz z umiarkowanym optymizmem przystępowała do gry, wzmocniona kilkoma nowymi hokeistami (m.in. Sławomir Trelka, Robert Królczyk, Zenon Kurowski i 16-letni Marcin Ćwikła). Drużyna rywalizowała w rozgrywkach z sześcioma rywalami (po wycofaniu OTH Opole). Po I rundzie na początku stycznia 1990 ustąpił ze stanowiska Różdżyński, a jego miejsce zajęli F. Pajerski jako I trener i T. Garb jako asystent. Ostatecznie, przy nieukończonej rywalizacji ligowej (nie wszystkie mecze doszły do skutków główne z powodów problemów finansowych w klubach) Stał została sklasyfikowana na trzeciej pozycji. Wobec pogarszającej się sytuacji ekonomicznej w SFA „Autosan”, dotychczas formalnie zatrudnieni tamże na etacie hokeiści Stali, tuż po zakończeniu sezonu 15 lutego 1990 otrzymali wypowiedzenia umów o pracę (tego samego dnia w przejawie frustracji grupa zawodników wywoływała ekscesy w Sanoku i dokonała aktów dewastacji samochodów w mieście, po czym została zatrzymana przez milicję, zaś później sprawa odbiła się głośnym echem w regionie i zakończyła aktem oskarżenia dwóch byłych hokeistów i zarazem braci przed sądem).
Przed nowym sezonem II ligi 1990/1991 pojawiła się realna groźba nieprzystąpienia drużyny do rozgrywek, jednak ostatecznie 10 dni przed startem ligi zostało zamrożone lodowisko, a drużyna kierowana przez trenera T. Garba i grającego asystenta Cz. Radwańskiego, przystąpiła do gry po krótkotrwałych przygotowaniach, zaś sami zawodnicy i sztab szkoleniowy pozostawał w tym czasie w statusie bezrobotnych. Wobec zaistniałej trudnej sytuacji ekonomicznej, latem Torsan służył jako targowisko miejskie, zaś klub otrzymał wsparcie z Urzędu Wojewódzkiego w Krośnie, a zawodnicy otrzymali stypendia. Drużyna występowała w Grupie Południowej II ligi, mając jedynie czterech rywali, zaś po rozegraniu 12 meczów w sezonie zasadniczym zajęła drugie miejsce, wyprzedzona przez Zofiówkę Jastrzębie. W półfinale rozgrywek, stanowiących zarazem eliminacje do I ligi, Stal uległa dwukrotnie zwycięzcy Grupy Północnej, Polonii Bydgoszcz: w Sanoku 3:4, a w rewanżu na wyjeździe 3:6. Były to ostatnie spotkania ligowe pod szyldem Stali Sanok.
Wiosną 1991 doszło do uzgodnień między działaczami ZKS Stal i grupy sanockich działaczy na temat konieczności powstania nowego, osobnego i samodzielnego klubu hokejowego, po czym 30 kwietnia Walne Zebranie Sprawozdawczo-Wyborcze ZKS Stal podjęło uchwałę o przekazaniu sekcji hokejowej nowo formowanemu samodzielnemu klubowi, jako że 26 marca 1991 miało miejsce zebranie założycielskie inicjatorów założenia nowego klubu hokejowego pod nazwą Sanockie Towarzystwo Sportowe.

</doc>
<doc id="4779582" url="https://pl.wikipedia.org/wiki?curid=4779582" title="SpC Rudolfshügel">
SpC Rudolfshügel

SpC Rudolfshügel – austriacki klub piłkarski z wiedeńskiej dzielnicy Favoriten. Rozwiązany w 1934 roku.
Historia.
Klub sportowy SpC Rudolfshügel został założony w miejscowości Wiedeń 2 września 1902 roku. "Rudolfshügel" to nazwa Wzgórza pomiędzy Laaer Berg i Wienerberg. W grudniu 1903 roku klub dołączył do Austriackiego Związku Piłki Nożnej. Zaledwie rok później doszło do wewnętrznych sporów, tak że niektórzy młodzi gracze odeszli z klubu i założyli ASV Hertha. Od 1904 do 1907 występował w nieoficjalnych rozgrywkach "2. Klasse", zajmując czołowe pozycje. 25 września 1907 roku pozwolono mu przejść do "1. Klasse". W 1911 roku zespół startował w pierwszych oficjalnych rozgrywkach mistrzostw Austrii, które początkowo ograniczały się do drużyn wiedeńskich. W debiutowym sezonie 1911/12 zajął 10.miejsce w Erste Klasse i potem musiał grać w barażach o 9.miejsce ligowe z Herthą, która zajęła 9.miejsce (oba kluby mieli jednakową liczbę punktów). Przegrał z Herthą i był zmuszony potem walczyć w barażach o pozostanie w lidze z mistrzem drugiej klasy SC Wacker, którego pokonał 6:0. W kolejnych trzech sezonach zajmował 7.miejsce. W sezonie 1915/16 awansował na piątą lokatę, aby w 1916/17 być trzecim w tabeli. W sezonie 1917/18 uplasował się na czwartej pozycji. Dopiero w sezonie 1918/19 osiągnął największy sukces, zdobywając wicemistrzostwo Austrii. Jednak potem rozpoczęła się gorsza seria w kolejnych sezonach. Sezon 1922/23 zakończył na ostatnim 13.miejscu i spadł do drugiej ligi. Następnie zwyciężył w 2. Klasse Süd i po roku wrócił do I. Ligi. W kolejnych sezonach na najwyższym poziomie znajdował się w dolnej połowie tabeli. Sezon 1926/27 uplasował się na ostatniej 13.pozycji i ponownie został zdegradowany do drugiej ligi. Po zakończeniu sezonu 1927/28, w którym zajął czwarte miejsce, klub od października 1927 roku został ostatecznie zawieszony przez związek, ponieważ nie był w stanie wypłacić „w znacznym stopniu” wygórowanych wynagrodzeń graczom Englert i Ambros. Przez problemy finansowe klub nie był w stanie wystartować w rozgrywkach zawodowych i latem 1928 dołączył do VAFÖ. Po kilku sezonach w amatorskich mistrzostwach VAFÖ klub został całkowicie rozwiązany w 1934 roku, a większość zawodników przeniosła się do 1. FFC Vorwärts 06 Wien.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w białych koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz Rudolfshügel w Wiedniu o pojemności 2 000 widzów.

</doc>
<doc id="4779583" url="https://pl.wikipedia.org/wiki?curid=4779583" title="Rudolfshügel Wiedeń">
Rudolfshügel Wiedeń



</doc>
<doc id="4779584" url="https://pl.wikipedia.org/wiki?curid=4779584" title="Bitwa u wybrzeży Rumani">
Bitwa u wybrzeży Rumani



</doc>
<doc id="4779590" url="https://pl.wikipedia.org/wiki?curid=4779590" title="Franciszek Skupieński">
Franciszek Skupieński

Franciszek Ksawery Skupieński (ur. 21 listopada 1888 w Tumie k. Łęczycy, zm. 26 czerwca 1962 w Łodzi) – polski botanik i mikolog, profesor Uniwersytetu Stefana Batorego w Wilnie, Uniwersytetu Łódzkiego, rektor Wyższej Szkoły Gospodarstwa Wiejskiego w Łodzi.
Studiował na wydziale matematyczno-fizycznym na Sorbonie w Paryżu i w 1920 na Sorbonie otrzymał stopień doktora. Habilitował się w 1929 na Uniwersytecie Warszawskim.
W latach 1937–39 był profesorem Uniwersytetu Stefana Batorego w Wilnie. Podczas okupacji hitlerowskiej uczestniczył w tajnym nauczaniu w Warszawie. W 1945 był organizatorem i rektorem Wyższej Szkoły Gospodarstwa Wiejskiego w Łodzi. W 1946 mianowany profesorem Uniwersytetu Łódzkiego, na którym pracował do przejścia na emeryturę w 1960. 
Najważniejsze prace dotyczą śluzowców oraz grzybowych uszkodzeń i konserwacji drewna budowlanego.
Był członkiem Towarzystwa Naukowego Warszawskiego, Łódzkiego Towarzystwa Naukowego, Polskiego Towarzystwa Botanicznego
Odznaczony m.in. Krzyżem Oficerskim Orderu Odrodzenia Polski.
Został pochowany na Starym Cmentarzu w Łodzi.

</doc>
<doc id="4779592" url="https://pl.wikipedia.org/wiki?curid=4779592" title="Bellevigne-les-Châteaux">
Bellevigne-les-Châteaux

Bellevigne-les-Châteaux – gmina we Francji, w regionie Kraj Loary, w departamencie Maine i Loara. W 2013 roku populacja ludności wynosiła 3665 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Brézé, Chacé oraz Saint-Cyr-en-Bourg. Siedzibą gminy została miejscowość Chacé. 

</doc>
<doc id="4779594" url="https://pl.wikipedia.org/wiki?curid=4779594" title="SC Rudolfshügel">
SC Rudolfshügel



</doc>
<doc id="4779596" url="https://pl.wikipedia.org/wiki?curid=4779596" title="Hertha Wiedeń">
Hertha Wiedeń



</doc>
<doc id="4779598" url="https://pl.wikipedia.org/wiki?curid=4779598" title="Julia Koralun-Bereźnicka">
Julia Koralun-Bereźnicka

Julia Koralun-Bereźnicka – polska ekonomistka, dr hab. nauk ekonomicznych, adiunkt Katedry Finansów Przedsiębiorstw Wydziału Zarządzania Uniwersytetu Gdańskiego.
Życiorys.
W 2000 ukończyła studia ekonomiczne na Uniwersytecie Gdańskim, 15 grudnia 2003 obroniła pracę doktorską "Wpływ procesu integracji ekonomicznej na stopień zróżnicowania gospodarek krajów Unii Europejskiej", 6 lipca 2017 habilitowała się na podstawie pracy zatytułowanej "Wpływ kraju i sektora oraz wielkości przedsiębiorstwa na strukturę kapitału przedsiębiorstw w krajach Unii Europejskiej". Pracowała w Katedrze Ekonomii i Zarządzania na Wydziale Przedsiębiorczości i Towaroznawstwa Akademii Morskiej w Gdyni.
Piastuje funkcję adiunkta w Katedrze Finansów Przedsiębiorstw na Wydziale Zarządzania Uniwersytetu Gdańskiego.

</doc>
<doc id="4779602" url="https://pl.wikipedia.org/wiki?curid=4779602" title="Huillé-Lézigné">
Huillé-Lézigné

Huillé-Lézigné – gmina we Francji, w regionie Kraj Loary, w departamencie Maine i Loara. W 2013 roku populacja ludności wynosiła 1338 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Huillé oraz Lézigné. Siedzibą gminy została miejscowość Lézigné. 

</doc>
<doc id="4779603" url="https://pl.wikipedia.org/wiki?curid=4779603" title="Grab (Republika Serbska, gmina Trnovo)">
Grab (Republika Serbska, gmina Trnovo)

Grab (cyr. Граб) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 4 mieszkańców.

</doc>
<doc id="4779604" url="https://pl.wikipedia.org/wiki?curid=4779604" title="Gračanica (Republika Serbska, gmina Trnovo)">
Gračanica (Republika Serbska, gmina Trnovo)

Gračanica (cyr. Грачаница) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 1 mieszkańca.

</doc>
<doc id="4779605" url="https://pl.wikipedia.org/wiki?curid=4779605" title="Jerzy Rey">
Jerzy Rey

Jerzy Kazimierz Rey (ur. 7 września 1957) – polski menedżer, socjolog i urzędnik państwowy, w latach 1992–1993 podsekretarz stanu w Ministerstwie Rolnictwa i Gospodarki Żywnościowej.
Życiorys.
W 1981 ukończył studia w Instytucie Socjologii Uniwersytetu Warszawskiego. W latach 1980–1990 pracował jako asystent i starszy asystent w Instytucie Rozwoju Wsi i Rolnictwa Polskiej Akademii Nauk, gdzie zajmował się socjologią wsi. Odbył zagraniczne staże naukowe i wyjazdy m.in. w Université de Paris X, Finlandii, Kanadzie, Brazylii i Tunezji.
Od 1990 do 1991 był dyrektorem Biura Krajowego NSZZ Rolników Indywidualnych „Solidarność”. Następnie został doradcą ministra rolnictwa i gospodarki żywnościowej oraz dyrektorem generalnym resortu, a od 1991 do 1993 pozostawał wiceprezesem KRUS. Od 22 lipca 1992 do 8 kwietnia 1993 pełnił funkcję podsekretarza stanu w Ministerstwie Rolnictwa i Gospodarki Żywnościowej, kierował także Funduszem Restrukturyzacji i Oddłużenia Rolnictwa (poprzednikiem Agencji Restrukturyzacji i Modernizacji Rolnictwa). Później przez rok pozostawał wiceprezesem towarzystwa ubezpieczeniowego Compensa. Następnie związał się z przedsiębiorstwem informatyczno-konsultingowym Skyline Investment, w której przez ponad 20 lat zajmował fotel dyrektora generalnego. Obejmował także stanowiska kierownicze w powiązanych z nią spółkach oraz przedsiębiorstwach finansowych i produkcyjnych. Został też przewodniczącym rady związku Polskie Mięso.

</doc>
<doc id="4779607" url="https://pl.wikipedia.org/wiki?curid=4779607" title="Jablanica (Republika Serbska)">
Jablanica (Republika Serbska)

Jablanica (cyr. Јабланица) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 257 mieszkańców.

</doc>
<doc id="4779608" url="https://pl.wikipedia.org/wiki?curid=4779608" title="Kijevo (Republika Serbska)">
Kijevo (Republika Serbska)

Kijevo (cyr. Кијево) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 269 mieszkańców.

</doc>
<doc id="4779611" url="https://pl.wikipedia.org/wiki?curid=4779611" title="Klanac (Republika Serbska)">
Klanac (Republika Serbska)

Klanac (cyr. Кланац) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 59 mieszkańców.

</doc>
<doc id="4779612" url="https://pl.wikipedia.org/wiki?curid=4779612" title="Rajski Do">
Rajski Do

Rajski Do (cyr. Рајски До) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 17 mieszkańców.

</doc>
<doc id="4779613" url="https://pl.wikipedia.org/wiki?curid=4779613" title="Tošići">
Tošići

Tošići (cyr. Тошићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 259 mieszkańców.

</doc>
<doc id="4779614" url="https://pl.wikipedia.org/wiki?curid=4779614" title="Turovi">
Turovi

Turovi (cyr. Турови) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 145 mieszkańców.

</doc>
<doc id="4779616" url="https://pl.wikipedia.org/wiki?curid=4779616" title="Rives-du-Loir-en-Anjou">
Rives-du-Loir-en-Anjou

Rives-du-Loir-en-Anjou – gmina we Francji, w regionie Kraj Loary, w departamencie Maine i Loara. W 2013 roku populacja ludności wynosiła 5554 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Soucelles oraz Villevêque. Siedzibą gminy została miejscowość Villevêque. 

</doc>
<doc id="4779619" url="https://pl.wikipedia.org/wiki?curid=4779619" title="Zabojska (Republika Serbska)">
Zabojska (Republika Serbska)

Zabojska (cyr. Забојска) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Trnovo. W 2013 roku liczyła 21 mieszkańców.

</doc>
<doc id="4779623" url="https://pl.wikipedia.org/wiki?curid=4779623" title="Franciszek Smurąg">
Franciszek Smurąg

Franciszek Smurąg (ur. 1 grudnia 1895 w Kielcach, zm. 14 czerwca 1940 tamże) – żołnierz Legionów Polskich i funkcjonariusz Policji Państwowej. Uczestnik I wojny światowej, kawaler Orderu Virtuti Militari.
Życiorys.
Urodził się w rodzinie Piotra i Małgorzaty z d. Owczarek. Absolwent szkoły powszechnej i kursów urzędniczych. Pracował w Sądzie Okręgowym w Kielcach. Działał w Związku Strzeleckim. Od 16 sierpnia 1914 w Legionach Polskich, żołnierz 6 kompanii w 3 pułku piechoty Legionów Polskich, a od 15 grudnia kolejno w 9 i 3 kompanii w 2 pułku piechoty Legionów Polskich z którym walczył podczas I wojny światowej.
„Szczególnie odznaczył się 3 sierpnia 1916 pod Sitowiczami nad Stochodem, gdzie na wysuniętym posterunku obserwacyjnym informował o kierunku i zasięgu ognia nieprzyjacielskiego, umożliwiając sprawne przeprowadzenie kontrataku oddziałów polskich. Podczas boju został ranny”. Za tę postawę został odznaczony Orderem Virtuti Militari.
Po kryzysie przysięgowym 1917 internowany w obozie żołnierskim w Szczypiornie. Zwolniony z wojska w listopadzie 1918. Pracował następnie w Policji Państwowej i w Kasie Chorych. Zmarł w wyniku choroby w Kielcach i tam też został pochowany.
Był żonaty, miał córkę Olimpię (ur. 1919).

</doc>
<doc id="4779629" url="https://pl.wikipedia.org/wiki?curid=4779629" title="Zarna">
Zarna

Zarna (łac. "Diocesis Zarnensis") – stolica historycznej diecezji w Cesarstwie Rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4779630" url="https://pl.wikipedia.org/wiki?curid=4779630" title="Sarajewo Wschodnie">
Sarajewo Wschodnie

Sarajewo Wschodnie (cyr. Источно Сарајево) – dawna wschodnia część Sarajewa, leżąca w Bośni i Hercegowinie, w Republice Serbskiej. Jej obszar podzielony jest pomiędzy gminy: Istočna Ilidža, Istočni Stari Grad i Istočno Novo Sarajevo.
Geografia.
Sarajewo Wschodnie leży w centralnym punkcie Bośni i Hercegowiny. Zajmuje powierzchnię 1450 km². Przepływa przez nie rzeka Miljacka. Miasto położone jest na wysokości 500 m n.p.m., w kotlinie pomiędzy pięcioma górami pasma Alp Dynarskich: Bjelašnica (2067 m), Igman (1502 m), Jahorina (1913 m), Trebevic (1627 m) i Treskavica (2088 m). Duża część miasta położona jest na stromych stokach, co wpływa na zabudowę i układ ulic. W okolicznych górach (Bjelašnica, Igman, Jahorina) czynne są ośrodki narciarskie.
Historia.
Początkowo wschodnią część Sarajewa Serbowie nazwali "Srpsko Sarajevo", jednak sąd konstytucyjny Bośni i Hercegowiny anulował tę nazwę, co wymusiło przyjęcie nowej, obecnie używanej.
Gospodarka.
Sarajewo Wschodnie jest administracyjnym, przemysłowym, kapitałowym, finansowym i kulturalnym centrum Republiki Serbskiej.

</doc>
<doc id="4779638" url="https://pl.wikipedia.org/wiki?curid=4779638" title="Lista uniwersytetów i szkół wyższych w Kairze">
Lista uniwersytetów i szkół wyższych w Kairze



</doc>
<doc id="4779639" url="https://pl.wikipedia.org/wiki?curid=4779639" title="Piłka nożna w Prusach Wschodnich">
Piłka nożna w Prusach Wschodnich



</doc>
<doc id="4779640" url="https://pl.wikipedia.org/wiki?curid=4779640" title="Wojciech Kryszewski">
Wojciech Kryszewski

Wojciech Marian Kryszewski (ur. 1958 w Toruniu) – polski profesor matematyki, autor ponad 60 publikacji naukowych z zakresu analizy nieliniowej i topologii.
Kierownik Uniwersyteckiego Centrum Badań Nieliniowych im. J. P. Schaudera (2012–2018); redaktor zarządzający czasopisma naukowego "Topological Methods in Nonlinear Analysis" (od 2013); przewodniczący Rady Naukowej Uniwersyteckiego Centrum im. J. P. Schaudera w Toruniu (od 2019) i jej wieloletni członek (od 1993); prodziekan ds. nauki Wydziału Matematyki i Informatyki Uniwersytetu Mikołaja Kopernika w Toruniu (2005–2008); profesor zwyczajny i kierownik Katedry Nieliniowej Analizy Matematycznej i Topologii na Uniwersytecie Mikołaja Kopernika w Toruniu (2008–2018), pracownik naukowy Uniwersytetu Łódzkiego oraz Politechniki Łódzkiej (od 2015) oraz Instytutu Matematycznego Polskiej Akademii Nauk.
Zainteresowania naukowe.
Teoria punktów stałych, metody wariacyjne dla równań różniczkowych cząstkowych, metody topologiczne w dynamice równań i inkluzji różniczkowych.

</doc>
<doc id="4779641" url="https://pl.wikipedia.org/wiki?curid=4779641" title="Włodzimierz Dąbkowski">
Włodzimierz Dąbkowski

Włodzimierz Dąbkowski (ur. 1936, zm. 19 listopada 2002) – polski urzędnik państwowy i nauczyciel akademicki, w latach 1992–1994 podsekretarz stanu w Ministerstwie Rolnictwa i Gospodarki Żywnościowej.
Życiorys.
Ukończył studia wyższe i obronił doktorat. Zawodowo związany z Instytutem Budownictwa, Mechanizacji i Elektryfikacji Rolnictwa oraz Szkołą Główną Gospodarstwa Wiejskiego, był m.in. współautorem patentu. Od 1990 pracował w Ministerstwie Rolnictwa i Gospodarki Żywnościowej, m.in. jako szef biura ds. środków produkcji dla rolnictwa i przemysłu rolno-spożywczego. Od 12 marca 1992 do 28 czerwca 1994 pełnił funkcję podsekretarza stanu w tym resorcie, odwołano go na wniosek nowego kierownika resortu Andrzeja Śmietanko. W trakcie sprawowania urzędu przeszedł zawał serca. Później wszedł w skład rady Fundacji Wspomagania Wsi.
Pochowany na cmentarzu Powązkowskim w Warszawie (kwatera 129-3-27/28).

</doc>
<doc id="4779642" url="https://pl.wikipedia.org/wiki?curid=4779642" title="Cecil Matthews">
Cecil Matthews

Cecil Henry Matthews (ur. 13 października 1914 w Christchurch, zm. 8 listopada 1987 w Auckland) – nowozelandzki lekkoatleta specjalizujący się w biegach długodystansowych, dwukrotny mistrz igrzysk Imperium Brytyjskiego.
Wystąpił w biegu na 5000 metrów na igrzyskach olimpijskich w 1936 w Berlinie, ale odpadł w eliminacjach.
Zwyciężył w biegu na 3 mile (przed Peterem Wardem z Anglii i Scottym Rankine’em z Kanady) oraz w biegu na 6 mil (przed Rankine’em i Wallym Haywardem ze Związku Południowej Afryki) na igrzyskach Imperium Brytyjskiego w 1938 w Sydney. Był zgłoszony również do biegu na milę, ale w nim nie wystąpił. Zwycięski bieg na 6 mil był jedynym oficjalnym występem Matthewsa na tym dystansie.
Matthews był mistrzem Nowej Zelandii w biegu na 3 mile w 1935/1936 i 1937/1938.

</doc>
<doc id="4779644" url="https://pl.wikipedia.org/wiki?curid=4779644" title="Tirepied-sur-Sée">
Tirepied-sur-Sée

Tirepied-sur-Sée – gmina we Francji, w regionie Normandia, w departamencie Manche. W 2013 roku populacja ludności wynosiła 943 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: La Gohannière oraz Tirepied. Siedzibą gminy została miejscowość Tirepied. 

</doc>
<doc id="4779648" url="https://pl.wikipedia.org/wiki?curid=4779648" title="Badminton na Igrzyskach Afrykańskich 2015">
Badminton na Igrzyskach Afrykańskich 2015

Badminton na Igrzyskach Afrykańskich 2015 odbywał się w dniach 2–9 września 2015 roku w "Gymnase Étienne Mongha" położonym w Brazzaville.

</doc>
<doc id="4779654" url="https://pl.wikipedia.org/wiki?curid=4779654" title="Lutevanaphis">
Lutevanaphis

Lutevanaphis – wymarły rodzaj owadów z rzędu pluskwiaków i infrarzędu mszyc. Jedyny z monotypowej rodziny Lutevanaphididae. Znany jest tylko jeden gatunek, L. permiana. Żył w gwadalupie, na suchych wówczas terenach północnej Pangei, być może żerując na szyszkach roślin iglastych. Jego jedyną skamieniałość odnaleziono w południowej Francji. Jest to najstarszy znany przedstawiciel mszyc.
Taksonomia.
Rodzaj i gatunek typowy opisali po raz pierwszy w 2014 roku Jacek Szwedo, Jean Lapeyrie i André Nel na łamach „Systematic Entomology”. Opisu dokonano na podstawie pojedynczej skamieniałości odnalezionej w ogniwie Mérifons formacji Salagou na stanowisku Les Vignasses, na terenie Hérault we Francji, datowanej na gwadalup w permie. Holotyp oznaczony Ld LAP 360 A-B zdeponowano w Musée de Lodève. Nazwa rodzajowa pochodzi od "Lutevani", nazwy plemienia Wolków, które zasiedlało w czasach historycznych te tereny oraz od łacińskiego "aphis", oznaczającego „mszycę”. Epitet gatunkowy "permiana" pochodzi od nazwy okresu geologicznego.
Autorzy oryginalnego opisu sklasyfikowali rodzaj w monotypowej rodzinie Lutevanaphididae, a tę z kolei w monotypowej nadrodzinie Lutevanaphidoidea. W 2018 Jacek Szwedo zmienił jednak tę klasyfikację, włączając rodzinę w skład nadrodziny Triassoaphidoidea.
"Lutevanaphis" jest najstarszą znaną skamieniałością mszycy. Już w latach 70’ XX wieku przypuszczano, że mszyce pojawiły się w permie. W 1993 jako najstarszą mszycę opisano "Dubiaphis" z anizyku w triasie, jednak pozycja systematyczna tego taksonu nie jest pewna i bywał umieszczany nawet wśród muchówek. W 2010 jako najstarszą mszycę opisano "Leaphis", również z anizyku. Dopiero odkrycie "Lutevanaphis" potwierdziło występowanie mszyc już w permie.
Morfologia.
Owad znany tylko z przedniego skrzydła o długości 3,55 i szerokości 1,37 mm. Było ono około 2,6 raza dłuższe niż szerokie. Przednia (kostalna) jego krawędź była niepogrubiona. Dobrze zesklerotyzowana, nieco szersza od komórki kostalnej pterostygma miała wypukłą i pogrubioną krawędź tylną. Żyłki: tylna subkostalna, radialna, medialna i przednia kubitalna wyrastały ze wspólnego, prostego, u nasady grubego pnia, biegnącego równolegle do krawędzi kostalnej skrzydła. Od tegoż pnia dwie gałęzie przedniej żyłki kubitalnej, tj. CuA1 i CuA2, odchodziły osobno, w odległości większej niż długość nasadowego odcinka pnia; gałąź CuA2 była silnie wypukła i pogrubiona. Słaba żyłka medialna opuszczała wspólny pień blisko nasadowo-tylnej części pterostygmy pod kątem 50°, dalej rozdzielała się na gałęzie M1+2 i M3+4, a ta pierwsza następnie rozwidlała się na gałęzie M1 i M2. Tylna żyłka radialna odchodziła z tylnej krawędzi pterostygmy w połowie jej długości pod kątem 50° i miała mocno łukowaty przebieg. Tylna żyłka kubitalna (CuP) była silnie wypukła. Ponadto u nasady skrzydła biegły żyłka posterokubitalna (PCu) i żyłka analna (A1), łączące się w kształt litery „Y” o odcinku wspólnym krótszym niż ćwierć długości wolnego odcinka tej drugiej (A1).
Paleoekologia.
Mszyca ta zamieszkiwała obszar północnej Pangei, położony wówczas w strefie równikowej. Były to tereny suche, których półpustynny charakter podtrzymywany był przez blokujące napływ wilgoci zimne prądy morskie, obmywające zachód kontynentu. Znajdujące się tu słone jeziora okresowo wysychały, tworząc plaje. Z suchym klimatem kontrastowało bogactwo fauny. Okresowe zbiorniki wodne zasiedlały liczne muszloraczki, przekopnice i owady. Działalność przekopnic prowadziła do tafonomicznego przemieszczania się szczątków i ich niszczenia, wskutek czego skamieniałości owadów są zwykle fragmentaryczne. Wśród zidentyfikowanych owadów znajdują się przedstawiciele Palaeodictyoptera, Diaphanopterodea, Odonatoptera, Caloneurodea, prostoskrzydłych, świerszczokaraczanów, Paoliida, karaczanów, Thripida, pluskwiaków, Glosselytrodea i sieciarek. Zachowana w formacji Salagou flora jest mniej liczebna i mniej różnorodna niż fauna. Obejmuje różne paprotniki i iglaste. Przypuszcza się, że szyszki tych ostatnich mogły stanowić miejsce żerowania wielu drobnych owadów, w tym wczesnych mszyc z rodzaju "Lutevanaphis".

</doc>
<doc id="4779656" url="https://pl.wikipedia.org/wiki?curid=4779656" title="Lutevanaphididae">
Lutevanaphididae



</doc>
<doc id="4779658" url="https://pl.wikipedia.org/wiki?curid=4779658" title="Lutevanaphis permiana">
Lutevanaphis permiana



</doc>
<doc id="4779660" url="https://pl.wikipedia.org/wiki?curid=4779660" title="Lutevanaphidoidea">
Lutevanaphidoidea



</doc>
<doc id="4779662" url="https://pl.wikipedia.org/wiki?curid=4779662" title="Idjwi">
Idjwi

Idjwi – wyspa we wschodniej części Demokratycznej Republiki Konga, na Jeziorze Kivu, naprzeciwko miast Goma i Bukavu, obok granicy z Rwandą. Zajmuje powierzchnię 285 km² i jest drugą co do wielkości wyspą jeziorną w Afryce.
Wyspa liczy około 220 tys. osób i funkcjonuje półautonomicznie pod rządami dwóch królów (mwami). Przy ponad 8 żywych urodzeniach na kobietę, Idjwi ma jeden z najwyższych na świecie wskaźników całkowitej dzietności (TFR). Gwałtowny wzrost liczby ludności doprowadził do powszechnej degradacji środowiska i braku bezpieczeństwa żywnościowego.
Mieszkają tutaj głównie dwie społeczności etniczne (Havus w ponad 95% i Pigmeje). Położenie wyspy sprzyja rybołówstwu.
Geografia.
Położenie.
Wyspa Idjwi, poprzednio administracyjna podległość wodza Buhavu na terytorium Kalehe, została ustanowiona terytorium na mocy zarządzenia nr 078/238 z 29 września 1974 r. Należy do prowincji Kiwu Południowe. Administracyjnie terytorium Idjwi jest podzielone na dwóch wodzów: wodza Rubenga na północy i Ntambuka na południu. Rubenga składa się z trzech grup, a mianowicie: Bugarula, Bunyakiri i Kihumba i Ntambuka ma także trzy grupy, w tym: Nyakalengwa, Mpene i Mugote.
Wyspa ma długość 40 km i powierzchnię 285 km². Tym samym jest drugą co do wielkości wyspą śródlądową w Afryce. Około 10-15 km wody dzieli wyspę od lądu stałego. Jednak południowy kraniec wyspy znajduje się zaledwie kilometr od Rwandy, która rozciąga się nieco na południe wokół jeziora. Północy kraniec gdzie znajduje się miasto Gofa znajduje się w odległości 30 kilometrów.
Geomorfologia.
Na średniej wysokości 1700 m n.p.m. terytorium Idjwi pozostaje zdominowane przez górzysty obszar, w tym Nyamusisi (2300 m n.p.m.) w centrum wyspy, która oddziela społeczność Ntambuka od społeczności Rubenga. Oprócz tej góry, istnieje wiele szczytów, które można znaleźć na obszarze całej wyspy. Chociaż jest to wyspa, terytorium Idjwi posiada również kilka rzek i strumieni o niskich przepływach od 1 do 3 m³/s, które wpływają do jeziora Kivu. Należą do nich rzeki: Tama, Musheke, Kirheme, Cikoma, Mwiri, Kimalamungo, Kisheke, Bikangi, Kishenyi, Nyaruhogoma, Bwina i Bukole.
Wyspa Idjwi jest bardzo porozrywana i usiana licznymi zatokami, takimi jak Nyamakinga, Kashofu (na południu), Katonda, Kihumba, Lweza, Luhinga, Chirongwe, Shuve, Chondo (na północy). Zapewnia to łatwość instalacji pięknych miejsc portowych, ponieważ kilka miejsc przybrzeżnych jest osłoniętych przed falami.
Gleby i roślinność.
Gleba na wyspie jest głównie piaszczysta w części północnej i gliniasta w części południowej. Zagrożona roślinność jest naturalnie krzewiasta i trawiasta usiana lasem wtórnym. Inna roślinność (chinowiec, kawowiec, eukaliptus, grevillea itp.) znajduje się na prywatnych plantacjach (takich jak Bisengimana) i na polach mieszkańców Idjwi.

</doc>
<doc id="4779663" url="https://pl.wikipedia.org/wiki?curid=4779663" title="Sarajevo Dio - Ilidža">
Sarajevo Dio - Ilidža



</doc>
<doc id="4779669" url="https://pl.wikipedia.org/wiki?curid=4779669" title="Ride (singel Twenty One Pilots)">
Ride (singel Twenty One Pilots)

Ride – piąty singiel amerykańskiego duetu muzycznego Twenty One Pilots z albumu "Blurryface" (2015), wydany 12 kwietnia 2016 roku przez Fueled by Ramen. Piosenka została napisana przez Tylera Josepha.
Nagranie w Polsce uzyskało status diamentowej płyty.
O utworze.
Utwór utrzymany jest w klimacie reggae rocka z elementami electropopu, pop-rapu i innych stylów. Piosenka napisana jest w tonacji Fis-dur z tempem 150 uderzeń na minutę. W utworze występują wokale o rozpiętości od Cis4 do As5.
Teledysk.
Teledysk przedstawia Tylera Josepha i Josha Duna śpiewających piosenkę w lesie. Pod koniec teledysku ubierają okulary przeciwsłoneczne by potem przedostać się na scenę. 

</doc>
<doc id="4779671" url="https://pl.wikipedia.org/wiki?curid=4779671" title="Start Katowice (hokej na lodzie)">
Start Katowice (hokej na lodzie)

Start Katowice – polski klub hokeja na lodzie z siedzibą w Katowicach, który był sekcją sportową WSSiRN „Start” Katowice. W latach 50. przejściowo zespół funkcjonował jako „Start Stalinogród”. Sekcja została rozwiązana.
Sukcesy.
Seniorzy
Juniorzy

</doc>
<doc id="4779672" url="https://pl.wikipedia.org/wiki?curid=4779672" title="Blood for Blood (album Hellyeah)">
Blood for Blood (album Hellyeah)

Blood for Blood – czwarty album studyjny amerykańskiego zespołu muzycznego Hellyeah. Wydawnictwo ukazało się 10 czerwca 2014 roku nakładem wytwórni muzycznej Eleven Seven.

</doc>
<doc id="4779673" url="https://pl.wikipedia.org/wiki?curid=4779673" title="Wyższa Szkoła Gospodarstwa Wiejskiego w Łodzi">
Wyższa Szkoła Gospodarstwa Wiejskiego w Łodzi

Wyższa Szkoła Gospodarstwa Wiejskiego w Łodzi – państwowa szkoła wyższa istniejąca w latach 1945–1950. 
W 1945 działacze Związku Młodzieży Wiejskiej „Wici” i Stronnictwa Ludowego podjęli inicjatywę utworzenia Akademii Rolniczej w Łodzi i powołali komitet organizacyjny uczelni. 
Ministerstwo Oświaty 20 września 1945 powołało do życia Wyższą Szkołę Gospodarstwa Wiejskiego w Łodzi. Miała ona status wyższej szkoły zawodowej bez praw akademickich.
Rektorem do końca istnienia szkoły był Franciszek Skupieński, a wykładowcami pracownicy nowo utworzonych uczelni – Uniwersytetu Łódzkiego i Politechniki Łódzkiej. 
W roku akademickim 1945/46 uczelnia zatrudniała: 15 profesorów, 22 profesorów pracujących na umowę-zlecenie, 34 osoby jako pracownicy pomocniczy. W ciągu 5 lat zespół pracowników zwiększył się o ponad połowę.
Inauguracja odbyła się 10 listopada 1945 i naukę rozpoczęto na 5 wydziałach:
W WSGW funkcjonowało także międzywydziałowe Studium Pedagogiczne dla studentów i dla nauczycieli szkół zawodowych.
Studia trwały trzy lata i absolwenci uzyskiwali tytułu inżyniera. Do ukończenia studiów wymagane było odbycie sezonowych praktyk i rocznej praktyki po studiach. 
Do celów dydaktycznych i badawczych Ministerstwo Rolnictwa przekazało w 1945 WSGW 8 majątków rolnych (Widzew, Kruszów, Lućmierz, Sarnów, Żeronin, Dłutów, Głogowa, Koryta) o łącznej powierzchni 3200 ha, jednak w stanie dewastacji. Majątki doświadczalne podlegały uczelni do 30 czerwca 1949, a po zlikwidowaniu uczelni przejęte przez Państwowe Gospodarstwa Rolne.
Największym problemem w funkcjonowaniu WSGW w Łodzi przez całe pięciolecie były sprawy lokalowe. Pomieszczenia uczelni, w większości były wynajmowane, do uczelni należały tylko budynki przy ul. Wierzbowej 13 i ul. Nowotki 18 (obecnie Pomorska), w którym mieścił się rektorat i administracja. Wykłady prowadzono w kinach „Hel”i „Gdynia”, zajęcia odbywały się w wynajętych salach gimnazjalnych i na torze wyścigowym. W maju 1946 powołano Komitet Budowy WSGW w Łodzi, który miał uzyskać fundusze i rozpocząć budowę obiektów uczelnianych. Sporządzono projekt osiedla barakowego na terenie majątku Widzew koło Ksawerowa, ale ze względów finansowych planów nie zrealizowano.
Rozporządzeniem Rady Ministrów z dnia 31 maja 1950 zlikwidowano Wyższą Szkołę Gospodarstwa Wiejskiego w Cieszynie i Wyższą Szkołę Gospodarstwa Wiejskiego w Łodzi i na ich miejsce powołano Wyższą Szkołę Rolniczą w Olsztynie (w latach 1972–1999 Akademia Rolniczo-Techniczna w Olsztynie). Przyczyna przeniesienia uczelni do Olsztyna miała charakter polityczny; władze centralne dążyły do zagospodarowania ziem północnych i zachodnich. Nie bez znaczenia były także bardzo trudne warunki lokalowe w Łodzi.
Rektor i większość profesorów nie wyraziła zgody na wyjazd do Olsztyna, przeniosła się tylko nieliczna grupa pracowników naukowych. Część słuchaczy przeniesiono do Wyższej Szkoły Ekonomicznej w Łodzi oraz do Politechniki Łódzkiej. Do Olsztyna przeniosło się 576 słuchaczy z trzech wydziałów: Rolniczego, Ogrodniczego, Agronomii Społecznej. 
Dokumentacja archiwalna (m.in. akta pracowników i studentów) Wyższej Szkoły Gospodarstwa Wiejskiego w Łodzi znajduje się w Olsztynie. Całość zespołu akt z lat 1945–1950 przechowywana w Archiwum Uniwersytetu Warmińsko-Mazurskiego w Olsztynie, liczy w sumie 1468 jednostek archiwalnych aktowych zakwalifikowanych w całości do materiałów archiwalnych.
Ze sprawozdań uczelnianych wynika, że w WSGW w Łodzi w poszczególnych latach akademickich studiowało równocześnie ponad 1000 osób. Z akt archiwalnych wynika, że na WSGW w Łodzi ukończyło studia z dyplomem inżyniera 657 osób. 

</doc>
<doc id="4779676" url="https://pl.wikipedia.org/wiki?curid=4779676" title="Walki pod Błędnem i Starą Rzeką">
Walki pod Błędnem i Starą Rzeką

Walki pod Błędnem i Starą Rzeką – seria starć polskich i sowieckich oddziałów partyzanckich z Niemcami w trakcie II wojny światowej, na terenie Borów Tucholskich.
Geneza.
Lasy porastające tereny wokół Błędna i Starej Rzeki stanowiły podczas okupacji niemieckiej rejon działania licznych oddziałów partyzanckich walczących z Niemcami. Bazowały tam: oddziały Armii Krajowej zgrupowania "Cisy 100" dowodzone przez porucznika Alojzego Bruskiego (pseud. "Grab"), w tym 26-osobowy oddział Huberta Bukowskiego "Sójki", 18-osobowy oddział Feliksa Warczaka "Becha", oddział desantowy Ludowego Wojska Polskiego podporucznika S. Mikielewicza, a także dwie sowieckie grupy desantowe kapitana Wiktora "Saszy" mające w swych szeregach 22 spadochroniarzy pochodzenia częściowo polskiego. Zgrupowania te były stosunkowo dobrze uzbrojone, posiadając m.in. granaty i broń maszynową.
Przebieg walki.
Niemcy, świadomi zagrożenia ze strony partyzantów, zorganizowali 26 października 1944 obławę, celem wyeliminowania tych sił. Dnia poprzedniego zamknęli pierścień okrążenia terenów leśnych wzdłuż Zazdrości, Lasek, Brzeźna, Łubów i Starej Rzeki. W działaniach tych udział wzięły pododdziały Wehrmachtu, lokalna żandarmeria, policja i Rosjanie z Rosyjskiej Armii Wyzwoleńczej (własowcy). Oddziały te zamierzały przeczesać lasy z trzech kierunków: od południa, północy i zachodu, w kierunku wschodnim, ku wodom Wdy, za którą wystawili okopaną linię złożoną z żołnierzy Wehrmachtu. Partyzanci, uprzedzeni o tych działaniach, postanowili nie czekać biernie na starcie, lecz samodzielnie, wspólnymi siłami, zaatakować linie niemieckie na Wdzie i tym samym wydostać się z okrążenia. Dwukrotne nieudane próby przełamania niemieckiej linii (m.in. w kierunku północnym odparte przez żandarmów) spowodowały konieczność wycofania się 27 października 1944 w głąb lasów, w kierunku zachodnim. Partyzantom udało się jednak zbudować na tyle silne linie obronne, że skutecznie odpierali niemieckie próby zepchnięcia ich w kierunku rzeki. Wieczorem, 27 października 1944, po zapadnięciu zmroku przeszli z inicjatywy sowietów do zmasowanego kontrataku w kierunku południowym, wzdłuż Wdy, zasypując Niemców granatami i doprowadzając do walk wręcz. Próba wydostania się z okrążenia, którą ostatecznie dowodził Alojzy Bruski, zakończyła się powodzeniem, jednak okupiona została wysokimi stratami: zginęło siedmiu żołnierzy z grupy Bukowskiego, ośmiu z grupy Warczaka oraz sześciu z grup desantowych (według innych źródeł dwunastu partyzantów i ośmiu spadochroniarzy). Partyzanci zanotowali również dwudziestu rannych, a także stratę zapasów amunicji, leków i żywności. Niemcy mieli po swojej stronie około pięćdziesięciu zabitych i rannych.
Była to najcięższa z bitew stoczonych przez te oddziały, a w wyniku strat Bruski rozformował pozostałe jednostki, pozostawiając w lesie 18-osobowy oddział kadrowy. Zaatakowany ponownie w dniach 29-30 grudnia 1944 nie podjął walk i przedostał się na punkt zbiorczy.
Upamiętnienie.
W 1962, dla upamiętnienia walk, odsłonięto w Błędnie, przy szosie do Śliwic, pomnik w formie obelisku z tablicą pamiątkową o treści: "Bohaterskim partyzantom radzieckim i polskim uczestnikom zwycięsko stoczonej walki pod Błędnem z przeważającymi oddziałami okupanta w 18-tą rocznicę tego czynu zbrojnego Społeczeństwo Kociewia 27 października 1962 r". Tablica pamiątkowa na pomniku została wyremontowana i zawieszona ponownie 27 października 2014. Obok pomnika znajduje się również tablica informacyjna Pomorskiego Archiwum Armii Krajowej.

</doc>
<doc id="4779692" url="https://pl.wikipedia.org/wiki?curid=4779692" title="Level of Concern">
Level of Concern

Level of Concern – utwór amerykańskiego duetu muzycznego Twenty One Pilots, wydany 9 kwietnia 2020 roku przez Fueled by Ramen. Piosenka została napisana przez Tylera Josepha.
Nagranie w Polsce osiągnęło status złotej płyty.
O utworze.
Level of Concern to utwór utrzymany w koncepcji dance rocka z elementami funka. Tekst porusza temat pandemii COVID-19, podczas której została napisana i nagrana. Jest to pierwsza piosenka Twenty One Pilots nagrana na gitarze elektrycznej. 

</doc>
<doc id="4779695" url="https://pl.wikipedia.org/wiki?curid=4779695" title="Piast Cieszyn (hokej na lodzie)">
Piast Cieszyn (hokej na lodzie)

Piast Cieszyn – polski klub hokeja na lodzie z siedzibą w Cieszynie. Klub został rozwiązany.
Zespół działał jako sekcja klubu Piast Cieszyn. Występował w rozgrywkach I ligi, II ligi oraz III ligi. W latach 50., w związku zmianą nomenklatury w ramach zrzeszeń sportowych, zespołu funkcjonował pod nazwą „Sparta Cieszyn”.
Zawodnikami Piasta byli m.in. Emil Nikodemowicz, Zdzisław Masełko, a trenerami m.in. Zdzisław Masełko i Andrzej Wołkowski

</doc>
<doc id="4779698" url="https://pl.wikipedia.org/wiki?curid=4779698" title="81 Ceti b">
81 Ceti b

81 Ceti b (HD 16400 b) to .

</doc>
<doc id="4779710" url="https://pl.wikipedia.org/wiki?curid=4779710" title="Wacław Sodkiewicz">
Wacław Sodkiewicz

Wacław Sodkiewicz (ur. 12 września 1899 w Skarboszewie, zm. 10 marca 1971 w Poznaniu) – żołnierz armii niemieckiej i Wojska Polskiego II RP, uczestnik I wojny światowej, wojny polsko-bolszewickiej i kampanii wrześniowej, kawaler Orderu Virtuti Militari.
Życiorys.
Urodził się w rodzinie Kazimierza i Franciszki z d. Józefiak. Absolwent szkoły powszechnej. Zmobilizowany w 1917 do armii niemieckiej. Uległ zatruciu gazem bojowym, zwolniony w 1918, leczył się do końca 1919. Od 1 stycznia 1920 żołnierz w 61 pułku piechoty, z którym później brał udział w walkach wojny polsko-bolszewickiej. 
Szczególnie zasłużył się 29 maja 1920 podczas walk pod Pleszecznicą, gdzie „jako dowódca sekcji zniszczył obsługę nieprzyjacielskiego ckm. Natomiast 20 VIII t.r. w akcji pod Śniadowem zdobył działo”. Za tę postawę został odznaczony Orderem Virtuti Militari.
Zwolniony do rezerwy w czerwcu 1922. Pracował w rodzinnym gospodarstwie rolnym. Od 1930 jako woźny w Sądzie Grodzkim w Poznaniu.
Podczas wojny obronnej w składzie Armii „Poznań”. Brał udział w obronie Warszawy. Po kapitulacji Warszawy więzień obozu niemieckiego w Sachsenhausen. Po zakończeniu wojny wrócił do Poznania, gdzie ponownie pracował do 1950 w Sądzie Grodzkim. Zwolniony z pracy po odkryciu posiadania Orderu Virtuti Militari. Zmarł w Poznaniu i tam też został pochowany (cmentarz Sołacz).
Życie prywatne.
Żonaty z Heleną z d. Tambarska. Mieli dzieci: Zenona (ur. 1929) i Wandę (ur. 1931).

</doc>
<doc id="4779711" url="https://pl.wikipedia.org/wiki?curid=4779711" title="Nagroda Honorowa im. Fryderyka Kremsera">
Nagroda Honorowa im. Fryderyka Kremsera

Nagroda Honorowa im. Fryderyka Kremsera – gratyfikacja, nagroda w postaci specjalnego dyplomu ustanowiona w 1998 roku, przyznawana wyłącznie osobom fizycznym za szczególne osiągnięcia na niwie fotografii, szczególnie fotografii krajoznawczej.
Charakterystyka.
Nagrodę Honorową im. Fryderyka Kremsera (polskiego artysty fotografa uhonorowanego tytułem Artiste FIAP (AFIAP), wieloletniego przewodniczącego Komisji Fotografii Krajoznawczej Zarządu Głównego Polskiego Towarzystwa Turystyczno-Krajoznawczego) ustanowiono 1 stycznia 1998, staraniem Zarządu Głównego PTTK. Nagroda stanowi najwyższą gratyfikację za wybitne dokonania na niwie fotografii krajoznawczej – za twórczość artystyczną, za działalność organizacyjną na niwie fotografii krajoznawczej oraz za popularyzowanie i upowszechnianie fotografii krajoznawczej. 
Nagroda przyznawana jest raz w roku przez Komisję Fotografii Krajoznawczej Zarządu Głównego Polskiego Towarzystwa Turystyczno-Krajoznawczego – na wniosek własny bądź na wniosek członków Kapituły Nagrody, na wniosek innych jednostek organizacyjnych PTTK, na wniosek innych stowarzyszeń fotograficznych nie związanych z PTTK. Wnioski o przyznanie wyróżnienia mogą również składać instruktorzy fotografii krajoznawczej oraz osoby powszechnie znane, związane z ogólnopolskim ruchem fotograficznym. 
Opiekę nad procedurą przyznawania Nagrody Honorowej im. Fryderyka Kremsera sprawuje Kapituła Nagrody. Kapituła przyznaje nominacje osobom kandydującym do nagrody. Laureaci nagrody wybierani są wyłącznie spośród osób nominowanych wcześniej przez Kapitułę Nagrody.

</doc>
<doc id="4779713" url="https://pl.wikipedia.org/wiki?curid=4779713" title="Bottom o’ th’ Moor">
Bottom o’ th’ Moor

Bottom o’ th’ Moor – osada w Anglii, w hrabstwie Wielki Manchester, w dystrykcie Bolton. Leży 22 km od miasta Manchester. W 2018 miejscowość liczyła 807 mieszkańców.

</doc>
<doc id="4779716" url="https://pl.wikipedia.org/wiki?curid=4779716" title="Zespół Szkół Ponadgimnazjalnych nr 1 im. prof. Wacława Żenczykowskiego">
Zespół Szkół Ponadgimnazjalnych nr 1 im. prof. Wacława Żenczykowskiego



</doc>
<doc id="4779718" url="https://pl.wikipedia.org/wiki?curid=4779718" title="Gavray-sur-Sienne">
Gavray-sur-Sienne

Gavray-sur-Sienne – gmina we Francji, w regionie Normandia, w departamencie Manche. W 2013 roku populacja ludności wynosiła 2048 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Gavray, Le Mesnil-Amand, Le Mesnil-Rogues oraz Sourdeval-les-Bois. Siedzibą gminy została miejscowość Gavray. 

</doc>
<doc id="4779720" url="https://pl.wikipedia.org/wiki?curid=4779720" title="TrES-1b">
TrES-1b



</doc>
<doc id="4779728" url="https://pl.wikipedia.org/wiki?curid=4779728" title="Stanisław Drobyszewski">
Stanisław Drobyszewski

Stanisław Władimirowicz Drobyszewski (ros. Станисла́в Влади́мирович Дробыше́вский; ur. 2 lipca 1978 w Czycie) — rosyjski antropolog i popularyzator światopoglądu naukowego. Kandydat nauk biologicznych, docent katedry antropologii wydziału biologii Moskiewskiego Uniwersytetu Państwowego im. M.W. Łomonosowa. Redaktor naukowy portalu Антропогенез.ру

</doc>
<doc id="4779730" url="https://pl.wikipedia.org/wiki?curid=4779730" title="Marynarka Wojenna Republiki Chińskiej">
Marynarka Wojenna Republiki Chińskiej



</doc>
<doc id="4779732" url="https://pl.wikipedia.org/wiki?curid=4779732" title="Irineos Galanakis">
Irineos Galanakis



</doc>
<doc id="4779735" url="https://pl.wikipedia.org/wiki?curid=4779735" title="Port-Bail-sur-Mer">
Port-Bail-sur-Mer

Port-Bail-sur-Mer – gmina we Francji, w regionie Normandia, w departamencie Manche. W 2013 roku populacja ludności wynosiła 2841 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Denneville, Portbail oraz Saint-Lô-d’Ourville. Siedzibą gminy została miejscowość Portbail. 

</doc>
<doc id="4779737" url="https://pl.wikipedia.org/wiki?curid=4779737" title="Krzysztof Gulewicz">
Krzysztof Gulewicz

Krzysztof Gulewicz (ur. 1939) – polski profesor nauk rolniczych (1997), emerytowany pracownik naukowy Instytutu Chemii Bioorganicznej PAN, gdzie kierował Pracownią Fitochemii. Specjalizuje się w biochemii roślin. Był m.in. promotorem rozprawy doktorskiej prof. Przemysława Wojtaszka.
W 2013 r. został odznaczony Krzyżem Kawalerskim Orderu Odrodzenia Polski.

</doc>
<doc id="4779745" url="https://pl.wikipedia.org/wiki?curid=4779745" title="Saint-Sauveur-Villages">
Saint-Sauveur-Villages

Saint-Sauveur-Villages – gmina we Francji, w regionie Normandia, w departamencie Manche. W 2013 roku populacja ludności wynosiła 3618 mieszkańców. 
Gmina została utworzona 1 stycznia 2019 roku z połączenia siedmiu ówczesnych gmin: Ancteville, Le Mesnilbus, La Ronde-Haye, Saint-Aubin-du-Perron, Saint-Michel-de-la-Pierre, Saint-Sauveur-Lendelin oraz Vaudrimesnil. Siedzibą gminy została miejscowość Saint-Sauveur-Lendelin. 

</doc>
<doc id="4779746" url="https://pl.wikipedia.org/wiki?curid=4779746" title="Lufira">
Lufira

Lufira – rzeka w południowo-wschodniej Demokratycznej Republice Kongo, mająca długość około 500 km.
Jej źródła znajdują się na płaskowyżu Katanga, na wysokości 563 m n.p.m., na południe od miasta Likasi. Uchodzi do prawego brzegu Lualaby.

</doc>
<doc id="4779753" url="https://pl.wikipedia.org/wiki?curid=4779753" title="Sandr Wdy">
Sandr Wdy

Sandr Wdy – specjalny obszar ochrony siedlisk (nr PLH 040017) o łącznej powierzchni 6320,75 ha zatwierdzony przez Komisję Europejską jako obszar mający znaczenie dla Wspólnoty decyzją z dnia 10 stycznia 2011. Znajduje się w obrębie Borów Tucholskich, w zlewni Wisły i Wdy. Jest to jeden z najcenniejszych przyrodniczo fragmentów Borów Tucholskich.
Położenie.
Obszar zlokalizowany jest w województwie kujawsko-pomorskim, powiecie świeckim na terenie gmin: Jeżewo, Osie i Warlubie oraz w granicach województwa pomorskiego, na terenie powiatu starogardzkiego, gmin Osieczna, Osiek i Lubichowo. Jest to teren Nadleśnictw Dąbrowa, Lubichowo (Regionalna Dyrekcja Lasów Państwowych w Gdańsku), Osie i Trzebciny.
Obszar obejmuje rdzeniowe części Wdeckiego Parku Krajobrazowego.
Na terenie obszaru znajdują się następujące rezerwaty przyrody: Zdrójno, Krzywe Koło w Pętli Wdy, Jezioro Piaseczno, Brzęki im Z. Czubińskiego, Dury oraz Miedzno.
Geologia.
Obszar położony jest na równinie sandrowej, w którą głęboko wcina się rzeka Wda oraz jej dopływy. W rynnach polodowcowych i zagłębieniach wytopiskowych istnieją różne cenne ekosystemy wodne, bagienne, leśne i inne. Krajobraz jest w części silnie przekształcony przez człowieka, ale mimo to zachował liczne walory przyrodnicze. Ukształtowało go ostatnie zlodowace bałtyckie, zwłaszcza stadiału pomorskiego. Dominującą formą terenu są tutaj równiny sandrowe zbudowane z sypkich piasków z wkładkami głazów, żwirów i otoczaków. Powierzchnia sandrowa nachyla się ku południu, a w okolicy Błędna teren osiąga wysokość 104 – 106 m n.p.m. Jedynym nieprzysłoniętym przez sandr obszarem obszar zajmowany przez rezerwat przyrody Rezerwat przyrody Brzęki im. Zygmunta Czubińskiego. Krajobraz terenu wzbogacają utwory morenowe, w tym pagórki wydmowe, doliny rzek, rynny glacjalne oraz wytopiska po martwym lodzie. Zwierciadło wód gruntowych występuje w tym obszarze na ogół głęboko. 
Przyroda.
Szata leśna jest stosunkowo młoda - liczy około 11,5 – 12 tysięcy lat. Obecne bory sosnowe są wynikiem działań ludzkich, jednak sztucznie wprowadzona sosna zastąpiła tutaj sosnę rodzimą, bez powodowania drastycznych przemian w środowisku i krajobrazie. Dzięki temu zachowały się na tym terenie układy przyrodnicze zbliżone do naturalnych. Ubogie gleby, urozmaicona rzeźba terenu i dobrze rozwinięta sieć hydrograficzna wpływa na obfitość rzadkich i ginących gatunków występujących tu roślin.
Wahania temperatury są dość znaczne oraz częste, zarówno w okresie letnim jak i zimowym. Okres wegetacyjny trwa około 210–220 dni, od końca marca do początku listopada. W okresie wegetacyjnym spada około 280–340 mm opadu.
W obszarze występują cenne siedliska, m.in.: starorzecza i naturalne eutroficzne zbiorniki wodne ze zbiorowiskami z "Nymphaeion" oraz "Potamion", naturalne, dystroficzne zbiorniki wodne, ciepłolubne, śródlądowe murawy napiaskowe ("Koelerion glaucae"), zmiennowilgotne łąki trzęślicowe ("Molinion"), niżowe świeże łąki użytkowane ekstensywnie ("Arrhenatherion elatioris"), torfowiska wysokie z roślinnością torfotwórczą, torfowiska przejściowe i trzęsawiska (przeważnie z roślinnością z "Scheuchzerio-Caricetea nigrae"), torfowiska nakredowe, grąd środkowoeuropejski i subkontynentalny, bory i lasy bagienne, łęgi wierzbowe, topolowe, olszowe i jesionowe. 
Do najcenniejszych gatunków fauny i flory obszaru należą: boleń pospolity, koza pospolita, głowacz białopłetwy, piskorz, różanka europejska, minóg strumieniowy, kumak nizinny, traszka grzebieniasta, wydra, wilk szary, bóbr europejski, mopek zachodni, haczykowiec błyszczący, lipiennik Loesela, czerwończyk nieparek, trzepla zielona i skójka gruboskorupowa. W lasach obszaru występuje też łoś i kania.

</doc>
<doc id="4779755" url="https://pl.wikipedia.org/wiki?curid=4779755" title="Ataki WannaCry i NotPetya">
Ataki WannaCry i NotPetya

Atak WannaCry i NotPetya – seria cyberataków wykonanych za pomocą oprogramowania wymuszającego okup, zwanego "ransomware", która dotknęła kilkanaście krajów, przeprowadzona w 2017 roku.
Exploit EternalBlue.
Złośliwe oprogramowanie wykorzystujące exploit (program mający na celu wykorzystanie błędów w oprogramowaniu) o nazwie „EternalBlue” zostało opracowane przez amerykańską agencję bezpieczeństwa (NSA). Zostało ono wykorzystane przez grupę hakerów zwaną Shadow Brokers (TB). Udostępniła ona publicznie luki, które były ukierunkowane na zapory korporacyjne, oprogramowanie antywirusowe i produkty Microsoft.
EternalBlue wykorzystał lukę w protokole Microsoft Server Message Block 1.0 (SMBv1), i dzięki niej zyskał dostęp do zdalnego wykonania dostarczonego kodu na komputerze ofiary (użycie Double Pulsar, czyli tak zwanego backdoor). DublePulsar zapewnił cyberprzestępcom wysoką kontrolę nad systemem komputerowym. Backdoor używa trzech poleceń: ping, kill i exec.
Atak WannaCry.
Atak miał miejsce w połowie maja 2017 roku. Celem ataku były hosty oparte na MS Windows. Atak żądał okupu w zamian za możliwość odszyfrowania plików. Przy pomocy exploita EternalBlue zostało zainfekowanych około 230 tysięcy hostów w 150 krajach. WannaCry udało się przeprowadzić na dużej ilości komputerów, ponieważ wiele osób nie instalowało poprawek w oprogramowaniach. Dla jednych to czynność uciążliwa, inni nie są wystarczająco świadomi takiej konieczności.
Luka w systemie została usunięta przez łatkę MS17-010.
Przebieg infekcji.
Zainfekowane komputery dostawały komunikat z informacją o przeprowadzonym ataku.
Plikom po infekcji zostało nadane rozszerzenie .WNCRY. By przywrócić normalny dostęp do danych, należy wpłacić około 300 dolarów (w bitcoinach) za każdą zainfekowaną stację. Hakerzy zastosowali tutaj socjotechnikę polegającą na zastraszeniu: cena miała dwukrotnie wzrosnąć po trzech dobach, a po upływie tygodnia odzyskanie danych stawało się niemożliwe.
Hakerzy w komunikacie informują swoje ofiary w jaki sposób mają dokonać płatności – za pomocą programu Bitcoin oraz podają adres portfela, na który mają wykonać transfer środków pieniężnych. Sprawcy podali trzy różne adresy dla portfeli.
Ofiary ataku WannaCry.
W ataku ucierpiało kilka większych firm oraz instytucje jak brytyjska służba zdrowia, rosyjskie banki i koleje państwowe oraz 1000 komputerów w ministerstwie spraw wewnętrznych, firma EMERCOM oraz MeganFon. indyjskie linie lotnicze oraz włoskie uniwersytety. Infekcja dosięgła także firmy: Nissan, Telefonica, FedEx, Deutsche Bahn.
Do 17 maja hakerzy otrzymali ponad 79 tysięcy USD.
Atak NotPetya.
NotPetya pojawił się miesiąc po serii ataków WannaCry i uderzył w sektor związany z infrastrukturą krytyczną. Atak miał miejsce pod koniec czerwca 2017 roku. Krajem najbardziej dotkniętym jego działaniem była Ukraina, gdzie zostały zaatakowane najważniejsze elementy infrastruktury krytycznej (m.in. lotnisko w Boryspolu). Według analizy przeprowadzonej przez firmę Eset 80% wszystkich infekcji było skierowanych na Ukrainę.
NotPetya działał za pomocą oprogramowania stworzonego do celów księgowości na Ukrainie. Incydent wykorzystał M.E.Doc, który podczas startu pobierał automatycznie uaktualnianie serwera upd.me-doc.ua.
Podczas zakończenia szyfrowania Master File Table (MFT – umożliwia dostęp do plików na komputerze) wyświetlane jest żądanie okupu. Jak się później okazało, backdoor był obecny w systemie aktualizacji już od kwietnia. NotPetya została rozpowszechniona poprzez wykradzenie exploitów z NSA takich jak: Eternalblue i Eternalromacne, Doublepulsar (podobnie jak WannaCry).
Przebieg infekcji.
Ataki NotPetya od WannaCry różni zmodyfikowana procedura szyfrowania. O ile WannaCry jest typowym ransomware, to NotPetya nie dawała gwarancji odzyskania danych, po opłaceniu żądanego okupu w Bitcoinach. Złośliwe oprogramowanie zostało stworzone tak, by nie mogło przywrócić utraconych zmian.
NotPetya sparaliżowała gospodarkę na Ukrainie. Zaatakowany został nawet komputer wicepremiera Ukrainy, Pawła Rozenko.
Wykradzione informacje były przesyłane w żądaniu jako ciasteczka.
Ofiary ataku NotPetya.
W Polsce pierwsze ataki zostały odnotowane około godziny 13. Problem dotknął sektora logistycznego oraz spółki usługowo-handlowe.
Lista zaatakowanych przedsiębiorstw w Polsce: Firma Raben, InterCars, TNT (Katowice), Saint-Gobain (Kronospan), Modelez (Wrocław).
Zaatakowane firmy międzynarodowe:
Maersk oszacował straty na około 200–300 mln USD.
Podczas ataku został odłączony system monitorowania promieniowania w ukraińskiej elektrowni w Czarnobylu.
W ocenie Białego Domu wartość szkód, jaką przyniosła infekcja szacowana jest na 10 miliardów dolarów.

</doc>
<doc id="4779762" url="https://pl.wikipedia.org/wiki?curid=4779762" title="Indonezyjski Instytut Nauk">
Indonezyjski Instytut Nauk

Indonezyjski Instytut Nauk ( – ) – największy instytut badawczy w Indonezji. Zatrudnia 4668 pracowników, w tym 909 naukowców w 18 ośrodkach badawczo-rozwojowych oraz Centrum Dokumentacji i Informacji Naukowej.
Działalność naukowa na terenie dzisiejszej Indonezji rozwijała się od XVI wieku wraz z badaniami florystycznymi Jacoba Bontiusa i Georga Eberharda Rumphiusa. W 1817 r. zainicjował ogród botaniczny w Bogor (). W 1928 r. rząd Holenderskich Indii Wschodnich założył Radę Nauk Przyrodniczych (). W 1957 r. powstała Rada Nauki Indonezji (, ). W 1967 r. obowiązki rady przejął Indonezyjski Instytut Nauk.
Do funkcji Indonezyjskiego Instytutu Nauk należą:

</doc>
<doc id="4779764" url="https://pl.wikipedia.org/wiki?curid=4779764" title="Indonezyjski Instytut Nauk Ścisłych">
Indonezyjski Instytut Nauk Ścisłych



</doc>
<doc id="4779765" url="https://pl.wikipedia.org/wiki?curid=4779765" title="Gauliga Dolna Saksonia">
Gauliga Dolna Saksonia



</doc>
<doc id="4779773" url="https://pl.wikipedia.org/wiki?curid=4779773" title="Zsolt Durkó">
Zsolt Durkó

Zsolt Durkó (ur. 10 kwietnia 1934 w Segedynie, zm. 2 kwietnia 1997 w Budapeszcie) – węgierski kompozytor.
Życiorys.
W latach 1955–1960 studiował u Ferenca Farkasa w Akademii Muzycznej w Budapeszcie, następnie w latach 1961–1963 w Accademia di Santa Cecilia w Rzymie u Goffredo Petrassiego. Po powrocie do Węgier wykładał w latach 1971–1977 w Akademii Muzycznej w Budapeszcie, współpracował też z węgierskim radiem. Wielokrotnie nagradzany, otrzymał m.in. Premio d’Atri (1963), nagrodę im. Erkela (1968), nagrodę Międzynarodowej Trybuny Kompozytorów UNESCO w Paryżu (1975), nagrodę Kossutha (1978) i nagrodę Bartók-Pásztory (1983).
Twórczość.
Był przedstawicielem muzyki współczesnej, wplatał jednak do swojej twórczości elementy archaizowanej stylizacji, imaginacyjnie nawiązując do tradycyjnych form i technik muzycznych. Język harmoniczny Durkó jest atonalny. W swoich utworach wykorzystywał fragmenty węgierskiej muzyki ludowej.

</doc>
<doc id="4779781" url="https://pl.wikipedia.org/wiki?curid=4779781" title="Peter Ward">
Peter Ward

Imię i nazwisko Peter Ward nosili lub noszą m.in.:

</doc>
<doc id="4779783" url="https://pl.wikipedia.org/wiki?curid=4779783" title="Zhōnghuá Mínguó Hǎijūn">
Zhōnghuá Mínguó Hǎijūn



</doc>
<doc id="4779795" url="https://pl.wikipedia.org/wiki?curid=4779795" title="Isolitaphididae">
Isolitaphididae

Isolitaphididae – wymarła rodzina owadów z rzędu pluskwiaków i infrarzędu mszyc. Obejmuje dwa kredowe rodzaje, znane wyłącznie z bursztynu birmańskiego.
Taksonomia.
Takson ten wprowadzony został w 2017 roku przez George’a Poinara Juniora jako monotypowy, zawierający tylko rodzaj "Isolitaphis". Zaliczony on został do nadrodziny mszyc właściwych (Aphidoidea). Drugi rodzaj z tej rodziny, "Hormatalis", opisali w 2018 roku Piotr Węgierek i Wang Bao. Autorzy tejże publikacji przeprowadzili analizę filogenetyczną, która potwierdziła jej monofiletyzm, a jako jej grupę siostrzaną wskazała klad obejmujący rodzaje "Aphis" i "Hormaphis".
Oba rodzaje zawierają pojedyncze gatunki, opisane na łamach „Cretaceous Research”, na podstawie pojedynczych inkluzji organicznych w bursztynie birmańskim, odnalezionym w dolinie Hukawng i datowanym na cenoman w kredzie.
Morfologia.
Mszyce te osiągały 1,5–2,5 mm długości ciała. Głowa ich miała poprzeczny kształt i pozbawiona była szwów epikranialnych i bocznych. Czułki zbudowane były z 10 członów; ich biczyk miał człon trzeci krótszy od pozostałych, które z kolei były równych długości. Kłujka sięgała aż do bioder tylnej pary odnóży. Skrzydło przedniej pary miało krótką i szeroką pterostygmę. Jego użyłkowanie cechowało się rozwidloną żyłką kostalną, odchodzącą od wspólnego pnia u nasady pterostygmy i podzieloną na trzy gałęzie żyłką medialną oraz biorącym początek tuż przed środkiem długości pterostygmy sektorem radialnym. Tylne skrzydło miało dwie komórki kubitalne. Odwłok zaopatrzony był w syfony, a u samicy także w pokładełko. Charakterystyczną cechą "Hormatalis" było pokrycie odwłoka sześcioma rzędami woskowych płytek.

</doc>
<doc id="4779804" url="https://pl.wikipedia.org/wiki?curid=4779804" title="Syntagma (starożytność)">
Syntagma (starożytność)

Syntagma (gr. σύνταγμα) albo speira – podstawowa jednostka taktyczna szyku falangi w wojsku macedońskim i w czasach hellenistycznych.
Była główną częścią składową bojowego szyku falangi w czasach Aleksandra Wielkiego i jego następców (diadochów). Jako najmniejsza niezależna jednostka falangi. Stanowiła mniej więcej odpowiednik współczesnego batalionu liczącego 256 ludzi i dowodzonego przez syntagmatarchę (σύνταγματάρχης), a złożonego z 2 terytorialnych "taxeis". W bojowym szyku falangi syntagma formowała 16 kolumn ("lochoj") 16-osobowych; na polu walki każdej z nich przewodził dowódca (lochagos), a zamykał ją jego zastępca (uragos). 32 syntagmy tworzyły półfalangowe skrzydło ("keras") dowodzone przez kerarchę. Oprócz głębokości szyku decydujący dla wzmocnienia jego siły uderzeniowej był udział „sarisoforów” z wykorzystaniem 12-łokciowej sarisy jako broni ofensywnej. Niewielka tarcza ("aspis") zawieszana na rzemieniu przez ramię, chroniła piersi umożliwiając oburęczny chwyt długiej piki; stanowiła wprawdzie słabszą ochronę, ale umożliwiała bój w szyku ciaśniejszym od tradycyjnej greckiej falangi.
Złożona z ciężkozbrojnych pedzetajrów syntagma była wyłącznie manewrową jednostką taktyczną, przy dobrym wyszkoleniu żołnierzy niezwykle zwrotną na polu walki. Mimo głębokości szyku był on stosunkowo otwarty: w kolumnie żołnierzy dzieliły metrowe odstępy, w szeregu – półmetrowe; układ ten bez trudu przechodził w szyk zwarty. Wpływał na to i szczegółowy podział dowodzenia, w którym swych dowódców miały nawet jej półkolumny (hemilochita) i ćwierćkolumny (enomotarcha). Ponadto kolumnami, które w szyku bojowym dobierano parami, dowodził dilochita, dwie pary były pod komendą tetrarchy, a cztery – taksjarchy. Umożliwiało to zgrane, sprawne i precyzyjne ruchy na polu walki, zgodne z zasadami musztry, której stosunkowo dokładny opis pozostawił Asklepiodotos z Aleksandrii.
Dowodzone tak syntagmy, nie tracąc zwartości, w falandze łatwo formowały linię prostą lub skośną („schody”), półksiężyc, otwarty trójkąt (klin), otwarty półkwadrat i inne pożądane ustawienia, włącznie z czworobokiem do obrony wielostronnej. Tylko pierwsze z 5 szeregów syntagmy mogło nacierać z pochylonymi poziomo włóczniami, wystającymi przed linię frontu; pozostałe 11 szeregów utrzymywało je skośnie bądź pionowo, co stwarzało też osłonę przed pociskami wroga. Duża zwrotność jednostek pozwalała sprostać niespodziewanym sytuacjom wynikającym w przebiegu bitwy. Mobilność ich poważniej ograniczały jedynie przeszkody terenowe, a rozbicie syntagmy możliwe było wyłącznie poprzez dokonany miejscowo wyłom i rozerwanie szyku sarisoforów.

</doc>
<doc id="4779805" url="https://pl.wikipedia.org/wiki?curid=4779805" title="Jacobus Bontius">
Jacobus Bontius

Jacobus Bontius (Jacob de Bondt) (ur. 1592 w Lejdzie, zm. 30 listopada 1631 w Batawii) – holenderski lekarz, pionier medycyny tropikalnej. Autor czterotomowej publikacji "De medicina Indorum". Za pośrednictwem pracy "Historiae naturalis et medicae Indiae orientalis" upowszechnił na gruncie zachodnim określenie „orang hutan”.
Życiorys.
Urodził się w Lejdzie jako najmłodsze dziecko lekarza (1536–1599), profesora na Uniwersytecie w Lejdzie. 
W 1614 r. uzyskał doktorat z medycyny na Uniwersytecie w Lejdzie.
"De medicina Indorum" (1642).
Spostrzeżenia medyczne Bontiusa zostały opublikowane pośmiertnie. Obejmują one pierwszy opis medyczny choroby beri-beri. W 1628 r. odnotował epidemię czerwonki na Jawie. Drugie wydanie z 1658 r., opracowane przez Willema Piso, zostało poszerzone o informacje medyczne z regionu Ameryk,

</doc>
<doc id="4779809" url="https://pl.wikipedia.org/wiki?curid=4779809" title="Upiór w operze w Royal Albert Hall">
Upiór w operze w Royal Albert Hall

Upiór w operze w Royal Albert Hall (oryg. "The Phantom of the Opera at the Royal Albert Hall") – brytyjska adaptacja filmowa z 2011 roku musicalu "Upiór w operze" (1986) Andrew Lloyda Webbera. 
Spektakl pochodzi z galowych występów w Royal Albert Hall na 25. rocznicę londyńskiej premiery "Upiora w operze", które miały miejsce 1 października o godz. 19:30 oraz 2 października o godz. 13:30 oraz 19:00. Ponadto spektakle transmitowano na żywo w wybranych kinach na całym świecie. Obsada spektaklu liczyła ponad 200 osób, a towarzyszyła im 45-osobowa orkiestra pod dyrekcją Anthony'ego Inglisa.
Trzecie, ostatnie przedstawienie galowe zostało zakończone przemową twórcy Andrew Lloyda Webbera i wielkim finałem podczas którego przywitano na scenie oryginalną londyńską obsadę musicalu m.in. Sarah Brightman (Christine) i Michaela Crawforda (Upiór). Brightman wykonała tytułowy utwór "Phantom of the Opera" wspólnie z czterema aktorami, którzy poprzednio wcielali się w rolę Upiora: Colmem Wilkinsonem (obsada przedpremierowa i kanadyjska), Anthonym Warlowem (obsada australijska), Peterem Jöbackiem (obsada szwedzka, West End, Brodway) oraz Johnem Owenem-Jonesem (obsada londyńska, trasa na 25-lecie musicalu). Na zakończenie, do czterech wymienionych aktorów wcielających się w rolę Upiora dołączył Upiór z tego spektaklu, Ramin Karimloo, i wykonali oni wspólnie piosenkę "The Music of the Night". 
Ścieżka dźwiękowa.
Źródło: 
Nagranie.
Wersja musicalu wydana w wersji filmowej na DVD, Blu-Ray, digital download jest montażem wszystkich trzech spektakli, a jej premiera w Wielkiej Brytanii miała miejsce 14 listopada 2011 roku (wersja digital download trzy dni wcześniej), zaś w Ameryce Północnej 7 lutego 2012 roku.
Ścieżka dźwiękowa spektaklu została wydana na CD 14 listopada 2011 roku przez Decca Records oraz została udostępniona w serwisie iTunes i Spotify. 
Produkcja była dostępna za darmo przez 24 godziny (w Wielkiej Brytanii) oraz 48 (w pozostałych krajach) podczas światowej pandemii COVID-19 18–19 kwietnia 2020 roku. Powodem darmowego udostępnienia musicalu w serwisie YouTube była charytatywna zbiórka pieniędzy dla organizacji "The Actors Fund", której celem było wsparcie artystów oraz pracowników scenicznych „zapewniając [im] pomoc finansową w nagłych wypadkach na pokrycie niezbędnych kosztów leczenia i podstawowych wydatków na utrzymanie dla osób dotkniętych chorobą” podczas pandemii COVID-19.

</doc>
<doc id="4779810" url="https://pl.wikipedia.org/wiki?curid=4779810" title="Jewgienij Wajcechowski">
Jewgienij Wajcechowski

Jewgienij Wajcechowski (ros. Евгений Владимирович Вайцеховский; ur. 12 maja 1986 w Kirowie-Czepiecku) – rosyjski wspinacz sportowy. Specjalizował się we wspinaczce na szybkość. Mistrz świata z 2005, podwójny mistrz Europy we wspinaczce sportowej na szybkość. Rekordzista świata we wspinaczce na szybkość z wynikiem 5,88 sekundy z 2012&lt;ref name="RŚ M+W 2011/12"&gt;&lt;/ref&gt;.
Kariera sportowa.
W 2005 roku w niemieckim Monachium na mistrzostwach świata zdobył złoty medal we wspinaczce sportowej w konkurencji na szybkość pokonując w finale Ukraińca Maksyma Stienkowyja. Na mistrzostwach Europy w 2006 w Jekaterynburgu oraz w 2008 w Paryżu zdobył złote medale.
Uczestnik World Games w 2005 we Duisburgu, gdzie zdobył brązowy medal we wspinaczce na szybkość, a w 2009 w tajwańskim Kaohsiung wywalczył srebrny.
Wielokrotny uczestnik, medalistka prestiżowych, elitarnych zawodów wspinaczkowych Rock Master we włoskim Arco, gdzie zwyciężył w roku 2007.
Zdobywca Pucharu Świata we wspinaczce sportowej w konkurencji na szybkość w latach; 2005, 2006 oraz w 2008. W 2004, 2007 oraz w 2010 zajmował drugą pozycję w klasyfikacji końcowej wspinaczki na szybkość Pucharu Świata.
W chińskim Xining podczas zawodów wspinaczkowych rozgrywanych w trakcie Pucharu Świata w dniu 13 października 2012 ustanowił nowy rekord świata we wspinaczce na szybkość, pokonując 15-metrową ścianę w czasie 5,88 s podczas półfinałowej wspinaczki w duelu z Indonezyjczykiem Asparem Jaelolo.

</doc>
<doc id="4779811" url="https://pl.wikipedia.org/wiki?curid=4779811" title="Dobiesław z Konarów i Koszyc">
Dobiesław z Konarów i Koszyc

Dobiesław z Konarów i Koszyc herbu Ostoja (zm. ok. 1409 r.) – stolnik krakowski, podsędek ziemski krakowski.
Życiorys.
Dobiesław był zapewne synem lub wnukiem Wincentego z Koszyc. Pełnił urząd stolnika krakowskiego (notowany od 1392 do 1393). Potem był podsędkiem ziemskim krakowskim (1394 - 1409). Pierwszy raz został odnotowany 24 grudnia 1378 roku. W maju 1395 roku występował w roli świadka w dokumencie Władysława II Jagiełły, w którym poświadczono, że Jan z Tarnowa, wojewoda sandomierski, nabył Przewrocze i Porębę od Dersława Pełkowica. W roku 1398 sądził się z klasztorem cysterskim w Jędrzejowie o niwę koło Konarów. W październiku 1398 roku królowa Jadwiga zaakceptowała kupno wsi Koszycka Wola przez Dobiesława. Kilka lat później, w dniu 3 października 1405 roku Dobiesław zawarł układ małżeński z Mściszkiem z Konaszówki dotyczący związku syna Dobka z Konarów z Elżbietą, wnuczką Mściszka i córką Włodka z Konaszówki. Według tego układu Dobiesław ustanowił Mściszka opiekunem i obrońcą w swych dobrach dziedzicznych. Po śmierci obaj mieli przekazać swoje majątki wnukom. Ostatni raz Dobiesław z Konarów i Koszyc występował 27 sierpnia 1409 roku, gdy wraz z Janem z Oleśnicy zatwierdzali zbycie dóbr Leńcze przez sołtysa Franczka Annie, żonie Jana Coibera. Pod datą 17 grudnia 1409 roku został wspomniany jako zmarły. Jego żoną była nieznana z imienia córka Paszki Niedźwiedzia z Bogumiłowic. Dobiesław z Konarów i Koszyc miał dzieci: Jana Rokosza, Dobiesława, Ścibora i Elżbietę zw. też Helką, żonę Andrzeja z Niegosławic.

</doc>
<doc id="4779813" url="https://pl.wikipedia.org/wiki?curid=4779813" title="Syntagma (ujednoznacznienie)">
Syntagma (ujednoznacznienie)



</doc>
<doc id="4779815" url="https://pl.wikipedia.org/wiki?curid=4779815" title="HD 73526 b">
HD 73526 b

HD 73526b – planeta pozasłoneczna, orbitująca wokół gwiazdy HD 73526. Jest to Gazowy olbrzym o masie ok. 2,25 MJ. 
Odkrycie i odległość od macierzystej gwiazdy.
Planeta została odkryta w 2002 roku i jest oddalona od swojej macierzystej Gwiazdy o ok. 0,651 Jednostki astronomicznej.

</doc>
<doc id="4779821" url="https://pl.wikipedia.org/wiki?curid=4779821" title="Emil Mulukow">
Emil Mulukow

Emil Eduardowicz Mulukow (, ur. 6 stycznia 1986 w Ufie) – rosyjski skoczek narciarski pochodzący z Baszkortostanu, reprezentant klubu CSK Łokomotiw Ufa. Uczestnik zimowej uniwersjady (2007 i 2009). Indywidualny mistrz Rosji na skoczni normalnej z 2007, wielokrotny medalista mistrzostw kraju.
Przebieg kariery.
W oficjalnych zawodach międzynarodowych rozgrywanych pod egidą FIS zadebiutował w lipcu 2006 w Garmisch-Partenkirchen, gdzie był 13. w konkursie FIS Cupu. W zawodach tego cyklu wystąpił jeszcze w grudniu 2007, gdy w Harrachovie zajął 44. i 33. miejsce. Nigdy więcej nie wystąpił w żadnych innych zawodach pucharowych rozgrywanych pod egidą FIS.
Dwukrotnie brał udział w zimowej uniwersjadzie – w 2007 indywidualnie zajął 14. (skocznia normalna) i 36. (skocznia duża) pozycję, a drużynowo reprezentacja Rosji była 10., a w 2009 był 26. w rywalizacji indywidualnej na skoczni normalnej.
Jest medalistą mistrzostw Rosji – w 2007 zdobył złoty medal w rywalizacji indywidualnej na skoczni normalnej. Ponadto wielokrotnie stawał na podium imprez tej rangi w konkursach drużynowych – zdobył złoto w 2006, srebro w latach 2003, 2004, 2005 i 2008 oraz brąz w 2009 i 2010.
Mulukow jest rekordzistą skoczni normalnej K-90 w Kirowie (104 metry uzyskane 28 stycznia 2006) oraz obiektu tej samej wielkości w kompleksie Awanhard w Worochcie (106 metrów uzyskane 19 sierpnia 2007). Na drugim z tych obiektów trzykrotnie z rzędu triumfował w zawodach Pucharu Karpat.

</doc>
<doc id="4779822" url="https://pl.wikipedia.org/wiki?curid=4779822" title="1984 (brytyjski zespół muzyczny)">
1984 (brytyjski zespół muzyczny)

1984 – licealna kapela brytyjskiego muzyka, gitarzysty i astrofizyka Briana Maya.
Historia.
Nazwa zespołu pochodzi od tytułu książki George'a Orwella pt. „Rok 1984”. Zespół stworzył Brian May wraz z Timem Staffelem. Oprócz nich członkami zespołu byli Dave Dilloway (gitara basowa), John Garnham (gitara i chórki), Richard Thompson (perkusja) i John Sanger (pianino). Obaj panowie, po nieudanym sukcesie zespołu, wraz z Rogerem Taylorem, utworzyli zespół Smile. Można by rzec, że zespół 1984 jak i Smile są początkiem zespołu Queen. Zespół miał okazję supportować Jimiego Hendrixa, Traffic, T-Rex i Pink Floyd.
1967-1968.
W 1967 roku zespół nagrał 12 utworów w Thames Television's Broom Lane Studios w Teddington. Co dziwne, studio zezwoliło tak małemu zespołowi na korzystanie z całego asortymentu dostępnego w studio. Wszystkie utwory nagrane były w wersji mono. Rok później Brian May i Tim Staffel odłączyli się od zespołu.

</doc>
<doc id="4779826" url="https://pl.wikipedia.org/wiki?curid=4779826" title="Antoinette Sassou Nguesso">
Antoinette Sassou Nguesso

Antoinette Sassou Nguesso z d. Loemba Tchibota (ur. 7 maja 1945 w Brazzaville) – żona prezydenta Republiki Konga Denisa Sassou-Nguesso i pierwsza dama od 5 lutego 1979 do 31 sierpnia 1992 i ponownie od 31 sierpnia 1997. 
Życiorys.
Antoinette Loemba Tchibota urodziła się 7 maja 1945 w Brazzaville. Jej ojcem był Pascal Loemby Tchibota, a matką Marie-Louise Djembo.
Po zakończeniu edukacji w szkole podstawowej w Pointe-Noire i Brazzaville wstąpiła do żeńskiego college'u w Mouyondzi. Po jego ukończeniu została honorowym przewodniczącym stowarzyszenia absolwentów i rozpoczęła pracę jako nauczycielka.
Jest przewodniczącą organizacji pozarządowej „Fondation Congo-Assistance” od momentu jej utworzenia w dniu 7 maja 1984. Celem tej organizacji jest promowanie działań społecznych w dziedzinie zdrowia, rozwoju, kształcenia i szkolenia zawodowego, szczególnie u małych dzieci, kobiet i osób starszych.
23 października 2019 została przewodniczącą Organizacji Pierwszych Dam Afryki na rzecz Rozwoju (OAFLAD).
Antoinette Sassou Nguesso i jej rodzina byli objęci kilkoma śledztwami finansowymi, prowadzonymi przez Stany Zjednoczone i Francję

</doc>
<doc id="4779828" url="https://pl.wikipedia.org/wiki?curid=4779828" title="Organizacja paramilitarna">
Organizacja paramilitarna

Organizacja paramilitarna – sposób zorganizowania na wzór wojskowy. Charakter "paramilitarny" przypisuje się niekiedy niektórym organom administracji publicznej, organizacjom społecznym oraz prywatnym przedsięwzięciom. Wskazuje się, że cechę "paramilitaryzmu" mają m.in. stowarzyszenia strzeleckie (stowarzyszenia prowadzące działalność oświatowo-wychowawczą i rekreacyjną zgodnie z metodą pracy strzeleckiej), grupy rekonstrukcyjne, grupy ASG, ZHP i ZHR oraz takie służby publiczne jak Straż Graniczna, Straż Ochrony Kolei, Policja i Straż Leśna. 
Słowo "paramilitarny" nie jest terminem naukowym ani nazwą własną. Definicje słów "paramilitarny" czy "organizacja paramilitarna" mają więc charakter słownikowy, a nie wojskowy, historyczny, politologiczny, prawny etc., co pozwala uznać za "organizację paramilitarną" również np. Armię Zbawienia, dla której posługiwanie się stopniami podobnymi do używanych w wojsku i noszenie mundurów jest szczególnym sposobem organizacji wewnętrznej życia wspólnoty religijnej oraz manifestowania przekonań religijnych.
Organizacja urządzona (przyjęta) na wzór wojskowy może mieć bardzo różne cele, np. zapewnienie młodzieży pracy i umożliwienie jej nabycia kwalifikacji zawodowych wraz z zapewnieniem jej ogólnej oświaty i wychowania obywatelskiego (Ochotnicze Hufce Pracy), wspieranie przemocą któregoś środowiska politycznego (Oddziały Szturmowe NSDAP), oddziaływanie wychowawcze na obywateli i umacnianie dyscypliny społecznej (Ochotnicza Rezerwa Milicji Obywatelskiej), dyscyplinowanie uczniów (organizacja nauczania w Technikum Żeglugi Śródlądowej we Wrocławiu), ewangelizację na wolnym powietrzu oraz działanie o charakterze społecznym (Armia Zbawienia), zdominowanie spółek zależnych (niektóre struktury holdingowe), popełnianie przestępstw (zorganizowane grupy przestępcze), militaryzację kraju (Korea Północna).
Zgodnie z art. 141 kodeksu karnego kto, będąc obywatelem polskim, przyjmuje bez zgody właściwego organu obowiązki wojskowe w obcym wojsku lub w obcej organizacji wojskowej, podlega karze pozbawienia wolności od 3 miesięcy do lat 5 (§ 1). Kto przyjmuje obowiązki w zakazanej przez prawo międzynarodowe wojskowej służbie najemnej,
podlega karze pozbawienia wolności od 6 miesięcy do lat 8 (§ 2). Nie popełnia przestępstwa określonego w § 1 obywatel polski będący równocześnie obywatelem innego państwa, jeżeli zamieszkuje na jego terytorium i pełni tam służbę wojskową (§ 3). Wskazuje się, że mówiąc o "obcej organizacji wojskowej", należy mieć na myśli również tzw. organizacje paramilitarne. Przez uzupełnienie znamion typu czynu określeniem "obca organizacja wojskowa" ustawodawca chciał wskazać na jak najszerszy krąg penalizacji. Przestępna będzie służba nie tylko w zorganizowanych siłach zbrojnych, lecz także w jednostkach powołanych samozwańczo i ukształtowanych na wzór jednostek wojskowych. Organizacja ta nie musi być w żaden sposób powiązana ze strukturami państwowymi. Obce wojsko lub obca organizacja wojskowa to zarówno regularne siły zbrojne obcego państwa, siły zbrojne międzypaństwowe, siły uznawane za równoważne siłom zbrojnym, wszelkie ugrupowania militarne, także o charakterze powstańczym, jak i organizacje paramilitarne, powołane samozwańczo i ukształtowane na wzór jednostek wojskowych. Kryterium odgraniczającym wojsko od formacji paramilitarnych jest podporządkowanie legalnej władzy państwowej. W świetle unormowań tego przepisu nie ma żadnego znaczenia okoliczność, że "obce wojsko" z art. 141 k.k. jest formacją wojskową politycznego lub militarnego sojusznika RP. Może to mieć jedynie wpływ na ocenę materialnej ujemnej treści tego zachowania.
Z kolei w art. 258 k.k. przewidziano, że ten, kto bierze udział w zorganizowanej grupie albo związku mających na celu popełnienie przestępstwa lub przestępstwa skarbowego, podlega karze pozbawienia wolności od 3 miesięcy do lat 5 (§ 1). Jeżeli grupa albo związek określone w § 1 mają charakter zbrojny albo mają na celu popełnienie przestępstwa o charakterze terrorystycznym, sprawca podlega karze pozbawienia wolności od 6 miesięcy do lat 8 (§ 2). Kto grupę albo związek określone w § 1 w tym mające charakter zbrojny zakłada lub taką grupą albo związkiem kieruje, podlega karze pozbawienia wolności od roku do lat 10 (§ 3). Kto grupę albo związek mające na celu popełnienie przestępstwa o charakterze terrorystycznym zakłada lub taką grupą lub związkiem kieruje, podlega karze pozbawienia wolności na czas nie krótszy od lat 3 (§ 4).
Zgodnie z art. 263 k.k. kto bez wymaganego zezwolenia wyrabia broń palną albo amunicję lub nią handluje, podlega karze pozbawienia wolności od roku do lat 10 (§ 1). Kto bez wymaganego zezwolenia posiada broń palną lub amunicję, podlega karze pozbawienia wolności od 6 miesięcy do lat 8 (§ 2). Kto, mając zezwolenie na posiadanie broni palnej lub amunicji, udostępnia lub przekazuje ją osobie nieuprawnionej, podlega grzywnie, karze ograniczenia wolności albo pozbawienia wolności do lat 2 (§ 3). Kto nieumyślnie powoduje utratę broni palnej lub amunicji, która zgodnie z prawem pozostaje w jego dyspozycji, podlega grzywnie, karze ograniczenia wolności albo pozbawienia wolności do roku (§ 4).
Można więc przyjąć, że "organizacja paramilitarna" jako przedmiot zainteresowania prawa karnego to grupa ludzi zorganizowanych w sposób wojskowy w takim stopniu, że stworzona przez nich organizacja nabiera charakteru wojskowego i tylko brak formalnej obecności takiej organizacji w składzie sił zbrojnych pozwala odróżnić ją od wojska, tj. sił zbrojnych państwa. Chodzi w tym przypadku o swoiste "niepaństwowe siły zbrojne", czy też "armię prywatną", których nie należy mylić z "wojskiem nieregularnym", tj. wojskiem niewchodzącym w skład stałej armii, formowanym doraźnie w czasie wojny.

</doc>
<doc id="4779829" url="https://pl.wikipedia.org/wiki?curid=4779829" title="Acta Universitatis Lodziensis. Folia Linguistica">
Acta Universitatis Lodziensis. Folia Linguistica

Acta Universitatis Lodziensis. Folia Linguistica – czasopismo naukowe Zakładu Współczesnego Języka Polskiego i Zakładu Historii Języka Polskiego Uniwersytetu Łódzkiego, wydawane przez Wydawnictwo Uniwersytetu Łódzkiego.
O czasopiśmie.
"Folia Linguistica" należy do serii zeszytów naukowych Uniwersytetu Łódzkiego. Pierwszy tom tego pisma ukazał się w 1981 r. Opracowania redakcyjnego Folia Linguistica od początku podjęli się pracownicy polonistycznych katedr językoznawczych: Katedry Historii Języka Polskiego i Katedry Współczesnego Języka Polskiego. Wieloletnim redaktorem naczelnym czasopisma był prof. Marek Cybulski.
Pismo jest rocznikiem, kierowanym do językoznawców polonistów, a także slawistów, neofilologów zarówno z krajowych, jak i zagranicznych uczelni akademickich, otwartym na różne teorie i punkty widzenia, ukazujące zmiany zachodzące w dawnym i współczesnym języku polskim. Znaleźć w nim można oryginalne artykuły badawcze ze wszystkich dziedzin językoznawstwa.
Wszystkie numery są recenzowane zgodnie z modelem double-blind review, a wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4779830" url="https://pl.wikipedia.org/wiki?curid=4779830" title="Better Days (singel OneRepublic)">
Better Days (singel OneRepublic)

„Better Days” – singel amerykańskiego zespołu OneRepublic, który ukazał się 25 marca 2020 roku. Utwór pochodzi z nadchodzącego albumu grupy zatytułowanego "Human" i powstał w oparciu o sytuację epidemiczną na świecie w 2020 roku. 
22 maja 2020 roku grupa wydała wersję piosenki „Better Days” nagraną wspólnie z argentyńskim raperem Khea. 28 maja ukazała się wersja piosenki nagrana z włoskim zespołem Negramaro. 
Powstanie i promocja utworu.
W związku z sytuacją epidemiczną na świecie, od 18 marca Ryan Tedder, wokalista zespołu oraz wiolonczelista, Brent Kutzle przebywając na dobrowolnej kwarantannie regularnie organizowali akustyczne koncerty za pośrednictwem swojego konta na Instagramie, tym samym zachęcając do pozostania w domu. Podczas koncertów Ryan zapowiedział wydanie utworu „Better Days”, który powstał w oparciu o obecne wydarzenia. Zespół wykonał utwór przedpremierowo podczas koncertu "Dive Bar Tour Home Edition" organizowanego przez Bud Light za pośrednictwem Facebooka. Utwór „Better Days” oficjalnie został wydany 25 marca 2020 roku.
Ryan Tedder powiedział o powstaniu utworu: 
Zespół ogłosił, że do września 2020 część zysków ze sprzedaży i streamingu „Better Days” zostanie przekazana na rzecz funduszu "COVID-19 Relief Fund" powołanego przez "MusiCares", który ma wspierać muzyków dotkniętych obecną sytuacją.
Utwór „Better Days” został wykorzystany w kampanii NBC oraz reklamie Jeepa "Drive Forward" 12 kwietnia 2020 zespół zagrał utwór dla słuchaczy radia RMF FM w ramach akcji "#Koncerty z dużego pokoju". 17 kwietnia zespół wystąpił w programie "The Ellen DeGeneres Show".
Teledysk.
Wraz z oficjalnym wydaniem utworu, 25 marca 2020 zespół ogłosił, że zamierza wydać teledysk do utworu. Wokalista Ryan Tedder za pośrednictwem Instagrama zachęcał wszystkich fanów do dzielenia się filmikami opowiadającymi w jaki sposób spędzają czas w domu podczas kwarantanny, jak dbają o swoje zdrowie, gotują, w jaki sposób pozostają w kontakcie z rodziną i przyjaciółmi, jak bawią się ze swoimi pupilami, itd. Lider OneRepublic prosił również, aby w miarę możliwości, w bezpieczny sposób, fani pokazywali okolice, w której mieszkają – widok pustych ulic, nagrania z balkonu, bądź tarasu, po to, aby pokazać jak sytuacja wygląda w różnych częściach świata. 
13 kwietnia 2020 ukazał się oficjalny teledysk do utworu. Klip został wyreżyserowany przez grupę oraz Josha Ricks

</doc>
<doc id="4779831" url="https://pl.wikipedia.org/wiki?curid=4779831" title="Landeryd">
Landeryd

Landeryd – miejscowość (tätort) w Szwecji, w regionie administracyjnym ("län") Halland, w gminie Hylte.
Według danych Szwedzkiego Urzędu Statystycznego liczba ludności wyniosła: 404 (31 grudnia 2015), 405 (31 grudnia 2018) i 375 (31 grudnia 2019).

</doc>
<doc id="4779837" url="https://pl.wikipedia.org/wiki?curid=4779837" title="Muchodławka ciemna">
Muchodławka ciemna

Muchodławka ciemna ("Terpsiphone bedfordi") – gatunek małego ptaka z rodziny monarek (Monarchidae). Endemit Demokratycznej Republiki Konga.

</doc>
<doc id="4779840" url="https://pl.wikipedia.org/wiki?curid=4779840" title="Långås">
Långås

Långås – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 539 (31 grudnia 2015), 644 (31 grudnia 2018) i 600 (31 grudnia 2019).

</doc>
<doc id="4779843" url="https://pl.wikipedia.org/wiki?curid=4779843" title="Krzysztof Trzebiatowski">
Krzysztof Trzebiatowski

Krzysztof Trzebiatowski (ur. 28 lutego 1980) – polski judoka.
Były zawodnik KS Yawara Warszawa (1995-2005) oraz WKS Gwardii Warszawa (2002-2003). Brązowy medalista mistrzostw Polski seniorów 2000 w kategorii do 90 kg. Ponadto m.in. młodzieżowy mistrz Polski 2000 oraz mistrz Polski juniorów 1999. Uczestnik mistrzostw Europy juniorów 1998 (5. miejsce).

</doc>
<doc id="4779845" url="https://pl.wikipedia.org/wiki?curid=4779845" title="Tenis ziemny na Igrzyskach Afrykańskich 2015">
Tenis ziemny na Igrzyskach Afrykańskich 2015

Tenis ziemny na Igrzyskach Afrykańskich 2015 – turniej tenisowy, który był rozgrywany w dniach 11–18 września 2015 roku podczas igrzysk afrykańskich w Brazzaville. Sportowcy rywalizowali w sześciu konkurencjach: grach pojedynczej, podwójnej i drużynowej mężczyzn oraz kobiet.
Medaliści.
Poczet medalistów zawodów tenisowych podczas Igrzysk Afrykańskich 2015.
Tabela medalowa.
Klasyfikacja medalowa zawodów tenisowych podczas Igrzysk Afrykańskich 2015.

</doc>
<doc id="4779847" url="https://pl.wikipedia.org/wiki?curid=4779847" title="Lilla Tjärby">
Lilla Tjärby

Lilla Tjärby – miejscowość (tätort) w Szwecji, w regionie administracyjnym ("län") Halland, w gminie Laholm.
Według danych Szwedzkiego Urzędu Statystycznego liczba ludności wyniosła: 872 (31 grudnia 2015), 941 (31 grudnia 2018) i 963 (31 grudnia 2019).

</doc>
<doc id="4779849" url="https://pl.wikipedia.org/wiki?curid=4779849" title="Przedksiężycowi (cykl)">
Przedksiężycowi (cykl)

Przedksiężycowi – trylogia fantastyczno-naukowa autorstwa Anny Kańtoch. Pierwsza część cyklu zdobyła nagrodę im. Janusza A. Zajdla oraz Złote Wyróżnienie Nagrody Literackiej im. Jerzego Żuławskiego. Pierwszy tom został wydany w 2009 przez Fabrykę Słów. Wznowienie ukazało się w 2013 roku, nakładem Powergraphu. 
Fabuła.
Lunapolis jest ostatnim miastem na planecie, którą niegdyś władali Przedksiężycowi. Obecnie mieszkańcy oczekują ich Przebudzenia. Według podań, tylko garstka z nich – ci najdoskonalsi, tworzący najpiękniejszą sztukę – doczekają się tego czasu. Pozostali zaś zostaną z tyłu, w innym czasie, który zmienia się regularnie w trakcie Skoków.
Finnen jest artystą bardzo dobrym, choć nie wybitnym, ponieważ inżynieria genetyczna, którą wykupili jego rodzice, na to nie pozwala. W trakcie zbliżającego się Skoku odwiedza plac, będący centrum wydarzeń wraz ze swoją towarzyszką. Dziewczyna, mimo przekonania o swojej wyjątkowości, zostaje w przeszłości. Wtedy to nieco zasmucony Finnen zaczyna rozmawiać z Kairą, córką bogacza, stworzoną przez inżynierów chaosu. Ciemnoskóra i jasnowłosa, nie ma żadnych wyjątkowych talentów. Gdy Kaira zdradza Finnenowi, że chce uciec z domu, młody artysta natychmiast się zgadza.
W jednej z przeszłych rzeczywistości ląduje ludzki statek kosmiczny z Ziemi. Grupa chce sprawdzić, na jaką dziwną planetę trafiła. Prędko jednak wszyscy poza Danielem giną, a on sam zostaje ciężko ranny. Mężczyzną opiekuje się jedna z pozostałych w przeszłości kobiet. Daniel powoli odkrywa, że choć innym w tym świecie nie dopisuje szczęście, on nie musi się właściwie o nic martwić. Wystarczy, że pomyśli o swojej potrzebie, aby ta prędko została spełniona. 
Części trylogii.
Powieści w trylogii nie mają odrębnych tytułów. Składają się na nią:

</doc>
<doc id="4779851" url="https://pl.wikipedia.org/wiki?curid=4779851" title="Skałka z krzyżem">
Skałka z krzyżem



</doc>
<doc id="4779856" url="https://pl.wikipedia.org/wiki?curid=4779856" title="Mellbystrand">
Mellbystrand

Mellbystrand – miejscowość (tätort) w Szwecji, w regionie administracyjnym ("län") Halland, w gminie Laholm.
Według danych Szwedzkiego Urzędu Statystycznego liczba ludności wyniosła: 3412 (31 grudnia 2015), 3964 (31 grudnia 2018) i 4133 (31 grudnia 2019).

</doc>
<doc id="4779858" url="https://pl.wikipedia.org/wiki?curid=4779858" title="Deborah Feldman">
Deborah Feldman

Deborah Feldman (ur. 17 sierpnia 1986 w Nowym Yorku) – amerykańska pisarka pochodzenia żydowskiego, mieszkająca w Berlinie. Autorka autobiografii, "", która opowiada jej historię o ucieczce ze społeczności ortodoksyjnych żydów w Brooklynie. Powieść została również użyta jako inspiracja do utworzenia miniserialu Netflixa, "Unorthodox".
Życiorys.
Wczesne życie.
Dorastała jako członkini chasydzkiej grupy w Willamsburgu, na Brooklynie. Wychowana została przez swoich dziadków, ocalałych z Holocaustu, odkąd jej matka została wykluczona ze społeczności, a upośledzony umysłowo ojciec nie podołał jej wychowaniu. Tak jak wszystkie dziewczęta wśród społeczności, Deborah uczona była pobożności, mówienia w języku jidysz, nie pozwalano jej na uczęszczanie do publicznej biblioteki. Odmówiono jej edukacji powszechnej, mimo tego chowała książki pod łóżkiem w strachu przed krytyką ze strony rodziny. W wieku 17 lat wyszła za mąż poprzez zaaranżowanie małżeństwa, a dwa lata później została matką.
Odejście ze społeczności chasydzkiej.
Punktem zwrotnym w chęci odejścia ze społeczności chasydzkiej były narodziny jej syna. „Dostrzegłam swoją narzuconą przyszłość – przeraziłam się na myśl, że jestem odpowiedzialna oraz winna w umieszczeniu wszystkiego, co uważałam za swoją opresję w niewinną istotę”. Feldman okłamała męża mówiąc, iż chce uczęszczać na zajęcia biznesowe dzięki czemu wspomogłaby domowy budżet. W 2006 oboje wyprowadzili się z Williamsburga a Deborah rozpoczęła studia z literatury na Sarah Lawrence College.
Zaczęła wypowiadać się publicznie. Ubierając się w dżinsy oraz buty na wysokich obcasach łamała rygorystyczny chasydzki dress code. W 2010 r. zabrała syna, opuściła męża oraz odcięła się od wszelkich kontaktów w ortodoksyjnej społeczności. Przez dwa miesiące żyła u znajomych oraz konsultowała się ze swoim prawnikiem w obawie przed odebraniem jej praw rodzicielskich nad synem. Od 2006 roku Feldman nie widziała się ani nie kontaktowała z żadnym członkiem swojej rodziny.
Pomimo dużych różnic w ortodoksyjnej społeczności, Deborah powiedziała „Jestem dumna z bycia żydówką, ponieważ uważam, iż stamtąd pochodzi mój niezłomny duch”.
Kariera.
Rozpoczęła pisanie bloga, a w 2012 r. ukazała się jej autobiografia "", która stała się bestsellerem. W 2014 r. przeniosła się do Berlina, gdzie w dzielnicy Neukölln kontynuowała swoją pracę jako pisarka. Dwa lata później opublikowała kolejną książkę, "Exodus: A Memoir". Wszystkie książki zostały przetłumaczone na język niemiecki, a dobre opinie pozwoliły jej na udział w wielu niemieckich programach telewizyjnych.
W 2018 roku pojawiła się w szwedzko-niemieckim dokumencie "Female Pleasure".
W 2020 roku Netflix wyprodukował miniserial Unorthodox, opierający się na jej historii. Opublikował również dokument, "Making Unorthodox", opowiadający o procesie tworzenia oraz filmowania, a także o różnicach między serialem a książką.
Krytyka.
Członkowie ortodoksyjnej społeczności skrytykowali Feldman, również na powstałym blogu „Deborah Feldman Exposed”, który poświęcony był „obnażaniu kłamstw oraz fabrykacji” w jej historii. Jesse Kornbluth przyjrzał się temu krytycyzmowi w serii artykułów w Huffington Post: „Książka zawiera tezy bardzo sporne dla Chasydów. Nie jestem w stanie stwierdzić co jest prawdą. Jednakże wiem jedno: Mężczyzna który nie potrafi żyć na równi z kobietą nie jest wart wspólnego życia. Nie dziwi mnie, że dziewczyny w całym Brooklynie wykupują tę książkę, ukrywając ją pod materacami i czytając ją po zmroku – i rozmyślając – prawdopodobnie po raz pierwszy w życiu – o swojej własnej ucieczce”.

</doc>
<doc id="4779864" url="https://pl.wikipedia.org/wiki?curid=4779864" title="Morup">
Morup

Morup – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 308 (31 grudnia 2015), 330 (31 grudnia 2018) i 335 (31 grudnia 2019).

</doc>
<doc id="4779866" url="https://pl.wikipedia.org/wiki?curid=4779866" title="Levitate">
Levitate

Levitate – piosenka amerykańskiego muzycznego duetu Twenty One Pilots, wydana 8 sierpnia 2018 roku jako trzeci singiel z piątego albumu studyjnego "Trench," przez wytwórnię Fueled by Ramen.
O utworze.
Jest to utwór rap rockowy z elementami rocka elektronicznego. Napisany jest w tonacji fis-moll z tempem 93 uderzeń na minutę. Piosenka zawiera odniesienie do Car Radio z albumu Vessel. 
Teledysk.
Teledysk przedstawia członków zespołu grających utwór w skalistym otoczeniu wraz z otaczającą ich grupą ""Banditos"." Na samym początku kilpu widzimy jak Tyler Joseph goli swoją głowe na łyso. Obok nich pali się samochód i latają sępy. Pod koniec teledysku Tyler zostaje odciągnięty za kaptur przez biskupa do mista "DEMA".

</doc>
<doc id="4779869" url="https://pl.wikipedia.org/wiki?curid=4779869" title="Olofsbo">
Olofsbo

Olofsbo – miejscowość (tätort) w Szwecji, w regionie administracyjnym ("län") Halland, w gminie Falkenberg.
Według danych Szwedzkiego Urzędu Statystycznego liczba ludności wyniosła: 218 (31 grudnia 2018) i 229 (31 grudnia 2019).

</doc>
<doc id="4779874" url="https://pl.wikipedia.org/wiki?curid=4779874" title="Oskarström">
Oskarström

Oskarström – miejscowość (tätort) w Szwecji, w regionie administracyjnym ("län") Halland, w gminie Halmstad.
Według danych Szwedzkiego Urzędu Statystycznego liczba ludności wyniosła: 4172 (31 grudnia 2015), 4223 (31 grudnia 2018) i 4222 (31 grudnia 2019).

</doc>
<doc id="4779877" url="https://pl.wikipedia.org/wiki?curid=4779877" title="Wiktor Anochin">
Wiktor Anochin

Wiktor Fiodorowicz Anochin (, ur. 18 lipca 1951) – rosyjski lekkoatleta specjalizujący się w biegach średniodystansowych i sprinterskich, reprezentant Związku Radzieckiego, uczestnik igrzysk olimpijskich.
Wiktor Anochin wystąpił na igrzyskach olimpijskich 1976 w Montrealu. Wystartował w sztafecie 4 × 400 metrów razem z Jewgienijem Gawrilenko, Władimirem Ponomariowem i Dmitrijem Stukałowem. Reprezentanci ZSRR zajęli wówczas 6. miejsce w półfinale, które nie premiowało awansu do finału. Anochin brał także udział w rywalizacji na 800 metrów, gdzie przebrnął przez eliminację, a następnie odpadł po biegu półfinałowym, którym zajął 7. pozycję.
Podczas halowych mistrzostw Europy 1977 w finale biegu na 800 m zajął 4. miejsce.
Jego rekord życiowy na 800 m – który ustanowił 12 czerwca 1976 w Kijowie – to 1:46,0. Na tym samym dystansie w hali jego najlepszy rezultat to 1:47,7 13 z marca 1977 z San Sebastián.

</doc>
<doc id="4779881" url="https://pl.wikipedia.org/wiki?curid=4779881" title="Rzębiki">
Rzębiki

Rębiszewo-Studzianki – część wsi Rębiszewo-Studzianki w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Dawny folwark obecnie brak zabudowy.
Historia.
W I Rzeczypospolitej miejscowość należała do ziemi łomżyńskiej.
W latach 1921 – 1925 folwark leżał w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki. Według Powszechnego Spisu Ludności z 1921 roku folwark zamieszkiwało 19 osób w 1 budynku mieszkalnym. Miejscowość należała do parafii rzymskokatolickiej w Jabłonce Kościelnej. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Jabłonce Kościelnej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4779883" url="https://pl.wikipedia.org/wiki?curid=4779883" title="Dmitrij Pusienkow">
Dmitrij Pusienkow

Dmitrij Pusienkow (, ur. 13 marca 1985 w Ufie) – rosyjski skoczek narciarski pochodzący z Baszkortostanu. Uczestnik zimowej uniwersjady (2005), mistrzostw świata juniorów (2003 i 2004) oraz zimowego olimpijskiego festiwalu młodzieży Europy (2003). Medalista mistrzostw Rosji.
Przebieg kariery.
W styczniu 2003 w Planicy zadebiutował w oficjalnych zawodach międzynarodowych rozgrywanych pod egidą FIS, biorąc udział w zimowym olimpijskim festiwalu młodzieży Europy – indywidualnie był 25., a drużynowo 12.
Dwukrotnie brał udział w mistrzostwach świata juniorów – w 2003 zajął 46. miejsce w konkursie indywidualnym i 13. w rywalizacji drużynowej, a rok później indywidualnie był 55., a drużynowo, wraz z reprezentacją Rosji, uplasował się na 10. pozycji.
W styczniu 2005 wziął udział w zimowej uniwersjadzie – w rywalizacji indywidualnej był 43. (skocznia normalna) i 30. (obiekt duży), a drużynowo 8. Był to jednocześnie jego ostatni występ w oficjalnych zawodach międzynarodowych rozgrywanych pod egidą FIS.
Pusienkow jest medalistą mistrzostw Rosji – zdobywał srebrne medale w rywalizacji drużynowej w 2003 i 2005.

</doc>
<doc id="4779887" url="https://pl.wikipedia.org/wiki?curid=4779887" title="Ränneslöv">
Ränneslöv

Ränneslöv – miejscowość (tätort) w Szwecji, w regionie administracyjnym ("län") Halland, w gminie Laholm.
Według danych Szwedzkiego Urzędu Statystycznego liczba ludności wyniosła: 458 (31 grudnia 2015), 467 (31 grudnia 2018) i 441 (31 grudnia 2019).

</doc>
<doc id="4779888" url="https://pl.wikipedia.org/wiki?curid=4779888" title="Mateusz Parzymięso">
Mateusz Parzymięso

Mateusz Parzymięso (ur. 1988) – polski wokalista, basista, gitarzysta rockowy i muzyk sesyjny. Od 2019 jest wokalistą zespołu Myslovitz. Oprócz wokalu w Myslovitz jest współzałożycielem zespołu KID A, który prowadził z braćmi Michałem i Maciejem. Jako muzyk sesyjny wziął udział w nagraniu albumu Romana Walusia pt: "Dwie dekady".

</doc>
<doc id="4779897" url="https://pl.wikipedia.org/wiki?curid=4779897" title="Peter Ward (lekkoatleta)">
Peter Ward (lekkoatleta)

Peter Hans Dudley Ward (ur. 7 lutego 1913 w Berlinie, zm. 13 stycznia 2009 w Cley next the Sea) – brytyjski lekkoatleta specjalizujący się w biegach długodystansowych.
Urodził się w Berlinie jako syn Anglika i Niemki. Studiował ekonomię w St John’s College na University of Cambridge.
Zwyciężył w biegu na 5000 metrów na Akademickich Mistrzostwach Świata w 1935 w Budapeszcie.
Zajął 11. miejsce w finale tej konkurencji na igrzyskach olimpijskich w 1936 w Berlinie. Na tych zawodach był jedynym członkiem reprezentacji brytyjskiej mówiącym biegle po niemiecku, co sprawiło, że był nieformalnym tłumaczem w rozmowach z Adolfem Hitlerem.
Ward ponownie zwyciężył w biegu na 5000 metrów na Akademickich Mistrzostwach Świata w 1937 w Paryżu.
Zdobył srebrny medal w biegu na 3 mile (przegrywając jedynie z Cecilem Matthewsem z Nowej Zelandii, a wyprzedzając Scotty’ego Rankine’a z Kanady) na igrzyskach Imperium Brytyjskiego w 1938 w Sydney. Na tych igrzyskach nie ukończył biegu na 6 mil, a w biegu na milę nie wystartował.
Był mistrzem Wielkiej Brytanii (AAA) w biegu na 3 mile w 1938 i 1937 oraz wicemistrzem na tym dystansie w 1938 i 1939. 
Trzykrotnie poprawiał rekord Wielkiej Brytanii w biegu na 5000 metrów do wyniku 14:31,6, osiągniętego 4 września 1937 w Helsinkach.
Podczas II wojny światowej służył w Royal Artillery w stopniu majora. Po wojnie miał warsztat wytwarzający zabawki z drewna, a następnie założył ze wspólnikiem firmę Grant Instruments, produkującą urządzenia kąpielowe regulowane termostatycznie, zaś po jej sprzedaży Grant Instrument Developments wytwarzającą sprzęt elektroniczny.

</doc>
<doc id="4779907" url="https://pl.wikipedia.org/wiki?curid=4779907" title="Wiśniówek-Wiertycze">
Wiśniówek-Wiertycze



</doc>
<doc id="4779913" url="https://pl.wikipedia.org/wiki?curid=4779913" title="Holocaust F">
Holocaust F

Holocaust F – powieść science-fiction Cezarego Zbierzchowskiego, opublikowana w sierpniu 2013 r. przez wydawnictwo Powergraph. W 2014 roku zdobyła Nagrodę Literacką im. Jerzego Żuławskiego i Nagrodę Sfinks w kategorii "Polska powieść roku". W 2013 roku nominowana do Nagrody Fandomu Polskiego im. Janusza A. Zajdla. Nominowana do nagro­dy Identy­fikator Pyrkonu.
Książka liczy 304 strony. Opisana jest jako „ambitne hard sf w nowoczesnym stylu”.
W 2018 roku zrealizowano tłumaczenie powieści na język ukraiński.
Pięć lat przed wydaniem powieści ukazał się zbiór opowiadań osadzony, podobnie jak powieść, w świecie Rammy – "Requiem dla lalek".

</doc>
<doc id="4779919" url="https://pl.wikipedia.org/wiki?curid=4779919" title="Wombat Maksymilian i rodzina w tarapatach">
Wombat Maksymilian i rodzina w tarapatach

Wombat Maksymilian i rodzina w tarapatach, – trzecia część serii powieści podróżniczych "Wombat Maksymilian" dla dzieci autorstwa Marcina Kozioła. Książka została opublikowana w 2018 roku przez wydawnictwo Edipresse. Jest kontynuacją powieści Wombat Maksymilian i Królestwo Grzmiącego Smoka, która zdobyła nagrodę Magellana 2016 dla najlepszego przewodnika dla dzieci, oraz powieści Wombat Maksymilian i misja na dachu świata.
Fabuła.
Akcja rozgrywa się w Chinach, między innymi w Pekinie, Szanghaju, Hongkongu i Makau. Malinka, młodsza siostra podróżnika Wombata Maksymiliana, trafia w ręce handlarzy zwierzętami. Wombat Maksymilian razem z bratem Klopsem ruszają jej na ratunek. 
Fikcyjne przygody bohaterów rozgrywają się na tle realistycznego świata, dzięki czemu czytelnik poznaje kulturę, geografię i przyrodę prawdziwych zakątków świata. Powieść przygodową dla dzieci wzbogacają zdjęcia podróżnicze wykonane przez autora oraz ilustracje Mariusza Andryszczyka. W książce znajdują się także specjalne kody, których użycie na stronie internetowej zapewnia dostęp do dodatkowych materiałów multimedialnych . Ponadto na końcu książki na grubszym papierze wydrukowano planszę do tradycyjnej chińskiej gry planszowej dla dzieci oraz talię 52 kart, na których znalazły się podobizny bohaterów.

</doc>
<doc id="4779925" url="https://pl.wikipedia.org/wiki?curid=4779925" title="Dawny cmentarz przy Kościele Mariackim">
Dawny cmentarz przy Kościele Mariackim



</doc>
<doc id="4779930" url="https://pl.wikipedia.org/wiki?curid=4779930" title="Lubow Tiurina">
Lubow Tiurina

Lubow Nikołajewna Tiurina, z domu Jewtuszenko ( (Евтуше́нко), ur. 25 kwietnia 1943 w Moskwie, zm. 23 października 2015 tamże) – rosyjska siatkarka, reprezentantka Związku Radzieckiego, złota medalistka letnich igrzysk olimpijskich, medalistka mistrzostw świata i Europy.
Życiorys.
Tiurina grała w reprezentacji Związku Radzieckiego w latach 1967-1972. Zdobyła złote medale podczas mistrzostw Europy 1967 w Turcji i mistrzostw świata 1970 w Bułgarii. Wystąpiła na igrzyskach olimpijskich 1972 w Monachium. Zagrała wówczas w dwóch z trzech meczy fazy grupowej, półfinale oraz w zwycięskim pojedynku finałowym z reprezentacją Japonii. Zajęła 2. miejsce podczas rozgrywanych w Meksyku mistrzostw świata 1974.
Była zawodniczką moskiewskich klubów Trudowyje Riezierwy (do 1965) i Dinamo (w latach 1966-1974). Razem z zespołem Dinama w mistrzostwach ZSRR czterokrotnie zdobywała mistrzostwo w latach 1970-1973, dwukrotnie wicemistrzostwo w 1966 i 1974 oraz raz zajęła 3. miejsce w 1969. Czterokrotnie tryumfowała w Pucharze Europy Mistrzyń Krajowych pomiędzy 1968 i 1971. Karierę sportową zakończyła w 1974.
Za osiągnięcia sportowe została wyróżniona tytułem Zasłużony Mistrz Sportu ZSRR w 1970 i uhonorowana orderem „Znak Honoru”.
Została pochowana na Cmentarzu Wostriakowskim w Moskwie.

</doc>
<doc id="4779944" url="https://pl.wikipedia.org/wiki?curid=4779944" title="Andrzej Wlekliński">
Andrzej Wlekliński



</doc>
<doc id="4779945" url="https://pl.wikipedia.org/wiki?curid=4779945" title="Scotty Rankine">
Scotty Rankine

Scotty Rankine, wł. Robert Scade Rankine, (ur. 6 stycznia 1909 w Hamilton w Szkocji, zm. 10 stycznia 1995 w Wasaga Beach) – kanadyjski lekkoatleta specjalizujący się w biegach długodystansowych.
Zajął 11. miejsce w biegu na 5000 metrów na igrzyskach olimpijskich w 1932 w Los Angeles.
Zdobył srebrny medal w biegu na 6 mil przegrywając jedynie z Arthurem Pennym z Anglii, a wyprzedzając innego Anglika Arthura Furze, a także zajął 4. miejsce w biegu na 3 mile na igrzyskach Imperium Brytyjskiego w 1934 w Londynie. Odpadł w eliminacjach biegu na 5000 metrów oraz nie ukończył biegu na 10 000 metrów na igrzyskach olimpijskich w 1936 w Berlinie.
Ponownie zdobył srebrny medal w biegu na 6 mil (przegrywając jedynie z Cecilem Matthewsem z Nowej Zelandii, a wyprzedzając Wally’ego Haywarda ze Związku Południowej Afryki), a także wywalczył brązowy medal w biegu na 3 mile (za Matthewsem i Peterem Wardem z Anglii) na igrzyskach Imperium Brytyjskiego w 1938 w Sydney. Na tych igrzyskach był też zgłoszony do biegu maratońskiego, ale w nim nie wystartował.
Był mistrzem Kanady w biegu na 3 mile w 1932 i 1934.

</doc>
<doc id="4779946" url="https://pl.wikipedia.org/wiki?curid=4779946" title="Marija Krasawina">
Marija Krasawina

Marija Krasawina (ros. Мария Красавина; ur. 3 sierpnia 1990) – rosyjska wspinaczka sportowa, specjalizująca się we wspinaczce na szybkość. Mistrzyni świata z 2011, rekordzista świata we wspinaczce na szybkość z wynikiem 7,53 sekundy.
Kariera sportowa.
W 2011 we włoskim Arco wywalczyła tytuł mistrzyni świata na słynnych ścianach wspinaczkowych, gdzie corocznie odbywa się festiwal wspinaczkowy Rock Master, na który jest zapraszana przez organizatora zawodów. Wielokrotna medalistka tych zawodów wspinaczkowych.
Na mistrzostwach świata w Innsbrucku w 2018, gdzie zdobyła brązowy medal, stoczył szereg pojedynków w duelu z Polkami. We wspinaczce półfinałowej przegrała z Anną Brożek, ponieważ popełniła falstart, a w walce o brązowy medal wygrała z Aleksandrą Kałucką. W tym przypadku to Polka popełniła falstart, a Kasawina od organizatorów otrzymała tzw. "dziką kartę" czyli "dostała" brązowy medal bez walki na ścianie z przeciwniczką.
Uczestniczka, medalista World Games we wspinaczce na szybkość; srebrna medalistka z 2013 z Cali, a we Wrocławiu w 2017 zajęła czwarte miejsce.

</doc>
<doc id="4780014" url="https://pl.wikipedia.org/wiki?curid=4780014" title="Marko Kalogjera">
Marko Kalogjera

Marko Kalogjera (ur. 20 września 1877 w Blato, zm. 15 grudnia 1956 w Zagrzebiu) – chorwacki duchowny, biskup Chorwackiego Kościoła Starokatolickiego. 
W latach 1900-1923 duchowny rzymskokatolicki. W okresie monarchii austro-węgierskiej był wyróżniającą się osobistością w Splicie. Zajmował wiele zaszczytnych stanowisk w organach administracji kościelnej diecezji splicko-makarskiej. Był działaczem społecznym, rajcą miejskim, cenionym teologiem i profesorem seminarium duchownego. Zaproponowany do objęcia biskupstwa w 1918 roku po śmierci Antona Đivoja nie otrzymał jednak nominacji papieskiej. 
Od 1917 roku dystansował się od nauczania Kościoła katolickiego. Po I wojnie światowej otwarcie opowiedział się za ruchem reformatorskim. Jeden z liderów i organizatorów Chorwackiego Kościoła Starokatolickiego. W 1924 roku wybrany, a następnie konsekrowany na pierwszego biskupa Chorwackiego Kościoła Starokatolickiego. 
W 1933 roku z powodu sporów wewnętrznych wśród jugosłowiańskich starokatolików i wyborów Ivana Cerovskiego, a następnie Antona Donkovicia na nowego ordynariusza Chorwackiego Kościoła Starokatolickiego wykluczony z Unii Utrechckiej Kościołów Starokatolickich i Międzynarodowej Konferencji Biskupów Starokatolickich. 
W latach 1934-1956 biskup grupy jugosłowiańskich starokatolików, którzy pozostawali poza Unią Utrechcką.
Życie prywatne.
Pochodził ze starego rodu o korzeniach greckich. Jego bliskim krewnym był rzymskokatolicki biskup splicko-makarski, Marko Kalogjera. Jego bratem był Niko Kalogjera, który również został duchownym i sprawował funkcję wikariusza belgradzkiego Chorwackiego Kościoła Starokatolickiego.
Marko Kalogjera po wystąpieniu z Kościoła katolickiego ożenił się. Jego syn Dražen Kalogjera był chorwackim ekonomistą, politykiem HDZ, a także ministrem w rządach Stjepana Mesicia i Josipa Manolicia. Wnukiem biskupa Marko Kalogjera jest rektor Uniwersytetu w Zagrzebiu, Damir Boras.

</doc>
<doc id="4780096" url="https://pl.wikipedia.org/wiki?curid=4780096" title="Lubow Kozyriewa (siatkarka)">
Lubow Kozyriewa (siatkarka)

Lubow Władimirowna Kozyriewa, z domu Timofiejewa ( (Тимофе́ева), ur. 12 grudnia 1956 w Krasnozawodsku) – rosyjska siatkarka, reprezentantka Związku Radzieckiego, złota medalistka letnich igrzysk olimpijskich, medalistka mistrzostw świata i Europy.
Życiorys.
Timofiejewa grała w reprezentacji Związku Radzieckiego w latach 1978-1980. W tym czasie zdobyła brązy medal podczas mistrzostw świata 1978 w Związku Radzieckim i złoty na mistrzostwach Europy 1979 we Francji. Wystąpiła na igrzyskach olimpijskich 1980 w Moskwie, wówczas już pod nazwiskiem Kozyriewa. Zagrała we wszystkich meczach fazy grupowej oraz w zwycięskim finale z NRD. Wraz z reprezentacją zdobyła także srebrny medal podczas siatkarskiego turnieju Przyjaźń-84.
Była zawodniczką klubów Spartak Omsk (do 1978), CSKA Moskwa (do 1979), Urałoczka Swierdłowsk (do 1980) i Dinamo Moskwa (do 1985). Dwukrotnie zdobywała mistrzostwo ZSRR w 1980 i 1983 oraz raz wicemistrzostwo w 1979. Zwyciężyła również w pucharze ZSRR w 1982. Karierę sportową zakończyła w 1985.
Za osiągnięcia sportowe w 1980 została wyróżniona tytułem Zasłużony Mistrz Sportu ZSRR.

</doc>
<doc id="4780098" url="https://pl.wikipedia.org/wiki?curid=4780098" title="Gornje Mladice">
Gornje Mladice

Gornje Mladice (cyr. Горње Младице) – miejscowość w Bośni i Hercegowinie, w Republice Serbskiej, w mieście Sarajewo Wschodnie, w gminie Istočna Ilidža. W 2013 roku liczyła 145 mieszkańców.

</doc>
<doc id="4780102" url="https://pl.wikipedia.org/wiki?curid=4780102" title="Krupac (Republika Serbska)">
Krupac (Republika Serbska)

Krupac (cyr. Крупац) – miejscowość w Bośni i Hercegowinie, w Republice Serbskiej, w mieście Sarajewo Wschodnie, w gminie Istočna Ilidža. W 2013 roku liczyła 232 mieszkańców.

</doc>
<doc id="4780105" url="https://pl.wikipedia.org/wiki?curid=4780105" title="Lubow Kozyriewa">
Lubow Kozyriewa



</doc>
<doc id="4780112" url="https://pl.wikipedia.org/wiki?curid=4780112" title="Blizanci (Bośnia i Hercegowina)">
Blizanci (Bośnia i Hercegowina)

Blizanci (cyr. Близанци) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 4 mieszkańców.

</doc>
<doc id="4780113" url="https://pl.wikipedia.org/wiki?curid=4780113" title="Bulozi (Republika Serbska)">
Bulozi (Republika Serbska)

Bulozi (cyr. Булози) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 258 mieszkańców.

</doc>
<doc id="4780114" url="https://pl.wikipedia.org/wiki?curid=4780114" title="Donje Međuše">
Donje Međuše

Donje Međuše (cyr. Доње Међуше) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 1 mieszkańca.

</doc>
<doc id="4780115" url="https://pl.wikipedia.org/wiki?curid=4780115" title="Dovlići">
Dovlići

Dovlići (cyr. Довлићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 44 mieszkańców.

</doc>
<doc id="4780116" url="https://pl.wikipedia.org/wiki?curid=4780116" title="Faletići (Republika Serbska)">
Faletići (Republika Serbska)

Faletići (cyr. Фалетићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 33 mieszkańców.

</doc>
<doc id="4780117" url="https://pl.wikipedia.org/wiki?curid=4780117" title="Gornje Biosko (Republika Serbska)">
Gornje Biosko (Republika Serbska)

Gornje Biosko (cyr. Горње Биоско) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 96 mieszkańców.

</doc>
<doc id="4780118" url="https://pl.wikipedia.org/wiki?curid=4780118" title="Gornje Međuše">
Gornje Međuše

Gornje Međuše (cyr. Горње Међуше) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 6 mieszkańców.

</doc>
<doc id="4780119" url="https://pl.wikipedia.org/wiki?curid=4780119" title="Hreša (Republika Serbska)">
Hreša (Republika Serbska)

Hreša (cyr. Хреша) – wieś w Bośni i Hercegowinie, w Republice Serbskiej, w mieście Sarajewo Wschodnie, siedziba gminy Istočni Stari Grad. W 2013 roku liczyła 194 mieszkańców.

</doc>
<doc id="4780120" url="https://pl.wikipedia.org/wiki?curid=4780120" title="Kumane (Bośnia i Hercegowina)">
Kumane (Bośnia i Hercegowina)

Kumane (cyr. Кумане) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 2 mieszkańców.

</doc>
<doc id="4780121" url="https://pl.wikipedia.org/wiki?curid=4780121" title="Njemanica">
Njemanica

Njemanica (cyr. Њеманица) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 140 mieszkańców.

</doc>
<doc id="4780122" url="https://pl.wikipedia.org/wiki?curid=4780122" title="Sirovine">
Sirovine

Sirovine (cyr. Сировине) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 2 mieszkańców.

</doc>
<doc id="4780123" url="https://pl.wikipedia.org/wiki?curid=4780123" title="Studenkovići">
Studenkovići

Studenkovići (cyr. Студенковићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 17 mieszkańców.

</doc>
<doc id="4780124" url="https://pl.wikipedia.org/wiki?curid=4780124" title="Szkoła Podstawowa im. Bł. O. Michała Czartoryskiego w Pełkiniach">
Szkoła Podstawowa im. Bł. O. Michała Czartoryskiego w Pełkiniach

Szkoła Podstawowa im. Bł. O. Michała Czartoryskiego w Pełkiniach – szkoła o charakterze podstawowym w Pełkiniach.
Historia.
Szkolnictwo parafialne jest datowane od ok. 1830-1834, gdy rozpoczęła działalność szkoła parafialna ("schola parochialis") przy miejscowej cerkwi.
Początki szkolnictwa państwowego w Pełkiniach rozpoczęły się w 1874 roku, gdy 7 czerwca 1874 roku reskryptem Rady szkolnej krajowej została zorganizowana szkoła publiczna jednoklasowa. Przydatnym źródłem archiwalnym do poznania historii szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Początkowo szkoły wiejskie były tylko męskie, a od 1890 roku stały się mieszane (koedukacyjne). Od 1898 roku szkoła była już 2-klasowa. Od 1896 roku szkoła posiadała nauczycieli pomocniczych, którymi byli: Filomena Kleczyńska (1896–1898), Ludwika Wójcicka (1898–1900), Ludwika Knobloch (1900–1901 i 1909–1910), Jadwiga Korecka (1901–1904), Stefania Kocianowa (1904–1907), Bazyli Werbeniec (1907–1908), Józefa Pajtasz (1908–1910), Maria Zając (1910–1912), Aleksandra Hawel (1912–1914?), Janina Bielecka (1912–1913), Agnieszka Blok (1913–1914(?)).
W 1959 roku zbudowano nowy budynek szkolny, który w 1990 roku rozbudowano. 10 września 2006 roku oddano do użytku salę gimnastyczną i nastąpiło nadanie szkole podstawowej imienia bł. Michała Czartoryskiego. W 1999 roku na mocy reformy oświaty nastąpiło przekształcenie w 6-letnią szkołę podstawową i 3-letnie gimnazjum. Gimnazjum w Pełkiniach prowadziło współpracę z litewskim gimnazjum w Trokach. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4780125" url="https://pl.wikipedia.org/wiki?curid=4780125" title="Vučja Luka (Republika Serbska)">
Vučja Luka (Republika Serbska)

Vučja Luka (cyr. Вучја Лука) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 256 mieszkańców.

</doc>
<doc id="4780126" url="https://pl.wikipedia.org/wiki?curid=4780126" title="Šljeme (wieś)">
Šljeme (wieś)

Šljeme (cyr. Шљеме) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočni Stari Grad. W 2013 roku liczyła 26 mieszkańców.

</doc>
<doc id="4780128" url="https://pl.wikipedia.org/wiki?curid=4780128" title="Madeleine Mantock">
Madeleine Mantock

Madeleine Mantock (ur. 26 maja 1990 w Nottingham) – brytyjska aktorka, która wystąpiła m.in. w serialach "Into the Badlands", "The Tomorrow People" i "Charmed".

</doc>
<doc id="4780130" url="https://pl.wikipedia.org/wiki?curid=4780130" title="Kościół św. Wojciecha i Matki Bożej Różańcowej w Nieliszu">
Kościół św. Wojciecha i Matki Bożej Różańcowej w Nieliszu

Kościół świętego Wojciecha i Matki Bożej Różańcowej − rzymskokatolicki kościół parafialny należący do parafii pod tym samym wezwaniem (dekanat Szczebrzeszyn diecezji zamojsko-lubaczowskiej).
Historia.
Obecnie istniejąca świątynia powstała po przebudowie poprzedniej w 1859 roku, natomiast w 1860 roku została poświęcona przez dziekana zamojskiego, księdza Lenkiewicza, remontowana była w XIX wieku i w dwudziestoleciu międzywojennym. W 1959 roku został przeprowadzony jej kapitalny remont (wykonano nowe dębowe podwaliny, wymieniono spróchniałe belki u dołu).
W 1961 roku została dobudowana większa kruchta. W 1973 roku świątynia została rozbudowana według planów inżyniera Czesława Dernałowicza z Lublina. W latach 1974-1975 budowla została pomalowana z zewnątrz i od wewnątrz. 
Architektura.
Jest to świątynia drewniana, jednonawowa, przy prezbiterium jest umieszczona zakrystia, nad nawą znajduje się wieżyczka na sygnaturkę. 
Wyposażenie.
Ołtarz główny został wykonany z drewna i reprezentuje styl barokowy, znajduje się w nim obraz św. Wojciecha. Oprócz głównego kościół posiada także 2 ołtarze boczne. Na chórze muzycznym są umieszczone stare organy, remontowane w 1957 roku przez Wojciecha Grzankę z Tuchowa. W zakrystii przechowuje się stare naczynia i szaty liturgiczne.

</doc>
<doc id="4780132" url="https://pl.wikipedia.org/wiki?curid=4780132" title="Klek (Republika Serbska)">
Klek (Republika Serbska)

Klek (cyr. Клек) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 140 mieszkańców.

</doc>
<doc id="4780134" url="https://pl.wikipedia.org/wiki?curid=4780134" title="Kozarevići">
Kozarevići

Kozarevići (cyr. Козаревићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 413 mieszkańców.

</doc>
<doc id="4780135" url="https://pl.wikipedia.org/wiki?curid=4780135" title="Budynek przy pl. św. Katarzyny 3 w Toruniu">
Budynek przy pl. św. Katarzyny 3 w Toruniu

Budynek przy Pl. św. Katarzyny 3 w Toruniu - dawna plebania Nowomiejskiej Gminy Ewangelickiej, obecnie budynek mieszkalny.
Lokalizacja.
Budynek znajduje się we wschodniej części Zespołu Staromiejskiego, u zbiegu ulicy Szpitalnej i placu św. Katarzyny, w sąsiedztwie dawnej siedziby Rozgłośni Pomorskiej Polskiego Radia, kościoła św. Jakuba i kościoła św. Katarzyny oraz dawnego szpitala św. Jakuba (obecnie hotelu).
Historia.
Budynek powstał w 1901 roku i pierwotnie pełnił funkcję plebanii Nowomiejskiej Gminy Ewangelickiej. Obecnie pełni funkcje mieszkalne, a na jego parterze działa antykwariat.
Architektura.
Budynek dwukondygnacyjny, z czerwonej cegły, wzniesiony na planie litery L. Posiada m.in. schodkowy szczyt, wykusz oraz neogotycki portal.

</doc>
<doc id="4780137" url="https://pl.wikipedia.org/wiki?curid=4780137" title="Jerzy Wróbel (fizyk)">
Jerzy Wróbel (fizyk)

Jerzy Mikołaj Wróbel – polski fizyk, profesor nauk fizycznych, profesor w Instytucie Fizyki Polskiej Akademii Nauk, specjalność naukowa: fizyka półprzewodników.
Życiorys.
W 1978 ukończył na Politechnice Warszawskiej studia na kierunku fizyka techniczna. W 1988 w Instytucie Fizyki Polskiej Akademii Nauk uzyskał stopień naukowy doktora nauk fizycznych w dyscyplinie fizyka. Tam też na podstawie dorobku naukowego oraz monografii pt. "Nieporządek i oddziaływania w drutach kwantowych" otrzymał w 2005 stopień doktora habilitowanego nauk fizycznych (dyscyplina: fizyka, specjalność: fizyka ciała stałego). W 2015 prezydent RP Bronisław Komorowski nadał mu tytuł naukowy profesora nauk fizycznych.
Został profesorem w Instytucie Fizyki Polskiej Akademii Nauk. Był profesorem nadzwyczajnym w Uniwersytecie Rzeszowskim w Wydziale Matematyczno-Przyrodniczym w Centrum Dydaktyczno-Naukowym Mikroelektroniki i Nanotechnologii.

</doc>
<doc id="4780139" url="https://pl.wikipedia.org/wiki?curid=4780139" title="Lukavica (Republika Serbska)">
Lukavica (Republika Serbska)

Lukavica (cyr. Лукавица) – miejscowość w Bośni i Hercegowinie, w Republice Serbskiej, siedziba miasta Sarajewo Wschodnie i gminy Istočno Novo Sarajevo. W 2013 roku liczyła 7597 mieszkańców.

</doc>
<doc id="4780141" url="https://pl.wikipedia.org/wiki?curid=4780141" title="Miljevići (Republika Serbska)">
Miljevići (Republika Serbska)



</doc>
<doc id="4780145" url="https://pl.wikipedia.org/wiki?curid=4780145" title="Miljevići (miasto Sarajewo Wschodnie)">
Miljevići (miasto Sarajewo Wschodnie)

Miljevići (cyr. Миљевићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 1265 mieszkańców.

</doc>
<doc id="4780146" url="https://pl.wikipedia.org/wiki?curid=4780146" title="Milczenie owcy">
Milczenie owcy

Milczenie owcy – opowiadanie fantastyczne Roberta M. Wegnera z 2015 roku, nagrodzone Nagrodą im. Janusza A. Zajdla. Jest to "renarracja legendy o smoku wawelskim".
Opowiadanie zostało wydane przez Powergraph i Allegro w darmowym e-booku "Legendy Polskie "w ramach transmedialnego projektu realizowanego m.in. przez Tomasza Bagińskiego i studio Platige Image.

</doc>
<doc id="4780149" url="https://pl.wikipedia.org/wiki?curid=4780149" title="Petrovići (gmina Istočno Novo Sarajevo)">
Petrovići (gmina Istočno Novo Sarajevo)

Petrovići (cyr. Петровићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 262 mieszkańców.

</doc>
<doc id="4780150" url="https://pl.wikipedia.org/wiki?curid=4780150" title="Parafia św. Jana Chrzciciela w Kurowie Wielkim">
Parafia św. Jana Chrzciciela w Kurowie Wielkim

Parafia Świętego Jana Chrzciciela w Kurowie Wielkim – parafia rzymskokatolicka, znajdująca się w diecezji zielonogórsko-gorzowskiej, dekanacie Głogów – NMP Królowej Polski.

</doc>
<doc id="4780152" url="https://pl.wikipedia.org/wiki?curid=4780152" title="Toplik (Bośnia i Hercegowina)">
Toplik (Bośnia i Hercegowina)

Toplik (cyr. Топлик) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 626 mieszkańców.

</doc>
<doc id="4780154" url="https://pl.wikipedia.org/wiki?curid=4780154" title="Budynek przy ulicy Fredry 2/4 w Toruniu">
Budynek przy ulicy Fredry 2/4 w Toruniu

Budynek przy ulicy Fredry 2/4 w Toruniu – dawny budynek mieszkalny, obecnie Niepubliczny Zakład Opieki Zdrowotnej „Przychodnia Fredry” w Toruniu.
Lokalizacja.
Budynek znajduje się w zachodniej części miasta, w dzielnicy Bydgoskie Przedmieście, przy ulicy Fredry 2/4, w sąsiedztwie WFOŚiGW i Parku Wojewodów Pomorskich oraz Wydziału Matematyki i Informatyki UMK.
Historia.
Budynek wybudowano w latach 1914–1915 i pierwotnie należał do toruńskiego radcy budowlanego Karla Kleefelda. W okresie II Rzeczypospolitej obiekt zmienił właściciela, a po 1945 roku ulokowano tu przychodnię zdrowia, która istnieje do dziś.
Budynek figuruje w gminnej ewidencji zabytków (nr 874).
Architektura.
Budynek o powierzchni ponad 800 m² powstał w stylu historyzującym i przetrwał do czasów współczesnych w niemal niezmienionej formie architektonicznej.

</doc>
<doc id="4780158" url="https://pl.wikipedia.org/wiki?curid=4780158" title="Tvrdimići">
Tvrdimići

Tvrdimići (cyr. Тврдимићи) – wieś w Bośni i Hercegowinie, w Republice Serbskiej, w mieście Sarajewo Wschodnie, w gminie Istočno Novo Sarajevo. W 2013 roku liczyła 15 mieszkańców.

</doc>
<doc id="4780159" url="https://pl.wikipedia.org/wiki?curid=4780159" title="Magdalena Krysińska-Kałużna">
Magdalena Krysińska-Kałużna

Magdalena Krysińska-Kałużna – polska etnolog, doktor habilitowana nauk humanistycznych, nauczyciel akademicki Instytutu Europy i Ameryk Uniwersytetu Warszawskiego.
Życiorys.
W 2008 na podstawie napisanej pod kierunkiem Janusza Muchy rozprawy pt. "Proces kontaktu a przetrwanie kultur indiańskich w Amazonii" uzyskała w Instytucie Historycznym Uniwersytetu im. Adama Mickiewicza w Poznaniu stopień naukowy doktora nauk humanistycznych (dyscyplina: etnologia, specjalność: etnologia). Tam też na podstawie dorobku naukowego oraz monografii pt. "Prawo jako mit. Relacja pomiędzy tubylczym prawem zwyczajowym a prawem stanowionym" uzyskała w 2018 stopień naukowy doktora habilitowanego nauk humanistycznych (dyscyplina: etnologia, specjalności: antropologia prawa, Ameryka Łacińska).
Została adiunktem w Uniwersytecie Warszawskim w Instytucie Ameryk i Europy. Była nauczycielem akademickim Uniwersytetu Łódzkiego w Wydziale Studiów Międzynarodowych i Politologicznych w Instytucie Studiów Międzynarodowych.

</doc>
<doc id="4780162" url="https://pl.wikipedia.org/wiki?curid=4780162" title="Bob Loughman">
Bob Loughman

Bob Loughman (ur. 8 marca 1961) – polityk wysp Vanuatu. Członek partii Vanua'aku Pati, wybierany do krajowego parlamentu kolejno w latach: 2004, 2008 i 2012. W latach 2013–2015 minister turystyki w rządach premierów Kalosila i Natumana. Od 20 kwietnia 2020 do 4 listopada 2022 premier Vanuatu.

</doc>
<doc id="4780167" url="https://pl.wikipedia.org/wiki?curid=4780167" title="Parafia św. Wawrzyńca w Rapocinie">
Parafia św. Wawrzyńca w Rapocinie

Parafia Świętego Wawrzyńca w Rapocinie – parafia rzymskokatolicka, znajdująca się w diecezji zielonogórsko-gorzowskiej, dekanacie Głogów – NMP Królowej Polski.

</doc>
<doc id="4780168" url="https://pl.wikipedia.org/wiki?curid=4780168" title="Lubow Jewtuszenko">
Lubow Jewtuszenko



</doc>
<doc id="4780169" url="https://pl.wikipedia.org/wiki?curid=4780169" title="Lubow Timofiejewa">
Lubow Timofiejewa



</doc>
<doc id="4780171" url="https://pl.wikipedia.org/wiki?curid=4780171" title="Sale gimnastyczne UMK w Toruniu">
Sale gimnastyczne UMK w Toruniu

Sale gimnastyczne UMK w Toruniu – zabytkowe dwie sale gimnastyczne wraz z zapleczem należące do Uniwersyteckiego Centrum Sportowe UMK w Toruniu.
Lokalizacja.
Sale sportowe znajdują się w zachodniej części miasta, w dzielnicy Bielany, na terenie miasteczka uniwersyteckiego, przy ul. Gagarina 35, w sąsiedztwie placu ks. S. Frelichowskiego, klubu studenckiego Od Nowa, Wydziału Teologicznego oraz Wyższego Seminarium Duchownego.
Historia.
Sale gimnastyczne wraz z zapleczem, według projektu Wincentego Szobera, powstały w 1971 roku i wchodzą w skład większego kompleksu – miasteczka uniwersyteckiego, wybudowanego w związku z uczczeniem 500. rocznicy urodzin patrona uczelni Mikołaja Kopernika. 
Powierzchnia użytkowa budynku wynosi 1105 m². Znajdują się w nim dwie sale gimnastyczne o wymiarach: 12x24 m powierzchni i 5,6 m wysokości, pomieszczenie siłowni i sala tenisa stołowego oraz część administracyjna. W salach mogą odbywać się jednocześnie zajęcia dwóch grup ćwiczących. 
W budynku swoją siedzibą ma m.in. Akademicki Związek Sportowy UMK, Biuro Rzecznika Akademickiego i Centrum Ruchu Studenckiego.
W 2020 roku sale gimnastyczne zostały objęte ochroną konserwatorską jako element historycznego układu urbanistycznego miasteczka uniwersyteckiego.

</doc>
<doc id="4780173" url="https://pl.wikipedia.org/wiki?curid=4780173" title="Halina Zofia Rusek">
Halina Zofia Rusek



</doc>
<doc id="4780175" url="https://pl.wikipedia.org/wiki?curid=4780175" title="Parafia św. Jadwigi Śląskiej w Kłobuczynie">
Parafia św. Jadwigi Śląskiej w Kłobuczynie

Parafia Świętej Jadwigi Śląskiej w Kłobuczynie – parafia rzymskokatolicka, znajdująca się w diecezji zielonogórsko-gorzowskiej, dekanacie Głogów – NMP Królowej Polski.

</doc>
<doc id="4780176" url="https://pl.wikipedia.org/wiki?curid=4780176" title="Struktura (powieść)">
Struktura (powieść)

Struktura – powieść science-fiction Michała Protasiuka opublikowana w lutym 2009 roku nakładem Wydawnictwa Dolnośląskiego. W 2010 roku książka otrzymała Nagrodę Literacką im. Jerzego Żuławskiego.

</doc>
<doc id="4780181" url="https://pl.wikipedia.org/wiki?curid=4780181" title="Ambasadorowie Rosji w Austrii">
Ambasadorowie Rosji w Austrii



</doc>
<doc id="4780184" url="https://pl.wikipedia.org/wiki?curid=4780184" title="Reaktor MARIA">
Reaktor MARIA



</doc>
<doc id="4780186" url="https://pl.wikipedia.org/wiki?curid=4780186" title="Jelena Andriejuk">
Jelena Andriejuk

Jelena Walentinowna Andriejuk, obecnie Czesnokowa ( (Чесноко́ва), ur. 23 listopada 1958 w Tule) – rosyjska siatkarka, reprezentantka Związku Radzieckiego, złota medalistka letnich igrzysk olimpijskich, medalistka mistrzostw Europy.
Życiorys.
Andriejuk grała w reprezentacji Związku Radzieckiego w latach 1979-1980. Zdobyła złoty medal podczas mistrzostw Europy 1979 we Francji. Wystąpiła na igrzyskach olimpijskich 1980 w Moskwie. Zagrała wówczas w jednym z trzech meczów fazy grupowej oraz w meczu półfinałowym. W końcowym rezultacie reprezentantki ZSRR zdobyły złote medale po zwycięskim finale nad reprezentacją NRD.
Była zawodniczką klubu Urałoczka Swierdłowsk między 1976 a 1988. Z tym zespołem w mistrzostwach ZSRR siedmiokrotnie zdobywała mistrzostwo w latach 1978–1981 i 1986–1988, wicemistrzostwo w 1984 i 1985 oraz zajęła 3. miejsce w 1977. Zwyciężyła również w pucharze ZSRR w 1986 i 1987. Dwukrotnie tryumfowała w Pucharze Europy Mistrzyń Krajowych w 1981 i 1987. Karierę sportową zakończyła w 1988.
Za osiągnięcia sportowe w 1989 została wyróżniona tytułem Zasłużony Mistrz Sportu ZSRR.

</doc>
<doc id="4780188" url="https://pl.wikipedia.org/wiki?curid=4780188" title="Jelena Czesnokowa">
Jelena Czesnokowa



</doc>
<doc id="4780189" url="https://pl.wikipedia.org/wiki?curid=4780189" title="Kanał Grabowski">
Kanał Grabowski



</doc>
<doc id="4780192" url="https://pl.wikipedia.org/wiki?curid=4780192" title="Miloslav Holub">
Miloslav Holub

Miloslav Holub (ur. 27 lutego 1915 w Běchovicach, zm. 12 marca 1999 w Ostrawie) – czeski aktor, najbardziej znany ze swoich występów w pięciu filmach Karela Zemana. 
Biografia.
Wczesna młodość.
Miloslav Holub urodził się podczas I wojny światowej 27 lutego 1915 roku jako drugi syn nauczyciela Václava Holuba i jego żony Marie (z domu Leflerová). Miejscem jego urodzenia stała się wieś Běchovice położona na wschodniej granicy Pragi (a od 1974 roku jej dzielnica). Całe dzieciństwo i młodość spędził w Běchovicach w środowisku trzyklasowej wiejskiej szkoły zbudowanej przez jego dziadka Václava Leflera, i gdzie jego ojciec pracował z jako nauczyciel do przejścia na emeryturę. Oprócz zawodu nauczyciela jego ojciec był także wybitną postacią kulturalną społeczności i zapalonym aktorem, który jako dyrektor i organizator prowadził lokalny zespół aktorski. Dzięki ojcu po raz pierwszy pojawił się na scenie jako pięciolatek. W późniejszych latach pomagał ojcu na różnych stanowiskach w przygotowaniu spektakli i był coraz bardziej obsadzany do ról aktorskich. Był blisko teatru przez cały okres nauki w szkole podstawowej, a później w gimnazjum. Już w czasie studiów w gimnazjum w Českém Brodě był zdeterminowany, aby kontynuować zawód aktorski, a nawet z tego powodu chciał przerwać naukę w gimnazjum. Jednak jego decyzja nie spotkała się ze zrozumieniem ojca, który chciał zobaczyć syna na studiach medycznych. Ostatecznie wycofał się z zamiaru przerwania nauki i ukończył gimnazjum w Českém Brodě
Studia aktorskie.
Po ukończeniu egzaminu maturalnego postanowił spróbować szczęścia na wydziale dramatycznym w Konserwatorium w Pradze. Po pomyślnym zdaniu egzaminu wstępnego wstąpił do Konserwatorium w 1936 roku, aby studiować aktorstwo. Wśród jego nauczycieli, którzy wywarli na nim największy wpływ, możemy znaleźć takie nazwiska czeskiego teatru, jak Jiří Plachý, Anna Iblová czy Milan Svoboda. Pierwszą szkolną rolą Pigeona był skrzypek Valenty w córce Tyl Palič. Następnie zagrała Zbyszka w sztuce polskiej autorki Gabrieli Zapolskiej "Moralność pani Dulskiej".
W ciągu ostatnich dwóch lat pozwolono mu występować w mniejszych rolach w produkcjach Teatru Narodowego. W ciągu dwóch lat otrzymał łącznie czternaście możliwości aktorskich w zarządach naszego pierwszego etapu, pod kierunkiem takich reżyserów, jak Jiří Frejka, Karel Dostal, Vojta Novák, Aleš Podhorský i Jan Bor. Jego współaktorami są takie osobistości czeskiego teatru, jak Jaroslav Průcha, Zdeněk Štěpánek, Saša Rašilov, Eduard Kohout, Bedřich Karen, Jan Pivec, František Smolík, Ladislav Pešek, Stanislav Neumann lub Hugo Haas. Nawiązał także osobiste przyjaźnie z wieloma z nich, które trwały do końca jego życia. Rolą dyplomową Holuba był doktor Cardin w sztuce Lillian Hellman "The Children’s Hour". Ukończył studia w 1939 r. Z ceremonią ukończenia szkoły i natychmiast pojawiły się pierwsze propozycje.
Początkowo pracował jako aktor i reżyser w Pardubicach, grał także krótko w Kladnie, pod koniec II wojny światowej został dyrektorem Teatru Pardubice. W latach 1948–1949 pracował także krótko w Brnie, w latach 1949–1986 grał i reżyserował w Teatrze Państwowym w Ostrawie, gdzie w latach 1954–1956 pełnił funkcję dyrektora artystycznego. Często współpracował z ostrawskimi studiami Czechosłowackiego Radia i Telewizji Czechosłowackiej, a także wykładał w Konserwatorium w Ostrawie, gdzie kierował dramatycznym wydziałem muzycznym, który pomógł założyć.
Przed filmową i telewizyjną kamerą.
Miloslav Holub zaczął pojawiać się w filmie od drugiej połowy lat 40. XX wieku i podczas swojej długiej kariery stworzył w nim ok. czterdzieści ról. Po raz pierwszy przedstawił się publiczności filmowej jako członek Teatru Narodowego Czech Wschodnich w Pardubicach. Został napisany w 1947 roku, a reżyser Jiří Weiss obsadził go w roli morderczego poczmistrza Johanna Zeislera w dramacie wojennym "Uloupená hranice". Inne oferty ze studia Barrandov nie trwały długo. Po mniejszych rolach w filmach "Pan Habětín odchází" (1949), "Poslední výstřel" (1950) i "Zocelení" (1950), reżyser Martin Frič zaproponował mu kolejną interesującą i ponownie negatywną rolę gestapowca Antona Dönnerta w filmie "Past" (1950). Potem pojawiło się kilka mniej lub bardziej interesujących ról filmowych. Kolejną znaczącą rolą był leśniczy Paleček, tytułowa postać w filmie "Przez zieloną granicę" (1959) w reżyserii Karel Kachyňy.
Kiedy Karel Zeman zaczął przygotowywać swój drugi film fabularny, "Diabelski wynalazek" (1958), szukając odpowiedniego wykonawcy do roli hrabiego Artigasa, zaprosił Miloslava Holuba na próby w Gottwaldov na podstawie jego wcześniejszej pracy filmowej. Wynikiem była zawarta umowa i początek długoterminowej współpracy, która stopniowo przerodziła się w przyjaźń. Miloslav Holub był jedynym czeskim aktorem, który pojawił się w prawie wszystkich filmach fabularnych tego twórcy. Oprócz wspomnianego już "Diabelskiego wynalazku", są to "Przygody Münchhausena" (1961), "Dwaj muszkieterowie ("1964), "Skradziony balon ("1967) i "Na komecie" (1970). Skomentował osobę Karela Zemana i jego pracę w następujący sposób:
Gdy czechosłowackie studio telewizyjne w Ostrawie rozpoczęło nadawanie w ostatnim dniu 1955 roku, Miloslav Holub był pierwszym artystą, który pojawił się na ekranie telewizyjnym. Zaczął nadawać od recytowania wiersza Petra Bezruča "Z Ostrawy". Przypomniał swoje początki telewizyjne w 1966 roku W wywiadzie dla "Týdeník Československá":
Pod koniec lat 60. współpracował przy dwóch filmach, które trafiły do cenzury na kolejne dwadzieścia lat i były dystrybuowane dopiero w listopadzie 1989 roku. Pierwszy to debiut fabularny czeskiej twórczyni filmów dokumentalnych Drahomíry Vihanovej "Zabitá neděle" (1969), a drugi to kameralny dramat psychologiczny "Ucho" (1970) w reżyserii Karela Kachyňy. Ostatnią rolą Miloslava Holuba była sąsiad Domorák w słowackojęzycznym filmie muzycznym "Fontána pro Zuzanu" (1985). W 1987 r. Na ekranach kin pojawił się także film Juraja Jakubiska "Max a strašidlá", będącą filmową wersją siedmioczęściowego serialu telewizyjnego "Teta".

</doc>
<doc id="4780194" url="https://pl.wikipedia.org/wiki?curid=4780194" title="Szybko rosnąca hierarchia">
Szybko rosnąca hierarchia

Szybko rosnąca hierarchia również znana jako rozszerzona hierarchia Grzegorczyka, stworzona przez matematyka Andrzeja Grzegorczyka. Używana w teorii obliczalności, teorii złożoności obliczeniowej oraz teorii dowodu. Jest to rodzina zbiorów szybko rosnących funkcji formula_1 (gdzie formula_2 jest zbiorem liczb naturalnych formula_3 natomiast formula_4 jest jakąś liczbą porządkową). Przykładami członków tej rodziny są hierarchia Wainera lub hierarchia Löba-Wainera, które są rozszerzeniem wszystkich formula_4 &lt; ε0. Hierarchie te segregują funkcje obliczalne, bazując na ich tempie wzrostu oraz złożoności obliczeniowej.
Definicja i podstawowa hierarchia Grzegorczyka.
Niech formula_6 będzie dużą liczbą porządkową, taka że dla każdej granicznej liczby porządkowej formula_7 przypisana jest fundamentalna sekwencja (szybko rosnąca sekwencja liczb porządkowych, których supremum jest formula_4). Szybko rosnąca hierarchia funkcji formula_1 dla formula_7 zdefiniowana jest następująco:
Tutaj formula_15 określa formula_16-tą iterację formula_17 nad argumentem formula_18 natomiast formula_19 oznacza formula_16-ty element zbioru fundamentalnego przypisanego dla liczby porządkowej formula_21
Początkowa część tej hierarchii, tzn. wszystkie funkcje formula_22 gdzie formula_4 jest liczbą naturalną formula_24 nazywana jest często podstawową hierarchią Grzegorczyka, gdyż ma z nią wiele wspólnych właściwości:
Hierarchia Grzegorczyka.
Zdefiniowane są funkcje formula_25 gdzie formula_26 jest liczbą naturalną. Zdefiniowane jest formula_27 i formula_28 itd. formula_29 jest funkcją dodawania, formula_30 jest funkcją dwuargumentową, która podnosi parametr do kwadratu, po czym zwiększa wynik o 2. Dla formula_16 większych od 1 definiujemy: formula_32 czyli formula_33-owa iteracja funkcji formula_34 z podanym argumentem 2. Dalej zdefiniowany jest formula_35 który można zapisać jako funkcję formula_36.
Przykłady.
Z przykładu numer trzy można wysnuć zasadę: formula_37 natomiast z przykładu numer cztery formula_38
Dla funkcji typu formula_39 można powiedzieć, że wyniki są porównywalne (zazwyczaj większe) do formula_40 co wynika z rekurencji kolejnych funkcji.
Liczby porządkowe do formula_41.
Pierwszą liczbą porządkową w szybko rosnącej hierarchii jest formula_42 mająca do siebie przypisany zbiór formula_43 tzn. formula_44 (formula_16-ty element zbioru). Przykład: formula_46 Funkcja formula_47 przewyższa każdą funkcję formula_48 dla formula_49.
Koleją liczbą porządkową jest formula_50 czyli zbiór: formula_51 funkcję z tą liczbą porządkową definiujemy następująco: formula_52 na przykład formula_53
Dalej jest kolejno: formula_54 np.: formula_55 oznacza to, że liczba Grahama wynosi około formula_56 które jest znacznie mniejsze od formula_57 Obliczanie kolejnych liczb naturalnych dodanych do formula_42 przebiega podobnie.
Kolejnym zbiorem jest: formula_59 Obliczanie z użyciem tego zbioru wygląda następująco: formula_60 np. formula_61 Kolejnym zbiorem możliwym do utworzenia jest formula_62 formula_63 itd. Podobnie postępuje się z formula_64 formula_65 itd.
Następnym zbiorem jest: formula_66 przykład: formula_67 Kolejno zamiast 2 można podstawić większe liczby porządkowe: formula_68
Kolejnym zbiorem jest: formula_69 będące formula_70 Możliwe jest tworzenie kolejnych zbiorów takich jak formula_71 formula_72 formula_73 Zbiór formula_74 jest odpowiednikiem formula_75 które jest jednocześnie ostatnią liczbą porządkową Hierarchii Grzegorczyka.
Szacowanie tempa wzrostu funkcji.
Każdą obliczalną funkcję można przybliżyć szybką rosnącą hierarchią przy użyciu odpowiednich funkcji. Przykładem może być funkcja Grahama, którą można zapisać jako formula_76 funkcja Ackermanna, która rośnie nieco wolniej formula_77 czy funkcja Goodsteina, której tempo wzrostu wynosi formula_78
Używając szybko rosnącej hierarchii, można ustalić także górną granicę danej notacji, czyli odpowiadające im miejsce w szybko rosnącej hierarchii, które wyznaczają granicę rekurencyjną danej notacji:

</doc>
<doc id="4780199" url="https://pl.wikipedia.org/wiki?curid=4780199" title="Vienna Cricket and Football-Club">
Vienna Cricket and Football-Club

Vienna Cricket and Football-Club – austriacki klub piłkarski z wiedeńskiej dzielnicy Leopoldstadt.
Historia.
Chronologia nazw:
Klub krykieta Vienna Cricket Club Wien został założony w miejscowości Wiedeń w 1892 roku przez Związek Brytyjczyków. Jedynym sportem, który był uprawiany, był angielski krykiet. Kiedy Brytyjczycy zdali sobie sprawę, że krykiet nie zyskuje takiej popularności jak piłka nożna, postanowiono dodać drużynę piłkarską do klubu. 23 sierpnia 1894 roku nazwa została zmieniona na First Vienna Cricket and Football-Club. Współzałożycielem i członkiem zarządu klubu był Brytyjczyk John Gramlik, przyszły założyciel Challenge Cup. Klub stale walczył o tytuł najstarszego klubu w Austrii z First Vienna, a duża liczba widzów stale gromadziła się na boisku w derbach. First Vienna FC, który został oficjalnie założony 22 sierpnia 1894 roku, zaprotestował, dlatego "Cricketer" musiał usunąć imię "First" ze swojej nazwy. Powodem tego było to, że oba kluby przekazały swój statut władzom klubu w Wiedniu prawie jednocześnie, ale "Cricketer" został oficjalnie certyfikowany 24 godziny później. 15 listopada 1894 roku oba kluby rozegrały pierwszy oficjalny mecz piłki nożnej w Wiedniu. "Cricketer", w szeregach których grali Anglicy i Irlandczycy, wygrali ten mecz 4-0. W 1897 roku po raz pierwszy został organizowany Challenge Cup. Zawody, które odbywały się systemem pucharowym, były otwarte dla wszystkich klubów w Imperium i były nieoficjalnie uważane za pierwsze mistrzostwa Austro-Węgier. 21 listopada 1897 roku po zwycięstwie 7:0 w finale "Cricketer" został pierwszym zwycięzcą zawodów. 4 stycznia 1900 roku powstał Austriacki Związek Piłki Nożnej (ÖFU) i zorganizował Puchar Tagblatt. Klub startował w zawodach, które odbyły się w 12 rundach systemem ligowym, ale ostatecznie zajął drugie miejsce. Rok później klub opuścił ÖFU z powodu nieporozumień. W 1903 wrócił do związku, jednak już nie mógł startować w Pucharze Tagblatt. Po rozwiązaniu ÖFU w 1904 roku i nie rozgrywaniu Pucharu Tagblatt, 18 marca 1904 roku powstał nowy Związek (ÖFV), który organizował pierwsze nieoficjalne mistrzostwa Austrii i Wiednia w sezonie 1906/07. W 1910 roku doszło do sporów między urzędnikami a członkami "Cricketer", które ostatecznie przerodziły się w nie do pokonania różnice. Następnie niektórzy urzędnicy i prawie cała drużyna zdecydowała się opuścić klub i założyć nowy klub. Nowy klub został wpisany do rejestru 29 października 1911 roku pod nazwą "Wiener Cricketer", ale Vienna Cricket &amp; FC natychmiast zaprotestował przeciwko nowej nazwie. W grudniu 1911 roku nowy klub został przemianowany na Wiener Amateur SV, który był bezpośrednim poprzednikiem dzisiejszej Austrii Wiedeń.
W 1911 roku zespół startował w pierwszych oficjalnych rozgrywkach mistrzostw Austrii, które początkowo ograniczały się do drużyn wiedeńskich. "Cricketer" był osłabiony po odejściu podstawowych piłkarzy do Wiener Amateur SV. Również AC Viktoria Wien musiał zmagać się z problemami finansowymi, dlatego oba kluby połączyły się po 24 września 1911 roku. W tym momencie ukończono tylko cztery rundy. Vienna Cricket &amp; FC zachował swoją nazwę i dominację w połączonym klubie, a mecze AC Viktoria zostały unieważnione. Pomimo koncentracji sił klub w debiutowym sezonie 1911/12 zajął dopiero ostatnie 11.miejsce w Erste Klasse i tym samym spadł do 2. Klasse A. Klub pozostał w tej klasie do 1916 roku, a następnie spadł na 3 lata do 2. Klasse B. Od sezonu 1919/20 zespół ponownie grał w 2. Klasse A i tylko dobrowolnie wycofał się z ligi po zakończeniu sezonu 1923/24 po tym, jak profesjonalizm został wprowadzony również w drugiej klasie. W kolejnych sezonach do 1931 roku występował w 1. Klasse Niederösterreich (D3). W 1931 klub postanowił połączyć się z profesjonalnym SC Frem, który grał w drugiej lidze od 1928 roku. W sezonach 1931/32 i 1932/33 SC Cricket-Frem zajął siódme i jedenaste miejsce w II. Liga. W 1933 roku fuzja została rozwiązana. Vienna Cricket &amp; FC przejął licencję od byłego partnera i pozostał w drugiej lidze. Po spadku z drugiej klasy w 1936 roku sekcja piłkarska klubu została zamknięta, a klub kontynuował działalność lekkoatletyczną oraz grę w tenisa.
Barwy klubowe, strój.
Klub ma barwy niebiesko-czarne. Zawodnicy swoje domowe spotkania zazwyczaj grają w koszulkach o polówkach koloru czarnego i niebieskiego, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski w latach 1904–1936 rozgrywał swoje mecze domowe na stadionie Cricketer-Platz Vorgartenstraße w Wiedniu, który mógł pomieścić 5000 widzów. Do 1903 grał na boisku Sportpark Jesuitenweise o pojemności 1000 widzów.

</doc>
<doc id="4780200" url="https://pl.wikipedia.org/wiki?curid=4780200" title="Hierarchia Grzegorczyka">
Hierarchia Grzegorczyka



</doc>
<doc id="4780201" url="https://pl.wikipedia.org/wiki?curid=4780201" title="Katarzyna Banaś">
Katarzyna Banaś

Katarzyna Banaś (ur. 1973 we Wrocławiu) – polska malarka.
Życiorys.
W 1997 roku ukończyła malarstwo, grafikę i rzeźbę na wrocławskiej Akademii Sztuki. Jej obrazy są często inspirowane poezją Tomasza Różyckiego. Jest członkiem Związku Polskich Artystów Plastyków oraz Stowarzyszenia Pastelistów Polskich. Inspiracją dla jej twórczości jest z jednej strony pejzaż, a z drugiej poezja. W 2008 wydała w Danii książkę "Perfekte Brudstykker" (Idealne Fragmenty), którą przygotowała wspólnie z duńskim poetą Clausem Juelem. W 2016 roku ukazała się antologia wierszy Jensa Fink-Jensena "Fale miłości, fale samotności," której była współautorką"."

</doc>
<doc id="4780202" url="https://pl.wikipedia.org/wiki?curid=4780202" title="Vienna Cricket&amp;FC">
Vienna Cricket&amp;FC



</doc>
<doc id="4780203" url="https://pl.wikipedia.org/wiki?curid=4780203" title="Vienna Cricket and Football Club">
Vienna Cricket and Football Club



</doc>
<doc id="4780204" url="https://pl.wikipedia.org/wiki?curid=4780204" title="Funkcja Veblena">
Funkcja Veblena



</doc>
<doc id="4780207" url="https://pl.wikipedia.org/wiki?curid=4780207" title="Sławomir Gburczyk">
Sławomir Gburczyk

Sławomir Gburczyk (ur. 3 grudnia 1946, zm. 27 września 2007) – polski ekonomista i urzędnik państwowy, doktor nauk ekonomicznych, w 1991 podsekretarz stanu w Ministerstwie Rolnictwa i Gospodarki Żywnościowej.
Życiorys.
Uzyskał stopień doktora nauk ekonomicznych, specjalizował się w ekonomice rolnictwa. Pracował w Szkole Głównej Handlowej i Instytucie Ekonomiki Rolnictwa i Gospodarki Żywnościowej – Państwowym Instytucie Badawczym. Od 16 stycznia do 27 grudnia 1991 pełnił funkcję podsekretarza stanu w Ministerstwie Rolnictwa i Gospodarki Żywnościowej. Później był m.in. dyrektorem Spółdzielczego Banku Rozwoju „Samopomoc Chłopska”.
W 2000 odznaczony Złotym Krzyżem Zasługi za "wybitne zasługi dla rozwoju bankowości spółdzielczej".
Pochowany na cmentarzu komunalnym Północnym w Warszawie (B-VI-1/5/6).

</doc>
<doc id="4780208" url="https://pl.wikipedia.org/wiki?curid=4780208" title="Magyar AC Budapest">
Magyar AC Budapest



</doc>
<doc id="4780209" url="https://pl.wikipedia.org/wiki?curid=4780209" title="Sala gimnastyczne UMK w Toruniu">
Sala gimnastyczne UMK w Toruniu



</doc>
<doc id="4780216" url="https://pl.wikipedia.org/wiki?curid=4780216" title="Ciucholand">
Ciucholand



</doc>
<doc id="4780223" url="https://pl.wikipedia.org/wiki?curid=4780223" title="Jerzy Rudnicki (bokser)">
Jerzy Rudnicki (bokser)

Jerzy Rudnicki (ur. 1954) – polski bokser amatorski, dwukrotny brązowy medalista mistrzostw Polski (1975, 1977) oraz brązowy medalista turnieju im. Feliksa Stamma (1978).
Kariera amatorska.
Pierwszy sukces na amatorskich ringach osiągnął w wieku siedemnastu lat, zostając wicemistrzem Polski juniorów w kategorii piórkowej.
W 1972 roku brał udział w mistrzostwach Polski seniorów, startując w kategorii lekkiej. W 1/8 finału pokonał go Jan Wadas. W swoim drugim starcie na mistrzostwach Polski w roku 1975, Rudnicki zdobył brązowy medal w kategorii lekkopółśredniej. W półfinałowej walce przegrał z Zygmuntem Pacuszką.
Brązowy medal mistrzostw Polski zdobył również w roku 1977, przegrywając w półfinale z Kazimierzem Szczerbą.
W 1978 roku doszedł do półfinału turnieju im. Feliksa Stamma. Przegrał jednak w nim z Bogdanem Gajdą.

</doc>
<doc id="4780224" url="https://pl.wikipedia.org/wiki?curid=4780224" title="Vienna Cricket &amp; FC">
Vienna Cricket &amp; FC



</doc>
<doc id="4780231" url="https://pl.wikipedia.org/wiki?curid=4780231" title="Religia tradycyjna">
Religia tradycyjna



</doc>
<doc id="4780233" url="https://pl.wikipedia.org/wiki?curid=4780233" title="Franciszek Solnicki">
Franciszek Solnicki

Franciszek Solnicki (ur. 1757 zm. 1816 w Kielcach) – burmistrz kielecki. 
Pochodził ze znanej rodziny kieleckiej Solniców vel Solnickich i był jednym z siedmiu dzieci kupca winnego Antoniego Solnicy i Marianny z Komorowskich – burmistrz kielecki w latach zaboru austriackiego 1801-1809, a wcześniej podskarbi miejski. Jego rodzina posiadała szereg posiadłości na terenie miasta Kielce, a on sam był wymieniany jako jeden z zamożniejszych mieszczan.

</doc>
<doc id="4780239" url="https://pl.wikipedia.org/wiki?curid=4780239" title="Wojciech Odalski">
Wojciech Odalski

 
Wojciech Odalski (ur. w 1951 r.) – polski bokser amatorski, dwukrotny brązowy medalista mistrzostw Polski (1977, 1978) oraz zwycięzca turnieju im. Feliksa Stamma (1977) w kategorii papierowej.
Kariera amatorska.
Pierwszy sukces na amatorskich ringach osiągnął w 1972 roku, zostając wicemistrzem Polski juniorów w kategorii muszej.
W 1973 roku brał udział w mistrzostwach Polski seniorów, startując w kategorii papierowej. W 1/8 finału pokonał go Janusz Misiak. W swoim drugim starcie na mistrzostwach Polski w roku 1975 udział zakończył na 1/8 finalu po punktowej porażce z Jerzym Dominikiem.
Pierwszy medal na mistrzostwach Polski zdobył w roku 1977, startując w kategorii papierowej. W półfinale przegrał z Henrykiem Pielesiakiem, zdobywając brązowy medal. Sukces powtórzył w roku 1978, przegrywając ponownie w półfinale z Henrykiem Pielesiakiem.
W 1977 roku został zwycięzcą turnieju im. Feliksa Stamma. W finale pokonał na punkty (3:2) Zbigniewa Ciotę.

</doc>
<doc id="4780253" url="https://pl.wikipedia.org/wiki?curid=4780253" title="Ewa Słaby">
Ewa Słaby

Ewa Wiesława Słaby (ur. 21 grudnia 1954) – profesor nauk o Ziemi, geochemik-petrolog, specjalista z zakresu modelowania procesów wysokotemperaturowych magmowych-wulkanicznych i hydrotermalnych w skali makro i mikro, dyrektor Instytutu Nauk Geologicznych PAN.
Życiorys.
Ewa Słaby ukończyła w roku 1978 studia na Uniwersytecie Warszawskim na Wydziale Geologii, broniąc pracę z zakresu petrografii. W roku 1988 obroniła na tej uczelni doktorat prowadząc prace badawcze we współpracy z uniwersytetem Kraju Saary. Habilitowała się w roku 2000 (pisząc pracę we współpracy z Freie Universität w Berlinie) uzyskując nagrodę Rektora Uniwersytetu Warszawskiego. W roku 2009 otrzymała tytuł profesora, 3 marca 2010 otrzymała nominację z rąk prezydenta Lecha Kaczyńskiego.
Od 1980 jako asystent, od 1990 adiunkt, od 2000 profesor nadzwyczajny. W latach 1999-2005 pełniła kolejne trzy kadencje funkcję prodziekana. W latach 2007 i 2009 pracowała na Université Blaise-Pascal w Clermont-Ferrand jako profesor wizytujący. Od 2009 pracuje w Instytucie Nauk Geologicznych PAN jako profesor tytularny będąc kolejno zastępcą dyrektora Instytutu, od 2016 jest jego dyrektorem. Była od 2016 wiceprezydentem Europejskiej Unii Mineralogicznej. W październiku 2020 została jej prezydentem.
Jest zamężna, syn Jerzy Słaby.
Publikacje.
Profesor Ewa Słaby opublikowała ponad 140 prac naukowych. Współczynnik cytowań Google Scholar wynosił 1088 (na koniec roku 2021). Indeks Hirscha - 12.
Bibliografia.
]

</doc>
<doc id="4780254" url="https://pl.wikipedia.org/wiki?curid=4780254" title="Arcybiskupstwo Zachodnioeuropejskich Parafii Tradycji Rosyjskiej">
Arcybiskupstwo Zachodnioeuropejskich Parafii Tradycji Rosyjskiej

Arcybiskupstwo Zachodnioeuropejskich Parafii Tradycji Rosyjskiej – eparchia Rosyjskiego Kościoła Prawosławnego, z siedzibą w Paryżu. Ordynariuszem administratury jest metropolita dubniński Jan (Renneteau).
Historia.
15 października 1920 r. Tymczasowy wyższy zarząd cerkiewny na południowym wschodzie Rosji wyznaczył arcybiskupa żytomierskiego i wołyńskiego Eulogiusza na zwierzchnika rosyjskich parafii w Europie zachodniej na prawach biskupa diecezjalnego. Do tej pory funkcjonujące na zachodzie Europy cerkwie podporządkowane były jurysdykcyjnie eparchii petersburskiej (potem piotrogrodzkiej). Decyzja ta została potwierdzona dekretami patriarchy moskiewskiego i całej Rosji Tichona nr 423 i 424 z 26 marca/8 kwietnia 1921 r., za zgodą metropolity piotrogrodzkiego i gdowskiego Beniamina. Zakładano jednak, że będzie to rozwiązanie tymczasowe. Przy tworzeniu de facto niezależnego od Moskwy Rosyjskiego Kościoła zagranicznego, parafie podległe arcybiskupowi Eulogiuszowi weszły w jego skład. Ich przedstawiciele uczestniczyli w soborze w Sremskich Karlovcach (listopad–grudzień 1921), którego decyzje i końcowe przesłanie wywołały skrajnie negatywną reakcję kierownictwa politycznego RFSRR. 
26 lutego 1924 r., zgodnie z prawem francuskim, została zarejestrowana organizacja religijna pod nazwą „Union Directrice des Associations Orthodoxes Russes”, koordynująca działalność parafii rosyjskich we Francji.
W 1926 metropolita Eulogiusz poróżnił się z Synodem Biskupim Rosyjskiego Kościoła Prawosławnego poza granicami Rosji i w 1927 uznał zwierzchnictwo Patriarchatu Moskiewskiego, kierowanego przez "locum tenens" metropolitę Sergiusza (Stragorodskiego). Część parafii postanowiła jednak pozostać w Cerkwi zagranicznej, tworząc równoległą eparchię zachodnioeuropejską z siedzibą w Paryżu.
Na początku 1930 metropolita Zachodnioeuropejskiego Egzarchatu Rosyjskiego Kościoła Prawosławnego Eulogiusz wziął udział w modlitwach za „cierpiący Kościół rosyjski” odprawionych przez anglikańskiego biskupa Canterbury. Z tego powodu metropolita Sergiusz, "locum tenens" Patriarchatu Moskiewskiego, deklarujący lojalność wobec władz stalinowskich, odebrał mu godność egzarchy i zawiesił w stanie duchownym. Eulogiusz nie uznał tej decyzji i zdecydował się przejść pod jurysdykcję patriarchy Konstantynopola razem z całą podlegającą mu strukturą. 17 lutego 1931 patriarcha Focjusz II przyjął ją pod swoją zwierzchność, organizując podległe egzarchatowi cerkwie w nowej, tymczasowej strukturze określonej jako Egzarchat Parafii Rosyjskich w Europie Zachodniej. Ten sam dokument nadawał metropolicie godność patriarszego egzarchy. Rosyjski Kościół Prawosławny nie zaakceptował tych wydarzeń i 30 kwietnia 1931 potwierdził odebranie kapłaństwa Eulogiuszowi oraz wykluczenie z Kościoła jego zwolenników (tzw. „eulogian”). 
W 1945 Eulogiusz zdecydował się na powrót do Rosyjskiego Kościoła Prawosławnego i został do niego ponownie przyjęty. Rosyjski Kościół Prawosławny przywrócił mu godność egzarchy i uznał, że cała podlegająca mu struktura na nowo stała się częścią Cerkwi rosyjskiej. Większość wiernych i kleru egzarchatu nie zaakceptowała jednak tej decyzji i wyraziła wolę pozostania w dotychczasowej jurysdykcji.
18 grudnia 1959 zmarł metropolita Włodzimierz (Tichonicki). 12 czerwca 1960 nadzwyczajnym zjazdem diecezjalnym biskup syrakuski Jerzy (Tarasow) został wybrany jego następcą. 12 października 1960 patriarcha Konstantynopola Atenagoras zatwierdził biskupa Jerzego, ale z podniesieniem do godności arcybiskupa, a nie metropolity.
W 1965, w związku z kontrowersjami wokół statusu kanonicznego parafii, patriarcha Atenagoras zrzekł się zwierzchnictwa nad egzarchatem, rozwiązał go i polecił parafiom powrót do Patriarchatu Moskiewskiego. Kler egzarchatu, na czele z arcybiskupem Jerzym, nie zgodził się jednak na takie rozwiązanie i jednostronnie ogłosił się „Autonomicznym Kościołem we Francji i Europie Zachodniej”, który nie został uznany przez żaden kanoniczny Kościół prawosławny. W związku z tym 22 stycznia 1971 patriarcha Konstantynopola ponownie przyjął pod swoją jurysdykcję parafie rosyjskie, które nie powróciły do patriarchatu moskiewskiego ani nie znalazły się w Rosyjskim Kościele Prawosławnym poza granicami Rosji. Wspólnota nosiła nazwę Rosyjskie Arcybiskupstwo Prawosławne Europy Zachodniej. W 1999 utworzyły one Zachodnioeuropejski Egzarchat Parafii Rosyjskich.
27 listopada 2018 r. Święty Synod Patriarchatu Konstantynopolitańskiego zlikwidował Zachodnioeuropejski Egzarchat Parafii Rosyjskich, co według przedstawicieli struktury stało się bez porozumienia i konsultacji z nimi. Parafie, klasztory i inne wspólnoty podlegające dotąd egzarchatowi w myśl tej decyzji miały zostać podporządkowane eparchiom, w których granicach się znajdują. Już następnego dnia stojący na czele egzarchatu arcybiskup Jan oznajmił, iż nie zamierza podporządkować się decyzji synodu i będzie nadal kierować strukturą w jej dotychczasowym kształcie.
23 lutego 2019 r. zgromadzenie przedstawicieli duchowieństwa i świeckich egzarchatu w znacznej większości opowiedziało się za utrzymaniem administratury jako odrębnej struktury kościelnej.
1 września 2019 r. Patriarchat Konstantynopolitański potwierdził swoje wcześniejsze decyzje dotyczące egzarchatu, podporządkowując jego parafie metropolicie galijskiemu. 7 września w Paryżu odbyło się nadzwyczajne zgromadzenie duchowieństwa i świeckich, które miało rozważyć możliwość przejścia parafii egzarchatu w jurysdykcję Patriarchatu Moskiewskiego. Decyzja ta zyskała poparcie większości obecnych, ale nie większość 2/3 głosów, konieczną do podejmowania takich decyzji. 14 września kierujący egzarchatem arcybiskup Jan ogłosił przejście w jurysdykcję Patriarchatu Moskiewskiego w imieniu własnym i całej podległej struktury. Tego samego dnia Święty Synod Patriarchatu Moskiewskiego przyjął tę prośbę, nadał hierarsze tytuł arcybiskupa dubnińskiego i prawo dalszej kontroli nad parafiami, które faktycznie będą chciały zmiany jurysdykcji. 7 października 2019 r. Święty Synod postanowił przyjąć w skład Rosyjskiego Kościoła Prawosławnego wszystkie placówki duszpasterskie uznające zwierzchnictwo arcybiskupa Jana, tworząc z nich nową administraturę – Arcybiskupstwo Zachodnioeuropejskich Parafii Tradycji Rosyjskiej.
W listopadzie 2018 r. w skład Zachodnioeuropejskiego Egzarchatu Parafii Rosyjskich wchodziło 115 placówek (parafii, klasztorów i innych wspólnot). W końcu 2019 r. Arcybiskupstwo Zachodnioeuropejskich Parafii Tradycji Rosyjskiej grupowało 67 placówek, czyli 58% stanu egzarchatu przed jego likwidacją. Powyższe dane dokładnie odzwierciedlają wynik głosowania przedstawicieli parafii dawnego egzarchatu z 14 września 2019 r. – za przyjęciem jurysdykcji Patriarchatu Moskiewskiego opowiedziało się 58% głosujących. Pozostałe placówki byłego egzarchatu weszły w skład lokalnych administratur Patriarchatu Konstantynopolitańskiego albo przyjęły jurysdykcję innych Cerkwi.
Struktura administracyjna.
Główna świątynia.
Katedrą arcybiskupstwa jest sobór św. Aleksandra Newskiego w Paryżu.
Dekanaty.
Arcybiskupstwo dzieli się na 13 dekanatów:
Klasztory.
W skład arcybiskupstwa wchodzą następujące monastery i skity:

</doc>
<doc id="4780255" url="https://pl.wikipedia.org/wiki?curid=4780255" title="Szmul Arja Fiszman">
Szmul Arja Fiszman



</doc>
<doc id="4780256" url="https://pl.wikipedia.org/wiki?curid=4780256" title="Edward Maj (bokser)">
Edward Maj (bokser)

 
Edward Maj (ur. 21 września 1958) – polski bokser, srebrny medalista mistrzostw Polski (1983) oraz uczestnik mistrzostw Europy (1983).
Kariera amatorska.
Pierwszy sukces na amatorskich ringach osiągnął w 1978 roku, zostając ćwierćfinalistą mistrzostw Polski juniorów do lat 20 w kategorii półśredniej.
Pierwszy start na mistrzostwach Polski seniorów zaliczył w 1981 roku, gdzie rywalizował w kategorii półśredniej. W turnieju, Maj pokonał w 1/16 finału Jana Olejnika, w 1/8 finału Ryszarda Murata a w pojedynku ćwierćfinałowym przegrał przed czasem z Jerzym Kaczmarkiem.
W marcu 1983 roku został wicemistrzem Polski w kategorii superpółśredniej. Po pokonaniu w półfinałowym pojedynku Andrzeja Młodzianko, Maj przegrał w finale z Adamem Kozłowskim. W maju tego samego roku reprezentował Polskę na mistrzostwach Europy w Warnie. Polak odpadł w początkowej fazie turnieju, przegrywając na punkty (0:5) z reprezentantem gospodarzy Michaiłem Takowem.

</doc>
<doc id="4780260" url="https://pl.wikipedia.org/wiki?curid=4780260" title="Europejski Uniwersytet Viadrina">
Europejski Uniwersytet Viadrina



</doc>
<doc id="4780263" url="https://pl.wikipedia.org/wiki?curid=4780263" title="Binn">
Binn

Binn – gmina w Szwajcarii, w kantonie Valais, w okręgu Goms. Na terenie gminy znajduje się .
Gmina została po raz pierwszy wspomniana w dokumentach w XIII wieku jako "Buen, Buyn, Bun," i "Bondolun".
Demografia.
W Binn w 2018 roku mieszkały 142 osoby. W 2010 roku 2,7% populacji gminy stanowiły osoby urodzone poza Szwajcarią.
W 2000 roku 98,1% populacji mówiło w języku niemieckim, 1,3% w języku włoskim, a 0,6% w języku francuskim.
Zmiany w liczbie ludności są przedstawione na poniższym wykresie:
Współpraca.
Miejscowości partnerskie:

</doc>
<doc id="4780266" url="https://pl.wikipedia.org/wiki?curid=4780266" title="Rusinowo (powiat kwidzyński)">
Rusinowo (powiat kwidzyński)



</doc>
<doc id="4780278" url="https://pl.wikipedia.org/wiki?curid=4780278" title="Undeniable (album Hellyeah)">
Undeniable (album Hellyeah)

Unden!able – piąty album studyjny amerykańskiego zespołu muzycznego Hellyeah. Wydawnictwo ukazało się 3 czerwca 2016 roku nakładem wytwórni muzycznej Eleven Seven.

</doc>
<doc id="4780283" url="https://pl.wikipedia.org/wiki?curid=4780283" title="Pałac Kongresowy (Paryż)">
Pałac Kongresowy (Paryż)

Pałac Kongresowy Paryża (fran. Palais des congrès de Paris) – hala koncertowa, centrum kongresowe i galeria handlowa w Paryżu. Znajduje się w 17 dzielnicy. W pobliżu znajduje się Lasek Buloński i zamożna dzielnica Neuilly-sur-Seine. Najbliższe stacje metra i kolei RER to Porte Maillot i Neuilly - Porte Maillot, dostępne z niższych poziomów budynku. 
Odbył się tu 23. Konkurs Piosenki Eurowizji (1978), oraz losowanie grup do turnieju głównego Mistrzostw Europy w Piłce Nożnej w 2016. W budynku znajduje się także studio telewizyjne.

</doc>
<doc id="4780289" url="https://pl.wikipedia.org/wiki?curid=4780289" title="Józef Solnica">
Józef Solnica

Józef Solnica (ur. 15 sierpnia 1922, zm. w lutym 2008) pseudonim „Żuk” – cichociemny, dowódca oddziału partyzantów Armii Krajowej, honorowy obywatel miasta Siedlce. Za całokształt działalności został odznaczony: srebrnym Krzyżem Orderu Virtuti Militari, Krzyżem Walecznych, Krzyżem Armii Krajowej, Krzyżem Partyzanckim, Medalem Wojska Polskiego – nadany przez Rząd w Londynie, Krzyżem Kawalerskim Orderu Odrodzenia Polski – nadany przez Prezydenta, Medalem za zasługi dla obronności Kraju.

</doc>
<doc id="4780294" url="https://pl.wikipedia.org/wiki?curid=4780294" title="Pałac w Wornianach">
Pałac w Wornianach

Pałac w Wornianach – wybudowany w XVIII w. w Wornianach przez rodzinę Abramowiczów.
Pałac był częścią zespołu pałacowo-parkowego. Obecnie zachowały się budynki gospodarcze: młyn, dwa spichlerze, neogotycka wieża z pocz. XX wieku postawiona na sztucznej wyspie, na stawie oraz park. Przy pałacu działały browar i tartak. Obiekt spłonął po zakończeniu I wojny światowej.

</doc>
<doc id="4780296" url="https://pl.wikipedia.org/wiki?curid=4780296" title="Frédéric-César de La Harpe">
Frédéric-César de La Harpe

Frédéric-César de La Harpe (ur. 6 kwietnia 1754 w Rolle w kantonie Vaud, zm. 30 marca 1838 w Lozannie) – polityk szwajcarski, republikanin, wychowawca późniejszego cara Aleksandra I Romanowa. Był zwolennikiem idei oświecenia oraz rewolucji francuskiej. Współzałożyciel Republiki Helweckiej oraz członek jej władz centralnych.
Biografia.
Urodził się w Szwajcarii. Niechęć do berneńskiej administracji w rodzinnym kantonie spowodowała, że wyjechał za granicę. W 1784 znalazł zatrudnienie na rosyjskim dworze cesarskim jako wychowawca przyszłego cara Aleksandra I i jego brata Konstantyna. Po wybuchu rewolucji francuskiej zaczął w Petersburgu zaczął przygotowywać plany do ewentualnego powstania w Vaud. W 1794 wyjechał z Rosji do Szwajcarii, a stamtąd do Paryża, gdzie szukał francuskiej pomocy w wyzwoleniu Vaud spod dominującej pozycji Berna. W 1797 opublikował dzieło pt. "Esej na temat konstytucji kantonu Vaud" ("Essai sur la constitution du pays de Vaud"), czyli traktat anty-berneński.
W Paryżu swoją siedzibę mieli emigranci szwajcarscy. W 1790 Jean Nicolas Castelli założył tam szwajcarski klub patriotyczny. Wśród zwolenników zmian ustroju Szwajcarii obok de La Harpe’a wyróżniali się: Peter Ochs oraz Paul Usteri. W grudniu 1797 w Paryżu doszło do spotkania Ochsa i de La Harpe’a z Napoleonem Bonapartem. Rewolucjoniści zostali poinformowani o planowanej inwazji wojsk francuskich na Szwajcarię, zaś ich zadaniem było przygotowanie w kraju powstania. Zdawali sobie sprawę, że pomoc Francji jest niezbędna w dokonaniu w kraju radykalnych zmian, ponieważ sami nie mieli ku temu środków i możliwości. 9 grudnia 1797 roku w imieniu grupy uchodźców z Vaud i Fryburga, skierował petycję do francuskiego dyrektoriatu, wzywając do interwencji wojskowej w Szwajcarii w celu zapewnienia niepodległości Vaud, zapewniając tym samym oficjalny pretekst do późniejszej inwazji francuskiej, która nastąpiła 5 marca 1798.
Wraz z Peterem Ochsem udało mu się stworzyć jednolity rząd szwajcarski. 29 czerwca 1798 został członkiem dyrektoriatu wykonawczego nowo powstałej Republiki Helweckiej. Po odsunięciu Ochsa od władzy w czerwcu 1799 de La Harpe zaczął dążyć do rządów dyktatorskich, lecz sam został obalony 7 stycznia 1800 w wyniku zamachu stanu. Później oskarżono go o spisek przeciwko państwu i antyfrancuską intrygę, przez co musiał uciekać z kraju.
Wraz z upadkiem Napoleona w 1814 zyskał od swojego protektora i byłego ucznia, cara Aleksandra I, oficjalną obietnicę niepodległości dla Vaud i wystąpił w tej sprawie w imieniu Szwajcarii i jego rodzinnego kantonu na kongresie wiedeńskim. W 1816 powrócił do Vaud, Otrzymał tam stanowisko w radzie ustawodawczej i zasiadał w niej do 1828.

</doc>
<doc id="4780300" url="https://pl.wikipedia.org/wiki?curid=4780300" title="Tadeusz Grembowicz">
Tadeusz Grembowicz

Tadeusz Grembowicz (ur. 1922, zm. 17 marca 1997) – polski ekonomista i działacz żeglugowy.
Absolwent Wyższej Szkoły Handlu Morskiego w Sopocie (1945–1948). Zajmował odpowiedzialne funkcje w gospodarce morskiej, np. w spółce Chipolbrok - dyrektora zarządzającego (1960–1962), dyrektora generalnego (1962–1964) i prezesa (1967–1968); był dyrektorem Departamentu Polityki Morskiej i Współpracy z Zagranicą Ministerstwa Żeglugi (1967), dyrektorem naczelnym Polskich Linii Oceanicznych (1976–1983) i dyrektorem spółki PSAL NV w Antwerpii (1983-).

</doc>
<doc id="4780301" url="https://pl.wikipedia.org/wiki?curid=4780301" title="Mercury Comet Caliente">
Mercury Comet Caliente



</doc>
<doc id="4780302" url="https://pl.wikipedia.org/wiki?curid=4780302" title="12 Pułk Grenadierów (III Rzesza)">
12 Pułk Grenadierów (III Rzesza)

12 Pułk Grenadierów () – niemiecki pułk z czasów II wojny światowej.
Historia.
Utworzony 15 października 1942 z 12 Pułku Piechoty i przyporządkowany 31 Dywizji Piechoty. W czerwcu 1944 roku został on zniszczony wraz z Grupą Armii Środek. Rozwiązano go 18 lipca.
Sformowany ponownie 21 lipca 1944 pod Hildesheim zmieniając nazwę na 1112 Pułk Grenadierów i włączony do 31 Dywizji Grenadierów przemianowanej później na 31 Dywizję Grenadierów Ludowych. Pod koniec wojny pułk znajdował się w okolicach Torunia.
Struktura organizacyjna.
Struktura organizacyjna w październiku 1942 roku:

</doc>
<doc id="4780304" url="https://pl.wikipedia.org/wiki?curid=4780304" title="Torna, torna, fratre!">
Torna, torna, fratre!

Torna, torna, fratre! (zapis grecki: τόρνα, τόρνα, φράτρε, tłum. „zawróć, zawróć, bracie”) – zdanie w „języku ojczystym”, odnotowane przez Teofilakta Symokattę w "Historii", w kontekście incydentu, który miał miejsce podczas jednej z kampanii bałkańskich w czasie wojen bizantyńsko-awarskich cesarza Maurycjusza. Wśród badaczy nie ma konsensusu co do tego, w którym języku zostało ono wypowiedziane: wskazuje się, że mógłby to być przykład wczesnego prarumuńskiego lub rozkaz wojskowy w żargonowej łacinie.
Kontekst.
Zdanie "torna, torna, fratre" pojawia się w kontekście incydentu, który miał miejsce podczas kampanii przeciw Awarom w 587 roku, prowadzonej w górach Haemus – gdy ładunek niesiony przez jedno ze zwierząt jucznych zsunął się z jego grzbietu, jeden z żołnierzy, który to zauważył, krzyknął za jego panem w „języku ojczystym”, żeby ten odwrócił się i go poprawił. Wydarzenie to spowodowało zamieszanie i wybuch paniki w oddziale, który zrozumiał okrzyk jako nakaz odwrotu w używanym wciąż w armii bizantyńskiej języku łacińskim.
Struktura.
Zdanie składa się z powtórzonego czasownika "torna" „zawróć” (w trybie rozkazującym) i rzeczownika "fratre" „bracie”, który przyjmuje niestandardową dla łaciny klasycznej formę wołacza z końcówką -"e". Czasownik etymologicznie wywodzący się od łacińskiego zachował się we wschodnioromańskich językach regionu: w arumuńskim "tornu" „wracam” oraz dakorumuńskim "torn" „przelewam”, dawniej także „wracam”. Rzeczownik, wywodzący się od łacińskiego , również zachował się w obydwu językach, przybierając współczesne formy "frati" w arumuńskim i "frate" w dakorumuńskim.

</doc>
<doc id="4780306" url="https://pl.wikipedia.org/wiki?curid=4780306" title="Dekanat Opieki Matki Bożej (eparchia moskiewska miejska)">
Dekanat Opieki Matki Bożej (eparchia moskiewska miejska)

Dekanat Opieki Matki Bożej (ros. Покровское благочиние) – jeden z dekanatów eparchii moskiewskiej miejskiej Rosyjskiego Kościoła Prawosławnego. Jego granice pokrywają się z granicami rejonu tagańskiego Moskwy.

</doc>
<doc id="4780311" url="https://pl.wikipedia.org/wiki?curid=4780311" title="Kanał Grabowski (Warszawa)">
Kanał Grabowski (Warszawa)

Kanał Grabowski lub Rów Grabowski – kanał w Warszawie, w dzielnicy Ursynów.
Położenie i charakterystyka.
Kanał znajduje się na terenie dzielnicy Ursynów, jest prawobrzeżnym dopływem Potoku Służewieckiego. Przepływa przez Jezioro Grabowskie.
Długość kanału według Państwowego Instytutu Geologicznego wynosi 4,029 km. Wraz z kanałem C długość wynosi 8,48 km. Szerokość dna to 0,8 m, korony 3,5 m, a średnia głębokość wynosi 1,5–2,8 m. Według państwowego rejestru nazw geograficznych źródło położone jest na terenie parku Moczydełko, a ujście do Potoku Służewieckiego w pobliżu Stawów Berensewicza. Przebieg kanału jest zróżnicowany – jego wody płyną na różnych odcinkach zarówno otwartym szerokim rowem (przed Jeziorem Grabowskim), korytem żelbetowym (odcinek od ul. Wyczółki do ul. Poleczki), jak i zamkniętym rurociągiem o średnicy 1,2 m.
Dopływami kanału są: Kanał Imieliński, a także rowy A, B, PS-4, PS-7, C i M. Całkowita powierzchnia zlewni wynosi 12,6 km², a na jej terenie znajdują się zbiorniki wodne włączone do systemu retencji wód opadowych m.in. Jezioro Imielińskie, staw Kądziołeczka, Jezioro Zabłockiego, Staw Krosno, Jezioro Wingerta i Moczydło 1 (inna nazwa: Zbiornik Nr 1) na końcu rowu M, a także Moczydło 3. Obszar zlewni stanowią w większości tereny rolnicze i leśne.
Kanał wraz z Jeziorem Grabowskim stanowi lokalny korytarz ekologiczny. Część biegu kanału położona jest na terenie rezerwatu przyrody Las Kabacki i jego otuliny, a także na terenie Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego.
Odbiornik wód opadowych.
Ciek pełni funkcję odbiornika wód opadowych z terenu Ursynowa. Odprowadza wody deszczowe z obszaru Lasu Kabackiego, Kabat, Natolina, Krasnowoli, Pyr, Dąbrówki, Grabowa, Imielina i Wyczółek.
Jego pierwotna funkcja dotyczyła głównie obszarów rolniczych, lecz wraz z urbanizacją terenów zlewni parametry kanału dotyczące przepustowości stały się niewystarczające, co skutkowało wiele razy lokalnymi podtopieniami okolicznych zabudowań. W związku z tym postuluje się przebudowę kanału, jego przepustów, a także czaszy Jeziora Grabowskiego i Potoku Służewieckiego. Szczególnie istotny jest tu końcowy odcinek od Jeziora Grabowskiego do ujścia, który jest znacznie węższy niż wcześniejsze odcinki i zlokalizowane są tu przepusty w złym stanie technicznym. Również odcinki kanału zarurowane mają zbyt mały przekrój w stosunku do zwiększonych potrzeb.

</doc>
<doc id="4780314" url="https://pl.wikipedia.org/wiki?curid=4780314" title="Scebatiana">
Scebatiana

Scebatiana (łac. "Diocesis Scebatianensis") – stolica historycznej diecezji we Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne.

</doc>
<doc id="4780316" url="https://pl.wikipedia.org/wiki?curid=4780316" title="Cancer (singel My Chemical Romance)">
Cancer (singel My Chemical Romance)

Cancer – utwór amerykańskiego zespołu rockowego My Chemical Romance. Jest to ósmy utwór na płycie The Black Parade wydanej 23 października 2006 roku.
O utworze.
Utwór jest balladą rockową zagraną na pianinie. Skomponowany jest w tonacji E-dur w tempie 72 uderzeń na minutę. Rozpiętość wokali w piosence występuje od B4 do E5.
Wersja Twenty One Pilots.
14 sierpnia 2016 roku amerykański zespół rap rockowy Twenty One Pilots wydał cover utworu My Chemical Romance. Kompozycja utrzymana jest w koncepcji electropopu z elementami downtempo z tempem 72 uderzeń na minutę w tonacji D-dur.

</doc>
<doc id="4780320" url="https://pl.wikipedia.org/wiki?curid=4780320" title="Przemysław Wiatrowski">
Przemysław Wiatrowski

Przemysław Paweł Wiatrowski – polski językoznawca, polonista. Do jego zainteresowań naukowych należą: stylistyka językoznawcza, pragmatyka językowa, socjolingwistyka, krytyczna analiza dyskursu, onomastyka.
Pracę magisterską poświęcił analizie języka „Przewodnika Katolickiego”. Doktoryzował się w 2009 r. na podstawie pracy poruszającej emocjonalność w tymże tygodniku. Na kanwie doktoratu ogłosił książkę pt. "Morfologiczne i leksykalne wykładniki negatywnych emocji w „Przewodniku Katolickim” z lat 1895–2005" (2010), za którą otrzymał z rąk Rektora UAM indywidualną nagrodę III stopnia. Posiada stopień doktora habilitowanego nauk humanistycznych. Wykładowca na Uniwersytecie im. Adama Mickiewicza w Poznaniu.

</doc>
<doc id="4780323" url="https://pl.wikipedia.org/wiki?curid=4780323" title="Andrzej Mencel">
Andrzej Mencel

 
Andrzej Mencel – polski bokser amatorski, wicemistrz Polski w kategorii lekkiej w roku 1983.
Kariera amatorska.
Pięciokrotnie startował na mistrzostwach Polski seniorów (1980, 1981, 1982, 1983, 1985). Najlepszy rezultat osiągnął w roku 1983, zdobywając srebrny medal w kategorii lekkiej. W finale tych zawodów przegrał na punkty (0:5) z Kazimierzem Adachem.
W 1981 roku doszedł do półfinału turnieju TSC odbywającego się w Berlinie. Mencel przegrał swój półfinałowy pojedynek z dwukrotnym mistrzem Europy Richardem Nowakowskim.
W 1982 roku podczas odbywającego się w Las Vegas meczu Polska vs. USA, Polak pokonał ówczesnego mistrza Stanów Zjednoczonych Clifforda Graya.

</doc>
<doc id="4780325" url="https://pl.wikipedia.org/wiki?curid=4780325" title="Lovely (singel Twenty One Pilots)">
Lovely (singel Twenty One Pilots)

Lovely – trzeci singiel amerykańskiego duetu muzycznego Twenty One Pilots z albumu Vessel (2013), wydany 17 kwietnia 2013 roku przez Warner Music Japan. Piosenka została wydana jako dodatkowy utwór w Japonii. Utwór użyty był w reklamie telewizji RIGHT-ON krótko przed wydaniem singla.
O utworze.
Utwór utrzymany jest w klimacie electropopu z elementami indie popu. 

</doc>
<doc id="4780326" url="https://pl.wikipedia.org/wiki?curid=4780326" title="Zmarszczki eoliczne">
Zmarszczki eoliczne

Zmarszczki eoliczne, riplemarki eoliczne – nagromadzenia ziarnistego materiału (zwykle piasku) transportowanego przez saltację lub wleczenie, mające postać grzbiecików o mniej więcej trójkątnym przekroju w płaszczyźnie pionowej, równoległej do kierunku ruchu wiatru, tworzące najczęściej szereg form powtarzających się rytmicznie.

</doc>
<doc id="4780333" url="https://pl.wikipedia.org/wiki?curid=4780333" title="Plymouth Concord">
Plymouth Concord

Plymouth Concord – samochód osobowy klasy pełnowymiarowej, niższego segmentu cenowego, produkowany pod amerykańską marką Plymouth w latach 1950–1952. 
Stanowił najtańszy model z gamy samochodów Plymouth w tym okresie. Dostępny jako 2-drzwiowe coupé, 2-drzwiowy sedan oraz kombi. Do napędu używano benzynowego silnika R6 o pojemności 3,6 litra, a napęd przenoszony był na oś tylną.
Historia modelu.
Model 1951.
Samochody Plymouth na rok 1951 zostały zaprezentowane w grudniu 1950, po raz pierwszy otrzymując nazwy własne zamiast określeń opisowych: Concord, Cambridge i Cranbrook. Wszystkie trzy modele opierały się na tej samej konstrukcji, lecz Concord, o kodzie fabrycznym P22, miał krótszy rozstaw osi od pozostałych – 282 cm (111 cali), będąc w tym zakresie następcą części odmian poprzedniego modelu DeLuxe (P19). Obejmował najtańsze wersje osobowe: trzymiejscowe dwudrzwiowe coupé ("three passenger coupe") oraz sześciomiejscowy dwudrzwiowy sedan ("two door sedan"), ale także dwie odmiany trzydrzwiowego kombi: Suburban i Savoy, które były jedynymi kombi w gamie Plymoutha. Dwudrzwiowy sedan miał nadwozie o profilu fastback, podobnie jak poprzednik. Następcą odmian samochodu Plymouth DeLuxe o dłuższym rozstawie osi (P20) był natomiast Cambridge. Plymouth był przy tym popularną marką koncernu Chryslera, produkującą najtańsze pełnowymiarowe samochody ("full-size") – segmentu dominującego wówczas na rynku amerykańskim, konkurując bezpośrednio z Fordem i Chevroletem. 
Konstrukcja samochodu nie była nowa, lecz stanowiła przestylizowany, od początku mało nowoczesny wizualnie model z 1949 roku. Zmiany stylistyczne w stosunku do poprzedniego modelu były niewielkie i głównie dotyczyły przedniej części, w której obniżono i spłaszczono wystającą maskę, ze złagodzonymi przejściami z błotnikami. Całe nadwozie było o 3,5 cm niższe. Zastosowano nową niższą i szerszą atrapę chłodnicy, którą tworzyły trzy poziome belki ze stali nierdzewnej. Górna, wygięta, stanowiła obramowanie atrapy od góry i z boków, gdzie były na niej umieszczone prostokątne światła postojowe. Dwie niższe belki były połączone trzema pionowymi żebrami, a przedłużenie zewnętrznych żeber stanowiły kły masywnego zderzaka. Nad atrapą na nosie maski był metalowy pas z napisem Plymouth, powyżej emblemat w formie tarczy z żaglowcem „Mayflower” (związanym z miastem Plymouth), a na górze maski ozdoba w formie stylizowanego żaglowca rozcinającego fale. Boczne ozdoby, wspólne dla całej gamy Plymoutha, stanowiły listwy na błotnikach przednich (z nazwą modelu ponad nimi) i na błotnikach tylnych. Nowo zaprojektowana i całkowicie zmieniona była deska przyrządów. W modelu coupe za trzyosobową kanapą znajdowało się dodatkowe miejsce bagażowe, predestynujące go dla sprzedawców obwoźnych. Wersja kombi miała płaską przestrzeń bagażową o długości 106 cm lub 169 cm przy złożonym oparciu tylnej kanapy, a klapa tylna była dwudzielna, otwierana w dół i do góry.
Silnik pozostał z poprzedniego modelu: 6-cylindrowy rzędowy, dolnozaworowy, benzynowy, o pojemności 3,57 l (217,8 cali sześciennych), osiągający moc 97 KM, połączony z trzybiegową manualną skrzynią biegów. Był to zarazem jedyny silnik wszystkich modeli Plymoutha. Silnik napędzał tylne koła przez most napędowy. Opony miały rozmiar 6,40×15. Opcjonalnym wyposażeniem były m.in. radio i elektryczny zegar.
Wyprodukowano 91 322 samochody 1951 rocznika, co stanowiło tylko 15,3% sprzedaży marki. Ceny bazowe wynosiły od 1537 dolarów za coupe i 1673 dolarów za sedan do 2064 za kombi Suburban i 2182 za kombi Savoy. Kombi Savoy różniło się lepszym wykończeniem wnętrza, a zewnątrz chromowanymi obwódkami wokół szyb zamiast gumowych i chromowanymi przednimi osłonami tylnych błotników.
Samochody Plymouth były używane też w sporcie samochodowym – w 1951 roku w wyścigach serii NASCAR uczestniczyły 52 Plymouthy (więcej było jedynie Fordów), które z powodzeniem nawiązywały walkę z dominującymi mocniejszymi samochodami Oldsmobile i Hudson Hornet. Pomimo tylko dwóch zwycięstw, dzięki dobrym dalszym miejscom, uplasowały się na drugim miejscu w klasyfikacji ogólnej za Oldsmobile.
Samochody Plymouth Concord były produkowane w Kanadzie również ze zmienionymi atrapami chłodnicy, ozdobami i detalami jako Dodge Kingsway na rynek kanadyjski i inne rynki eksportowe oraz jako DeSoto Diplomat na eksport.
Model 1952.
Na 1952 rok Plymouth planował wprowadzenie całkiem nowego samochodu, lecz uniemożliwiły to ograniczenia materiałowe związane z wojną koreańską i w konsekwencji nadal produkowano ten sam nieznacznie zmieniony model. Zmiany stylistyczne były minimalne, obejmowały głównie ozdoby na masce i bagażniku. Emblemat na masce z wizerunkiem żaglowca był teraz okrągły, zmieniła się też forma ozdoby na bardziej przypominającą żaglowiec, bez fal. Drobną zmianą z boku były nazwy modeli na błotniku zapisane metalowymi literami pisanymi w miejsce bezszeryfowych kapitalików. Jako opcja pojawiły się barwione szyby Solex. W zakresie mechanicznym wprowadzono opcjonalny nadbieg do skrzyni biegów, zwiększający ekonomikę jazdy na trasie (za 102 dolary).
Wyprodukowano 48 592 samochodów tego rocznika. Ceny bazowe wzrosły w niewielkim stopniu, wynosząc od 1601 dolarów za coupe do 2273 za kombi Savoy. Łącznie przez dwa lata produkcji powstało 76 520 najpopularniejszych odmian kombi, 49 139 sedanów i 14 255 trzymiejscowych coupe. 
Na kolejny 1953 rok modelowy, wraz z opracowaniem nowej konstrukcji samochodu, Plymouth zrezygnował z modelu Concord, włączając trzymiejscowe coupe i kombi Suburban do gamy modelu Cambridge, a kombi Savoy do gamy wyższego modelu Cranbrook.
W 1952 roku samochody Plymouth zajęły trzecie miejsce w klasyfikacji wyścigów NASCAR, za Hudsonem Hornetem i Oldsmobile.
Dane techniczne (1951 rok).
Napęd:
Układ jezdny:
Dane eksploatacyjne:

</doc>
<doc id="4780335" url="https://pl.wikipedia.org/wiki?curid=4780335" title="Ambasadorowie Austrii w Rosji">
Ambasadorowie Austrii w Rosji



</doc>
<doc id="4780344" url="https://pl.wikipedia.org/wiki?curid=4780344" title="Fake You Out">
Fake You Out

Fake You Out – piąty singiel amerykańskiego duetu muzycznego Twenty One Pilots z albumu "Vessel" (2013), wydany 15 września 2014 roku przez Fueled by Ramen. Piosenka została skomponowana przez Tylera Josepha i Grega Wellsa. Zespół grał ten utwór na Quiet Is Violent World Tour (2014) po coverze "Summertime Sadness" Lany Del Rey.
O utworze.
"Fake You Out" to synth popowy utwór w tonacji Fis-dur z tempem 115 uderzeń na minutę. Jest to jeden z nielicznych utworów gdzie wokalista zespołu - Tyler Joseph gra również na keytarze. 

</doc>
<doc id="4780346" url="https://pl.wikipedia.org/wiki?curid=4780346" title="Zamek Bentheim">
Zamek Bentheim

Zamek Bentheim (niem. "Burg Bentheim") – wczesnośredniowieczny zamek położony w mieście Bad Bentheim w Dolnej Saksonii w Niemczech będący siedzibą rodu szlacheckiego Bentheim-Steinfurt.
Położenie.
Zamek znajduje się na wysokości 91,9 m n.p.m. w centrum miasta Bad Bentheim w powiecie Grafschaft Bentheim w kraju związkowym Dolna Saksonia Republiki Federalnej Niemiec. Jest oddalony o około 8 kilometrów od granicy niemiecko-holenderskiej.
Historia.
Pierwsze udokumentowane wzmianki na temat zamku pojawiły się w 1020 roku. Od XV wieku w posiadaniu grafów von Bentheim, których potomkowie mieszkają w nim do dziś. Po wojnie trzydziestoletniej zamkowe obwarowania zaczęły tracić swoje znaczenie militarne i zamiast tego budowla służyła m.in. jako sąd i więzienie. Kiedy po zakończeniu wojen napoleońskich tereny dzisiejszego Grafschaft Bentheim trafiły w granice Królestwa Hanoweru, tutejszy graf Ludwig otrzymał tytuł książęcy. W połowie XIX wieku ruszyła powolna odbudowa ze zniszczeń poniesionych w minionych konfliktach zbrojnych. W latach 1883 - 1912 część mieszkalną przebudowano w stylu neogotyckim na reprezentatywną rezydencję dla panującego księcia zu Bentheim und Steinfurt. Dalsze prace restauracyjne zatrzymał wybuch I wojny światowej w 1914 roku.
Zamek Bentheim współcześnie.
Obiekt jest obecnie udostępniany w celach turystycznych. Ze zwiedzania wyłączone są tylko pywatne pomieszczenia zajmowane przez rodzinę książęcą. Zobaczyć można m.in. gotycką kaplicę, muzeum zlokalizowane w dawnej stajni, zamkowe wieże oraz wnętrza palatium, w tym: bibliotekę, salę rycerską i komnatę sypialną w stylu rokoko. W historycznym wnętrzu zamku można zorganizować sesję zdjęciową, a nawet się pobraċ. Dodatkowo zobaczyć można również kolekcję powozów, a co roku w maju w przyległym parku zamkowym odbywa się turniej rycerski.

</doc>
<doc id="4780356" url="https://pl.wikipedia.org/wiki?curid=4780356" title="Most Matadi">
Most Matadi

Most Matadi – wiszący most nad rzeką Kongo w Matadi, w Demokratycznej Republice Konga. Został ukończony w 1983 roku przez konsorcjum japońskich firm. Z długością między filarami 520 metrów był to najdłuższy most wiszący w Afryce do roku 2018, gdy otwarto Most Maputo–Katembe.
Most Matadi jest jedynym stałym przejściem przez dolne i środkowe odcinki rzeki Kongo. Puszczając główną autostradę łączącą kongijską stolicę Kinszasę, z wybrzeżem Atlantyku, 722-metrowy most odgrywa istotną rolę w krajowej infrastrukturze transportu lądowego.
Pierwotnym celem budowy mostu była budowa linii kolejowej łączącej Matadi i Banana. Cel ten nie został nigdy zrealizowany. 

</doc>
<doc id="4780359" url="https://pl.wikipedia.org/wiki?curid=4780359" title="Danologia">
Danologia

Danologia lub z ang. data science – interdyscyplinarne pole używające naukowych metod, procesów, algorytmów i systemów do wydobywania spostrzeżeń z wielu danych strukturalnych i nieustrukturyzowanych. Danologia jest powiązana z eksploracją danych (ang. "data mining"), uczeniem maszynowym (ang. "machine learning") i analizą dużych zbiorów danych (ang. "big data").
Danologia wykorzystuje statystykę, analizę danych, uczenie maszynowe, wiedzę dziedzinową (ang. "domain knowledge") i powiązane metody w celu zrozumienia i analizy danych.

</doc>
<doc id="4780362" url="https://pl.wikipedia.org/wiki?curid=4780362" title="Bielawki (powiat kartuski)">
Bielawki (powiat kartuski)



</doc>
<doc id="4780363" url="https://pl.wikipedia.org/wiki?curid=4780363" title="Wikłacz bagienny">
Wikłacz bagienny

Wikłacz bagienny ("Malimbus ruweti") – mało znany gatunek niewielkiego ptaka z rodziny wikłaczowatych (Ploceidae). Przez większość systematyków umieszczany w rodzaju "Ploceus". Występuje endemicznie w Demokratycznej Republice Konga.

</doc>
<doc id="4780365" url="https://pl.wikipedia.org/wiki?curid=4780365" title="Chojna (gmina Sulęczyno)">
Chojna (gmina Sulęczyno)



</doc>
<doc id="4780366" url="https://pl.wikipedia.org/wiki?curid=4780366" title="Borowiec (gmina Sulęczyno)">
Borowiec (gmina Sulęczyno)



</doc>
<doc id="4780367" url="https://pl.wikipedia.org/wiki?curid=4780367" title="Widna Góra (województwo pomorskie)">
Widna Góra (województwo pomorskie)



</doc>
<doc id="4780368" url="https://pl.wikipedia.org/wiki?curid=4780368" title="Lichwin (województwo wielkopolskie)">
Lichwin (województwo wielkopolskie)



</doc>
<doc id="4780369" url="https://pl.wikipedia.org/wiki?curid=4780369" title="Turn Up the Quiet">
Turn Up the Quiet

Turn Up the Quiet – trzynasty album kanadyjskiej wokalistki jazzowej i pianistki Diany Krall wydany w 2017 r. Album składa się z 11 amerykańskich standardów jazzowych.

</doc>
<doc id="4780373" url="https://pl.wikipedia.org/wiki?curid=4780373" title="Sośniakówka">
Sośniakówka

Sośniakówka – część wsi Raba Wyżna w Polsce, położona w województwie małopolskim, w powiecie nowotarskim, w gminie Raba Wyżna. Wchodzi w skład sołectwa Raba Wyżna.
W latach 1975–1998 Sośniakówka znajdowała się w województwie nowosądeckim.

</doc>
<doc id="4780379" url="https://pl.wikipedia.org/wiki?curid=4780379" title="Love Is Here to Stay">
Love Is Here to Stay

Love Is Here to Stay – czternasty album kanadyjskiej pianistki jazzowej i wokalistki Diany Krall i sześćdziesiąty album Toniego Bennetta wydany w 2018. Album, pomyślany jako duety, jest zbiorem amerykańskich standardów jazzowych, skomponowanych przez Georga Gershwina i jego brata Irę Gershiwna.
Album w Polsce osiągnął status platynowej płyty.

</doc>
<doc id="4780381" url="https://pl.wikipedia.org/wiki?curid=4780381" title="Wally Hayward">
Wally Hayward

Wallace Henry Hayward (ur. 10 lipca 1908 w Johannesburgu, zm. 27 kwietnia 2006 tamże) – południowoafrykański lekkoatleta specjalizujący się w biegach długodystansowych.
Zdobył brązowy medal w biegu na 6 mil przegrywając jedynie z Cecilem Matthewsem z Nowej Zelandii i Scottym Rankine’em z Kanady, a także zajął 4. miejsce w biegu na 3 mile na igrzyskach Imperium Brytyjskiego w 1938 w Sydney.
Zajął 10. miejsce w biegu maratońskim na igrzyskach olimpijskich w 1952 w Helsinkach.
Największe sukcesy odnosił w ultramaratonach. Pięciokrotnie zwyciężył w Comrades Marathon (liczącym ok. 90 kilometrów) w latach 1930, 1950, 1951 i 1954. Ostatnio raz przebiegł ten ultramaraton w 1989 licząc 80 lat.
W 1953 oprócz zwycięstwa w Comrades Marathon triumfował w ultramaratonie London – Brighton (dystans ok. 87 km) i poprawił rekordy świata w biegach na 50 mil, na 100 kilometrów i w biegu 24 godzinnym.
Podczas II wojny światowej walczył w Afryce Północnej. Otrzymał Medal Imperium Brytyjskiego za dzielność w walkach pod El Alamein.
Na jego cześć został nazwany jeden z maratonów w Afryce Południowej.

</doc>
<doc id="4780393" url="https://pl.wikipedia.org/wiki?curid=4780393" title="Julija Lewoczkina">
Julija Lewoczkina

Julija Lewoczkina (, ur. 29 marca 1990 w Krasnojarsku) – rosyjska wspinaczka sportowa specjalizowała się we wspinaczce na szybkość oraz w klasycznej. Mistrzyni świata we wspinaczce na szybkość z 2012. Wielokrotna rekordzistka świata w szybkości wspinania się na standardowej ścianie wspinaczkowej o wysokości 15 m&lt;ref name="RŚ M+W 2011/12"&gt;&lt;/ref&gt; .
Kariera sportowa.
W 2012 na mistrzostwach świata we wspinaczce sportowej w Paryżu w konkurencji na szybkość zdobyła złoty medal, a na mistrzostwach Europy we francuskim Chamonix w 2013 wywalczyła brązowy medal.
Uczestniczka World Games w Cali w 2013, gdzie zajęła 5. miejsce we wspinaczce na szybkość. Wielokrotna uczestniczka prestiżowych, elitarnych zawodów wspinaczkowych Rock Master we włoskim Arco, dwukrotna srebrna medalistka: z 2010 oraz z 2014 roku.

</doc>
<doc id="4780394" url="https://pl.wikipedia.org/wiki?curid=4780394" title="Bajsaphis">
Bajsaphis

Bajsaphis – wymarły rodzaj owadów z rzędu pluskwiaków i infrarzędu mszyc. Jedyny z monotypowej rodziny Bajsaphididae.
Mszyce o przysadzistym ciele długości od 1,3 do 2,3 mm. Głowa zaopatrzona była w szwy boczne i długie, smukłe czułki przekraczające połowę długości ciała. Czułki te budowało siedem członów o powierzchni urzeźbionej poprzecznymi żeberkami. Człony trzeci i ostatni były wydłużonego kształtu (trzeci od 6,5 do 9,5 raza dłuższy niż szeroki). Człony czwarty, piąty i szósty były zwężone ku nasadom i rozszerzone ku szczytom. Narządy węchowe czułków zwane rynariami wtórnymi miały nieco elipsoidalny kształt i rozmieszczone były na spodzie czułków w licznych poprzecznych rządkach. Śródtułów miał lekko wypukłą przednią krawędź tarczki i prostą przednią krawędź śródpiersia. Skrzydła miały spiczastą pterostygmę o długości od 3 do 3,5 raza większej od szerokości. Przednie żyłki kubitalne CuA1 i CuA2 miały odrębne nasady, a ta pierwsza była 2,5 raza dłuższa od tej drugiej. Żyłka medialna odchodziła od wspólnego pnia u nasady pterostygmy i rozwidlała się za wysokością nasady sektora radialnego na gałęzie M1+2 i M3+4; ta pierwsza rozwidlała się dalej na gałęzie M1 i M2, wskutek czego żyłka medialna kończyła się trzema szeroko rozstawionymi gałęziami. Nasada sektora radialnego znajdowała się w połowie długości pterostygmy. Odnóża tylnej pary miały golenie dłuższe niż ⅓ długości ciała, ale krótsze niż czułki. Syfony były porowate. Płytka analna miała postać dwupłatową. Samicę charakteryzowało bardzo dobrze wykształcone pokładełko.
Rodzaj i gatunek typowy opisane zostały w 1985 roku przez Gieorgija Szaposznikowa. W 2015 roku Agnieszka Homan, Dagmara Żyła i Piotr Węgierek opisali kolejne 4 gatunki oraz umieścili rodzaj w monotypowej rodzinie Bajsaphididae. Wszystkie skamieniałości rodzaju odnaleziono w formacji Zaza, w miejscowości Bajsa na terenie rosyjskiej Buriacji. Datowane są na wczesną kredę. Nazwa rodzajowa pochodzi od nazwy miejscowości i łacińskiego "-aphis", oznaczającego mszycę.
Do rodziny należą gatunki:

</doc>
<doc id="4780396" url="https://pl.wikipedia.org/wiki?curid=4780396" title="Bajsaphididae">
Bajsaphididae



</doc>
<doc id="4780397" url="https://pl.wikipedia.org/wiki?curid=4780397" title="Bajsaphis abbreviata">
Bajsaphis abbreviata



</doc>
<doc id="4780399" url="https://pl.wikipedia.org/wiki?curid=4780399" title="Bajsaphis cuspidata">
Bajsaphis cuspidata



</doc>
<doc id="4780400" url="https://pl.wikipedia.org/wiki?curid=4780400" title="Bajsaphis eredimata">
Bajsaphis eredimata



</doc>
<doc id="4780401" url="https://pl.wikipedia.org/wiki?curid=4780401" title="Bajsaphis pulchra">
Bajsaphis pulchra



</doc>
<doc id="4780422" url="https://pl.wikipedia.org/wiki?curid=4780422" title="Sośnice">
Sośnice



</doc>
<doc id="4780439" url="https://pl.wikipedia.org/wiki?curid=4780439" title="Robina Higgins">
Robina Higgins

Robina Higgins, po mężu Haight (ur. 28 kwietnia 1915, zm. 31 grudnia 1990) – kanadyjska lekkoatletka specjalizująca się w rzutach.
Największe sukcesy odnosiła w rzucie oszczepem, choć z powodzeniem startowała również w pchnięciu kula i rzucie dyskiem.
Zwyciężyła w rzucie oszczepem na igrzyskach Imperium Brytyjskiego w 1938 w Sydney, wyprzedzając Antonię Robertson ze Związku Południowej Afryki i obrończynię tytułu z 1934 Gladys Lunn z Anglii.
Była mistrzynią Kanady w pchnięciu kulą w 1935 i 1936, w rzucie dyskiem w 1936 oraz w rzucie oszczepem w 1935, 1939 i 1941. Zdobyła również trzy tytuły mistrzowskie w rzucie piłeczką palantową.
Trzykrotnie ustanawiała rekord Kanady w rzucie oszczepem do wyniku 40,21 m uzyskanego 1 lipca 1938 w Winnipeg. Rekord ten został poprawiony dopiero w 1956. Była również rekordzistką Kanady w rzucie piłeczką palantową od 1935 do 1947.
W 1984 została wybrana do Manitoba Sports Hall of Fame, a w 2015 pośmiertnie do Canada’s Sports Hall of Fame.

</doc>
<doc id="4780445" url="https://pl.wikipedia.org/wiki?curid=4780445" title="Bitwa pod Zalezianką">
Bitwa pod Zalezianką

Bitwa pod Zalezianką – bitwa partyzancka stoczona 14 maja 1943 roku w lesie pod Zalezianką przez oddział Gwardii Ludowej przeciwko żandarmerii niemieckiej w sile batalionu.
Przebieg bitwy.
Kwaterujący w lesie w okolicy Zalezianki partyzancki oddział Gwardii Ludowej im. Ziemi Kieleckiej dowodzony przez porucznika Ignacego Robb-Narbutta w składzie trzech plutonów, dowodzonych przez: Henryka Kozubskiego, Władysława Staromłyńskiego i Władysława Wasilewskiego, został wykryty przez niemiecki samolot. W tym czasie w oddziale przebywał sekretarz Kieleckiego Okręgu PPR Mieczysław Kowalski i przedstawiciel Sztabu Głównego GL Franciszek Księżarczyk. Do walki doszło w czasie akcji okrążenia i próby likwidacji oddziału Gwardii Ludowej przez żandarmerię niemiecką. Wobec zdecydowanej przewagi po stronie nieprzyjaciela Franciszek Księżarczyk zadecydował, że każdy pluton będzie przebijał się przez pierścień okrążenia na własną rękę. W czasie walki zabitych zostało 5 partyzantów, wśród których był sekretarz Mieczysław Kowalski. Trzech kolejnych zostało rannych, ale udało się wyjść z okrążenia. Tylko pluton dowodzony przez Henryka Kozubskiego nie poniósł żadnych strat, ponieważ znalazł lukę w pozycjach nieprzyjaciela. Straty po stronie niemieckiej były wyższe i oszacowano je na około 30 zabitych i rannych.
Upamiętnienie.
W okresie Polski Ludowej we wsi wzniesiono pomnik upamiętniający poległych w bitwie partyzantów Gwardii Ludowej.

</doc>
<doc id="4780449" url="https://pl.wikipedia.org/wiki?curid=4780449" title="Blias">
Blias

Blias – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1863 roku przez duńskiego zoologa Henrika Krøyera.

</doc>
<doc id="4780450" url="https://pl.wikipedia.org/wiki?curid=4780450" title="Alima">
Alima

Alima – rzeka w środkowej Afryce, prawy dopływ środkowego biegu rzeki Kongo. W całości przepływa przez Kongo. Źródła znajdują się przy granicy z Gabonem. Rzeka wpadając do Konga tworzy dużą, podmokłą deltę.
Zlewnia rzeki obejmuje ok. 30 000 km². Średni przepływ ok. 586 m³/s. Spadek 177 m.
Historia.
Bieg rzeki badał Pierre Savorgnan de Brazza w czasie wypraw 1875-1885. Odkrył on w 1878, że źródła rzeki leżą tylko kilka kilometrów od źródeł rzeki M'Passa, odpłwu Ogowe. Jednak wrogie nastawienie tubylców (Apforou), nie pozwoliło mu podążyć nurtem rzeki. W XIX wieku rzeka była bardzo ważnym szlakiem handlowym. W porze suchej spławiano nią od 20 do 40 ton ładunków dziennie - głównie manioku, uprawianego nad rzeką w dużej ilości.

</doc>
<doc id="4780453" url="https://pl.wikipedia.org/wiki?curid=4780453" title="Blias prionoti">
Blias prionoti

Blias prionoti – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1863 roku przez duńskiego zoologa Henrika Krøyera. Gatunek został ujęty w Catalogue of Life.

</doc>
<doc id="4780458" url="https://pl.wikipedia.org/wiki?curid=4780458" title="Blias marplatensis">
Blias marplatensis

Blias marplatensis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 2004 roku przez Juana T. Timiego, Jorge A. Etchegoina i Anę L. Lanfranchi.

</doc>
<doc id="4780461" url="https://pl.wikipedia.org/wiki?curid=4780461" title="Kraska (Łomża)">
Kraska (Łomża)

Kraska – część miasta Łomża w Polsce położona w województwie podlaskim.
Dawniej wieś.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwało 199 osób, 159 było wyznania rzymskokatolickiego, 40 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 26 budynków mieszkalnych. Miejscowość należała do parafii rzymskokatolickiej i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4780468" url="https://pl.wikipedia.org/wiki?curid=4780468" title="Mercury Cougar XR-7">
Mercury Cougar XR-7



</doc>
<doc id="4780472" url="https://pl.wikipedia.org/wiki?curid=4780472" title="Rasnitsynaphis">
Rasnitsynaphis

Rasnitsynaphis – wymarły rodzaj owadów z rzędu pluskwiaków i infrarzędu mszyc. Jedyny z monotypowej rodziny Rasnitsynaphididae.
Mszyce o przysadzistym ciele długości od 2 do 2,4 mm. Głowa cechowała się wypukłym przednim brzegiem i obecnością szwu koronowego. Aparat gębowy miał krótszą od ciała kłujkę, sięgającą ku tyłowi do środka długości odwłoka. Czułki były dłuższe niż ⅓ długości ciała, ale krótsze niż jego połowa. Zbudowane były z dziewięciu członów, z których trzeci był od 2 do 4 razy dłuższy niż szeroki, te od czwartego do ósmego równych lub niemal równych długości, a ostatni był węższy niż pozostałe człony biczyka i miał stępiony wierzchołek. Powierzchni wszystkich członów biczyka urzeźbione były poprzecznymi żeberkami. Narządy węchowe czułków zwane rynariami miały nieco elipsoidalny kształt i rozmieszczone były mniej lub bardziej gęsto w licznych, poprzecznych, niekiedy łączących się rządkach dookoła członów; brak ich było na członie wierzchołkowym. Skrzydła miały dużą, spiczastą, wrzecionowatą pterostygmę o długości od 3 do 3,5 raza większej od szerokości. Przednie żyłki kubitalne CuA1 i CuA2 miały odrębne nasady, a ta pierwsza była 2,5 raza dłuższa od tej drugiej. Żyłka medialna odchodziła od wspólnego pnia poniżej nasady pterostygmy i rozwidlała się na dwie lub trzy gałęzie; rozwidlenie na żyłki M1+2 i M3 lub M1 i M2 znajdowało się tuż za wysokością nasady sektora radialnego, która to z kolei leżała w ⅓ długości tylnego brzegu pterostygmy. Odnóża tylnej pary miały golenie krótsze niż czułki. Syfony były pozbawione porów. Płytka analna miała postać dwupłatową. Samicę charakteryzowała obecność na odwłoku pokładełka.
Rodzaj i wszystkie jego gatunki opisane zostały w 2011 roku przez Agnieszkę Homan i Piotra Węgierka na łamach „ZooKeys”. Wszystkie skamieniałości rodzaju odnaleziono w formacji Zaza, w miejscowości Bajsa na terenie rosyjskiej Buriacji. Datowane są na wczesną kredę, na okres między walanżynem a aptem. Nazwę rodzajową nadano na cześć paleoentomologa Aleksandra Rasnicyna.
Do rodziny należą gatunki:

</doc>
<doc id="4780474" url="https://pl.wikipedia.org/wiki?curid=4780474" title="Rasnitsynaphididae">
Rasnitsynaphididae



</doc>
<doc id="4780476" url="https://pl.wikipedia.org/wiki?curid=4780476" title="Rasnitsynaphis coniuncta">
Rasnitsynaphis coniuncta



</doc>
<doc id="4780477" url="https://pl.wikipedia.org/wiki?curid=4780477" title="Rasnitsynaphis ennearticulata">
Rasnitsynaphis ennearticulata



</doc>
<doc id="4780478" url="https://pl.wikipedia.org/wiki?curid=4780478" title="Rasnitsynaphis quadrata">
Rasnitsynaphis quadrata



</doc>
<doc id="4780483" url="https://pl.wikipedia.org/wiki?curid=4780483" title="Lekkoatletyka na Letnich Igrzyskach Olimpijskich 1928 – bieg na 110 m przez płotki mężczyzn">
Lekkoatletyka na Letnich Igrzyskach Olimpijskich 1928 – bieg na 110 m przez płotki mężczyzn

Bieg na 110 metrów przez płotki mężczyzn – był jedną z konkurencji lekkoatletycznych rozgrywanych podczas IX Letnich Igrzysk Olimpijskich. Zawody odbyły się w dniach 31 lipca - 1 sierpnia 1928 roku na Stadionie Olimpijskim w Amsterdamie.
Wyniki.
Eliminacje.
Po dwóch najlepszych zawodników z każdego biegu zakwalifikowało się do półfinałów.
Półfinał.
Pierwszych dwóch zawodników z każdego półfinału awansowało do finału.

</doc>
<doc id="4780484" url="https://pl.wikipedia.org/wiki?curid=4780484" title="Bajram Jashanica">
Bajram Jashanica

Bajram Jashanica (ur. 25 września 1990 we wsi Vranidoll) – kosowski piłkarz występujący na pozycji obrońcy w klubie KF Ballkani.
Kariera piłkarska.
Kariera klubowa.
Wychowanek Hysi Podujevo. W 2009 został przeniesiony do pierwszej drużyny, w której grał do 2013. W tym czasie zdobył mistrzostwo Kosowa (sezon 2010/11) i superpuchar Kosowa (2011 rok). 30 sierpnia 2013 przeszedł do Skënderbeu Korcza, skąd został wypożyczony do KS Besa. W Kategoria Superiore zadebiutował 20 października tego samego roku przeciwko FK Kukësi, wchodząc w 74. minucie za Fisnika Ramadanaja. Besa spadła z ligi, a Jashanica po zakończeniu sezonu wrócił do Skënderbeu. Z tym klubem w sezonach 2014/15 i 2015/16 został mistrzem Albanii oraz w 2014 zdobył Superpuchar.
W kwietniu 2018 roku Bajram Jashanica został zawieszony na dwa lata za doping. Kara wygasła 23 lutego 2020. 29 lutego rozegrał swój pierwszy mecz po zawieszeniu z KF Vllaznia (zwycięstwo 0:1). 
6 sierpnia 2020 został zawodnikiem KF Ballkani. Swój debiut w nim zaliczył 4 października w wygranym 5:0 meczu z Drenicą.
Kariera reprezentacyjna.
W reprezentacji Kosowa zadebiutował 21 maja 2014 w meczu towarzyskim przeciwko Turcji. W 80. minucie wszedł za Mehmeta Hetemaja. 

</doc>
<doc id="4780488" url="https://pl.wikipedia.org/wiki?curid=4780488" title="Łomżyca-Przedmieście">
Łomżyca-Przedmieście

Łomżyca-Przedmieście – dawniej wieś Łomżyca, obecnie część miasta Łomża w Polsce położona w województwie podlaskim.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwały 844 osoby, 735 było wyznania rzymskokatolickiego, 2 prawosławnego, 14 ewangelickiego, a 93 mojżeszowego. Jednocześnie 763 mieszkańców zadeklarowało polską przynależność narodową, a 81 żydowską. Były tu 102 budynki mieszkalne. Miejscowość należała do parafii rzymskokatolickiej i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4780490" url="https://pl.wikipedia.org/wiki?curid=4780490" title="Łomżyca">
Łomżyca



</doc>
<doc id="4780492" url="https://pl.wikipedia.org/wiki?curid=4780492" title="Andrea Rojas">
Andrea Rojas

Andrea Rojas (ur. 1995 w Quito) – ekwadorska wspinaczka sportowa. Specjalizuje się prowadzeniu, wspinaczce na szybkość oraz w łącznej. Wicemistrzyni Ameryki we wspinaczce na szybkość w 2018.
Kariera sportowa.
W 2018 roku w Guayaquil na Mistrzostwach Ameryki we wspinaczce sportowej zdobyła dwa medale; srebrny we wspinaczce na szybkość, a brązowy we wsp. łącznej.
W 2020 bez powodzenia ubiegała się o kwalifikacje do igrzysk olimpijskich w Tokio, zajęła 4 miejsce we wspinaczce łącznej w Los Angeles w mistrzostwach Ameryki, awans do igrzysk uzyskiwała tylko mistrzyni obydwu Ameryk.
Wielokrotna uczestniczka prestiżowych, elitarnych zawodów wspinaczkowych Rock Master we włoskim Arco, w których w 2017 roku zajęła 6. miejsce.

</doc>
<doc id="4780494" url="https://pl.wikipedia.org/wiki?curid=4780494" title="Smokepurpp">
Smokepurpp

Omar Jeffery Pineiro (ur. 15 maja 1997 w Chicago) znany pod pseudonimem jako Smokepurpp amerykański raper i producent muzyczny, który urodził się w Chicago, a obecnie mieszka w Miami. Smokepurpp odniósł sukces dzięki platformie SoundCloud w 2015. Wypuścił wtedy piosenkę "Ski Mask". W krótkim czasie wystąpił jeszcze w piosence "It's nothin" jako wykonawca gościnny i stworzył piosenkę "Audi". Pineiro wydał swój debiutancki komercyjny mixtape Deadstar 28 września 2017 r. a mixtape osiągnął 42 miejsce na liście albumów Billboard 200.

</doc>
<doc id="4780496" url="https://pl.wikipedia.org/wiki?curid=4780496" title="Waldemar Jan Ogiński">
Waldemar Jan Ogiński



</doc>
<doc id="4780503" url="https://pl.wikipedia.org/wiki?curid=4780503" title="Moczydło (gmina Łomża)">
Moczydło (gmina Łomża)

Moczydło – dawniej folwark, obecnie uroczysko (Łąka) w Polsce położone w województwie podlaskim, w powiecie łomżyńskim, w gminie Łomża.
Historia.
W latach 1921 – 1939 folwark leżał w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku folwark zamieszkiwało 12 osób w 1 budynku mieszkalnym. Miejscowość należała do parafii rzymskokatolickiej i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4780506" url="https://pl.wikipedia.org/wiki?curid=4780506" title="Garden Lodge">
Garden Lodge

Garden Lodge – dom w londyńskiej dzielnicy Kensington, w którym mieszkał muzyk i kompozytor Freddie Mercury. Dom znajduje się na ulicy 1 Logan Place. 
Historia.
Dom ten był zbudowany dla malarza Cecila Rae i jego żony. Przez wiele lat zmieniali się właściciele tej posesji. Na początku mieszkał tam angielski licytator i prezes domu aukcyjnego Sotheby’s Peter Wilson. Po nim rezydencję wykupił Freddie Mercury. 
Opis domu.
Dom został zbudowany w latach 1908-1909 i zaprojektowany przez architekta Ernesta Williama Marshalla. Jest w stylu neogeorgiańskim. Ma dwa piętra i 8 sypialni. Budowniczym był M. Calnan. Jest on położony na terenie ogrodu krajobrazowego.
Freddie Mercury.
Po przeprowadzce frontmen The Queen, był zaskoczony wielkością i niesamowitością domu. Pomieszkiwał tam ze swoimi kochankami, a także przyjaciółką Mary Austin i wieloletnim partnerem Jimem Huttonem. W internecie można odnaleźć wiele nagrań wideo z wnętrza domu. Freddie Mercury mieszkał tam od 1986, aż do swojej śmierci w 1991. Muzyk zmarł w domu. Po jego śmierci, wiele fanów zostawiało przed drzwiami do rezydencji kwiaty, znicze, oraz listy. Mur ogradzający posiadłość został zapisany listami, przesłankami i złotymi myślami dla Freddiego. W ostatnim czasie aktualni właściciele umieścili pleksę na drzwiach wejściowych, oraz monitoring i zakazali wykonywania wcześniej wymienionych czynności. Po śmierci artysty rezydencje odziedziczyła i zamieszkuje Mary Austin. 

</doc>
<doc id="4780515" url="https://pl.wikipedia.org/wiki?curid=4780515" title="Małgorzata Nossowska">
Małgorzata Nossowska

Małgorzata Nossowska – polska historyk, dr hab. nauk humanistycznych, profesor uczelni Instytutu Historii Wydziału Humanistycznego Uniwersytetu Marii Curie-Skłodowskiej.
Życiorys.
15 września 1999 obroniła pracę doktorską "Czasopisma warszawskie wobec narodzin i rozwoju Trzeciej Republiki Francuskiej (1875-1914)", 5 grudnia 2012 habilitowała się na podstawie pracy. Objęła funkcję profesora uczelni w Instytucie Historii na Wydziale Humanistycznego Uniwersytetu Marii Curie-Skłodowskiej.

</doc>
<doc id="4780524" url="https://pl.wikipedia.org/wiki?curid=4780524" title="Uniwersytet Europejski Viadrina">
Uniwersytet Europejski Viadrina



</doc>
<doc id="4780527" url="https://pl.wikipedia.org/wiki?curid=4780527" title="Wystąpienia grudniowe">
Wystąpienia grudniowe



</doc>
<doc id="4780535" url="https://pl.wikipedia.org/wiki?curid=4780535" title="Mariusz Pajączkowski">
Mariusz Pajączkowski

Mariusz Andrzej Pajączkowski (ur. 11 maja 1960 w Warszawie) – polski złotnik i twórca biżuterii artystycznej, założyciel Galerii Otwartej w Sandomierzu, którą prowadzi od 2010 roku.
Życie i działalność.
Mariusz Pajączkowski zajmuje się złotnictwem od roku 1982. Zainteresował się nim jako student Wydziału Geografii i Studiów Regionalnych Uniwersytetu Warszawskiego. W 1987 roku Komisja Ministerstwa Kultury i Sztuki przyznała mu uprawnienia do wykonywania zawodu artysty plastyka. W roku 1988 Mariusz Pajączkowski wziął udział w pierwszym zbiorowym pokazie biżuterii artystycznej w warszawskiej Galerii "S". Od tamtego czasu jego prace były eksponowane na 160 wystawach w kraju i za granicą. Do Stowarzyszenia Twórców Form Złotniczych wstąpił w roku jego powstania 1991, a od roku 1997 jest również członkiem Zarządu STFZ. Mariusz Pajączkowski jest założycielem strony internetowej poświęconej złotnictwu oraz strony Stowarzyszenia Twórców Form Złotniczych, którą administrował w latach 1998–2010 oraz największego polskojęzycznego internetowego forum złotniczego. W czasopismach złotniczych od lat można znaleźć jego artykuły, relacje i zdjęcia ze złotniczych wydarzeń. 
Mariusz Pajączkowski wytwarzał biżuterię z krzemem, w której w latach 1986–1992 wprowadził charakterystyczną linię szlifu kamienia z zastosowaniem wklęsłej soczewki, łączonej czasami z powierzchnia trawioną. Do prac z węglikiem krzemu w stylu geometryzującym wprowadził agresywne złamania powierzchni poprzez jej rozcięcie i wypełnienie przestrzeni materiałem do tej pory nie wykorzystywanym w biżuterii. Od 2004 wykonuje biżuterię z wykorzystaniem techniki odlewu. Od 2005 wprowadził do biżuterii techniki barwienia i zabezpieczenia powierzchni srebra metodą elektroforezy zmodyfikowaną przez Jana Holnickiego-Szulc. Od 2009 głównym kamieniem w jego pracowni jest krzemień pasiasty. Jest inicjatorem Festiwalu Krzemienia Pasiastego w Sandomierzu i współtwórcą międzynarodowego projektu wystawienniczego Moim zdaniem.
Nagrody i wyróżnienia.
Źródło.
Prace w kolekcjach.
Źródło.

</doc>
<doc id="4780536" url="https://pl.wikipedia.org/wiki?curid=4780536" title="Żyznów (Nawodzice)">
Żyznów (Nawodzice)



</doc>
<doc id="4780538" url="https://pl.wikipedia.org/wiki?curid=4780538" title="Andrzej Wrzyszcz">
Andrzej Wrzyszcz

Andrzej Wrzyszcz (ur. 1962) – polski prawnik, dr hab. nauk prawnych, profesor uczelni Instytutu Nauk Prawnych i prodziekan Wydziału Prawa i Administracji Uniwersytetu Marii Curie-Skłodowskiej.
Życiorys.
Obronił pracę doktorską, 1 marca 1995 habilitował się na podstawie pracy zatytułowanej "Ustawodawstwo o wydzieleniu guberni chełmskiej i jego realizacja". Objął funkcję profesora nadzwyczajnego w Wyższej Szkole Humanistycznej i Przyrodniczej - Studium Generale Sandomiriense na Wydziale Prawa i Ekonomii, w Instytucie Historii i Teorii Państwa i Prawa na Wydziale Prawa i Administracji Uniwersytetu Marii Curie-Skłodowskiej oraz w Instytucie Administracji, Samorządu i Prawa na Wydziale Zarządzania Uniwersytetu Przyrodniczo-Humanistycznego w Siedlcach.
Piastuje stanowisko profesora uczelni Instytutu Nauk Prawnych, a także był prodziekanem na Wydziale Prawa i Administracji Uniwersytetu Marii Curie-Skłodowskiej.
Jest członkiem zarządu głównego Lubelskiego Towarzystwa Naukowego.

</doc>
<doc id="4780542" url="https://pl.wikipedia.org/wiki?curid=4780542" title="Bitwa pod Małachowem">
Bitwa pod Małachowem



</doc>
<doc id="4780543" url="https://pl.wikipedia.org/wiki?curid=4780543" title="Bulgari Hotels &amp; Resorts">
Bulgari Hotels &amp; Resorts

Bulgari Hotels &amp; Resorts, Bvlgari Hotels &amp; Resorts – amerykańska sieć hoteli pięciogwiazdkowych (*****) należąca do grupy Marriott International. Do sieci należy siedem hoteli z łącznie 603 pokojami (31 grudnia 2021).
Historia.
Sieć założona w 2001 jako joint venture sieci hotelowej Marriott International z włoską spółką Bulgari S.p.A.. Pierwszy hotel Bulgari powstał w Mediolanie, we Włoszech. Na 2022 rok planowano otwarcie hotelu Bulgari Hotel &amp; Residences Moscow w Moskwie, w Rosji. W 2023 w Tokio, w Japonii otwarto Bulgari Hotel Tokyo, gdzie znajduje się obecnie największy sklep Bulgari na świecie.
Hotele.
Do sieci należy dziewięć hoteli na całym świecie, w tym cztery hotele w Europie. W Polsce nie występują hotele Bulgari (10 lutego 2023).
Planowane hotele.
W roku 2025 planuje się otwarcie hotelu w Stanach Zjednoczonych, w Miami Beach Bulgari Hotel Miami Beach oraz na Malediwach Bulgari Resort Ranfushi. Rok później planuje się otwarcie Bulgari Resort Los Angeles w Los Angeles.

</doc>
<doc id="4780545" url="https://pl.wikipedia.org/wiki?curid=4780545" title="Bvlgari Hotels &amp; Resorts">
Bvlgari Hotels &amp; Resorts



</doc>
<doc id="4780546" url="https://pl.wikipedia.org/wiki?curid=4780546" title="Mirosław Knapik">
Mirosław Knapik

 
Mirosław Knapik – polski bokser amatorski, mistrz Polski w kategorii lekkiej (1989) oraz finalista turnieju im. Feliksa Stamma (1989).
Kariera amatorska.
Pierwszy sukces na ringach amatorskich odniósł w 1982 roku, zdobywając brązowy medal mistrzostw Polski juniorów w kategorii koguciej. W 1984 roku triumfował na mistrzostwach Polski do lat 19, zdobywając złoty medal w kategorii piórkowej. W finale pokonał na punkty (4:1) Jerzego Ziętka. W tym samym roku triumfował również w turnieju o Złotego Żubra.
W 1989 roku zdobył mistrzostwo Polski w kategorii lekkiej. W finale tych zawodów pokonał na punkty (5:0) reprezentanta Gwardii Wrocław Janusza Ołdaka. W listopadzie tego samego roku doszedł do finału turnieju im. Feliksa Stamma w Warszawie. W finale przegrał nieznacznie na punkty (2:3) z reprezentantem Kuby Ferminem Espinozą.
Ostatni raz na mistrzostwach Polski rywalizował w 1990 roku, zdobywając brązowy medal w kategorii lekkiej.

</doc>
<doc id="4780553" url="https://pl.wikipedia.org/wiki?curid=4780553" title="Bvlgari">
Bvlgari



</doc>
<doc id="4780554" url="https://pl.wikipedia.org/wiki?curid=4780554" title="Osteofagia">
Osteofagia

Osteofagia – praktyka, w której zwierzęta, zazwyczaj roślinożerne, spożywają kości. Sugeruje się, że osteofagia jest wrodzonym zachowaniem, które pozwala zwierzętom uzupełniać pobieranie fosforu i wapnia w celu uniknięcia kosztownych skutków niedoborów tych minerałów. Zachowanie osteofagiczne obserwowano u zwierząt pasterskich i dzikich, w szczególności zwierząt kopytnych i innych roślinożerców. zwierząt domowych, a także u jeleni, wielbłądów, żyraf, gnu, antylop i żółwi.

</doc>
<doc id="4780559" url="https://pl.wikipedia.org/wiki?curid=4780559" title="Bulgari S.p.a.">
Bulgari S.p.a.



</doc>
<doc id="4780561" url="https://pl.wikipedia.org/wiki?curid=4780561" title="Wojciech Misiak">
Wojciech Misiak

 
Wojciech Misiak – polski bokser amatorski, trzykrotny mistrz Polski w kategorii średniej (1987, 1988, 1989) oraz uczestnik mistrzostw świata w Moskwie (1989).
Kariera amatorska.
Pierwszy sukces na ringach amatorskich odniósł w 1982 roku, zdobywając złoty medal mistrzostw Polski juniorów w kategorii półśredniej. 
Swój pierwszy medal na mistrzostwach Polski zdobył w roku 1986, rywalizując w kategorii średniej. Misiak zdobył srebrny medal, przegrywając w finałowej walce z Henrykiem Petrichiem.
W latach 1987 - 1989 trzykrotnie zdobywał mistrzostwo Polski w kategorii średniej. Trzykrotnie w finałach mistrzostw wygrywał w finale z Andrzejem Ogonowskim.
We wrześniu 1989 reprezentował Polskę na mistrzostwach świata w Moskwie, rywalizując w kategorii średniej. Polak zakończył udział na 1/8 finału, w którym przegrał z ówczesnym mistrzem świata Ángelem Espinosą.
W 1990 roku triumfował w turnieju Box Open, który odbywał się w Sztokholmie. W finale zawodów pokonał Turka Fikreta Güneşa.

</doc>
<doc id="4780562" url="https://pl.wikipedia.org/wiki?curid=4780562" title="Stadion Dinamo w Ufie">
Stadion Dinamo w Ufie

Stadion Dinamo – wielofunkcyjny stadion w Ufie, w Rosji. Został otwarty 6 maja 1934 roku. Może pomieścić 4500 widzów.
Stadion usytuowany jest na tzw. wzgórzu seminaryjnym, tuż obok budynku dawnego seminarium teologicznego mieszczącego obecnie ministerstwo przemysłu i innowacji Republiki Baszkortostanu. Bezpośrednio w miejscu obecnego stadionu dawniej znajdowało się pastwisko, następnie był tam park w którym mieściło się boisko. Na początku lat 30. XX wieku, na potrzeby towarzystwa sportowego Dinamo, które powstało w Ufie w 1925 roku, zdecydowano się przekształcić skromne boisko w stadion sportowy. Otwarcie nowego stadionu miało miejsce 6 maja 1934 roku. Obok stadionu powstały również korty tenisowe oraz strzelnica. Na obiekcie organizowano, poza meczami piłkarskimi, m.in. zawody lekkoatletyczne, łyżwiarskie, hokejowe, strzeleckie oraz motocyklowe. W latach 60. XX wieku część aktywności sportowych przeniosła się na stadiony „Trud” oraz „Stroitiel”. W latach 1995–2007 przeprowadzono na obiekcie prace modernizacyjne, m.in. powstała tartanowa bieżnia lekkoatletyczna i oświetlenie stadionu, obok wybudowano także, zaliczane w skład kompleksu stadionowego, kryty basen oraz halę sportową, w której swoje mecze rozgrywają siatkarze klubu Ural Ufa. W 2012 roku na stadionie zainstalowano sztuczną murawę. Do czasu przenosin w 2015 roku na wyremontowany stadion „Nieftianik”, na stadionie Dinamo swoje spotkania rozgrywali piłkarze klubu FK Ufa.

</doc>
<doc id="4780563" url="https://pl.wikipedia.org/wiki?curid=4780563" title="Tenis stołowy na Igrzyskach Afrykańskich 2015">
Tenis stołowy na Igrzyskach Afrykańskich 2015

Tenis stołowy na Igrzyskach Afrykańskich 2015 odbywał się w dniach 10–19 września 2015 roku w Brazzaville.

</doc>
<doc id="4780573" url="https://pl.wikipedia.org/wiki?curid=4780573" title="Katarzyna Szarzec">
Katarzyna Szarzec

Katarzyna Szarzec – polska ekonomistka, dr hab. nauk ekonomicznych, profesor uczelni Instytutu Ekonomii Uniwersytetu Ekonomicznego w Poznaniu.
Życiorys.
14 maja 2004 obroniła pracę doktorską "Racjonalny podmiot gospodarczy w klasycznej myśli ekonomicznej i jej współczesnych kontynuacjach", 6 grudnia 2013 habilitowała się na podstawie pracy zatytułowanej "Państwo w gospodarce. Studium teoretyczne - od Adama Smitha do współczesności. Wydawnictwo Naukowe PWN, seria "Współczesna ekonomia", Warszawa 2013". Została zatrudniona na stanowisku adiunkta w Katedrze Makroekonomii i Historii Myśli Ekonomicznej na Wydziale Ekonomii Uniwersytetu Ekonomicznego w Poznaniu.
Piastowała funkcję profesora nadzwyczajnego w Katedrze Makroekonomii i Badań nad Rozwojem na Wydziale Ekonomii Uniwersytetu Ekonomicznego w Poznaniu.
Jest profesorem uczelni Instytutu Ekonomii Uniwersytetu Ekonomicznego w Poznaniu.

</doc>
<doc id="4780582" url="https://pl.wikipedia.org/wiki?curid=4780582" title="Powiat Grafschaft Bentheim">
Powiat Grafschaft Bentheim



</doc>
<doc id="4780593" url="https://pl.wikipedia.org/wiki?curid=4780593" title="Łazęga">
Łazęga

Łazęga – lewobrzeżny dopływ Czechówki, ciek piątego rzędu o długości 4,2 km. Początek bierze na łąkach we wsi Płouszowice (gmina Jastków) na wysokości 210,7 m n.p.m. Do Czechówki uchodzi w Dąbrowicy w rejonie ruin pałacu Firlejów na wysokości 192 m n.p.m. Powierzchni dorzecza to zaledwie 12,3 km2, rzeka odwadnia niewielki fragment środkowo-zachodniej części Płaskowyżu Nałęczowskiego. Górny odcinek głównej doliny ma generalnie przebieg SSW-NNE i nie ma odpływu powierzchniowego. Strefa źródliskowa cieku zlokalizowana jest w środkowym odcinku doliny i jest to miejsce, w którym dolina zmienia kierunek na subrównoleżnikowy.
Ze względu na występowanie żyznych gleb nalessowych i bliskie sąsiedztwo Lublina dorzecze Łazęgi w całości zajęte jest przez grunty rolne - pola i sady (wierzchowiny i zbocza) oraz tereny łąkowe (dno doliny). Nieużytki występują jedynie na stromych krótkich stokach suchych dolinek rozcinających lessowe zbocza.
Lokalnie w Dąbrowicy, ciek ten nazywany jest Czechówką, zaś Czechówka Łazęgą, tak też jest podpisany na mapach topograficznych. Ze względów na parametry hydrograficzne (wielkość powierzchni zlewni i przepływ w korycie) rzeka ta powinna być uznawana za Łazęgę, dopływ Czechówki.
W odcinku ujściowym w Dąbrowicy, u podnóża lessowego zbocza zlokalizowane są szereg niewielkich wypływów szczelinowych lokalnie nazywanych jako "Źródło Dąbrowiczanka".

</doc>
<doc id="4780594" url="https://pl.wikipedia.org/wiki?curid=4780594" title="Nieoficjalna łatka">
Nieoficjalna łatka

Nieoficjalna łatka, nieoficjalna łata () – niekomercyjne uaktualnienie programu (rzadziej danych), stworzone przez społeczność użytkowników, nie zaś przez twórcę oprogramowania. Ma na celu usunięcie pewnych problemów, błędów, rozszerzenie funkcjonalności programu albo zwiększenie wydajności jego wcześniejszej wersji.

</doc>
<doc id="4780596" url="https://pl.wikipedia.org/wiki?curid=4780596" title="Skowronki (Łomża)">
Skowronki (Łomża)

Skowronki – część miasta Łomża w Polsce położona w województwie podlaskim.
Dawniej wieś.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwało 70 osób, 67 było wyznania rzymskokatolickiego, 3 ewangelickiego. Jednocześnie 65 mieszkańców zadeklarowało polską przynależność narodową a 5 niemiecką. Było tu 8 budynków mieszkalnych. Miejscowość należała do parafii rzymskokatolickiej i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4780598" url="https://pl.wikipedia.org/wiki?curid=4780598" title="Akademickie mistrzostwa Europy we wspinaczce sportowej">
Akademickie mistrzostwa Europy we wspinaczce sportowej

Akademickie mistrzostwa Europy we wspinaczce sportowej ("") – akademickie zawody wspinaczkowe organizowane są przez European University Sports Association "(EUSA)" oraz Międzynarodową Federację Wspinaczki Sportowej "(IFCS)" począwszy od 2015 roku, każde kolejne mają odbywać się naprzemiennie z akademickimi mistrzostwami świata'
Pierwsze europejskie akademickie zawody odbyły się w Polsce w dniach 5–9 sierpnia 2015 roku w Katowicach.
Edycje akademickich mistrzostwa Europy.
W 2019 roku mające się odbyć zawody studenckie we wspinaczce w ramach 3. edycji AME w Katowicach nie doszły do skutku, dlatego też organizatorzy "(EUSA, IFCS)" postanowili powierzyć organizację dla nowego gospodarza Belgradu z terminem przeprowadzenia ich w 2020 roku. Ostatecznie pierwotna data została zmieniona na rok 2021 w związku z wybuchem pandemii COVID-19.
B - bouldering, P - prowadzenie, S - na szybkość oraz Ł - wspinaczka łączna.

</doc>
<doc id="4780601" url="https://pl.wikipedia.org/wiki?curid=4780601" title="Acta Universitatis Lodziensis. Folia Litteraria Romanica">
Acta Universitatis Lodziensis. Folia Litteraria Romanica

Acta Universitatis Lodziensis. Folia Litteraria Romanica – czasopismo naukowe Instytutu Romanistyki Uniwersytetu Łódzkiego wydawane przez Wydawnictwo Uniwersytetu Łódzkiego.
O czasopiśmie.
Geneza rocznika "Folia Litteraria Romanica" sięga końca lat 70. XX wieku. W 1982 roku z inicjatywy prof. Kazimierza Kupisza ukazał się pierwszy zeszyt naukowy łódzkiej romanistyki, który był miejscem publikacji prac naukowych romanistów oraz materiałów z konferencji naukowych organizowanych przez Katedrę Filologii Romańskiej UŁ. 
W roku 2000, za sprawą prof. Zbigniewa Naliwajka, "Folia Litteraria Romanica" stały się spadkobiercą tej serii, specjalizującym się w publikacjach z zakresu literaturoznawstwa romańskiego, a także językoznawstwa. Podstawowym językiem publikacji jest język francuski, chociaż niekiedy ukazują się wydawnictwa w innym języku romańskim lub w języku polskim. W czasopiśmie drukują swoje prace naukowcy zarówno z kraju, jak i z zagranicy. Studia literaturoznawcze dotyczą wybranych twórców, gatunków literackich, szczególnych problemów poznawczych. Prace językoznawcze skupiają się wokół zagadnień należących do różnych działów lingwistyki, między innymi leksykologii, paremiologii, semantyki, diasystemowego zróżnicowania językowego, komparatystyki językowej.
Materiały są recenzowane w modelu (double blind review). Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4780603" url="https://pl.wikipedia.org/wiki?curid=4780603" title="Ropice (rezerwat przyrody)">
Ropice (rezerwat przyrody)

Ropice – rezerwat przyrody w północno-wschodniej części Beskidu Morawsko-Śląskiego, między wsiami Rzeka i Morawka w powiecie frydecko-misteckim. Obszar chroniony składa się z dwóch niezwiązanych ze sobą części, większa zajmuje szczyt i części stoków góry Ropice (1083 m), mniejsza natomiast znajduje się na południowo-zachodnich zboczach góry Ropička (918 m). Terenem zarządza administracja AOPK ČR obszaru chronionego krajobrazu Beskidów.
Przyczyną ochrony jest kompleks lasów, głównie mieszanych z reprezentacją wielu zagrożonych i rzadkich gatunków organizmów, zwłaszcza ptaków. Ważne są również zjawiska geomorfologiczne, takie jak ściany skalne i pokrycia gruzowe na zboczach, ale przede wszystkim rozległe deformacje zboczy na północnym zboczu góry Ropice, wywołane lawiną skał.

</doc>
<doc id="4780604" url="https://pl.wikipedia.org/wiki?curid=4780604" title="Państwo kawalerów mieczowych">
Państwo kawalerów mieczowych



</doc>
<doc id="4780610" url="https://pl.wikipedia.org/wiki?curid=4780610" title="Powiat Heidekreis">
Powiat Heidekreis



</doc>
<doc id="4780617" url="https://pl.wikipedia.org/wiki?curid=4780617" title="Ścibor z Koszyc i Konarów">
Ścibor z Koszyc i Konarów

Ścibor z Koszyc i Konarów herbu Ostoja (zm. po 1450 r.) – dziedzic Konarów i Koszyc Wielkich.
Życiorys.
Ścibor był synem Dobiesława z Konarów w pow. ksiąskim i Koszyc Wielkich w pow. pilzneńskim, stolnika krakowskiego. Jego matką była nieznana z imienia córka Paszki Niedźwiedzia z Bogumiłowic. Miał braci – Jana Rokosza (zm. ok. 1464) i Dobiesława (zm. 1431) oraz siostrę przyrodnią - Katarzynę, zakonnicę w klasztorze Św. Andrzeja w Krakowie. Po śmierci ojca w 1409 roku odziedziczył dobra w Koszycach Wielkich i w Konarach. Ożenił się ok. 1435 roku z Reginą, córką Helwiga z Bieździedzy i Brzezin herbu Grzymała. Być może po śmierci Helwiga (ok. 1447) Brzeziny (lub ich część) stały się własnością Ścibora. Wiadomo, że jego potomkowie dziedziczyli w Brzezinach. Ze związku z Reginą miał synów: Mikołaja z Konar, Jana z Konar i Dobiesława Rokosza z Brzezin i Koszyc Małych.

</doc>
<doc id="4780618" url="https://pl.wikipedia.org/wiki?curid=4780618" title="H.E.A.T (zespół muzyczny)">
H.E.A.T (zespół muzyczny)

 
HEAT – szwedzka grupa hard rockowa, która powstała w Upplands Väsby w 2007 roku w wyniku połączenia dwóch wcześniejszych zespołów: Dream (w składzie: Jona Tee, Dave Dalone, Kenny Leckremo) i Trading Fate (Don Crash, Jimmy Jay, Eric Rivers). Ciężkie brzmienie zespołu, któremu obecnie przewodzi Erik Grönwall, było w dużym stopniu inspirowane wcześniejszymi zespołami rockowymi, takimi jak Whitesnake, a HEAT wspierał takie akty muzyczne, jak Scorpions. Od jesieni 2015 r. do lata 2017 r. grupa koncentrowała się całkowicie na pisaniu i nagrywaniu piosenek. Ich szósty album, "Into the Great Unknown", został wydany we wrześniu 2017 roku za pośrednictwem earMUSIC. Zespół wydał album H.e.a.t II 21 lutego 2020 roku, wracając do cięższego brzmienia. Album ten został bardzo dobrze przyjęty przez krytyków. 
Historia.
Zespół podpisał kontrakt z wytwórnią Petera Stormare'a StormVox, a w 2008 roku ukazał się debiutancki album grupy. Drugi album, zatytułowany "Freedom Rock", ukazał się w 2010 roku w tej samej wytwórni. 
W 2011 roku podpisali kontrakt z GAIN music (Sony), a także zakontraktowali nowy zarząd - Hagenburg. 
W 2007 roku supportowali zespół Toto, a w następnym roku - Sabatona i Alice Cooper, ponadto wystąpili na szwedzkim festiwalu rockowym. Zostali też nagrodzeni nagrodą "Årets nykomlingar", przyznawaną przez szwedzką stację radiową P4 Dist dla najlepszego nowego artysty roku, zgodnie z głosowaniem słuchaczy. 
W 2009 roku zespół zagrał na Melodifestivalen 2009, będącym szwedzkimi kwalifikacjami do corocznego Konkursu Piosenki Eurowizji, przechodząc do finału z piosenką „ 1000 miles ”. Zespół odbył trasę koncertową po Europie, supportując zespół Edguy w styczniu 2009 roku. Wokalista Kenny Leckremo opuścił zespół po koncercie 27 lipca w Gröna Lund. 21 sierpnia HEAT oświadczył, że nowym piosenkarzem został Erik Grönwall, a album "Freedom Rock" znalazł się w pierwszej 10 najlepszych albumów AOR / Melodic Rock z 2010 roku według magazynu Classic Rock Magazine. 
HEAT wydał trzeci album studyjny "Address The Nation" 28 marca 2012. Pierwszym singlem z albumu był utwór „Living On The Run”. Był to pierwszy album z nowym piosenkarzem Grönwallem i w klasyfikacjach na wielu portalach muzycznych znajdował się w najlepszej 10. Album otrzymał również ocenę 98% na Melodicrock.com. 
W 2014 r. został wydany długo oczekiwany nowy album - "Tearing Down the Walls," a w październiku 2014 r. zespół wystąpił w ostatniej edycji koncertu Firefest w Rock City w Nottingham w Wielkiej Brytanii. 
Na początku października 2016 roku gitarzysta Eric Rivers ogłosił odejście z zespołu, a niecałe 2 tygodnie później ogłoszono, że zastąpi go były gitarzysta - Dave Dalone, tym samym powrócił do zespołu po trzech latach. 
HEAT wydali piąty album studyjny "Into The Great Unknown" 20 września 2017 r., będący trzecim albumem z wokalistą Erikiem Grönwallem. W prace nad albumem był zaangażowany ponadto były gitarzysta Dave Dalone, powrócił do zespołu w 2016 roku po odejściu Erica Riversa. Dave Ling z Classic Rock Magazine opublikował następujący cytat w swojej recenzji "Into the Great Unknown": „HEAT właśnie wydali najbardziej kompletny album w swojej karierze. Patrz, jak ich wzrost trwa. ” Grupa wydała album "H.e.a.t II" 21 lutego 2020 roku, powracając do cięższego brzmienia i bardzo pozytywnych recenzji. 

</doc>
<doc id="4780620" url="https://pl.wikipedia.org/wiki?curid=4780620" title="Stara Łomża-Zosin">
Stara Łomża-Zosin



</doc>
<doc id="4780622" url="https://pl.wikipedia.org/wiki?curid=4780622" title="H.E.A.T (band)">
H.E.A.T (band)



</doc>
<doc id="4780631" url="https://pl.wikipedia.org/wiki?curid=4780631" title="Kobieta-faraon">
Kobieta-faraon

Kobieta-faraon – faraon płci żeńskiej. Choć władza królewska w starożytnym Egipcie zarezerwowana była dla mężczyzn, niejeden raz znalazła się ona w rękach kobiety. Najczęściej były to przypadki regencji, kiedy to wpływowe królewskie małżonki decydowały o losach kraju w imieniu swych małoletnich synów. Niemniej jednak kilku kobietom udało się osiągnąć status faraona.
Egipski król był z definicji mężczyzną, wcieleniem Horusa. W chwili śmierci władzę dziedziczył najstarszy żyjący syn władcy. Mimo to w systemie politycznym Egiptu czasami godzono się na sprawowanie najwyższej władzy przez kobiety. Z przekazu Manethona dowiadujemy się, że król Nineczer (Binothris) zadecydował, że kobieta może zasiąść na egipskim tronie. Niektórzy badacze uważają, że w starożytnym Egipcie nie było w istocie formalnych przeszkód dla kobiecych rządów i mogły one legalnie sprawować władzę królewską. Niewielka liczba kobiet-faraonów nie musi wcale świadczyć o niechęci Egipcjan wobec do tego rodzaju rządów. Kobiecość była istotnym elementem w ideologii sprawowania rządów. Każdy faraon potrzebował dopełnienia w postaci Wielkiej Królewskiej Małżonki, a jako bóg sam obdarzony był tak męskimi, jak i żeńskimi cechami.
Najdłuższe i najbardziej skuteczne rządy sprawowane przez kobietę przypadają na czasy panowania Hatszepsut. Wiele wskazuje na to, że władczyni przygotowywała swoją córkę Neferure do roli swej następczyni na tronie. Podobna rzecz miała się z księżniczką Neferuptah z czasów XII dynastii, córką Amenemhata III. Najprawdopodobniej ojciec przewidział ją na swoją następczynię. Jest to jedna z pierwszych kobiet, których imię zapisywano w kartuszu.
Terminologia.
W języku egipskim nie istniał żaden rzeczywisty odpowiednik tytułu królewskiego. Słowem „królowa” egiptolodzy określają wyłącznie żonę władcy. Egipskim słowem oznaczającym króla było "nesu". Żeńskie zapisy tego pojęcia ("nesit") były niezwykle rzadkie. Pełny tytuł królewski brzmiał "nesu-bit", co tłumaczy się jako "Król Górnego i Dolnego Egiptu". Tytuł ten jednak nie uległ feminizacji, odnosi się bowiem do "pewnego bytu metafizycznego, króla par excellence, który konkretyzuje się w osobie aktualnie panującego władcy, który może być zarówno mężczyzną, jak i kobietą". Żeński odpowiednik tego tytułu potwierdzony jest dopiero dla Kleopatry VII. W pewnym dokumencie tak mówi się o Kleopatrze: "królowa ("nesit") kraju Górnego Egiptu (i) królowa ("bitit") kraju Dolnego Egiptu". Niektóre kobiety-faraonowie nosiły takie tytuły jak: "Doskonała Bogini", "córka Ra" czy "Pani Obydwu Krajów". Używały także tytułu żeńskiego Horusa.
Strój.
Kwestie stroju stwarzały pewne problemy. Władczyni musiała przyjąć rolę mężczyzny i nosić męskie atrybuty królewskie. Jej płeć nie była jednak utajniana. W sztuce czasem dochodziło do połączenia elementów żeńskich i męskich, na przykład kobieta-faraon Sobekneferu na jednym z uszkodzonych posągów ukazana została w męskim fartuszku nałożonym na kobiecą szatę.
Lista kobiet-faraonów.
Status zbliżony do królewskiego posiadały też tzw. Boskie Adoratorki Amona z czasów XXV i XXVI dynastii. Sprawowały one zamiast króla władzę w Górnym Egipcie. Miały własną, ale skróconą tytulaturę, własną rachubę lat panowania, wznosiły budowle, a ich administracja wzorowana były na królewskiej. Mogły one nawet odprawiać święto jubileuszu panowania – heb-sed. Nie można jednak uważać Boskich Adoratorek za faraonów. Ich „panowania” mieszczą się w obrębie lat panowania faraona, co więcej nie odprawiały one wielu rytuałów przynależnych władcy.

</doc>
<doc id="4780632" url="https://pl.wikipedia.org/wiki?curid=4780632" title="The Masked Singer">
The Masked Singer

Masked Singer – międzynarodowy format telewizyjny typu reality show, oparty na licencji koreańskiej stacji telewizyjnej MBC Entertainment. Program zadebiutował w kwietniu 2015 na kanale MBC TV jako "King of Mask Singer" (; "Misŭt’ŏri ŭmakso pongmyŏn’gawang").
W programie uczestniczą osoby publiczne, które w każdym odcinku śpiewają na scenie światowe przeboje, mając na sobie kostiumy uniemożliwiające ich identyfikację. Jurorzy próbują rozszyfrować tożsamość uczestników na podstawie głosu oraz wskazówek, jakie dają im zamaskowani zawodnicy, odpowiadając na zadane pytania. Publiczność bądź telewidzowie głosują na swych faworytów, a zdobywcy najmniejszej liczby głosów odpadają z programu, po czym ujawniają swoją tożsamość. W finale mierzą się ze sobą trzy osoby, a uczestnik z największą liczbą głosów wygrywa program.
Zasady międzynarodowego formatu różnią się od reguł koreańskiej wersji. W pierwszym odcinku programu "King of Mask Singer" wzięło udział ośmioro zawodników, a zwycięzca został Królem Maski. W każdym kolejnym odcinku do rywalizacji przystępują nowi uczestnicy, a najlepszy z nich mierzy się w finale ze zwycięzcą poprzedniego odcinka o tytuł Króla Maski.
Pierwszym nadawcą, który wykupił licencję na realizację lokalnej wersji formatu, była chińska telewizja JSTV, która w 2015 wyprodukowała pierwszą edycję programu "King of Mask Singer" (). Prawo do produkcji lokalnej wersji programu wykupiło następnie kilkanaście państw: Argentyna, Australia, Austria, Bułgaria, Estonia, Finlandia, Francja, Grecja, Hiszpania, Holandia, Indonezja, Meksyk, Mjanma, Niemcy, Panama, Peru, Portugalia, Rosja, RPA, Rumunia, Słowacja, Stany Zjednoczone, Tajlandia, Węgry, Wielka Brytania, Wietnam i Włochy.
W styczniu 2022 realizację polskiej edycji programu – pod nazwą "Mask Singer" – potwierdził TVN.

</doc>
<doc id="4780635" url="https://pl.wikipedia.org/wiki?curid=4780635" title="Zuzanna Lit">
Zuzanna Lit

Zuzanna Lit (również jako Zuzanna Pawlak, ur. 7 września 1994 w Warszawie) – polska aktorka telewizyjna i teatralna.
Kariera.
Na ekranie zadebiutowała w 2011, grając koleżankę Tomka w serialu TVP2 "Rodzinka.pl". W 2019 roku ukończyła studia na wydziale aktorskim w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. W tym samym roku dostała angaż do roli Kazimiery Radlicy w serialu TVP2 "Na dobre i na złe".

</doc>
<doc id="4780638" url="https://pl.wikipedia.org/wiki?curid=4780638" title="Address The Nation">
Address The Nation

Address the Nation – trzeci album studyjny szwedzkiej grupy rockowej H.E.A.T i pierwszy z wokalistą Erik Grönwall. Wydany w 2012 roku przez wytwórnię Gain / Sony Music. W styczniu 2013 roku Dave Ling z Classic Rock Magazine nazwał "Address the Nation" albumem nr 1 w 2012 roku. Magazyn Sweden Rock Magazine uznał go za najlepszy album nr 4 w 2012 roku.
Lista utworów.
Opracowano na podstawie rockreport.be

</doc>
<doc id="4780639" url="https://pl.wikipedia.org/wiki?curid=4780639" title="Uniwersytet Kalifornijski w Santa Cruz">
Uniwersytet Kalifornijski w Santa Cruz

Uniwersytet Kalifornijski w Santa Cruz (ang. "University of California, Santa Cruz"), skrót UCSC – jeden z dziesięciu kampusów Uniwersytetu Kalifornijskiego. Położony w Santa Cruz w Kalifornii nad Zatoką Monterey.
Historia.
Uczelnie założono w 1965. Od 2019 jest członkiem Association of American Universities.
Sport.
Przy uczelni działa akademicki klub sportowy "UC Santa Cruz Banana Slugs" zrzeszony w National Collegiate Athletic Association, drużyny występują w NCAA Division III.

</doc>
<doc id="4780643" url="https://pl.wikipedia.org/wiki?curid=4780643" title="Marek Stelar">
Marek Stelar

Marek Stelar, właściwie Maciej Biernawski (ur. 18 września 1976 w Szczecinie) – polski pisarz powieści kryminalnych.
Życiorys.
W 2000 roku ukończył architekturę na Wydziale Architektury i Budownictwa Przestrzennego na Politechnice Szczecińskiej. Do września 2021 pracował w Wydziale Infrastruktury Zachodniopomorskiego Urzędu Wojewódzkiego.
Debiutował w 2014 powieścią "Rykoszet", która jest pierwszą częścią trylogii o Krugłym i Michalczyku. W 2017 wydał powieść "Niepamięć", która zapoczątkowała następną trylogię z inspektorem Suderem. Akcja wszystkich jego powieści dzieje się w Szczecinie.
Powieści.
Cykl o Krugłym i Michalczyku:
Cykl o Dariuszu Suderze:
Cykl o Rędzi
Cykl o Przeworskim
Inne

</doc>
<doc id="4780657" url="https://pl.wikipedia.org/wiki?curid=4780657" title="Dom Turysty PTTK w Szczyrku">
Dom Turysty PTTK w Szczyrku

Dom Turysty PTTK w Szczyrku – nieistniejący obecnie obiekt noclegowy (hotel), kwalifikowany jako schronisko górskie PTTK. Budynek znajdował się w Szczyrku przy ul. Górskiej 7 i był położony na wysokości 520 m n.p.m.
Historia.
Pierwsze czynności związane z budową Domu Turysty w Szczyrku miały miejsce w 1957 roku, kiedy to dokonano wizji terenowych oraz zredagowano założenia projektowe. Projekt obiektu został opracowany przez Miastoprojekt Stolica Południe, a jego autorami byli: Wojciech Onitzch i Marian Sulikowski. Sama budowa obiektu trwała od sierpnia 1961 do marca 1965 roku.
Uroczyste otwarcie Domu miało miejsce 27 marca 1965 roku z udziałem m.in. ówczesnego przewodniczącego Głównego Komitetu Kultury Fizycznej i Turystyki – Włodzimierza Reczka oraz sekretarza generalnego Zarządu Głównego PTTK Stefana Strogulskiego. Obiekt posiadał 296 miejsc noclegowych w 72 pokojach 1, 2, 3 i 4 osobowych, z których część wyposażono w łazienki. Ponadto na terenie Domu Turysty działały: kuchnia, stołówka na 150 miejsc, świetlica, taras widokowy, sauna, siłownia, plac zabaw, punkt fryzjerski, a w latach 80. XX wieku – również sklep Pewex. Bywały dni, w których kuchnia Domu Turysty wydawała nawet 1,6 tys. posiłków, a obsługa liczyła okresowo do 120 osób. Będąc własnością PTTK, obiekt o dość wysokim na owe czasy standardzie był ogólnodostępny.
Dom Turysty funkcjonował do 2008 roku, kiedy to z uwagi na pogarszający się stan techniczny i konieczność przeprowadzenia remontów, został wyłączony z eksploatacji. W kolejnych latach pojawiały się informacje o planowanych remontach i przebudowach budynku (miały tam powstać m.in. spa, basen z jacuzzi oraz sale konferencyjne), żadne jednak prace nie zostały wykonane. Opuszczony obiekt niszczał i w końcu został sprzedany firmie Platan Hotels &amp; Resorts Sp. z o.o. Na początku 2020 roku dokonano jego rozbiórki.
Na działce w 2002 r. wybudowano kompleks budynków z przeznaczeniem na hotel condo z aquaparkiem, strefą SPA, siłownią, placem zabaw dla dzieci i zapleczem konferencyjnym. Inwestorem jest spółka Aries Residence Szczyrk, wchodząca w skład grupy inwestycyjnej Platan. Obiekt ma dysponować około 120 apartamentami.
Szlaki turystyczne.
W pobliżu dawnej lokalizacji Domu Turysty przebiegają następujące piesze szlaki turystyczne:

</doc>
<doc id="4780658" url="https://pl.wikipedia.org/wiki?curid=4780658" title="University of California, Santa Cruz">
University of California, Santa Cruz



</doc>
<doc id="4780660" url="https://pl.wikipedia.org/wiki?curid=4780660" title="Olga Kubińska">
Olga Kubińska

Olga Kubińska (ur. 20 grudnia 1963 w Zakopanem) – polska literaturoznawczyni, dr hab. nauk humanistycznych, profesor uczelni Instytutu Anglistyki i Amerykanistyki Wydziału Filologicznego Uniwersytetu Gdańskiego oraz profesor nadzwyczajny Instytutu Pedagogiczno-Językowego Państwowej Wyższej Szkoły Zawodowej w Elblągu.
Życiorys.
21 czerwca 1999 obroniła pracę doktorską "Funkcja retoryki w modelowaniu i destrukcji władzy. Ponowne odczytanie "sprawy Overbury'ego"", Została zatrudniona na stanowisku adiunkta w Instytucie Anglistyki na Wydziale Filologicznym Uniwersytetu Gdańskiego. 24 października 2014 habilitowała się na podstawie pracy zatytułowanej "Przybyłem tu, by umrzeć. Relacje z placów straceń".
Piastuje funkcję profesora uczelni Instytutu Anglistyki i Amerykanistyki Wydziału Filologicznego Uniwersytetu Gdańskiego, a także profesora nadzwyczajnego Instytutu Pedagogiczno-Językowego Państwowej Wyższej Szkoły Zawodowej w Elblągu.
Jej mężem jest profesor Uniwersytetu Gdańskiego Wojciech Kubiński.

</doc>
<doc id="4780677" url="https://pl.wikipedia.org/wiki?curid=4780677" title="Zelek (nazwisko)">
Zelek (nazwisko)

Zelek (forma żeńska: Zelek, liczba mnoga: Zelkowie) – polskie nazwisko.
Etymologia nazwiska.
Nazwisko "Zelek" to forma pochodna od słowiańskich imion złożonych: Żelisław lub Żelimir. Nazwisko bardzo popularne w wioskach klucza strzeszyckiego oraz ościennych miejscowościach. Notowane na tych terenach już w 1699 (Iędrzey Zelek), czasem pisane jako " Zelech".

</doc>
<doc id="4780679" url="https://pl.wikipedia.org/wiki?curid=4780679" title="Hammersmith Apollo">
Hammersmith Apollo

Hammersmith Apollo (znane także jako Eventim Apollo i Hammersmith Odeon) – sala widowiskowa i zabytkowy budynek w londyńskiej dzielnicy Hammersmith.
Historia.
Ten budynek zaprojektowano w 1932 roku. Pierwotnie nosił on nazwę Gaumont Palace. Został zaprojektowany przez Roberta Cromie w stylu Art Deco. W roku 1962 nazwę budynku zmieniono na Hammersmith Odeon, ale wiele osób dalej mówiło o niej tak jak poprzednio. W tym czasie sala mogła pomieścić nieco ponad 3400 osób. W roku 2002 ponownie zmieniono nazwę. Tym razem była to Carling Apollo. W wyniku ciągłych zmian w zarządzie budynku, w 2006 roku zmieniono nazwę na Hammersmith Apollo. W maju 2012 roku wykupiło ją CTS Eventim, i zmieniono nazwę na Eventim Apollo. Dziś sala mieści ok. 3600 osób. Samo położenie obiektu znajduje się niedaleko stacji metra "Hammersmith".
Sala była bardzo popularna w Londynie, czego przykładem jest koncert zespołu AC/DC. Bilety na koncert w cenie 10 GBP rozeszły się w 4 minuty.
W 2013 roku na ceremonii ponownego otwarcia sali koncert zagrała tam Selena Gomez.
Opis.
Zespoły muzyczne i piosenkarze.
Sala jest znana przede wszystkim z koncertu zespołu Queen – A Night at The Hammersmith Odeon w 1975 roku. Zespół wypuścił w 2015 roku płytę DVD i Blu-Ray z nagraniem tego koncertu. Oprócz grupy Queen, wiele innych zespołów wydało albumy DVD z tego miejsca. Były to m.in.: Black Sabbath, Rush, Hawkwind, Iron Maiden (wystąpili 24 razy), Celtic Frost, Kings of Leon, Tears for Fears, Dire Straits, Frank Zappa, Sophie Ellis-Bextor, David Bowie, Bruce Springsteen, Erasure, Motörhead, czy też Robbie Williams. Gitarzysta Pink Floyd – David Gilmour wystąpił tam aż trzy noce w kwietniu 1984 roku. Zdjęcia z koncertu zespołu The Who w tym miejscu pojawiły się w albumie Quadrophenia z 1973 roku. Amerykańska piosenkarka Tori Amos wydała w 2005 roku serię sześciu albumów na żywo pod nazwą The Original Bootlegs, z których jeden został nagrany w Apollo.
Film, scena, literatura.
Aktor i komik brytyjskiego pochodzenia Eddie Izzard wydał nagranie ze swojego pokazu właśnie w tym miejscu. Hammersmith Apollo można zobaczyć w filmie amerykańskiej produkcji „Just My Luck”, gdzie występował zespół McFly. W filmie The Football Factory kibice drużyny footbolowej Chelsea wsiadają do autobusu do Liverpoolu właśnie w Apollo. Zewnętrzna część (wówczas) Gaumont Palace została wykorzystana jako kino „Grand” w brytyjskim filmie z 1957 r. „Najmniejszy pokaz na ziemi”. W 2012 roku członkowie Led Zeppelin podczas promocji filmu o zespole pt. „Celebration Day” odpowiadali tam na pytania z publiczności. Pisarz Robert Archambeau wspomina Hammersmith Odeon w swoim wierszu "Glam Rock: The Poem":Perspective’s trick’s a little imp behind their shoulders:
Tony Defries. He, thinking
“Hammersmith Odeon” thinking “aren’t they
fun!” He, thinking, too ” but will it sell?”
and then he’s smiling,
thinking,
“yes.”
Live at the Apollo (BBC).
Program „Live at the Apollo” (wcześniej „Jack Dee Live at the Apollo”), to program rozrywkowy stand-up na platformie BBC, emitowany od roku 2004 prosto z Hammersmith Apollo. Początkowo program prowadził Jack Dee, natomiast od pewnego czasu zasady programu się zmieniły i program prowadzą różne gwiazdy. Do roku 2015 był emitowany na BBC One, jednak zmieniono program nadawania na BBC Two.

</doc>
<doc id="4780688" url="https://pl.wikipedia.org/wiki?curid=4780688" title="Fakfak">
Fakfak



</doc>
<doc id="4780700" url="https://pl.wikipedia.org/wiki?curid=4780700" title="Boks na Igrzyskach Afrykańskich 2015">
Boks na Igrzyskach Afrykańskich 2015

Boks na Igrzyskach Afrykańskich 2015 odbywał się w dniach 6–11 września 205 roku w "Gymnase Talangaï" położonym w Brazzaville.

</doc>
<doc id="4780710" url="https://pl.wikipedia.org/wiki?curid=4780710" title="Hipodrom Akbuzat w Ufie">
Hipodrom Akbuzat w Ufie

Hipodrom Akbuzat im. T.T. Kusimowa – tor wyścigów konnych w Ufie, w Rosji. Obiekt został wybudowany w latach 1968–1982. Zawody na hipodromie może obserwować jednocześnie do 6500 widzów.
Pierwszy tor wyścigów konnych w Ufie powstał pod koniec XIX wieku. Obecny tor wybudowano w latach 1968–1982, a pierwsze zawody odbyły się na nim 26 lipca 1982 roku. Otwarcie hipodromu zbiegło się z obchodami 425-lecia włączenia Baszkirii do Rosji. W latach 2005–2007 obiekt został zmodernizowany, a jego ponowne otwarcie, które odbyło się w dniach 11–14 października 2007 roku, tym razem połączone było z obchodami 450-lecia wejścia Baszkirii do Rosji. Tor uchodzi za jeden z najlepszych w Rosji. Odbywało się na nim wiele imprez rangi krajowej i międzynarodowej. Po jego zachodniej stronie usytuowany jest budynek mieszczący m.in. pomieszczenia administracyjne, oszklone miejsca dla obserwatorów zawodów mogące pomieścić do 4000 widzów, a także zadaszone trybuny na otwartym powietrzu dla dalszych 1500 widzów. Obiekt zawiera cztery owalne, symetryczne tory (jeden wewnątrz drugiego) – dwa wyścigowe (o długościach 1144 oraz 1000 m), jeden techniczny (950 m) i jeden treningowy (893 m). Wewnątrz torów znajdują się pola do rozgrywania konkurencji hippicznych oraz miejsca do rozgrzewek i treningów. Za południowym łukiem toru mieści się hala z polem do uprawiania zawodów jeździeckich i trybuną na 680 widzów. Zimą na torze organizowane jest lodowisko. Nazwa toru („Akbuzat”) odnosi się do imienia skrzydlatego konia, bohatera baszkirskiego eposu. Od 2009 roku obiekt nosi również imię Bohatera Związku Radzieckiego, Tagira Kusimowa.

</doc>
<doc id="4780718" url="https://pl.wikipedia.org/wiki?curid=4780718" title="Picconia (roślina)">
Picconia (roślina)

Picconia – rodzaj roślin należący do rodziny oliwkowatych. Obejmuje dwa gatunki. "P. excelsa" rośnie na Maderze i Wyspach Kanaryjskich, a "P. azorica" na Azorach. Oba wchodzą w skład makaronezyjskich lasów wawrzynolistnych, których stanowią znaczący składnik.
"P. excelsa" uprawiana jest w klimacie łagodnym i ciepłym (południowa Anglia i Irlandia), gdzie wyrasta w dość okazałe, zimozielone drzewo. Ze względu na objęcie ochroną prawną wielu zachowanych stanowisk tych oraz szeroki zakres ochrony ex situ – oba gatunki uznawana są współcześnie za gatunki najmniejszej troski (LC) przez IUCN.
Systematyka.
Rodzaj z podplemienia "Oleinae" z plemienia "Oleeae" w obrębie rodziny oliwkowatych "Oleaceae".

</doc>
<doc id="4780722" url="https://pl.wikipedia.org/wiki?curid=4780722" title="Partycypacja filozoficzna">
Partycypacja filozoficzna

Partycypacja filozoficzna (gr. ["métheksis"] – wspólnie mieć, od "μετα" ["metá"] – wspólnie, razem, między; "εξειν" ["échein"] – mieć, posiadać; łac. "participatio" od: "pars" – część; "capere" – brać) to pojęcie filozoficzne czy metafizyczne, określające charakter relacji zachodzącej między dwiema rzeczami, przy czym jeden człon relacji ma się do drugiego tak, jak część do całości. Termin został ustanowiony przez Platona, by określić relację istniejącą między światem idei a światem materialnym. Obok pojęcia aktu istnienia pojęcie partycypacji jest największym osiągnięciem filozoficznym Św. Tomasza z Akwinu.
Partycypacja u Platona.
Platon wyróżnił dwa światy rzeczywistości: 
a) Świat idei – jako „rzeczywista rzeczywistość”, posiadająca bytowość w sensie pełnym ("οντοσ ον" ["ontos on"]), tożsame w sobie, wieczne (nie powstają i nie giną), samoistne („to, co zawsze trwa, nie zna urodzin”. Idee są poznawalne na mocy intuicji intelektualnej ("νοεςισ" ["nóesis"]), są przedmiotem oglądu i kontemplacji, stanowią pierwotną rzeczywistość. 
b) Świat rzeczy materialnych, a więc tego, co cielesne, zmienne, mnogie, przemijające, poznawalne zmysłowo ("δοξα" [" doksa"]).
Między tymi sferami rzeczywistości zachodzi relacja zależności i współwystępowania. Relację tę określał Platon za pomocą wielu terminów, z których najważniejszy jest termin "Μεθεξισ" [métheksis] – „partycypacja”. Używał także terminów: "μιμεςισ" [mímesis], akcentując moment odwzorowania, „odbicia”, naśladownictwa, podobieństwa, a także "κοινονια" [koinonía], wskazując na wspólnotę między ideami a rzeczami zmiennymi, oraz "παρουςια" [parousía], podkreślając obecność idei swoim skutku.
Partycypacja u Tomasza z Akwinu.
Według św. Tomasza partycypować to brać udział (część) "quasi partem capere". Może to być partycypacja fizyczna, kiedy dzieli się przedmiot materialny (np. dziedzictwo) albo partycypacja duchowa, kiedy posiada się jedynie częściowo to, co inny podmiot ma w sposób totalny i absolutny (np. wiedza).
Można przyjąć czasownik "partycypować" w stronie biernej – "stać się częścią": coś uczestniczy w doskonałości – lub czynnej, tj. sprawiać, aby inny miał część; partycypować, jako "sprawiać": to znaczy być przyczyną.
Według Tomasza z Akwinu, byt istniejący na mocy partycypacji to „byt uprzyczynowany przez coś innego” – "ex hoc quod aliquid per participationem est ens sequitur, quod sit causatum ab alio"
Partycypacja metafizyczna.
Partycypacja metafizyczna sensu stricto prowadzi do pełni partycypację duchową. Partycypowanie metafizyczne to nie posiadanie części, lecz częściowe posiadanie jakiejś doskonałości. Posiada się coś w sposób ograniczony, ponieważ ma się od kogoś, kto ma to w pełni.
Akt bytu (actus essendi) i partycypacja.
Akt bytu umożliwia zrozumienie partycypacji w swojej najwyższej formie. Akt każdego bytu ograniczonego jest autentyczną partycypacją bytu absolutnego. Każda rzecz działa według swojej natury, z mocy tego, co najbardziej intymne – aktu bytu. Skuteczność przyczynowa stworzeń odwołuje w każdej z nich, do tego co wyżej niż formy przypadłościowe i substancjalne, do aktu pierwszego, z którego te formy partycypują: "esse" – akt istnienia – co jest samym istnieniem ze swej istoty – "aliquid quod sit ipsum esse per suam essentiam". Pojęcie partycypacji związane jest z teorią analogii bytu.

</doc>
<doc id="4780727" url="https://pl.wikipedia.org/wiki?curid=4780727" title="Parafia Wniebowzięcia Najświętszej Maryi Panny w Grabowie">
Parafia Wniebowzięcia Najświętszej Maryi Panny w Grabowie

Parafia Wniebowzięcia Najświętszej Maryi Panny w Grabowie – parafia rzymskokatolicka, znajdująca się w diecezji toruńskiej, w dekanacie Lubawa. 

</doc>
<doc id="4780733" url="https://pl.wikipedia.org/wiki?curid=4780733" title="Parafia św. Katarzyny Aleksandryjskiej w Prątnicy">
Parafia św. Katarzyny Aleksandryjskiej w Prątnicy

Parafia świętej Katarzyny Aleksandryjskiej w Prątnicy – parafia rzymskokatolicka, znajdująca się w diecezji toruńskiej, w dekanacie Lubawa. 

</doc>
<doc id="4780734" url="https://pl.wikipedia.org/wiki?curid=4780734" title="Europejski Dzień Żałoby">
Europejski Dzień Żałoby

Europejski Dzień Żałoby – żałoba ogłaszana przez unijne instytucje (Rada Europejska czy Komisja Europejska) z powodu śmierci wybitnej osobistości lub wielkiej katastrofy. Różni się od żałoby narodowej.

</doc>
<doc id="4780739" url="https://pl.wikipedia.org/wiki?curid=4780739" title="Parafia św. Wawrzyńca w Rożentalu">
Parafia św. Wawrzyńca w Rożentalu

Parafia świętego Wawrzyńca w Rożentalu – parafia rzymskokatolicka, znajdująca się w diecezji toruńskiej, w dekanacie Lubawa.

</doc>
<doc id="4780741" url="https://pl.wikipedia.org/wiki?curid=4780741" title="Ramil Zarifullin">
Ramil Zarifullin

Ramil Ralifowicz Zarifullin (, ur. 6 listopada 1991 w Ufie) – rosyjski skoczek narciarski pochodzący z Baszkortostanu, reprezentant klubu Łokomotiw Ufa. Medalista mistrzostw Rosji.
Przebieg kariery.
W oficjalnych zawodach międzynarodowych rozgrywanych pod egidą FIS zadebiutował we wrześniu 2009 w Szczyrbskim Jeziorze, gdzie w konkursach FIS Cupu uplasował się dwukrotnie w trzeciej dziesiątce (26. i 25. lokata). W lipcu 2010 w tym samym miejscu uzyskał najlepsze wyniki w zawodach tej rangi, zajmując 8. i 16. pozycję. Cztery konkursy w Szczyrbskim Jeziorze były jedynymi w tym cyklu, w których Zarifullin punktował, w pozostałych czterech startach w FIS Cupie (styczeń 2010 w Harrachovie i październik 2010 w Einsiedeln) plasując się poza czołową trzydziestką. Ostatni start w oficjalnych zawodach międzynarodowych rozgrywanych pod egidą FIS zanotował w październiku 2010 w Einsiedeln, gdzie w zawodach FIS Cupu był 33. pierwszego dnia, a drugiego został zdyskwalifikowany.
Zarifullin jest medalistą konkursów drużynowych mistrzostw Rosji – w zimowym czempionacie w rywalizacji tej zdobywał brązowe medale w 2009 i 2010, a w letnim srebro w 2013.

</doc>
<doc id="4780742" url="https://pl.wikipedia.org/wiki?curid=4780742" title="Parafia św. Bartłomieja Apostoła w Sampławie">
Parafia św. Bartłomieja Apostoła w Sampławie

Parafia świętego Bartłomieja Apostoła w Sampławie – parafia rzymskokatolicka, znajdująca się w diecezji toruńskiej, w dekanacie Lubawa. 

</doc>
<doc id="4780746" url="https://pl.wikipedia.org/wiki?curid=4780746" title="Parafia św. Barbary w Złotowie">
Parafia św. Barbary w Złotowie

Parafia świętej Barbary w Złotowie – parafia rzymskokatolicka, znajdująca się w diecezji toruńskiej, w dekanacie Lubawa.

</doc>
<doc id="4780747" url="https://pl.wikipedia.org/wiki?curid=4780747" title="Gaylord Hotels">
Gaylord Hotels

Gaylord Hotels – amerykańska sieć hotelowa z dużymi hotelami należąca do Marriott International. Powstała w 2012. Do sieci należy sześć hoteli z łącznie 10 220 pokojami (31 grudnia 2021).
Historia.
Sieć założona przez Ryman Hospitality Properties. W 1996 r. już jako "Gaylord Entertainment Company" rozbudowuje pierwszy hotel w Nashville w stanie Tennessee do prawie 3 000 pokoi. Wraz z Opryland USA firma zapowiada budowę kolejnego obiektu. 31 maja 2012 Marriott International zgadza się na zakup sieci.
Hotele.
Do sieci należy pięć hoteli tylko w Ameryce Północnej. W Polsce hotele Gaylord nie występują (19 luty 2023).
Planowane hotele.
W 2025 w Kalifornii zostanie otworzony hotel Gaylord Pacific Resort &amp; Convention Center.

</doc>
<doc id="4780750" url="https://pl.wikipedia.org/wiki?curid=4780750" title="Atco Records">
Atco Records

ATCO Records (skrót od Atlantic Corporation) – amerykańska wytwórnia płytowa, założona w 1955 roku jako wytwórnia zależna od Atlantic Records (będącej od 1971 własnością Warner Music Group. W 1991 roku połączona z EastWest Records, w 2020 przywrócona przez Atlantic Records.
Historia.
Wytwórnia płytowa ATCO (skrót od Atlantic Corporation), powstała w 1955 roku jako oddział Atlantic Records. Wśród jego najważniejszych artystów, których płyty wydała byli: Bobby Darin, Sonny &amp; Cher, Buffalo Springfield, Pete Townshend, Donny Hathaway, Roxy Music, Otis Redding, Genesis, Pantera a nawet The Beatles (jedyny singiel „Ain't She Sweet” z 1964 roku. Wytwórnia połączyła się w 1991 roku z EastWest Records, a z nazwy ATCO ostatecznie zrezygnowano. Nazwa ATCO pojawila się ponownie w 2006 roku, tym razem w ramach Rhino Entertainment wraz z wydaniami plyt takich wykonawców jak: Scarlett Johansson, Keith Sweat, Queensrÿche i New York Dolls. W 2020 roku wytwórnia Atlantic Records postanowiła wznowić działalność ATCO pod kierownictwem swojego prezesa, Pete’a Ganbarga.
Etykieta ATCO na płycie gramofonowej.
Pierwsza etykieta Atco była w kolorze żółtym z czarnym nadrukiem. Skrót „ATCO” był wypisany białymi literami nad środkowym otworem. Litera „A” była umieszczona na tle czarnej liry muzycznej. Etykieta ta była używana w oryginalnych wydaniach w seriach od 33-101 do co najmniej 33-138.
Druga etykieta Atco była złota na górze i szara na dole z czarnym nadrukiem i była używana w albumach monofonicznych. „ATCO” zostało wydrukowane w kolorze szarym na białym pasku, umieszczonym nieco powyżej linii środkowej („AT” po jednej stronie i „CO” po drugiej stronie środkowego otworu). Etykiety albumów stereo były fioletowe na górze i brązowo-pomarańczowe na dole, z czarnym nadrukiem. Skrót „ATCO” był wydrukowany w kolorze brązowo-pomarańczowym na białym pasku, umieszczonym nieco powyżej linii środkowej. Informacja „Stereo” była wydrukowana pod „AT”. Później wprowadzono zmiany w szacie graficznej etykiet.
Artyści.
Wytwórnia ATCO wydała nagrania ponad 100 artystów, w tym:

</doc>
<doc id="4780751" url="https://pl.wikipedia.org/wiki?curid=4780751" title="Paruch (nazwisko)">
Paruch (nazwisko)

Paruch (forma żeńska: Paruch, liczba mnoga: Paruchowie) – polskie nazwisko.
Etymologia nazwiska.
Paruch to nazwisko odnotowane wyjątkowo wcześnie – już w 1204 roku.
Podstawę nazwiska stanowi rzeczownik "paruch" lub "parusek", który oznaczał:
Najwięcej osób o tym nazwisku mieszka w: Krakowie (99), Rozdzielu (78) i Lublinie (48).

</doc>
<doc id="4780756" url="https://pl.wikipedia.org/wiki?curid=4780756" title="Tor Aulin">
Tor Aulin

Tor Bernhard Wilhelm Aulin (ur. 10 września 1866 w Sztokholmie, zm. 1 marca 1914 w Saltsjöbaden) – szwedzki skrzypek, dyrygent i kompozytor.
Życiorys.
W latach 1877–1883 studiował grę na skrzypcach w konserwatorium w Sztokholmie u Carla Johana Lindberga, następnie w latach 1884–1886 kształcił się w Berlinie u Émile Saureta (skrzypce) i Xavera Scharwenki (kompozycja). Po powrocie do Szwecji założył w 1887 roku własny kwartet smyczkowy, z którym koncertował m.in. w Niemczech i Rosji. Od 1889 do 1902 roku pełnił funkcję koncertmistrza Opery Królewskiej w Sztokholmie. W 1902 roku zorganizował w Sztokholmie towarzystwo koncertowe, działające do 1910 roku. W latach 1909–1912 był koncertmistrzem orkiestry symfonicznej w Göteborgu. Współpracował też jako dyrygent z Teatrem Dramatycznym w Sztokholmie (1907–1909) i Południowoszwedzkim Stowarzyszeniem Filharmonicznym w Malmö (1907–1908). Od 1895 roku był członkiem Królewskiej Akademii Muzycznej.
Jego siostrą była pianistka Laura Valborg Aulin (1860–1928).
Twórczość.
Jako kompozytor tworzył głównie utwory skrzypcowe i orkiestrowe. Skomponował m.in. 3 koncerty skrzypcowe, "Sonatę d-moll" na skrzypce i fortepian, suity orkiestrowe oparte na szwedzkich tańcach ludowych, miniatury skrzypcowe, pieśni, a także muzykę do "Mistrza Olofa" Augusta Strindberga (1908).

</doc>
<doc id="4780758" url="https://pl.wikipedia.org/wiki?curid=4780758" title="Włodzimierz Zgierski">
Włodzimierz Zgierski

 
Włodzimierz Zgierski – polski bokser amatorski, mistrz Polski w kategorii lekkośredniej (1989).
Kariera amatorska.
Pierwszy sukces na ringach amatorskich odniósł w 1980 roku, zdobywając brązowy medal mistrzostw Polski juniorów w kategorii półśredniej. 
Swój pierwszy medal na mistrzostwach Polski zdobył w roku 1987, rywalizując w kategorii lekkośredniej. Zgierski zdobył srebrny medal, przegrywając w finałowej walce z Dariuszem Michalczewskim. W tym samym roku doszedł do półfinału turnieju im. Feliksa Stamma oraz turnieju o czarne diamenty.
We wrześniu 1987 roku zwyciężył w austriackim turnieju Praterfest, zdobywając złoty medal w kategorii lekkośredniej. W finale pokonał Czecha Juliusa Juhę. W tym samym roku zajął drugie miejsce w tej samej kategorii wagowej podczas międzynarodowego turnieju w Bagdadzie.
W maju 1989 roku wywalczył złoty medal na mistrzostwach Polski w Łodzi. Rywalizujący w kategorii lekkośredniej Zgierski pokonał w półfinale Grzegorza Stefanowskiego a w finale Mariusza Kujawę. Rok później wywalczył brązowy medal mistrzostw Polski, gdzie przegrał w półfinale z Janem Dydakiem.

</doc>
<doc id="4780763" url="https://pl.wikipedia.org/wiki?curid=4780763" title="Emilian Bera">
Emilian Bera

Emilian Bera (ur. 28 lutego 1985 w Jaworze) – polski polityk i samorządowiec, burmistrz Jawora.
Życiorys.
Ukończył studia na Uniwersytecie Ekonomicznym we Wrocławiu. Zasiadał w Radzie Miejskiej Jawora kadencji 2010-2014. Pracował w Urzędzie Marszałkowskim Województwa Dolnośląskiego. W 2014 r. wygrał wybory na burmistrza miasta. W 2017 odznaczony Brązowym Krzyżem Zasługi przez prezydenta RP Andrzeja Dudę "za zasługi w działalności na rzecz ochrony przyrody oraz edukacji ekologicznej". W wyborach samorządowych 2018 ponownie wygrał wybory na burmistrza miasta.

</doc>
<doc id="4780776" url="https://pl.wikipedia.org/wiki?curid=4780776" title="Przypadek obiektywny">
Przypadek obiektywny

Przypadek obiektywny (fr. "hasard objectif", ang. "objective chance") – surrealistyczne pojęcie opisujące doświadczenie odrealnienia i niezwykłości doznanego na skutek obserwacji niecodziennego wydarzenia (spotkania, konglomeratu słów, zgodności danych, analogii wątków, znalezienia przedmiotu). Przypadek obiektywny nazwać można również magią okolicznościową, nieprawdopodobną koincydencją, niewiarygodnym zbiegiem okoliczności lub zaskakującą synchronicznością świata.
Znaczenie w surrealizmie.
Surrealiści szczególnie uwielbiali wydarzenia, które posiadały potencjalny ładunek nieprawdopodobieństwa, interesowały ich występujące w życiu każdego człowieka zjawiska, zwane zwykle przypadkiem, trafem, zbiegiem okoliczności czy koincydencją. Wierzyli, że nic nie dzieje się przypadkowo, lecz wedle rządzących światem nieuchwytnych, magicznych reguł. Przypadki obiektywne to namacalna, obecna dookoła surrealność jednak, aby móc docenić jej moc potrzebna jest pewna specyficzna wrażliwość, którą, jak twierdzi badaczka surrealizmu Agnieszka Taborska, "[…] się w sobie ma albo nie".
W przypadku obiektywnym dochodzi zatem do zderzenia treści obiektywnych, czyli odnoszących się do otaczającej nas codzienności, jak i treści subiektywnych, czyli mówiących o wewnętrznym życiu jednostki. W momencie namierzenia przypadku obiektywnego następuje eksplozja znaczeń i niejako zszczepienie dwóch wymiarów rzeczywistości – surrealnego oraz realnego.
Według surrealistycznej ideologii przypadek obiektywny zwraca baczną uwagę doświadczającego na pewne aspekty rzeczywistości i traktowany jest jako cenne źródło wiedzy, dlatego nie należy go trywializować. "Pojęcie hasard objectif związane jest z koincydencją działań i znaków, które na zasadzie ewidentnie aleatorycznej prezentują strukturalnie określoną logikę i koherencję, pobudzającą do postrzegania go jako przesłanie. Są to elementy tematycznie wspólne z wydarzeniami, które minęły lub rodzaj nieprzewidywalnej korespondencji między działaniami materialnymi i mentalnymi (np. spotkanie osoby, o której myślimy)." Przypadek obiektywny nakazuje optykę, gdzie wszystko ma zasadnicze znaczenie, a życie mogłoby upłynąć na śledzeniu takich wątków.
Okolicznościom, które skłaniają ku temu, by się zatrzymać i szczególnie zastanowić nad tym, co właśnie się wydarzyło i które powodują niejednoznaczne odczucie niezwykłości, surrealiści poświęcają bardzo wiele czasu. Motywują one, by być uważnym, ponieważ wszystko dookoła może nieść szczególne znaczenie i mieć magnetyczny wpływ. Koincydencja ujawnia się temu, kto jest w stanie ją spostrzec. I tak na przykład sławetną utratę oka przez malarza Viktora Braunera opisuje Pierre Mabille w artykule z 1939 roku opublikowanym w czasopiśmie "Minotaur". Autor docieka w nim masochistycznego oczekiwania utraty wzroku jako ekwiwalentu zyskania wglądu wewnętrznego. Poszkodowany, zyskujący później status naznaczonego, wyjątkowego, maluje wcześniej kilka wersji autoportretów bez oka.
Przypadkowe wydarzenia, nawet jeśli zostaną wytłumaczone, to i tak towarzyszące im nieodłącznie wrażenie niesamowitości nie opuszcza doświadczającego. U podstaw takich obserwacji leży wielka rola przypisywana myśleniu asocjacyjnemu, czyli takiemu, w którym nie ma miejsca na krytykę, a które pozwala umysłowi błądzić bez nadzorcy. Trafnym porównaniem jest tutaj surrealistyczna technika kolażu, czyli łączenia ze sobą w zaskakującą całość pozornie niepasujących elementów.
Surrealiści spodziewali się, że obserwacja przypadków obiektywnych przyniesie głębsze rozumienie świata. Wobec tego skazywanie przypadków obiektywnych na zapomnienie lub ich lekceważenie, zarówno przez jednostki, jak i całe systemy filozoficzne, surrealizm uważa za niewybaczalny błąd. Zjawiska paranormalne artyści skrupulatnie badają, w 1924 roku zakładają nawet Biuro Badań Surrealistycznych o artystyczno-naukowych ambicjach.
Geneza przypadku obiektywnego.
André Breton budzi się pewnego poranka z przemożoną chęcią posiadania popielniczki Kopciuszka (dźwięczna gra słów francuskiego wyrażenia "le cendrier Cendrillon", czyli "popielniczka Kopciuszka", które prześladuje go od miesięcy). Zwraca się z prośbą do zaprzyjaźnionego artysty Alberto Giacomettiego o wyrzeźbienie takiego niezwykłego obiektu, ten odmawia, bo jest w tym okresie zajęty własnym problemem twórczym. Już od dłuższego czasu zmaga się z wyzwaniem wyrzeźbienia głowy do jednej ze swoich rzeźb ("Niewidzialny przedmiot"). Przyjaciele razem wybierają się na pchli targ, gdzie pragnienia jednego i drugiego twórcy spełniają się, co ukazuje przypadek obiektywny w ujęciu "zapowiadanego szeregiem znaków nieuchronnego wydarzenia, wywołującego istotne przemiany w podświadomości". Breton znajduje łyżeczkę zakończoną kobiecym pantofelkiem, który zawiera w sobie nieskończony ciąg pętli powtórzeń, "łyżka i uchwyt przedmiotu stanowiły przód i tył buta, którego mały wyrzeźbiony pantofel był obcasem. Pantofel był obcasem kolejnego pantofla i tak dalej w nieskończoność". Przygnębiony po rozpadzie związku, rozdzierany był przez pragnienia miłości i śmierci, wygrał jednak instynkt życia, a znaleziony przedmiot zaspokaja potrzebę Bretona. Giacometti znajduje natomiast prototyp żelaznej maski ochronnej z pierwszej wojny światowej, która posłuży mu za model do wyrzeźbienia twarzy. "Przypisawszy obu przedmiotom role w baśni o Kopciuszku (królewicz poznał Kopciuszka na balu maskowym, po czym go stracił), Breton ujrzał magiczny związek między maską i łyżką a poszukiwaniem przez siebie nowej miłości". Później okazuje się ponadto, że tę samą maskę którą znalazł Giacometti, widziała na targu także przyszła partnerka Bretona, Jacqueline Lamba, znajdująca się wówczas w podobnym stanie psychicznym jak on.
Pokrewne obserwacje.
Pojęcie przypadku obiektywnego po raz pierwszy użyte i zdefiniowane zostało przez surrealistów, choć w podobnym czasie analogicznej obserwacji dokonał Carl Gustaw Jung. Myśliciel swoje odkrycie nazywa jednak synchronicznością akazualną, którą definiował jako dwa niepowiązane ze sobą przyczynowo wydarzenia, które odzwierciedlają aktualny stan umysłu obserwatora. Zewnętrzne wydarzenia rymują się z wydarzeniami z życia jednostki i są ze sobą znaczeniowo powiązane. W przeciwieństwie do przypadku obiektywnego w miejsce wiedzy płynącej z niezwykłych wydarzeń pojawia się chęć wewnętrznego zjednoczenia jednostki.
Przypadek obiektywny w kulturze.
Motyw przypadku obiektywnego występuje w wielu surrealistycznych dziełach literackich, takich jak "Nadja" André Bretona, "Ostatnie noce paryskie" Philippe Soupault czy "Wieśniak paryski" Luisa Aragorna. Te trzy dzieła stanowią swego rodzaju surrealistyczną trylogię, eksplorującą przypadek obiektywny.
Agnieszka Taborska wydała zbiór krótkich opowiadań i anegdot "Wieloryb, czyli przypadek obiektywny" opisujących fenomen pojęcia.
Agnès Varda w filmie Cleo od 5 do 7 przedstawia dwie godziny z życia tytułowej piosenkarki Cleo, która oczekuje na wyniki badań mających potwierdzić, czy bohaterka ma raka. W trakcie oczekiwania kobiecie przydarzają się przeróżne przypadki obiektywne.
W filmie "Początek " z 2014 roku główny bohater Ian doświadcza mechanizmu przypadku obiektywnego. Pewnego wieczoru na imprezie poznaje Sofi, zafascynowany dziewczyną fotografuje jej oczy. Nie może potem o niej zapomnieć. Pewnego dnia odkrywa wszechobecnie występującą w mieście liczbę 11, która doprowadza go do billboardu, na którym rozpoznaje oczy Sofi. Niedługo później spotyka dziewczynę.
Olga Tokarczuk w zbiorze Czuły narrator opisuje przytrafiającej się jej przypadki obiektywne (choć sama nazywa je po prostu synchronicznościami). Jeden z nich odnosi się do powieści Dom dzienny, dom nocny, w której stworzyła postać Marty ubranej w sweter z rozciągniętymi dziurkami od guzików. Lata później poznała wnuków budowniczych swojego domu w Kotlinie Kłodzkiej. W trakcie wizyty u artystki pokazywali jej swoje stare, rodzinne zdjęcia. Na jednym z nich widniała starsza pani w swetrze z porozciąganymi guzikami, ich babcia Marta. Drugi przypadek obiektywny, jaki przywołuje Tokarczuk, przytrafia się jej w trakcie opisywania historii Paschalisa, mnicha poszukującego własnej płci i tożsamości. W tym momencie do autorki dzwoni mąż, by poinformować ją o wygranej Conchita Wurst w konkursie piosenki Eurowizja.

</doc>
<doc id="4780778" url="https://pl.wikipedia.org/wiki?curid=4780778" title="Matija Bravničar">
Matija Bravničar

Matija Bravničar (ur. 24 lutego 1897 w Tolminie, zm. 25 listopada 1977 w Lublanie) – słoweński kompozytor.
Życiorys.
W latach 1915–1918 służył jako żołnierz w CK Armii, po zakończeniu wojny grał jako skrzypek w teatrze operowym w Lublanie (1919–1945). Studiował w Akademii Muzycznej w Lublanie, którą ukończył w 1932 roku. Jego nauczycielami byli Mario Kogoj i Slavko Osterc. W latach 1945–1949 był dyrektorem Akademii Muzycznej w Lublanie, następnie od 1952 do 1967 roku wykładał tam kompozycję. W latach 1953–1957 prezes Związku Kompozytorów Jugosławii.
Twórczość.
Tworzył w stylu neoklasycznym, bogato czerpiąc z tematyki narodowej i słoweńskiego folkloru muzycznego.

</doc>
<doc id="4780779" url="https://pl.wikipedia.org/wiki?curid=4780779" title="Alfred Kleindienst">
Alfred Kleindienst

Alfred Rudolf Kleindienst (ur. 4 listopada 1893 w Łucku, zm. 23 listopada 1978 w Augsburgu) – ksiądz luterański, pastor Parafii Ewangelicko-Augsburskiej w Łucku w latach 1921–1938, przewodniczący Wspólnoty Pracy Pastorów Niemieckich Kościoła Ewangelicko-Augsburskiego w RP (niem. "Arbeitsgemeinschaft Deutscher Pastoren der Evangelisch-Augsburgischen Kirche in Polen"), Nadradca Konsystorza Niemieckiego Kościoła Ewangelickiego we Wschodniej Części Kraju Warty, działacz mniejszości niemieckiej na Wołyniu.
Dzieciństwo, edukacja i pobyt w Łucku.
Alfred Rudolf Kleindienst przyszedł na świat 4 listopada 1893 roku w rodzinie mistrza stolarskiego Leopolda Kleindiensta i Ottilie, z d. Häusler w Łucku na Wołyniu. W latach 1912–1916 studiował teologię ewangelicką na Uniwersytecie w Dorpacie. Po ordynacji był wikariuszem parafii ewangelickiej w Carskim Siole. Ordynowany 17 kwietnia 1918 w Moskwie i skierowany do służby duszpasterskiej w Gałce nad Wołgą. W wyniku postępującej wojny domowej w Rosji i antykościelnej kampanii bolszewików emigrował do Polski. Po pozytywnej weryfikacji przez polskie władze państwowe, został w 1921 r. przez Konsystorz Kościoła Ewangelicko-Augsburskiego w RP mianowany pastorem w utworzonej w wyniku przyłączenia Wołynia do Polski Parafii Ewangelicko-Augsburskiej w Łucku.
W trakcie swojej służby w łuckiej parafii angażował się zarówno na rzecz zborowników niemieckich i polskich. Z jego inicjatywy raz w miesiącu po głównym nabożeństwie w języku niemieckim organizowano nabożeństwa dla polskich ewangelików. Do jego zadań należało nadzorowanie pracy duszpasterskiej w Łucku oraz osiemnastu kantoratach należących do parafii. W 1927 doprowadził do wybudowania nowej kaplicy w Zielonej. Rok później udało mu się ukończyć budowę szkoły kantorackiej i kaplicy w Harazdży. W 1934 poświęcono kolejne kantoraty w Starej Antonówce i Kadyszczach. Ks. Kleindienst w latach 1923–1936 wydawał także kościelne czasopismo „Wolhynischer Bote” (pol. "Zwiastun wołyński"), a od 1936 do 1938 kalendarz „Wolhynischer Volkskalender” (pol. "Wołyński kalendarz ludowy"). W latach 1938–1939 współtworzył także czasopismo „Luthererbe in Polen” (pol. "Dziedzictwo luterańskie w Polsce").
Angażował się także w działalność społeczną i charytatywną. Zasiadał w radach nadzorczych spółdzielni handlowych, towarzystw zapomogowo-pożyczkowych i mleczarni. Działał w towarzystwie do walki z gruźlicą oraz w organizacjach wspierających więźniów i ewangelickich żołnierzy.
W opozycji wobec Superintendenta Generalnego.
Ks. Kleindienst, poza pracą parafialną, wyróżniał się aktywnością w gremiach kościelnych. Jako delegat pastorów został w 1934 członkiem komisji kościelnej, której zadaniem było przygotowanie poprawek do projektu ustawy regulującej stosunek państwa polskiego do Kościoła Ewangelicko-Augsburskiego w RP przedstawionego przez Ministerstwo Wyznań Religijnych i Oświecenia Publicznego. Sprzeciwiał się zapisom określającym ingerencję państwa w sprawy Kościoła. Na znak opozycji wobec ugodowej polityki superintendenta generalnego Juliusza Burschego wobec Ministerstwa, współtworzył 22 maja 1935 roku Wspólnotę Pracy Pastorów Niemieckich Kościoła Ewangelicko-Augsburskiego w RP (związek zawodowy zrzeszający ok. 60 niemieckich pastorów), znajdując się w jej zarządzie. 5 listopada tego samego roku zastąpił ks. Richarda Wagnera z Bielska na stanowisku przewodniczącego "Wspólnoty".
Za swoje zaangażowanie w sprawy Kościoła został uhonorowany w 1936 tytułem doktora "honoris causa" Wydziału Teologii Ewangelickiej Śląskiego Uniwersytetu Fryderyka Wilhelma we Wrocławiu.
Po wprowadzeniu 25 listopada 1936 przez Ignacego Mościckiego Dekretu Prezydenta RP o stosunku państwa do Kościoła Ewangelicko-Augsburskiego w Rzeczypospolitej Polskiej, Kleindienst wraz z innymi działaczami "Wspólnoty" rozpoczął akcję bojkotowania nowej ustawy. Na wiosnę 1937 ks. Alfred Kleindienst został jednogłośnie wybrany przez zgromadzenie diecezjalne na seniora (zwierzchnika) diecezji wołyńskiej. Wybór ten nie został jednakże uznany przez MWRiOP i diecezja pozostała bez zwierzchnika.
Od 1937 r. utrzymywał kontakty z przedstawicielami Urzędu Spraw Zagranicznych Niemieckiego Kościoła Ewangelickiego w Berlinie. Jako lider "Arbeitsgemeinschaft" współpracował także z byłym członkiem Synodu Kościoła Ewangelicko-Augsburskiego w RP, senatorem Augustem Uttą – przewodniczącym Niemieckiego Stowarzyszenia Ludowego w Polsce oraz z przedstawicielami Partii Młodoniemieckiej. Sprzeciwiał się tendencjom separatystycznym, lansowanym przez polityków mniejszości niemieckiej, którzy dążyli do formalnego podziału Kościoła na część niemiecką i polską.
Ze względu na swoją działalność polityczną ks. Kleindienst, decyzją Wojewody wołyńskiego Aleksandra Hauke-Nowaka z 21 września 1938, został pozbawiony obywatelstwa polskiego, a w konsekwencji nowej ustawy o stosunku państwa polskiego do Kościoła w dniu 1 października także swojej funkcji parafialnej. Sprawa pastora Kleindiensta wywołała szereg protestów ze strony działaczy mniejszości niemieckiej, pozostałych pastorów Kościoła Ewangelicko-Augsburskiego w RP oraz Ambasadora Rzeszy Niemieckiej w Polsce Hansa-Adolfa von Moltkego. Była ona także przedmiotem rozmowy Ministra Spraw Zagranicznych Rzeszy Joachima von Ribbentropa z Józefem Beckiem. Decyzją Starosty łuckiego, zabraniającej ks. Kleindienstowi pobytu na Wołyniu, 23 lutego 1939 opuścił swoje rodzinne miasto i jako bezpaństwowiec zamieszkał w Warszawie.
II wojna światowa.
Po kampanii wrześniowej, za zgodą władz okupacyjnych, objął stanowisko Nadradcy Konsystorza (zwierzchnika) Niemieckiego Kościoła Ewangelickiego we Wschodniej Części Kraju Warty, obejmującego zasięgiem parafie znajdujące się na dawnych terenach "Kongresówki", wcielonych w 1939 do Rzeszy Niemieckiej.
Jego przedwojenna działalność i współpraca z Urzędem Spraw Zagranicznych Niemieckiego Kościoła Ewangelickiego w Rzeszy przyczyniła się pośrednio do aresztowania polskich księży ewangelickich. Po aresztowaniu i uwięzieniu biskupa Juliusza Burschego przez SD w obozie koncentracyjnym Sachsenhausen, bezskutecznie podejmował starania mające na celu przeniesienie biskupa do aresztu domowego i osadzenie go w willi „Zacisze” w Wiśle. Podobnie wstawiał się za innymi osadzonymi polskimi pastorami.
Zorientowawszy się w antykościelnej polityce władz nazistowskich, zwłaszcza gauleitera Arthura Greisera i Augusta Jägera, pełnomocnika gauleitera do spraw narodowościowych i kościelnych, przyjął postawę antyhitlerowską.
Po roku 1945.
Na początku 1945 Alfred Kleindienst udał się do Bawarii, gdzie ewakuowała się jego rodzina. Tam został 3 września 1945 aresztowany przez amerykańskie władze okupacyjne pod zarzutem popełnienia przestępstw wojennych, a następnie przekazany polskim władzom. O uwolnienie ks. Kleindiensta wnioskowali m.in. opozycyjny wobec Hitlera biskup Ewangelickiego Kościoła Krajowego Wirtembergii Theophil Wurm oraz arcybiskup Canterbury Goeffrey Fisher. Proces ks. Kleindiensta miał miejsce w Sądzie Okręgowym w Łodzi 21 maja 1948. Podczas procesu na korzyść Kleindiensta zeznawali zwierzchnik Kościoła Ewangelicko-Augsburskiego w RP ks. prof. Jan Szeruda, ks. dr Andrzej Wantuła oraz ks. Zygmunt Michelis.
W efekcie procesu sądowego został uniewinniony i 16 listopada 1948 udał się do swojej rodziny w Augsburgu. Tam w latach 1949–1959 służył jako pastor w Ewangelicko-Luterańskiej Parafii Św. Anny w Augsburgu. W tym czasie był także radcą Konsystorza Ewangelicko-Luterańskiego Kościoła Krajowego Bawarii. W roku 1959 przeszedł na emeryturę.
Zmarł 23 listopada 1978 roku w Augsburgu, gdzie został pochowany na lokalnym cmentarzu ewangelickim.
Życie prywatne.
Żonaty z Marie, z.d. Hoffmann, z którą miał pięcioro dzieci: Edith, Ernsta, Dagmar, Elisabeth i Herberta.

</doc>
<doc id="4780780" url="https://pl.wikipedia.org/wiki?curid=4780780" title="Annika Åhnberg">
Annika Åhnberg

Annika Åhnberg (ur. 7 listopada 1949 w Ulricehamn) – szwedzka polityk, posłanka do Riksdagu, w latach 1996–1998 minister rolnictwa.
Życiorys.
Wykonywała zawód pracownika socjalnego. Działała w Partii Lewicy. W latach 1988–1994 sprawowała mandat posłanki do Riksdagu. Dołączyła do Szwedzkiej Socjaldemokratycznej Partii Robotniczej. W latach 1996–1998 sprawowała urząd ministra rolnictwa w rządzie Görana Perssona.
W późniejszych latach była dyrektorem do spraw komunikacji w przedsiębiorstwie Alfa Laval. Prowadziła własną firmę konsultingową. Została przewodniczącą Ekologiskt Forum oraz szwedzkiego oddziału Save the Children. Uzyskała członkostwo w Królewskiej Szwedzkiej Akademii Rolnictwa i Leśnictwa.

</doc>
<doc id="4780783" url="https://pl.wikipedia.org/wiki?curid=4780783" title="Referendum konstytucyjne w NRD w 1968 roku">
Referendum konstytucyjne w NRD w 1968 roku

Referendum konstytucyjne w NRD odbyło się 6 kwietnia 1968 roku i dotyczyło przyjęcia nowej konstytucji. Spośród głosujących 96,37% opowiedziało się za przyjęciem konstytucji.
Tło.
Konstytucja NRD z 1949 roku nawiązywała do konstytucji weimarskiej oraz zawierała postulat jedności Niemiec. W obliczu tego 1 grudnia 1967 roku Izba Ludowa powołała komisję ws. opracowania nowej konstytucji, na której czele stanął Walter Ulbricht. 26 marca 1968 roku Izba Ludowa przyjęła projekt konstytucji i postanowiła o organizacji referendum. Do udziału w referendum uprawnieni byli wszyscy obywatele, posiadający czynne prawo wyborcze, którzy mieszkali na stałe w NRD i najpóźniej w dniu głosowania ukończyli osiemnaście lat.

</doc>
<doc id="4780784" url="https://pl.wikipedia.org/wiki?curid=4780784" title="Riff 62">
Riff 62

Riff 62 – utwór instrumentalny na orkiestrę symfoniczną, skomponowany przez Wojciecha Kilara w 1962. 
Utwór otwiera serię czterech kompozycji sonorystycznych Kilara, powstałych w pierwszej połowie lat 60; pozostałe utwory z tej serii to "Générique" (1963), "Diphthongos" (1963) i "Springfield Sonnet" (1965). Kompozycja inspirowana jazzem w warstwie rytmicznej i częściowo instrumentalnej.
Premiera.
Prawykonanie utworu odbyło się 16 września 1962 podczas Międzynarodowego Festiwalu Muzyki Współczesnej „Warszawska Jesień”, w wykonaniu Orkiestry Symfonicznej Państwowej Filharmonii Śląskiej, pod dyrekcją Karola Stryi.
Kilar dedykował to dzieło swojej profesor kompozycji Nadii Boulanger, z okazji jej 75. urodzin.
Charakterystyka utworu.
W utworze wykorzystywane są, w mniej więcej równych proporcjach, dźwięki o ściśle określonej wysokości oraz o wysokości nieokreślonej; dźwięki ze skali równomiernie temperowanej, a także ćwierćtony oraz liczne efekty szmerowe.
Dźwięki o określonej wysokości organizowane są w sposób typowy dla dodekafonii, czyli za pomocą serii lub motywów dźwiękowych rozwijających się zgodnie z zasadami techniki seryjnej. Powstaje w ten sposób stała, regularnie powtarzająca sią krótka fraza, kontrapunktująca główną melodię lub przybierająca formę ostinatowego tematu. Zatem seria lub motyw pomyślane są jako typowy riff stosowany w muzyce jazzowej, co wyjaśnia tytuł utworu.
Sonorystyczny charakter nadaje kompozycji obecność klasterów i glissand oraz efekty szmerowo-perkusyjne, uzyskiwane za pomocą szerokiej gamy niekonwencjonalnej artykulacji, jak m.in. gra za podstawkiem skrzypiec, chrapliwe przedęcia na saksofonie albo uderzanie strun pięścią i gra "prestissimo possibile" (możliwie najszybciej) na czarnych lub białych klawiszach fortepianu.
Instrumentarium.
"Riff 62" przeznaczony jest na orkiestrę składającą się z trzech zasadniczych grup instrumentów. Pierwszą tworzy zespół instrumentów dętych (2 klarnety, 3 saksofony, 4 trabki i 4 puzony); drugą zespoły perkusyjne – wibrafon i ksylorimba oraz „instrumenty skórzane”, ale także talerze i pudełka drewniane; trzecią – instrumenty smyczkowe ze skrajnych rejestrów, czyli 36 skrzypiec oraz 12 kontrabasów, z których cztery są instrumentami pięciostrunnymi. Orkiestrę uzupełnia solowy fortepian. Ważne znaczenie ma również rozmieszczenie tych instrumentów na estradzie koncertowej: w głębi perkusja, przed nią instrumenty dęte, następnie smyczki i pomiędzy nimi fortepian. Dodatkowo specyficzną aurę brzmieniową nadaje kompozycji zestawienie instrumentów typowych dla jazzu, takich jak saksofony (zamiast waltornii), trąbki, puzony con sordino, bębny.
Odbiór.
Już podczas prawykonania utwór zrobił furorę na festiwalu „Warszawska Jesień” i był bisowany od początku do końca, co w przypadku takich premier jest raczej rzadkością. Zwłaszcza, że to utwór bardzo trudny w odbiorze, sonorystyczny, zatem bez melodii i harmonii, oparty na brzmieniu i szmerach. Stefan Kisielewski w recenzji opublikowanej w „Tygodniku Powszechnym” przyznał dziełu młodego Kilara „złoty medal” w kategorii juniorów i uznał je za najlepszą polską pozycję festiwalu.
Na fali warszawskiego sukcesu, "Riff 62" był wykonywany również w USA: w 1963 i 1966 przez Filharmoników Nowojorskich pod dyrekcją Lukasa Fossa oraz w 1964 w wykonaniu Cleveland Orchestra dyrygowanej także przez Fossa. 

</doc>
<doc id="4780785" url="https://pl.wikipedia.org/wiki?curid=4780785" title="Juraphididae">
Juraphididae

Juraphididae – wymarła rodzina owadów z rzędu pluskwiaków i infrarzędu mszyc. Obejmuje trzy rodzaje znane z późnej jury i wczesnej kredy. Ich skamieniałości odnajdywano na terenie Mongolii i Kazachstanu.
Morfologia.
Mszyce należące do Juraphididae miały różny pokrój ciała: od przysadzistego po wydłużony. Głowa była od o połowę krótszej niż szerokiej do tak długiej jak szerokiej. Charakteryzowała się wypukłą przednią krawędzią, obecnością szwów bocznych oraz aparatem gębowym o kłujce sięgającej do dystalnej części śródpiersia. Czułki zbudowane były z siedmiu lub ośmiu członów i miały długość równą ⅓–½ długości ciała. Trzeci ich człon był 2–3,5 raza dłuższy niż szeroki i 3–3,5 raza dłuższy niż człon następny, który nie odbiegał zbytnio długością od członu piątego. Szósty człon był półtora raza dłuższy niż szeroki, a siódmy człon 2–2,5 raza dłuższy niż szeroki. Narządy węchowe czułków, zwane wtórnymi rynariami miały elipsoidalny kształt i rozmieszczone były w poprzecznych rzędach. 
Długość przedplecza była nie mniejsza niż połowa jego szerokości. Skrzydła przednie miały od 2 do 4,5 raza dłuższą niż szeroką pterostygmę o wierzchołku spiczastym lub zaokrąglonym. Obie gałęzie przedniej żyłki kubitalnej (CuA1 i CuA2) wychodziły ze wspólnego pnia (CuA), co odróżnia Juraphididae od Rasnitsynaphididae, Szelegiewicziidae i Shaposhnikoviidae; pień ten był niezgrubiały i krótszy niż u Ellinaphididae i Palaeoaphididae. Gałąź CuA1 była od 2 do 3 razy dłuższa niż CuA2. Żyłka medialna zwracała się nasadą ku nasadzie pterostygmy i nie była połączona z żyłką główną; na wysokości nasady sektora radialnego lub dalej żyłka ta rozwidlała się na gałęzie M1+2 i M3+4, a ta pierwsza następnie rozwidlała się na gałęzie M1 i M2. Nasada sektora radialnego leżała nie dalej niż pośrodku pterostygmy. Skrzydła tylne były o połowę krótsze od przednich. Odnóża przedniej pary miały golenie około półtora raza dłuższe od ud i od 3 do 4,5 raza dłuższe od stóp. Golenie tylnej pary były nie krótsze od czułków i od 3 do 4 razy dłuższe od tylnych stóp.
Odwłok samicy zaopatrzony był w dobrze wykształcone pokładełko.
Taksonomia.
Rodzinę tę wprowadzili w 2014 roku Dagmara Żyła, Vladimir Blagoderov i Piotr Węgierek na łamach „Systematic Entomology”. Autorzy włączyli do niej trzy wymarłe rodzaje:
Inny skład rodziny zaproponowali w 2017 roku Xue Liu i współpracownicy. Na podstawie przeprowadzonej analizy filogenetycznej włączyli w skład rodziny opisany przez siebie rodzaj "Prolavexillaphis" oraz opisany w 2017 roku przez George’a Poinara rodzaj "Isolitaphis". Krok ten nie został jednak uwzględniony przez późniejsze publikacje. Poinar rodzaj "Isolitaphis" umieścił w monotypowej rodzinie Isolitaphididae. W 2018 roku Węgierek i współpracownicy opisali nowy rodzaj "Hormatalis", włączając go do Isolitaphididae i potwierdzając zasadność ich wyróżniania i monofiletyzm tak zdefiniowanej rodziny. W 2020 autorzy bazy "Aphid Species File" klasyfikują w Juraphididae tylko trzy zaliczone tam oryginalnie rodzaje, zaś "Prolavexillaphis" umieszczają w Isolitaphididae.

</doc>
<doc id="4780787" url="https://pl.wikipedia.org/wiki?curid=4780787" title="Lista tartanów">
Lista tartanów

Lista tartanów (lista deseniów krat szkockich) – lista wybranych wzorów tkanin według oficjalnego spisu tartanów The Scottish Register of Tartans zatwierdzonego przez rząd Zjednoczonego Królestwa. Każdy tartan, oprócz opisu i wzoru tkaniny, posiada oznaczenie katalogowe numerem STA "(Scottish Tartans Authority"")" i STWR "(Scottish Tartans World Register)". 
Brytyjskie tartany szlacheckie i wojskowe.
Poniższe tartany są używane przez brytyjską rodzinę królewską, i brytyjskich wojskowych noszących tradycyjne szkockie stroje.
Tartany szkockich klanów.
Każdy ze szkockich klanów ma swój tartan. Grafikę na tej liście przypisano poszczególnym klanom Szkocji z Highlands, Lowlands, Isles i Borders. 
Tartany prowincji kanadyjskich.
Niemal wszystkie prowincje Kanady posiadają własne tartany. Tartany te są zarejestrowane w "The Scottish Register of Tartans" i są uznane jako oficjalne symbole przez lokalne władze. Tartany zostały sprowadzone do Kanady przez szkockich osadników, a pierwszą prowincją, która oficjalnie przyjęła tartan jako symbol była Nowa Szkocja. Tartan znany jako tartan liści klonu "(Maple leaf tartan)" jest oficjalnym symbolem narodowym Kanady.
Amerykańskie tartany stanowe.
Wiele stanów USA posiada swoje tartany. Tartany te są zatwierdzone przez władze stanowe jako jeden z oficjalnych symboli stanu. 
Polskie tartany.
W spisie "The Scottish Register of Tartans" znajdują się też polskie tartany.
Inne tartany.
W rejestrze "The Scottish Register of Tartans" są umieszczone tartany takich krajów (prowincji, rodów klanowych) jak Irlandia, Irlandia Północna, Walia i Kornwalia co wiąże się z historycznym pochodzeniem kraciastych tkanin z Wysp Brytyjskich. Znajdują się tam również tartany rejestrowane współcześnie dla innych krajów jak np. Dania, Szwecja, Polska. Również rejestrowane są tartany nie związane z konkretnym rejonem geograficznym i tartany komercyjne. Ogółem jest zarejestrowanych ponad 7000 wzorów. 

</doc>
<doc id="4780794" url="https://pl.wikipedia.org/wiki?curid=4780794" title="Les McKeand">
Les McKeand

Leslie Alexander Harcombe McKeand (ur. 17 września 1924 w Kyogle, zm. 11 listopada 1950 w Denman) – australijski lekkoatleta, trójskoczek i oszczepnik, medalista igrzysk Imperium Brytyjskiego.
Zajął 7. miejsce w trójskoku na igrzyskach olimpijskich w 1948 w Londynie.
Zdobył srebrny medal w trójskoku na igrzyskach Imperium Brytyjskiego w 1950 w Auckland za swym kolegą z reprezentacji Australii Brianem Oliverem, a przed innym Australijczykiem Ianem Polmearem, a w rzucie oszczepem zajął 7. miejsce.
Był mistrzem Australii w trójskoku i rzucie oszczepem w 1949/1950 oraz wicemistrzem w trójskoku i brązowym medalistą w rzucie oszczepem w 1946/1947.
Jako pierwszy Australijczyk przekroczył odległość 60 metrów w rzucie oszczepem (starego typu), uzyskując wynik 62,00 m 14 sierpnia 1948 w Belfaście.
Rekord życiowy McKeanda w trójskoku wynosił 15,35 m (ustanowiony 2 stycznia 1950 w Adelaide).
Zginął w wypadku drogowym w wieku 26 lat.

</doc>
<doc id="4780797" url="https://pl.wikipedia.org/wiki?curid=4780797" title="Wendo Kolosoy">
Wendo Kolosoy

Antoine Wendo Kolosoy (ur. 25 kwietnia 1925, zm. 28 lipca 2008) znany również jako Papa Wendo, był kongijskim muzykiem. Uważany jest za „ojca” kongijskiej rumby (znanej również jako "soukous)," stylu muzycznego łączącego "Son Cubano", "beguinę", walca, tango i cha-chę.
Biografia.
Dziecińśtwo.
Wendo urodził się w 1925 roku w Mushie w dystrykcie Mai-Ndombe w zachodnim Kongu. Jego rodzice zmarli, gdy miał siedem lat. Jego matka była piosenkarką. Po ich śmierci został zabrany do sierocińca prowadzonego przez Towarzystwo Misjonarzy Afryki i pozostał tam aż do 12 lub 13 roku życia, gdy został z niego wydalony. Wendo dał pierwsze koncerty w wieku 11 lat.
W wieku 13 lat Kolosoy pracował jako marynarz i doker na statkach pływających po rzece Kongo, gdzie podczas długich rejsów zabawiał pasażerów swoją muzyką.
Pseudonim artystyczny.
Właściwie nazywał się Antoine Kalosoyi (czasem zapisywane jako "Nkolosoyi"), które ostatecznie uprościł do formy Kolosoy. Następnie zaczął być określany jako "„Windsor”" (ze względu na jego zespół "– „Victoria Kin"”). Co finalnie zaowocowało pseudonimem „Wendo Sor”, a następnie określeniem „Wendo”.
Kariera muzyczna.
W połowie lat 40. zaczął grać ze swoim kubańskim zespołem Victoria Bakolo Miziki. W 1946 r., w Kinszasie, na parowcu powracającym do stolicy z Dakaru, spotkał Nicolasa Jéronimidisa, greckiego biznesmena, który zgodził się nagrać i wydać muzykę Wendo w swojej nowej wytwórni – Ngoma.
"Marie-Louise i kongijska rumba".
Jego pierwszym międzynarodowym hitem była zrealizowana w 1948 „Marie-Louise”, piosenka napisana wspólnie z gitarzystą Henri Bowane. Piosenka odniosła sukces w całej Afryce Zachodniej. Sukces ten, niestety przyniósł kłopoty: piosenka miała „satanistyczne” moce przypisywane jej przez katolickich przywódców religijnych. Wokół piosenki krążyły plotki, że jej odsłuchanie może powodować śmierć. Ta zła renoma doprowadziła do jego ekskomuniki z Kościoła Katolickiego.
Połączenie afrykańskich tekstów z afro-kubańskimi rytmami i instrumentacją zaowocowało powstaniem jednego z najbardziej udanych afrykańskich gatunków muzycznych: "soukous", popularnie zwanego „kongijską rumbą”.
Kongijska muzyka popularna.
Weno, swój sukces, zawdzięcza przede wszystkim szybko rozwijającej się sieci rozgłośni radiowych Konga, która to bardzo chętnie puszczała jego muzykę, ale także wytwórni „Ngoma” Jéronimidisa, która była jedną z pierwszych i jedynych odnoszących międzynarodowe sukcesy. Jéronimidis, Wendo i inni muzycy zdecydowali się w pewnym momencie jeździć wokół belgijskiego Konga w jaskrawo pomalowanej furgonetce wytwórni, występując i sprzedając płyty. Ich poczynania nie tylko doprowadziły do rozsławienia kongijskiej rumby, ale także do rozwinięcia samej kultury narodowej Konga.
Lata 50..
W 1955 roku Wendo wraz z dwoma innymi piosenkarzami / gitarzystami (Antoine Bukasa i Manuelem D’Oliveirą) utworzyli gwiazdorską orkiestrę znaną jako „Trio Bow”, nagrywając nowe wersje rumby i innych tanecznych utworów muzycznych dla Ngomy, z przebojami takimi jak „Sango ya bana Ngoma”, „Victoria apiki dalapo”, „Bibi wangu Madeleine”, „Yoka biso ban’Angola” i „Landa bango”. Chociaż Wendo nigdy nie osiągnął międzynarodowego sukcesu podobnego do Papa Wemba czy Zaiko Langa Langa, grał koncerty w Afryce, Europie i USA i jest uznawany za jednego z ojców współczesnej muzyki afrykańskiej.
Problemy polityczne.
W szczytowym momencie swojej sławy Wendo nawiązał przyjaźnie z niektórymi przyszłymi przywódcami niepodległości DRK, w szczególności z Patricem Lumumba. Morderstwo premiera Lumumby w 1961 roku i następnie przejęcie władzy przez generała porucznika Mobutu Sese Seko w 1965 r., zamknęło możliwości Wendo w polityce, muzyce i w życiu publicznym. Postanowił przestać występować, powołując się na wykorzystywanie jego muzyki do celów politycznych.
Kiedy Laurent-Désiré Kabila przejął władzę w 1997 roku, on (a później jego syn Joseph Kabila) wspierali Wendo we wznowieniu kariery nagraniowej i koncertowej. Wendo powrócił do występowania wraz ze starymi członkami swojego zespołu "Victoria Bakolo Miziki." Koncertował w Afryce i Europie, zachwycając publiczność porównywalnie do Buena Vista Social Club i Orchestra Baobab.
Późniejsze życie.
Kolosoy po raz ostatni wystąpił publicznie w Kinszasie w Demokratycznej Republice Konga w 2004 roku.
W 2005 roku zachorował i przestał występować publicznie. Wendo Kolosoy zmarł 28 lipca 2008 roku w Klinice Ngaliema w Kinszasie.

</doc>
<doc id="4780800" url="https://pl.wikipedia.org/wiki?curid=4780800" title="Kościół Wniebowzięcia Najświętszej Maryi Panny w Starym Zamościu">
Kościół Wniebowzięcia Najświętszej Maryi Panny w Starym Zamościu

Kościół Wniebowzięcia Najświętszej Maryi Panny – rzymskokatolicki kościół parafialny należący do parafii pod tym samym wezwaniem (dekanat Sitaniec diecezji zamojsko-lubaczowskiej).
Historia.
Jest to świątynia wybudowana zapewne w latach trzydziestych XVI wieku. W latach 1551-1591 należała do protestantów. Obecnie istniejąca, została odrestaurowana od fundamentów w 1592 roku dzięki staraniom kanclerza Jana Zamoyskiego, zniszczona została przez pożar w 1813 roku, następnie była restaurowana m.in. w 1844 roku dzięki staraniom ordynacji zamojskiej. W 1902 roku kosztem tejże ordynacji i parafian świątynia została gruntownie przebudowana i powiększona (wybudowano nowe prezbiterium, dwie obszerne kaplice i dwie zakrystie, budowniczym był Cieszkowski). Remontowana była po II wojnie światowej (w latach pięćdziesiątych i sześćdziesiątych XX wieku), malowana była kilkakrotnie: w 1907 roku (przez Antoniego Borkowskiego z Lublina), w latach pięćdziesiątych XX wieku, w 1966 roku oczyszczona i pomalowana (przez Przełomców z Lublina) i w 1981 roku.
Architektura.
Budowla jest murowana, otynkowana, jednonawowa, reprezentuje styl renesansowy, przy prezbiterium są umieszczone 2 zakrystie z lożami na piętrze, przy nawie znajdują się 2 obszerne kaplice, na frontonie jest usytuowana wieża z kruchtą w przyziemiu i - mniejsza znajduje się nad nawą. 
Wyposażenie.
Ołtarze.
Wnętrze posiada 5 ołtarzy wykonanych z drzewa sosnowego (powstały w 1904 roku).
Ołtarz główny.
W ołtarzu głównym są umieszczone obrazy Wniebowzięcia Najświętszej Maryi Panny i św. Antoniego. Oprócz nich jest jeszcze jeden nowy obraz - Matki Bożej Nieustającej Pomocy. 
Pozostałe.
W nawie są ustawione ławki wykonane w latach sześćdziesiątych XX wieku. Na chórze muzycznym są umieszczone organy o 24 głosach, powstałe około 1911 roku, wielokrotnie remontowane (m.in. w 1967 roku). Na ścianach kościoła jest powieszonych szereg obrazów (niektóre zostały ufundowane przez Karola Namysłowskiego).
Dwa dzwony, zawieszone na wieży świątyni, zostały odlane w 1955 roku przez łódzką firmę Mojżyszka, poświęcone przez księdza Bogumiła Efnera.

</doc>
<doc id="4780803" url="https://pl.wikipedia.org/wiki?curid=4780803" title="Efim Motpan">
Efim Motpan



</doc>
<doc id="4780806" url="https://pl.wikipedia.org/wiki?curid=4780806" title="Janusz Kalmus">
Janusz Kalmus

Janusz Kalmus – polski strzelec, medalista mistrzostw świata.
Zawodnik klubu ZKS Warszawa. Nie uczestniczył nigdy w igrzyskach olimpijskich.
Kalmus jest dwukrotnym medalistą mistrzostw świata. Oba medale wywalczył na turnieju w 1966 roku w Wiesbaden w zawodach drużynowych. Srebro zdobył w karabinie dowolnym leżąc z 50 metrów (wraz ze Stanisławem Maruchą, Jerzym Nowickim i Andrzejem Trajdą), zaś brąz w karabinie dowolnym klęcząc z 50 metrów (wraz z Henrykiem Górskim, Jerzym Nowickim i Andrzejem Trajdą). Na seniorskich mistrzostwach Europy zdobył brązowy medal w drużynowym strzelaniu z karabinu dowolnego leżąc z 50 metrów (1969), był też mistrzem Polski.
Trzykrotnie stawał na podium mistrzostw Europy juniorów, zdobywając wszystkie medale na zawodach w Budapeszcie (1961). Indywidualnie zajął trzecie miejsce w karabinie standardowym (lub dowolnym) leżąc z 50 metrów. W tej samej konkurencji wywalczył złoto w drużynie, a w karabinie standardowym (lub dowolnym) 3×30 strzałów z 50 metrów stanął wraz z drużyną na trzecim stopniu podium. 

</doc>
<doc id="4780807" url="https://pl.wikipedia.org/wiki?curid=4780807" title="Zygmunt Klinger">
Zygmunt Klinger

Zygmunt Klinger, właśc. Ozjasz Klinger (ur. 9 września 1877 w Tarnopolu, zm. 18 sierpnia 1935 w Warszawie) – nauczyciel, major dyplomowany rezerwy artylerii Wojska Polskiego.
Życiorys.
Urodził się 9 września 1877 w Tarnopolu jako syn Maurycego i Gizeli z domu Jedlewskiej. Był wyznania mojżeszowego. Jako Ozjasz Klinger od 1888 uczył się w C. K. Gimnazjum w Tarnopolu, gdzie w 1897 ukończył VIII klasę i zdał egzamin dojrzałości (w jego klasie był m.in. Czesław Eckhardt).
Przez cztery semestry studiował na Uniwersytecie Lwowskim. Został nauczycielem języka niemieckiego. 23 lipca 1902 w charakterze zastępcy nauczyciela został przeniesiony z C. K. Gimnazjum w Przemyślu do C. K. Gimnazjum w Kołomyi. W tej szkole uczył języka niemieckiego i był współzawiadowcą niemieckiej biblioteki. W tym samym charakterze 4 sierpnia 1903 został przeniesiony z Kołomyi do C. K. Gimnazjum w Brzeżanach. Tam uczył języka niemieckiego. 29 sierpnia 1904 został przeniesiony z Brzeżan do C. K. Gimnazjum w Sanoku. Tam jako egzaminowany zastępca nauczyciela uczył języka niemieckiego, języka łacińskiego, był zawiadowcą niemieckiej biblioteki uczniów. W pierwszym półroczu roku szkolnego 1908/1909 otrzymał urlop. W okresie pracy w Sanoku był członkiem Towarzystwa Nauczycieli Szkół Wyższych. 20 lutego 1909 (wzgl. 3 marca) został przeniesiony do C. K. Gimnazjum w Jaśle. Uczył tam języka niemieckiego. 9 stycznia 1911 został uwolniony ze służby.
W 1913 kandydatura Zygmunta Klingera była rozważana przez stronnictwo socjalistów przed wyborami do Sejmu Krajowego w okręgu Sanok-Krosno.
Po wybuchu I wojny światowej 4 sierpnia 1914 w grupie ochotników z Brzeżan skierował się do Krakowa, gdzie gromadziły się oddziały strzeleckie. Wstąpił do Legionów Polskich i służył w oddziałach, będących zalążkiem 1 pułku piechoty. Od połowy września do końca października 1914 był żołnierzem Komendy Legionów Polskich. Został mianowany na stopień podporucznika artylerii 28 września 1914 i otrzymał przydział do 4 batalionu artylerii, w którym był dowódcą I plutonu od lutego do lipca 1915. Był też adiuntantem II dywizjonu. Następnie awansowany na stopień porucznika artylerii 20 czerwca 1915. Od lipca 1915 pełnił funkcję referenta spraw artylerii w sztabie I Brygady. Od grudnia 1915 był I oficerem w batalionie haubic w składzie 1 pułku artylerii. Po odejściu w październiku 1916 ze służby frontowej brał udział w I i w II Kursie Szkoły Strzeleckiej Artylerii w Rembertowie w styczniu 1917). Potem ponownie był oficerem batalionu haubic. Od czerwca 1917 był w Stacji Zbornej LP w Przemyślu. Po kryzysie przysięgowym z lipca 1917 został wcielony do 30 pułku artylerii i 130 pułku artylerii, służąc na ziemi serbskiej.
U kresu wojny 1 listopada 1918 został wybrany jako reprezentant Polskiej Organizacji Wojskowej i Ligi Niezawisłości na członka Komitetu Obywatelskiego, wybranego przez zgromadzenie przedstawicieli polskich stronnictw politycznych i był w składzie strony polskiej uczestniczył w pertraktacjach z Ukraińcami. Wraz z innym przedstawicielem LN i POW, Kazimierzem Świtalskim (także wybranego do Komitetu Obywatelskiego) został członkiem Polskiego Komitetu Narodowego we Lwowie i Komitetu Wykonawczego tegoż. Został przyjęty do Wojska Polskiego i uczestniczył w obronie Lwowa w trakcie wojny polsko-ukraińskiej.
Został awansowany na stopień kapitana. W tym stopniu był oficerem Sztabu Generalnego w Sztabie Naczelnego Wodza oraz w Dowództwie Okręgu Generalnego „Warszawa” od 16 grudnia 1918 do 25 września 1919. W tym okresie, podczas wojny polsko-bolszewickiej z rozkazu Naczelnika Józefa Piłsudskiego został skierowany do Wilna, gdzie przybył 23 grudnia 1918 i został mianowany szefem sztabu gen. Władysława Wejtki, mając za zadanie działanie w celu opanowania miasta przez Polaków. Po walkach o Wilno wobec braku szans na utrzymanie się w mieście kpt. Klinger 5 stycznia zadecydował o przerwaniu walk i opuszczeniu Wilna. Później został internowany przez Niemców i uczestniczył w negocjacjach. 11 czerwca 1919 przeniesiony z Generalnego Inspektoratu Artylerii do Dowództwie Okręgu Generalnego „Kraków”, gdzie był szefem Oddziału Informacyjnego. Służył w Ministerstwie Spraw Wojskowych, we Froncie Północno-Wschodnim, w Oddziale V dowództwa 2 Armii od 1 października 1920 do 10 marca 1921.
Potem został zweryfikowany w stopniu majora rezerwy artylerii ze starszeństwem z 1 czerwca 1919. Był oficerem rezerwy 25 pułku artylerii polowej z Kalisza. W 1934 jako major dyplomowany rezerwy artylerii był przydzielony do Oficerskiej Kadry Okręgowej nr I w grupie oficerów pospolitego ruszenia artylerii jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Warszawa Miasto III. Odszedł z wojska 18 marca 1921.
W okresie II Rzeczypospolitej sprawował stanowisko dyrektora oddziału warszawskiego Polskiego Banku Handlowego.
Zmarł 18 sierpnia 1935 w Warszawie. Został pochowany na cmentarzu Powązkowskim w Warszawie (kwatera 108-4-9). Był żonaty z Zofią z domu Hampel (zm. 1977 w wieku 82 lat).

</doc>
<doc id="4780813" url="https://pl.wikipedia.org/wiki?curid=4780813" title="Stadion AKS-u Niwka Sosnowiec">
Stadion AKS-u Niwka Sosnowiec

Stadion AKS-u Niwka Sosnowiec – stadion piłkarski w Sosnowcu (w dzielnicy Niwka), w Polsce. Obiekt może pomieścić 1000 widzów (z czego 300 miejsc jest siedzących). Swoje spotkania rozgrywają na nim piłkarze klubu AKS Górnik Niwka Sosnowiec.
Boisko w Niwce, przy ujściu Bobrka do Białej Przemszy powstało jeszcze przed II wojną światową. Po wojnie patronem AKS-u Niwka została kopalnia Niwka-Modrzejów, a klub trafił do zrzeszenia „Górnik” (stąd do 2001 roku w nazwie klubu istniało słowo „Górnik”; w 2017 roku, na jubileusz 100-lecia klubu słowo to ponownie pojawiło się w jego nazwie). W latach 1971–1976 oraz 1984–1985 obiekt gościł występy piłkarzy Górnika Niwka w II lidze. W 1971 roku na meczu z Lechem Poznań padł rekord frekwencji (20 tys. widzów). Dzięki wsparciu kopalni udało się rozbudować obiekt, m.in. powstała zadaszona trybuna główna po stronie wschodniej; obok stadionu wybudowano również halę sportową. Po transformacji ustrojowej kopalnia przestała sponsorować klub, który popadł w problemy finansowe. W 2004 roku niszczejący stadion przejęło miasto, a zarząd nad obiektem objął Miejski Ośrodek Sportu i Rekreacji. W 2007 roku rozebrano starą trybunę, a w jej miejscu postawiono skromne, niezadaszone trybuny z plastikowymi krzesełkami, mogące pomieścić 300 widzów.

</doc>
<doc id="4780815" url="https://pl.wikipedia.org/wiki?curid=4780815" title="Uniwersjada Europejska 2018">
Uniwersjada Europejska 2018

Uniwersjada Europejska 2018 – 4. edycja uniwersjady europejskiej, odbywająca się w portugalskiej Coimbrze. Odbyła się w dniach 15 – 28 lipca 2018.
Dyscypliny.
Zawody obejmowały 13 dyscyplin sportowych;

</doc>
<doc id="4780817" url="https://pl.wikipedia.org/wiki?curid=4780817" title="IV liga ukraińska w piłce nożnej mężczyzn">
IV liga ukraińska w piłce nożnej mężczyzn



</doc>
<doc id="4780819" url="https://pl.wikipedia.org/wiki?curid=4780819" title="Wyprawa w przeszłość">
Wyprawa w przeszłość

Wyprawa w przeszłość (cz. "Cesta do pravěku") – czechosłowacki film przygodowy science-fiction z 1955 roku w reżyserii Karela Zemana. Produkowany przy użyciu kombinacji modeli był pierwszą produkcją Zemana zawierającą aktorów w połączeniu z efektami specjalnymi. Zdobył nagrody na międzynarodowych festiwalach filmowych w Wenecji i Mannheim.
Fabuła.
Czwórka chłopców, którzy płyną łodzią po „rzece czasu”, która wpada do tajemniczej jaskini i wypływa po drugiej stronie na dziwny, pierwotny krajobraz. Płynąc w górę rzeki, zdają sobie sprawę, że podróżują stopniowo w przeszłość i napotykają na to różne niebezpieczeństwa, jednocześnie wiele się dowiadują o życiu prehistorycznym.
Wersja polska.
Wersja polska: Studio Opracowań Filmów w Łodzi
Reżyseria: Seweryn Nowicki
Redakcja tekstów:
Operator dźwięku: Grzegorz Sielski
Montaż: Krystyna Starostecka
Wystąpili:
Produkcja.
Zastosowanie niekonwencjonalnych i bezproblemowych technik produkcji Zemana zapewniło, że film był wolny od gwałtownych sekwencji poklatkowych i ziarnistego łączenia stop-motion z materiałami w czasie rzeczywistym, które charakteryzowały hollywoodzkie filmy z animacją poklatkową. Zdjęcia odbyły się na rzece Morawa w pobliżu miasta Bzenec w Czechach w rezerwacie przyrody Osypané břehy i na planie zdjęciowym.
Zeman był pod silnym wpływem sztuki paleontologicznej znanego czeskiego artysty Zdeněka Buriana, a wiele ze scen filmu zostało zainspirowanych rekonstrukcjami Buriana, które zostały namalowane pod kierunkiem czeskiego paleontologa Josefa Augusta. W niektórych scenach dwuwymiarowe „profilowe” obrazy zwierząt pierwotnie przedstawione przez Buriana zostały sfilmowane w czasie rzeczywistym (podobnie jak w sekwencjach "Styracosaurus"), podczas gdy inne dobrze znane sceny Buriana odtworzono za pomocą kombinacji animacji i trójwymiarowych modeli (jak w sekwencjach z "Deinotherium" i "Uintatherium"). Być może ze względu na ciągłość Zeman używał również modeli do przedstawiania zachowanych gatunków, w tym żubra, pytona, flamingów, sępów, różnych antylop, żyraf i jaguara. W niektórych scenach animowane były również miniaturowe modele aktorów i ich łodzi / tratwy.
Oprócz licznych miniaturowych modeli zwierząt Zeman stosował również większe modele głów i ciał zwierząt (w tym „martwe” stegozaur i nosorożec włochaty, brontozaur i trachodon), a także jako modelowe rośliny naturalnej wielkości (jak w sekwencji lasu karbońskiego i spotkanie ze styrakozaurem).
Omówiono różne epoki czasowe określone przez paleontologów i typy zwierząt typowe dla tych okresów, wykorzystując informacje znane w latach 50. XX wieku. Podczas gdy wiele animowanych filmów fabularnych, zwłaszcza tych w Stanach Zjednoczonych, wykorzystywało modele prehistorycznych zwierząt w wymyślnych sekwencjach, Zeman przedstawiał zwierzęta działające naturalnie we własnym środowisku, jakby kręcono je dla filmu dokumentalnego, z aktorami obserwującymi z względnego bezpiecznej rzeki. Taka filozofia była wówczas niezwykła i była bardziej typowa dla późniejszych produkcji telewizyjnych, które przedstawiały prehistoryczne zwierzęta w kontekście edukacyjnym (w tym serial BBC "Wędrówki z dinozaurami" i "Wędrówki z bestiami"), które stały się popularne po rozwojowi CGI.
Odbiór.
Film jest według serwera Kinobox.cz najlepszym czeskim filmem science fiction wszech czasów. Film odniósł duży sukces za granicą, szczególnie w NRD, Stanach Zjednoczonych i Japonii. Tylko w Nowym Jorku był wyświetlany w 96 kinach jednocześnie. Żaden czeski film nie zrobił tego wcześniej ani później. Steven Spielberg również wspomniał o zdjęciach, mówiąc, że jego jakość jest niesamowita, biorąc pod uwagę czas, w którym został stworzony. W jego "Parku Jurajskim" można również zobaczyć bardzo podobną scenę, w której badanie chorego dinozaura miało na celu przybliżenie bohaterów jak najbliżej jaszczurki.
Jednocześnie Zbigniew Pitera na łamach "Filmu" dał negatywną recenzję, określając film jako nudny z powodu „braku scenariuszowej koncepcji, która by wszystkie etapy tej ślamazarnej wędrówki po niezwykłych lasach, bagnach, moczarach i jaskiniach połączyła jakąś nicią fabuły. Aż prosi się, żeby film opowiadał o tych dziwach prehistorii poprzez emocjonujące zdarzenia, a nie stałe pokrzykiwanie i szkolne pogadanki chłopców”.
Wersja amerykańska.
W 1966 roku "Wyprawa w przeszłość" została wydana w Stanach Zjednoczonych przez Williama Caytona, którego firma zajmowała się dystrybucją rosyjskich filmów animowanych i fabularnych z lat 40. i 50. XX wieku, zwłaszcza tych ze studia Sojuzmultfilm, pt. "Journey to the Beginning of Time". W przypadku "Wyprawy w przeszłość" Cayton uczynił chłopców Amerykanami i zastąpił początkowe i końcowe sceny oryginału nowym materiałem przedstawiającym chłopców, którzy weszli do filmu w wymarzonej sekwencji podczas wizyty w American Museum of Natural History w Nowym Jorku. Film został skopiowany do materiału filmowego w niskiej jakości i zmontowany na krótkie sześciominutowe odcinki w celu prezentacji jako serial, dystrybuowany do różnych programów telewizyjnych dla dzieci. Wersja amerykańska została wydana na wideo VHS przez Goodtimes w 1994 roku. Z powodu nowych sekwencji żadna z twarzy aktorów nie mogła zostać pokazana, dopóki nie zaczął się oryginalny materiał.

</doc>
<doc id="4780821" url="https://pl.wikipedia.org/wiki?curid=4780821" title="Józef Frydel">
Józef Frydel

Józef Frydel (ur. 2 sierpnia 1934 w Grodziszkach) – polski strzelec, medalista mistrzostw świata.
Zawodnik klubu WKS Śląsk Wrocław, jego trenerami byli m.in. Ryszard Puławski i Kazimierz Kurzawski. Był słuchaczem Wyższej Szkoły Oficerskiej Wojsk Zmechanizowanych, następnie oficerem Wojska Polskiego.
Frydel jest medalistą mistrzostw świata. Jedyny w karierze medal na zawodach tej rangi zdobył na turnieju w 1966 roku w Wiesbaden w zawodach drużynowych. Stanął na trzecim stopniu podium w pistolecie dowolnym z 50 metrów (wraz z Henrykiem Siekiem, Rajmundem Stachurskim i Józefem Zapędzkim). Na mistrzostwach Europy zdobył brązowy medal w tej samej konkurencji w 1965 roku (wraz z Maciejem Dunin-Łabędzkim, Rajmundem Stachurskim i Edwardem Szmidtem). Trzykrotnie zdobywał medal Mistrzostw Armii Zaprzyjaźnionych (srebrny w 1964 i 1967, brązowy w 1966).
W 1963 został mistrzem Polski w konkurencji pd-5 (1963), w 1969 w konkurencji pd-1 (pistoletu dowolnego).

</doc>
<doc id="4780822" url="https://pl.wikipedia.org/wiki?curid=4780822" title="Currie Cup (1994)">
Currie Cup (1994)

Currie Cup 1994 – pięćdziesiąta szósta edycja Currie Cup, najwyższego poziomu rozgrywek w rugby union w Południowej Afryce.

</doc>
<doc id="4780824" url="https://pl.wikipedia.org/wiki?curid=4780824" title="Szkoła Podstawowa im. bł. ks. Jana Balickiego w Ujeznej">
Szkoła Podstawowa im. bł. ks. Jana Balickiego w Ujeznej

Szkoła Podstawowa im. bł. ks. Jana Balickiego w Ujeznej – szkoła o charakterze podstawowym w Ujeznej.
Historia.
Początki szkolnictwa w Ujeznej według miejscowej tradycji rozpoczęły się w 1893 roku, w którym wybudowano wspólny budynek dla szkoły i sklepu „Towarzystwa Spożywczego”. W 1912 roku oddano do użytku murowany budynek szkolny, a w 1910 roku kierownik Józef Piątkowski utworzył Teatr Włościański. 
Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół, wraz z nazwiskami ich nauczycieli. Początkowo szkoła była 1-klasowa, a od 1912 roku szkoła była 2-klasowa. Od 1907 roku szkoła posiadała nauczycieli pomocniczych, którymi byli: Franciszek Hypta (1907-1908), Honorata Malcówna (1908-1910), Jan Bojanowski (1910-1911), Stefania Majewska (1911-1912), Aniela z Domigiewiczów Kinshuberowa (1912-1914?).
17 czerwca 1914 roku odbyło się poświęcenie szkoły. W roku szkolnym 1914/1915 czasowo nauka została przerwana, a w szkole była kwatera i szpital polowy wojsk austro-węgierskich. W czerwcu 1927 roku szkołę odwiedził bp Anatol Nowak. W 1959 roku podjęto decyzję o budowie nowej szkoły, ponieważ wynajmowano lokale w domach prywatnych, ale budowy nie udało się rozpocząć z powodu braku działki. Od 1975 roku nauka odbywała się w Wiejskim Domu Kultury i pozyskano nowe pomieszczenia w starym budynku szkolnym. W latach 1990–1993 nauka przedszkola i klas I–III odbywała się na plebanii. 26 listopada 1993 roku szkołę odwiedził bp Stefan Moskwa. 
W 1994 roku ponownie podjęto decyzję o budowie nowej szkoły, a 6 maja 1998 roku abp Józef Michalik poświęcił plac pod budowę. W 1999 roku na mocy reformy oświaty zorganizowano 6-letnią szkołę podstawową, a starsi uczniowie kontynuowali naukę w gimnazjum w Rozborzu. 9 czerwca 2003 roku szkoła otrzymała imię bł. Jana Balickiego. W 2006 roku oddano do użytku obecny budynek szkolny. W 2007 roku w Ujeznej utworzono gimnazjum. 1 lutego 2008 roku obie szkoły połączono w Zespół Szkół. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4780833" url="https://pl.wikipedia.org/wiki?curid=4780833" title="Jan Zapolski">
Jan Zapolski



</doc>
<doc id="4780834" url="https://pl.wikipedia.org/wiki?curid=4780834" title="Henryk Siek">
Henryk Siek

Henryk Siek – polski strzelec i trener, medalista mistrzostw świata.
Zawodnik klubu WKS Grunwald Poznań. W jego barwach był wicemistrzem Polski w 1963 roku w strzelaniu z pistoletu dowolnego z 50 metrów. Rok później ponownie zdobył jeden z medali krajowych mistrzostw. W późniejszych latach był trenerem w tym samym klubie (jego podopiecznymi byli m.in. medalista mistrzostw świata Paweł Małek i medalista mistrzostw Europy juniorów Józef Rowicki).
Siek jest medalistą mistrzostw świata. Jedyny w karierze medal na zawodach tej rangi zdobył na turnieju w 1966 roku w Wiesbaden w zawodach drużynowych. Stanął na trzecim stopniu podium w pistolecie dowolnym z 50 metrów (wraz z Józefem Frydlem, Rajmundem Stachurskim i Józefem Zapędzkim). Zdobył w tych zawodach 539 punktów, co było najsłabszym rezultatem w polskiej drużynie.
Nie startował nigdy na igrzyskach olimpijskich.

</doc>
<doc id="4780835" url="https://pl.wikipedia.org/wiki?curid=4780835" title="Efim Moţpan">
Efim Moţpan



</doc>
<doc id="4780838" url="https://pl.wikipedia.org/wiki?curid=4780838" title="Młyn (rugby union)">
Młyn (rugby union)

Młyn () – jeden ze sposobów wznowienia gry w rugby union stosowany m.in. w przypadku naruszenia przepisów gry o mniejszym znaczeniu (najczęściej – podania piłki ręką do przodu lub upuszczenia piłki przed siebie) oraz jako jeden ze sposobów rozegrania rzutu wolnego i karnego, a także w przypadku przerwania gry bez przewinienia po stronie żadnej z drużyn. Stanowi jeden z najbardziej charakterystycznych elementów gry, a bezpośredni udział bierze w nim po ośmiu zawodników każdej drużyny (w odmianie rugby 7 – po trzech).
Okoliczności przyznania młyna.
Młyn najczęściej dyktowany jest przez sędziego na korzyść jednej z drużyn, gdy dojdzie do naruszenia przepisów gry przez zawodników drużyny przeciwnej, przy czym to naruszenie ma charakter mniej znaczący niż w przypadku rzutu karnego. Takimi sytuacjami są w szczególności:
Sędzia nie jest zobowiązany do natychmiastowego odgwizdania młyna po naruszeniu przepisów, jeśli drużyna, na rzecz której byłby on przyznany, pozostaje w posiadaniu piłki. Sędzia może w takim wypadku odgwizdać młyn po pewnym czasie, jeśli drużyna, której młyn się należał, nie odniosła korzyści taktycznej lub terytorialnej.
Młyn jest też sposobem wznowienia gry w przypadku jej przerwania bez przewinienia którejkolwiek z drużyn, np.:
Młyn sygnalizowany jest przez sędziego gwizdnięciem i uniesieniem wyprostowanej ręki skierowanej poziomo w kierunku pola punktowego drużyny, której zostaje przyznany. Następnie sędzia odpowiednim gestem pokazuje rodzaj przewinienia lub innego powodu podyktowania młyna. Podniesienie wyprostowanej ręki skierowanej poziomo w kierunku pola punktowego jednej z drużyn, jednak bez gwizdnięcia i utrzymany przez kilka sekund, oznacza korzyść dla tej drużyny.
Ponadto młyn jest też jednym ze sposobów rozegrania rzutu karnego lub rzutu wolnego, stosownie do wyboru dokonanego przez drużynę, której został przyznany.
Przystąpienie do formowania młyna (a także wybór młyna w przypadku rzutu karnego lub wolnego) sędzia sygnalizuje unosząc dłonie przed twarzą lub nad głową i stykając je koniuszkami palców.
Sposób rozegrania młyna.
Co do zasady młyny wykonywane są w miejscu przewinienia lub wstrzymania gry. Młyn musi być jednak podyktowany w obrębie strefy młyna (), tj. nie może być wykonany bliżej niż 5 metrów od pola punktowego oraz od linii bocznej boiska. Jeśli przewinienie lub wstrzymanie gry miało miejsce poza strefą młyna, młyn jest dyktowany w miejscu wchodzącym w skład tej strefy, najbliższym do miejsca przewinienia lub wstrzymania gry. Sędzia wskazuje centralny punkt młyna, przez który przebiega linia oddzielająca formacje obu drużyn, równoległa do linii pola punktowego. Drużyny powinny być gotowe do rozegrania młyna w ciągu 30 sekund od wyznaczenia miejsca jego rozegrania (w przypadku odmiany rugby 7 – 15 sekund).
W młynie bierze udział co do zasady po ośmiu zawodników z każdej drużyny. Gracze młyna zwyczajowo noszą numery od 1 do 8 i są wyspecjalizowani na określonych pozycjach (różniąc się także charakterystyką fizyczną niezbędną do wypełniania obowiązków na boisku):
Gracze łączą się ze sobą w odpowiednie ustawienie w następujący sposób:
Dwie stworzone w ten sposób grupy zawodników stoją naprzeciwko siebie rozdzielone na odległość ramienia w punkcie wskazanym przez sędziego. Wówczas następuje związanie młyna w trzech etapach na komendy sędziego:
Dziewiąty gracz drużyny, na rzecz której podyktowano młyn, łącznik młyna () ustawia się naprzeciwko tunelu tworzonego przez drużyny i pojedynczym szybkim ruchem oburącz wrzuca piłkę prosto do tunelu, tak aby pierwszy raz dotknęła ziemi już w tunelu. Moment wrzucenia piłki do tunelu oznacza początek rozegrania młyna i w tym momencie drużyny mogą zacząć pchać swoich przeciwników. Zawodnicy pierwszej linii młyna mogą ją zagrzebywać, przy czym zobowiązany jest do podjęcia takiej próby młynarz, a zagrzebanie polega na kopnięciu piłki do tyłu jedną nogą. Walka w młynie polega na próbie przepchnięcia swojej drużyny nad piłkę oraz wypchnięcia jej stopami na brzeg młyna tak, aby mogła być ona podniesiona. 
W młynie może wziąć udział mniej niż ośmiu zawodników drużyny, jeśli z jakiegoś powodu na boisku znajduje się mniej niż 15 jej zawodników – wówczas drużyna może zmniejszyć liczbę zawodników w młynie o tylu zawodników, ilu brakuje na boisku, jednak musi pozostać ich w młynie co najmniej pięciu. 
W odmianie rugby 7 w młynie uczestniczy tylko trzech graczy (pierwsza linia), a ich specjalizacja nie jest tak daleko idąca.
Zakończenie młyna następuje w chwili, gdy:
W rugby 7 łącznik młyna może podnieść piłkę w dowolnym momencie.
Pozostali gracze obu drużyn poza łącznikami młyna muszą znajdować się podczas młyna za linią przebiegającą pięć metrów od linii wyznaczonej przez stopy ostatniego zawodnika młyna, równoległej do linii pola punktowego. Odległość ta nie musi być zachowana tylko wtedy, gdy stopy tego gracza są mniej niż pięć metrów od linii pola punktowego tej drużyny – w takim przypadku inni jej zawodnicy muszą znajdować się poza tą linią. Łącznik młyna, który wrzucał piłkę musi podczas młyna mieć co najmniej jedną stopę na wysokości piłki lub bliżej własnego pola punktowego. Z kolei łącznik młyna drużyny przeciwnej musi być obiema stopami za piłką i nie może wchodzić pomiędzy łącznika młyna drugiej drużyny a jej graczy trzeciej linii młyna.
Przed każdym meczem drużyna wskazuje graczy, którzy mogą grać w pierwszej linii młyna. Jeśli na boisku nie ma trzech takich graczy (np. w wyniku kontuzji lub kary), drużyna ma obowiązek przed rozegraniem młyna zmienić innego zawodnika drużyny na rezerwowego gracza pierwszej linii młyna. Jeśli z boiska musi zejść rezerwowy gracz młyna, na boisko może wrócić jeden z wcześniej zastąpionych zawodników. Jeśli drużyna nie ma w określonym momencie meczu trzech zawodników, którzy mogą grać w pierwszej linii młyna, rozgrywany jest młyn symulowany (), czyli młyn, w którym drużyny wiążą się ze sobą, ale nie pchają. 
Błędy podczas rozegrania młyna.
Młyn może być przerwany z różnych powodów, a błędy w trakcie jego rozegrania mogą skutkować podyktowaniem rzutu karnego lub wolnego. Do błędów skutkujących przyznaniem rzutu karnego należą m.in.:
Do błędów skutkujących przyznaniem rzutu wolnego należą m.in.:
Do powtórzenia młyna może dojść także w sytuacji, w której sędzia nie stwierdzi błędu żadnej z drużyn, m.in.:
Młyn w taktyce gry.
Wybór sposobu rozegrania rzutu karnego jako młyna w dużej mierze uzależniony jest od miejsca, w którym jest on podyktowany, oraz pozostałego czasu gry i aktualnego wyniku. Młyn jest wybierany głównie w sytuacji, gdy przewinienie ma miejsce blisko pola przyłożeń drużyny przeciwnej. Niewielka odległość powoduje w takim przypadku zwiększenie szansy na zdobycie wartego pięć punktów przyłożenia (a siedmiu punktów, jeśli zostałoby ono podwyższone) w porównaniu z tylko trzema punktami możliwymi do zdobycia po łatwiejszym do wykonania kopie na bramkę.
W rozegraniu samego młyna, niezależnie od powodu jego podyktowania, najważniejsze dla drużyny atakującej jest utrzymanie piłki, tak, aby mogła ona trafić w ręce pozostałych graczy drużyny, rozpoczynających atak. Poprzez związanie większości zawodników w młynie atakujący mają w tym momencie znacznie więcej miejsca na boisku i łatwiej im przedrzeć się przez szyki obronne przeciwnika. Dzieje się tak szczególnie, gdy młyn odbywa się w równej odległości od linii bocznych boiska – zawodnicy broniącej się drużyny nie wiedzą, którą stroną boiska ruszy atak. Utrata piłki we własnym młynie jest jednym z głównych błędów drużyny podczas meczu.
Dla broniącej się drużyny szczególnie istotne jest silne pchnięcie rywali. Jeśli uda się jej zdominować młyn i zmusić przeciwników do cofania, będą oni mieli trudność z podniesieniem piłki i prawidłowym jej rozegraniem. Z kolei drużyna atakująca, gdy pchnie rywali, zmusza do cofania się pozostałych zawodników przeciwnika za przesuwającą się razem z młynem linię spalonego, a sukces fizyczny w młynie daje jej więcej opcji w ataku i demoralizuje przeciwnika. Młyn rozgrywany przy linii punktowej przeciwnika może zamienić się bezpośrednio w przyłożenie: jeśli drużyna atakująca ma przewagę fizyczną, a wiązacz kontroluje piłkę i utrzymuje ją przed swoimi stopami, młyn może pchając przeciwników przesunąć się na pole punktowe rywali, a wiązacz przyłożyć piłkę.
Zawodnicy formacji młyna są nie tylko odpowiedzialni za rozgrywanie tego fragmentu gry, ale także za rozgrywanie wrzutów z autu i w dużej mierze za walkę o piłkę w ruckach. Przez większość meczu odpowiadają za odzyskiwanie piłki i stanowią podstawę drużyny rugby. 
W rugby 7 młyny są rozgrywane rzadziej niż w rugby 15-osobowym, a piłka dużo szybciej z nich wychodzi. Nie ma tu też takiej specjalizacji pozycji. Z powodu mniejszego nacisku na graczy, ich fizyczne charakterystyki mogą być tu zupełnie inne. Ponieważ jest tu tylko jeden rząd zawodników, pchnięcie może być zbyt szybkie, aby łącznik młyna zdążył podnieść piłkę wychodzącą z młyna, dlatego spotyka się tu częściej niż w rugby 15-osobowym podanie przez niego piłki nogą do jednego z partnerów. Stosowana też jest taktyka polegająca na ustawieniu się innego gracza za młynem, za linią spalonego, który po mocniejszym kopnięciu podnosi piłkę z ziemi. Pchnięcie, które pozbawi przeciwników kontroli nad piłką, jest szansą na odzyskanie piłki przez drużynę, która się broni. 
Historia.
Młyn był istotnym elementem gry od początku jej istnienia, wspólnym dla wszystkich kodów piłkarskich do połowy XIX w. i wywodzącym się z dawnych masowych meczów rozgrywanych między wioskami z udziałem setek uczestników. Pierwotna gra uprawiana w Rugby School była niemal nieustannym ciągiem młynów. Wyglądały one inaczej niż w obecnych czasach: ich bardzo liczni uczestnicy stali wyprostowani, a ich głównym celem było pchanie połączone z prowadzeniem piłki po ziemi za pomocą kopnięć w kierunku linii bramkowej przeciwnika oraz kopaniem zawodników drużyny przeciwnej po nogach (). Wyciąganie piłki z młyna było uznawane za oszukiwanie, a pochylanie w nim głowy za objaw tchórzostwa (chęć chronienia własnych nóg przed "hackingiem", dla którego większej skuteczności nawet specjalnie przystosowywano buty). Nie było rzutów karnych i w razie naruszenia przepisów organizowano młyn w miejscu naruszenia zasad. Młyny nie były zorganizowane, każdy zawodnik drużyny mógł się przyłączyć i nie była istotna kolejność, w której to robili.
"Hacking", który miał za cel zmuszenie przeciwnika do rozwiązania młyna budził kontrowersje i w zasadach gry przyjętych w momencie zakładania Rugby Football Union w styczniu 1871 roku postanowiono zakazać zarówno tej praktyki, jak i umieszczania metalowych elementów na butach. Zwolennicy "hackingu" skarżyli się, że bez jego stosowania młyny zamieniają się w bardzo długie przepychanie, w którym po obu stronach były rzędy przyłączających się dwójkami graczy. Młyny potrafiły trwać po kilka, a nawet 10 minut. Zadaniem uczestników młyna stanowiących większość drużyny, było odepchnięcie przeciwników do tyłu tak daleko, jak to możliwe, a następnie wykorzystanie zamieszania po ich stronie, kopiąc piłkę. Rolą pozostałych graczy była obrona własnej bramki lub kopnięcie piłki w celu ustawienia nowego młyna. Nie wolno było podnosić piłki z ziemi, a jedynie ją łapać w powietrzu, podania były bardzo rzadkie, a każde powalenie szarżą zawodnika niosącego piłkę lub odłożenie przezeń piłki na ziemi z okrzykiem "down" oznaczało nowy młyn.. Podstawową taktyką stosowaną w młynie było pchanie na wprost. Czasami znajdujący się w środku gracz kontrolował piłkę między nogami, a jego koledzy koncentrowali się na przepychaniu go przez grupę graczy przeciwnika. Liczba zawodników młyna nie była ustalona. Początkowo w drużynach 20-osobowych było ich piętnastu, potem czternastu. W pierwszym w historii spotkaniu międzypaństwowym w rugby w 1871 roku w 20-osobowych składach Anglicy mieli trzynastu graczy młyna, a Szkoci czternastu. Jedyna bramka w tym meczu została zdobyta po kopie, którego prawo wykonania drużyna szkocka uzyskała w wyniku przyłożenia po wepchnięciu przeciwników młynem na pole za linią bramkową – sytuacja ta wzbudziła duże kontrowersje, ponieważ Anglicy kwestionowali możliwość uznania przyłożenia zdobytego w taki sposób. 
Monotonne przepychanki między grupami zawodników z piłką u stóp męczyły kibiców i z tego powodu pojawił się pomysł zmniejszenia liczby zawodników w drużynie do piętnastu. W 1875 rozegrano w takich składach Varsity Match, a wkrótce potem zmianę wprowadzono też w meczach międzynarodowych (choć odzwierciedlenie w przepisach znalazła dopiero w 1892). Po zmniejszeniu liczby zawodników na boisku drużyny miały zwykle po dziewięciu graczy młyna. Dzięki temu młyny były bardziej uporządkowane i trwały krócej, ponieważ piłce łatwiej było z nich wyjść. Zawodnicy młyna zaczęli pochylać głowy, aby widzieć, gdzie jest piłka. Co więcej, zespoły zaczęły celowo wykopywać piłkę z młyna do graczy ataku. Zmiana ta i łatwość, z jaką piłka mogła opuścić młyn, a jego uczestnicy oderwać się od zgrupowania, otworzyły drogę do rozwoju gry podaniami.
W tym okresie pojawili się także gracze łączący formacje młyna i ataku (łącznik młyna, ). W latach 80. XIX w. w Walii ograniczono liczbę zawodników młyna do ośmiu, zwiększając tym samym znaczenie gry poza młynem. Zwycięstwo Walii nad Anglią w 1890 roku spowodowało, że w Anglii rozpoczęto przechodzić na podobny styl gry. Z kolei na początku lat 80. w Anglii wprowadzono nowinkę polegającą na przypisaniu graczom młyna stałych pozycji w tym elemencie gry. W 1886 pozwolono na podnoszenie piłki z ziemi. W tym okresie usunięto także zapis z zasad gry, zgodnie z którym tylko umyślne zagranie piłki do przodu były zakazane. Wizyta graczy brytyjskich na południowej półkuli w 1888 zaowocowała wprowadzeniem do przepisu zgody na wykopywanie piętą piłki z młyna. Stopniowa pojawiała się specjalizacja zawodników w młynie. Początkowy standard ustawienia w młynie obejmował trzech zawodników w pierwszej linii, dwóch w drugiej i trzech w trzeciej linii młyna.
W 1892 roku w Nowej Zelandii, gdzie w większym stopniu niż w Europie stawiano na otwartą grę poza młynem, ten ostatni przybrał kształt trzech linii liczących odpowiednio po dwóch, trzech i dwóch zawodników. Oprócz tego funkcjonował skrzydłowy młyna (, potem "rover"), który wrzucał piłkę do młyna i chronił łącznika młyna. Mimo mniejszej liczby graczy nowozelandzki młyn miał przewagę nad młynem europejskim dzięki możliwości skoncentrowania pchnięcia na jednym ogniwie młyna z trzema osobami w pierwszym szeregu, a ponieważ łącznik młyna był chorniony, mógł szybciej wyjąć piłkę z młyna. Kolejną nowinkę taktyczną w zakresie młyna zaprezentowała drużyna z Afryki Południowej, podróżująca po Wielkiej Brytanii w roku 1906 – rozgrywali oni młyn w ustawieniu składającym się z trzech graczy pierwszej linii, czterech drugiej linii i jednego w trzeciej linii. Takie rozwiązanie, stanowiące zaczątek taktyczny współczesnego młyna, ułatwiało im przejście do otwartej gry dzięki możliwości szybkiego odłączenia się od młyna dwóch bocznych graczy drugiej linii i gracza trzeciej linii. Jednak nadal często używali tradycyjnego ustawienia 3–2–3, a ustawienie 3–4–1 stało się powszechne dopiero w latach 20. XX w. Taki młyn łączył możliwość skoncentrowania nacisku z większą siłą wynikającą z dodatkowego gracza, i okazał się mieć zdecydowaną przewagę nad młynem nowozelandzkim.
W okresie międzywojennym pojawiły się rozbieżności pomiędzy zasadami gry w Europie oraz na południowej półkuli. W Nowej Zelandii w 1920 roku zaczęto stosować tzw. "Auckland rules", zgodnie z którymi m.in. piłkę do młyna wrzucał sędzia, a gracze ataku nie mogli przekraczać linii pomiędzy drużynami podczas trwania młyna, jednak porzucone w roku 1929. W 1921 roku wprowadzono do przepisów zasadę, że piłka wrzucona do młyna musiała minąć przynajmniej jednego zawodnika drużyny, co nieco osłabiało przewagę młynów nowozelandzkich, mających tylko dwóch zawodników w pierwszym szeregu. Podczas wyprawy Nowej Zelandii do Afryki Południowej w 1928 roku drużyna gości po przegranym pierwszym spotkaniu przeszła z ustawienia młyna 2–3–2 do południowoafrykańskiego 3–4–1. Podczas wyprawy drużyny brytyjskiej do Nowej Zelandii w 1930 gospodarze ponownie używali ustawienia 2–3–2, co skłoniło działaczy brytyjskich do przeprowadzenia po powrocie do kraju zmiany przepisów mającej na celu wyeliminowanie takiego młyna i użycia skrzydłowego młyna: w roku 1932 wprowadzono zasadę, że piłka musi minąć trzy stopy zawodników pierwszej linii i Nowozelandczycy musieli ostatecznie porzucić swoją metodę organizowania młynów. Na początku lat trzydziestych gracze z Afryki Południowej odwiedzając Wielką Brytanię bezlitośnie korzystali z przewagi fizycznej swojego młyna i piłkę po wyjęciu z młyna wykopywali w aut, tylko po to, aby ponownie wybrać jego rozegranie w formie młyna. Możliwość taką zlikwidowano w 1939 roku.
Z kolei w Anglii w latach 20. William Wavell Wakefield wprowadził dalszą specjalizację w tylnych rzędach młyna – m.in. ich zawodnicy (, "winging-forwards") otrzymali zadanie jak najszybszego oderwania się od młyna i specjalizowali się w grze zarówno w młynie, jak i w ataku. Ten sposób gry oznaczał narodziny współczesnych rwaczy. Ta innowacja doprowadziła jednak do problemów podczas meczów: chęć zagrania szybkiej piłki z młyna doprowadziła do niekończących się problemów z umieszczeniem w nim piłki, ponieważ przednie rzędy starały się powstrzymać przeciwników przed zdobyciem piłki, a chęć "back-rowers" do jak najszybszego ataku na łącznika młyna i łącznik ataku prowadziła do ciągłych kar za spalonego. Coraz trudniej w tych warunkach było o przyłożenia, a coraz większą rolę w grze zaczynało dominować kopanie. Kolejne lata przynosiły próby wielu reform, mających zreformować młyn i przyspieszyć grę, jednak w dużej mierze bezskutecznych.
Po II wojnie światowej kolejne nowinki techniczne w zakresie rozgrywania młyna pojawiły się w 1949 roku w Afryce Południowej podczas meczów przeciwko Nowej Zelandii. Gospodarze luźniej wiązali graczy w młynie, a rwacze byli ustawieni bardzo szeroko, pozwalając im na znacznie szybsze granie piłką. W 1951 roku ponownie wprowadzono dla Australii (a potem także Nowej Zelandii) wyjątkowe zasady obejmujące zakaz przekraczania linii pomiędzy formacjami młyna przez pozostałych zawodników drużyny. W roku 1964 wprowadzono natomiast linię spalonego podczas gry w młynie, która przebiegała przez ostatnią stopę gracza z młyna. Wraz ze standaryzacją przez International Rugby Football Board numeracji zawodników w meczach międzynarodowych gracze młyna zaczęli od 1967 roku jednolicie nosić numery od 1 do 8 (wcześniej stosowane były różne systemy, np. w Nowej Zelandii do 1964 roku gracze młyna nosili numery od 15 do 8). 
W latach 90. wprowadzono zakaz odłączania się graczy trzeciej linii od młyna aż do momentu wyjścia z niego piłki, co pozwoliło odciągnąć więcej graczy broniącej się drużyny od miejsca ataku. Około 1996 roku w Nowej Zelandii przyjęto taktykę rozgrywania młynów polegającą na pchnięciu przeciwników w momencie, gdy młynarz zagrzebywał piłkę. Taktykę tę zaczęto stosować powszechnie na świecie, jednak w praktyce w połączeniu z podawaniem piłki przez łącznika młyna w stronę graczy swojej drużyny, spowodowało to, że zanikła walka pomiędzy młynarzami o zagrzebanie piłki. To doprowadziło do koncentracji na pchaniu i powodowało częstsze zawalanie młynów. Dlatego na początku XXI w. wprowadzono przepisy dające sędziom kontrolę nad wiązaniem się młyna. Przepisy kilkakrotnie zmieniano w celu ograniczenia liczby kontuzji (szczególnie szyi) podczas rozgrywania młyna. W 2007 wprowadzono nakaz wiązania się filarów ramionami z przeciwnikami przed pchnięciem. Wcześniej taki obowiązek nie istniał, co powodowało, że formacje uderzały w siebie z większej odległości i, co za tym idzie, z większą energią. Wprowadzono wówczas także czterostopniowe wiązanie się młyna na sekwencję komend sędziego "crouch, touch, pause, engage". W 2013 roku, aby jeszcze bardziej ograniczyć siłę uderzenia, wprowadzono obecną, trzystopniową formułę. Zmiany te spowodowały jednocześnie wydłużenie przygotowania młyna, co bywa krytykowane.
We współczesnej grze znaczenie młyna maleje (ich liczba w ciągu meczu stopniowo zmniejszała się w ostatnich latach). Straciła także na znaczeniu walka o posiadanie piłki podczas młyna – dzięki zmianom przepisów czołowe zespoły zachowują teraz posiadanie piłki podczas młyna i w autach w 85-90% przypadków.

</doc>
<doc id="4780840" url="https://pl.wikipedia.org/wiki?curid=4780840" title="Młyn (rugby)">
Młyn (rugby)



</doc>
<doc id="4780842" url="https://pl.wikipedia.org/wiki?curid=4780842" title="Abacost">
Abacost

Abacost (nazwa powstała w wyniku kontaminacji słów we francuskim zwrocie "à bas le costume", co dosłownie oznacza „precz z garniturem”) – charakterystyczny strój męski, rodzaj lekkiego garnituru, noszonego zazwyczaj z jedwabnym szalem, promowany przez prezydenta Zairu Mobutu Sese Seko (1930–1997) w ramach jego programu „zairyzacji” prowadzonego w Zairze w latach 1972–1990 w celu pozbycia się śladów kolonializmu i Konga Belgijskiego; ogólnie obowiązujący strój męski w okresie „zairyzacji”.
Historia.
Abacost był rodzajem obcisłego, dwuczęściowego lekkiego garnituru z ciemnego materiału. Noszony był bez krawata, zazwyczaj z jedwabnym szalem. Został wprowadzony jako obowiązkowy strój męski w okresie „zairyzacji”. Zairczykom zabroniono noszenia garniturów i krawatów w zachodnim stylu, uważanych za symbol kolonialnej przeszłości.
„Najmodniejsze” abacosty na świecie produkowała belgijska firma Arzoni. Alfons Mertens, zatrudniony przez Arzoni, został osobistym krawcem Mobutu, ubierającym prezydenta i jego świtę.
Kiedy Mobutu ogłosił przejście na demokrację wielopartyjną w 1990 roku, powiedział, że zachodnie garnitury i krawaty będą dozwolone, ale on sam nadal faworyzować będzie noszenie abacost, a sam abacost będzie nadal uznawany za strój narodowy. Abacosty przestały być męskim strojem obowiązkowym, nosili je jedynie zagorzali zwolennicy Mobutu.

</doc>
<doc id="4780844" url="https://pl.wikipedia.org/wiki?curid=4780844" title="Bateke">
Bateke

Bateke (zwani też Teke) – ludność Bantu z Afryki Środkowej. Zamieszkują głównie Republikę Konga, ale także przygraniczne obszary Gabonu i Demokratycznej Republiki Konga. Bateke historycznie są połączeniem rolników, zręcznych rybaków i rzecznych handlarzy.
Pochodzenia Bateke są prezydenci Gabonu: Omar Bongo (w latach 1967-2009) oraz jego syn – Ali Bongo Ondimba (od 2009).
Nazewnictwo.
Nazwa „Teke” oznacza „kupować” i wskazuje na zawód ludzi, którzy zajmowali się handlem. Do Bateke należy wiele podgrup i są to: Boma, Nzikou, Nziziu, Kukuya, Angungwel (Bangangoulou), Fumu, Mfununga (Wumbu), Nzabi, Sisi, Tsangui, Mbamba, Yaka, Teke-Tsayi, Lale, Tegue (Teke-Alima), Mbeti (Mbere).
Kultura.
Najbardziej są znani ze swoich fetyszy, zwanych "butti", które służą im w kulcie szerokiego zakresu nadprzyrodzonych mocy wysyłanych przez przodków, którzy bezpośrednio nie są czczeni. Wierzą w najwyższą istotę, stwórcę wszechświata zwanego "Nzambi", którego łaski można uzyskać za pomocą duchów opiekuńczych. 
Są także znani ze swoich masek Teke, które są okrągłymi płaskimi dyskami jak drewniane maski, które mają abstrakcyjne wzory i geometryczne motywy z poziomymi liniami. Są używane głównie podczas tradycyjnych ceremonii tańca, takich jak ślub, pogrzeb i inicjacji młodych mężczyzn wchodzących w dorosłość.
Historia.
Według "Abrahama Ndinga-Mbo", Teke są najstarszą grupą ludności Bantu w Republice Konga. W XV wieku uczynili lokalne królestwo, które handlowało niewolnikami i tytoniem wzdłuż rzeki Kongo. W XV i XVI wieku prowadzili wojnę ze swoimi południowo-zachodnimi sąsiadami – Bakongo.
Królestwo Teke, największy obszar osiągnęło na początku XVIII wieku, gdy dzięki handlowi i podbojom wojskowym rozciągało się po obu stronach rzeki Kongo, od basenu Malebo (dawniej Stanley Pool) na północ, do obszaru wokół Bolobo.
Pod wpływem nacisków, niemal równocześnie od Mbochi na północy i Bakongo na południu, Teke porzucili swój rozległy obszar, aby zamknąć się w swoich obecnych granicach, gdzie w środku znajdują się rozległe i suche wzgórza i góry.
W 1880 roku Pierre Savorgnan de Brazza niedaleko Basenu Malebo założył stację handlową, która później przekształciła się w Brazzaville. De Brazza poznał wielkiego króla Teke, którym był wtedy "Ilo Makoko" i negocjował z nim, aby ich region stał się francuską kolonią. W 1882 r. Królestwo Teke zostało scedowane na środkową kolonię Kongo (część Francuskiej Afryki Równikowej), której de Brazza był komisarzem generalnym. 
Francuzi prowadzili ostry, gwałtowny i uciskający reżim, a następca Ilo Makoko bezskutecznie próbował zbuntować się przeciwko kolonialistom w roku 1898. Ponad trzy czwarte Bateke zginęło w represjach.

</doc>
<doc id="4780846" url="https://pl.wikipedia.org/wiki?curid=4780846" title="Teke (grupa etniczna)">
Teke (grupa etniczna)



</doc>
<doc id="4780847" url="https://pl.wikipedia.org/wiki?curid=4780847" title="Ernen">
Ernen

Ernen – gmina w Szwajcarii, w kantonie Valais, w okręgu Goms. W 2005 wchłonęła zlikwidowane gminy Ausserbinn, Mühlebach i Steinhaus.
Gmina została po raz pierwszy wspomniana w dokumentach w 1214 roku jako "Aragnon". W 1222 gmina została wspomniana jako "Arengnon", a w 1510 jako "Aernen".
Demografia.
W Ernen w 2018 roku mieszkały 492 osoby. W 2008 roku 5,2% populacji gminy stanowiły osoby urodzone poza Szwajcarią.
W 2000 roku 95,3% populacji mówiło w języku niemieckim, 1,3% w języku serbsko-chorwackim, a 0,8% w języku niderlandzkim.
Zmiany w liczbie ludności są przedstawione na poniższym wykresie:

</doc>
<doc id="4780851" url="https://pl.wikipedia.org/wiki?curid=4780851" title="Narodowy Bank Słowacki">
Narodowy Bank Słowacki



</doc>
<doc id="4780854" url="https://pl.wikipedia.org/wiki?curid=4780854" title="Zatoka Monterey">
Zatoka Monterey



</doc>
<doc id="4780856" url="https://pl.wikipedia.org/wiki?curid=4780856" title="Jan Zapolski (oficer)">
Jan Zapolski (oficer)

 
Jan Zapolski (ur. 30 października 1895 w Końskich, zm. 4 sierpnia 1963 w Londynie) – podpułkownik kawalerii Polskich Sił Zbrojnych, kawaler Orderu Virtuti Militari.
Życiorys.
Urodził się w Końskich, ówczesnym mieście powiatowym guberni radomskiej, w rodzinie Jana. 28 lutego 1921 został zatwierdzony z dniem 1 kwietnia 1920 w stopniu porucznika, w kawalerii, w grupie oficerów byłych Korpusów Wschodnich i byłej armii rosyjskiej. 1 czerwca 1921 pełnił służbę w Centrum Wyszkolenia Wołkowysk, a jego oddziałem macierzystym był 3 pułk ułanów. 3 maja 1922 został zweryfikowany w stopniu porucznika ze starszeństwem z 1 czerwca 1919 i 371. lokatą w korpusie oficerów jazdy (od 1924 roku – kawalerii). W kolejnych latach kontynuował służbę w 3 pułku ułanów w Tarnowskich Górach. 19 marca 1928 został mianowany rotmistrzem ze starszeństwem z 1 stycznia 1928 i 20. lokatą w korpusie oficerów kawalerii. W marcu 1931 został przeniesiony do Centrum Wyszkolenia Kawalerii w Grudziądzu. Na stopień majora został mianowany ze starszeństwem z 19 marca 1937 i 10. lokatą w korpusie oficerów kawalerii. W 1939 był II zastępcą dowódcy (kwatermistrzem) 3 pułku ułanów. W czasie kampanii wrześniowej walczył, jako zastępca dowódcy 3 pułku ułanów. 2 września 1939 dowodząc dywizjonem złożonym z 1. i 2. szwadronu został ranny w głowę. Nie pozwolił odwieźć się do szpitala i towarzyszył pułkowi w dalszych walkach, jeżdżąc w samochodzie kwatermistrza. Po zakończeniu walk dostał się do niemieckiej niewoli. Od 5 października 1939 przebywał w Oflagu VII A Murnau. 29 kwietnia 1945 został uwolniony z niewoli, a 24 października tego roku przydzielony do 3 pułku ułanów śląskich z równoczesnym odkomenderowaniem na kurs w miejscowości Abbassia. 18 marca 1946, po ukończeniu kursu, wrócił do pułku, który w tym czasie stacjonował w Chieti, w środkowych Włoszech. W kwietniu tego roku objął obowiązki na stanowisku zastępcy dowódcy pułku. Zarządzeniem Naczelnego Wodza z 1 lipca 1945 został mianowany na stopień podpułkownika ze starszeństwem z 1 stycznia 1946.
Zmarł 4 sierpnia 1963 w Londynie. Został pochowany na Cmentarzu South Ealing w Londynie.

</doc>
<doc id="4780860" url="https://pl.wikipedia.org/wiki?curid=4780860" title="Lánc, lánc, eszterlánc">
Lánc, lánc, eszterlánc

Lánc, lánc, eszterlánc – popularna węgierska piosenka dziecięca.
Historia.
Po raz pierwszy tekst piosenki ukazał się w 1792 roku w czasopiśmie „Magyar Hírmondó”. Piosenka ukazała się również jako „Láncz, láncz, eszterlánc, eszterlánci rózsa” w zbiorze Árona Kissa "Magyar gyermekjáték-gyűjtemény" z 1891 roku. Muzykę do piosenki skomponowali m.in. Béla Bartók (w zbiorze "Dla dzieci"), Leó Weiner, Sándor Reschofsky i Zoltán Gárdonyi.
Charakterystyka.
Piosenka towarzyszy dzieciom podczas zabawy w kole. Występujące w niej słowo „eszterlánc” jest dziecięcym zbitkiem słów „Eszter” i „lánc” i nie ma nic wspólnego z imieniem Eszter.
Melodia.
"Wersja według Árona Kissa"
&lt;score vorbis="1" midi="1"&gt;\relative c' { \key c \major \time 2/4 \tempo 4 = 72 \transposition c' g'4 e g8 g e4 a8 g f e d4 d8 r
 g8 g e e g g e e a g f e d4 d8 r \break g4 e8 e g c g4 g8 c g4 g8 f e d g c g4 g8 c g4 g8 f e d c4 c8 r \bar "|." }&lt;/score&gt;
Nawiązania.
Do piosenki nawiązuje utwór „Eszterlánc” zespołu Neoton Família, który ukazał się w 1982 roku na albumie "Szerencsejáték".

</doc>
<doc id="4780862" url="https://pl.wikipedia.org/wiki?curid=4780862" title="Anna Gęsicka">
Anna Gęsicka

Anna Gęsicka – polska literaturoznawczyni, doktor habilitowana nauk humanistycznych, nauczyciel akademicki Uniwersytetu Mikołaja Kopernika w Toruniu, specjalistka w zakresie literaturoznawstwa.
Życiorys.
W 2003 na podstawie napisanej pod kierunkiem Macieja Abramowicza rozprawy pt. "Stéréotype de la vieillesse dans la poésie française du Xve siecle" uzyskała na Wydziale Filologicznym Uniwersytetu Mikołaja Kopernika w Toruniu stopień naukowy doktora nauk humanistycznych (dyscyplina: literaturoznawstwo, specjalność: literaturoznawstwo). Tam też otrzymała w 2014 stopień naukowy doktora habilitowanego nauk humanistycznych w dyscyplinie literaturoznawstwo.
Została nauczycielem akademickim w Instytucie Literaturoznawstwa Wydziału Humanistycznego Uniwersytetu Mikołaja Kopernika w Toruniu. Była zatrudniona w Katedrze Filologii Romańskiej Wydziału Filologicznego Uniwersytetu Mikołaja Kopernika w Toruniu.

</doc>
<doc id="4780864" url="https://pl.wikipedia.org/wiki?curid=4780864" title="Order Zasługi Węgierskiej Republiki Ludowej">
Order Zasługi Węgierskiej Republiki Ludowej



</doc>
<doc id="4780870" url="https://pl.wikipedia.org/wiki?curid=4780870" title="Władimir Patkin">
Władimir Patkin

Władimir Leonidowicz Patkin (, ur. 8 grudnia 1945 w Bobrowie) – radziecki siatkarz, medalista igrzysk olimpijskich i mistrzostw Europy, trener siatkarski.
Życiorys.
Kariera zawodnicza.
Patkin był w składzie reprezentacji Związku Radzieckiego, która zajęła 6. miejsce podczas mistrzostw świata 1970 w Bułgarii. W 1971 triumfował podczas mistrzostw Europy we Włoszech. Wystąpił na igrzyskach olimpijskich 1972 w Monachium. Zagrał w czterech z pięciu meczy fazy grupowej, meczu półfinałowym oraz wygranym pojedynku o trzecie miejsce z Bułgarią. W reprezentacji grał w latach 1970–1972.
Był zawodnikiem klubów Dinamo Woroneż (do 1969), Dinamo Irkuck (do 1970) i CSKA Moskwa. Z moskiewskim zespołem czterokrotnie zdobywał mistrzostwo ZSRR w latach 1971–1974 i puchar ZSRR w 1972. Triumfował w Pucharze Europy Mistrzów Klubowych w sezonach 1972/1973 i 1973/1974. Karierę sportową zakończył w 1974.
Kariera trenerska.
W latach 1975–1982 Patkin był członkiem sztabu męskiej reprezentacji Związku Radzieckiego, która zdobywała złote medale igrzysk olimpijskich 1980, mistrzostw świata 1978 i 1982, mistrzostw Europy 1975, 1977, 1979 i 1981 oraz pucharu świata 1981. Następnie, w latach 1983–1987 pełnił funkcję trenera w kobiecej reprezentacji ZSRR, z którą podczas mistrzostw Europy sięgnął po mistrzostwo w 1985 i wicemistrzostwo w 1983 i 1987 oraz zdobył brąz podczas Pucharu Świata 1985.
Wyróżnienia.
Za osiągnięcia sportowe został wyróżniony tytułem Zasłużony Mistrz Sportu ZSRR w 1975 i Zasłużony Trener ZSRR w 1980 oraz uhonorowany orderami „Znak Honoru”, Za Zasługi dla Ojczyzny II klasy, „Za pracowniczą dzielność” i „Za pracowniczą wybitność”.
Życie osobiste.
W 1968 ukończył studia na Wydziale Wychowania Fizycznego na Instytucie Pedagogicznego w Woroneżu.
Od 1987 pełnił funkcję sekretarza generalnego Federacji Siatkówki ZSRR. W 1992 został sekretarzem generalnym Wszechrosyjskiej Federacji Siatkówki, a obecnie dyrektorem wykonawczym w tej organizacji. Od 1995 jest działaczem Europejskiej Konfederacji Piłki Siatkowej i prezesem wschodnioeuropejskiego oddziału CEV.

</doc>
<doc id="4780871" url="https://pl.wikipedia.org/wiki?curid=4780871" title="Ian Polmear">
Ian Polmear

Ian James Polmear AO (ur. 19 lutego 1928) – australijski naukowiec, specjalista inżynierii materiałowej, w młodości lekkoatleta, trójskoczek, medalista igrzysk Imperium Brytyjskiego.
Kariera naukowa.
Ukończył University of Melbourne w 1949 ze stopniem Bachelor of Metallurgical Engineering. Po krótkim okresie pracy w przedsiębiorstwach z branży papierniczej i motoryzacyjnej uzyskał zatrudnienie jako pracownik badawczy w instytucie przemysłu obronnego, co wiązało się z dwuletnim stypendium w Anglii w latach 1951––1953. Po powrocie do Australii prowadził badania w Aeronautical Research Laboratories dotyczące stopów aluminium o dużej wytrzymałości. Na podstawie publikacji dotyczących swych badań otrzymał doktorat na University of Melbourne w 1965.
Od 1967 do przejścia na emeryturę w 1991 pracował na Uniwersytecie Monasha, gdzie zorganizował katedrę inżynierii materiałowej, którą kierował do 1987. W latach 1987–1990 był wicekanclerzem tej uczelni.
Jego badania dotyczyły przede wszystkim lekkich stopów metali, a zwłaszcza utwardzania wydzieleniowego stopów aluminium. 
Opublikował książkę "Light Alloys: Metallurgy of the Light Metals", która miała do tej pory 5 wydań.
W 1993 został oficerem Orderu Australii.
Kariera sportowa.
Jako lekkoatleta zdobył brązowy medal w trójskoku na igrzyskach Imperium Brytyjskiego w 1950 w Auckland za swymi kolegami z reprezentacji Australii Brianem Oliverem Lesem McKeandem. Był wicemistrzem Australii w tej konkurencji w 1950/1951 i brązowym medalistą w 1949/1950, a także brązowym medalistą mistrzostw Wielkiej Brytanii (AAA) w 1952.
Jego rekord życiowy trójskoku wynosił 14,80 m (ustanowiony 2 stycznia 1950 w Adelaide).

</doc>
<doc id="4780873" url="https://pl.wikipedia.org/wiki?curid=4780873" title="Wilhelm Ziegenhirte">
Wilhelm Ziegenhirte

Wilhelm Ziegenhirte (ur. 1891, zm. 26 sierpnia 1978) – polski strzelec, mistrz świata.
Kilkukrotnie zdobywał tytuł mistrza Polski w strzelectwie. Był jednym z czołowych działaczy Polskiego Związku Łowieckiego i członkiem Otwockiego Kółka Myśliwskiego im. św. Huberta. Sędzia sportowy klasy państwowej.
Ziegenhirte jest medalistą mistrzostw świata. Jedyny w karierze medal na zawodach tej rangi zdobył na turnieju w 1938 roku w Luhačovicach w zawodach drużynowych. Stanął na najwyższym stopniu podium w trapie (wraz z Józefem Kiszkurno, Konstantym Łyskowskim i Stefanem Sztukowskim). Nie startował nigdy na igrzyskach olimpijskich. Został pochowany na cmentarzu ewangelicko-augsburskim w Warszawie (aleja 21, grób 33).

</doc>
<doc id="4780882" url="https://pl.wikipedia.org/wiki?curid=4780882" title="Międzynarodowy Instytut Historii Społecznej">
Międzynarodowy Instytut Historii Społecznej

Międzynarodowy Instytut Historii Społecznej (niderl. Internationaal Instituut voor Sociale Geschiedenis, IISG) – holenderskie archiwum ruchu pracowniczego i historii społecznej znajdujące się w Amsterdamie. Jest jedną z największych placówek tego typu na świecie. Mieści się w niej ponad milion tomów i 2 300 zbiorów archiwalnych, na które składają się dokumenty głównych postaci i instytucji myśli radykalnie lewicowych. IISG został założony w 1935 jako niezależny instytut naukowy przez Nicolaasa Posthumusa. Aktualnie jest częścią Królewskiej Holenderskiej Akademii Sztuki i Nauki.
Zbiory.
Międzynarodowy Instytut Historii Społecznej specjalizuje się w międzynarodowym ruchu pracowniczym i historii społecznej, w tym holenderskiej. W 2000 posiadał on milion woluminów, 80 000 pozycji audiowizualnych, 2 400 seriali, trzy miliony plików cyfrowych i ponad dziewięć kilometrów rękopisów w 2 300 kolekcjach. Wśród tych ostatnich znajdują się m.in. zbiory instytucjonalne Amnesty International, Krajowej Konfederacji Pracy i Iberyjskiej Federacji Anarchistycznej, Europejskiej Konfederacji Związków Zawodowych, Freedom Press, Greenpeace International, Międzynarodowej Konfederacji Wolnych Związków Zawodowych, Partii Socjalistów-Rewolucjonistów, Międzynarodówki Socjalistycznej czy dokumenty osobiste Emmy Goldman, Karola Marksa, Maxa Nettlaua, Lwa Trockiego, Karola Kautsky'ego, Ernesta Mandela i Sylvii Pankhurst. Instytut jest największym na świecie repozytorium dokumentów anarchistycznych.
Historia.
Nicolaas Posthumus, socjalista i pierwszy historyk gospodarczy Holandii, założył w 1935 Międzynarodowy Instytut Historii Społecznej w celu zbadania rozwoju stosunków pracy na przestrzeni czasu, IISG gromadził archiwa z całego świata. W pierwszych latach działalności Posthumusowi udało się uzyskać wiele prac od anarchistów (m.in. rękopisy Michaiła Bakunina), innych ruchów socjalistycznych i socjaldemokratycznych oraz marksistowskich z Niemiec i Rosji.
Zanim III Rzesza zaatakowała na Holandię w 1940, Posthumus zdołał przenieść najcenniejsze archiwa do Londynu. W czasie wojny wiele pozostałych archiwów IISG zostało wywiezionych do nazistowskich Niemiec. Nie zostały one jednak zniszczone. Większość dokumentów znaleziono w Hanowerze w 1946, a niektóre z nich zostały później odnalezione w archiwach w Moskwie w 1991 i wróciły do Amsterdamu.
W 1989 Międzynarodowy Instytut Historii Społecznej przeniósł się do nowej siedziby: starego magazynu przy Cruquiusweg we wschodniej części Amsterdamu. W budynku tym mieściło się również Muzeum Prasy, ale w 2017 stało się częścią Holenderskiego Instytutu Obrazu i Dźwięku (niderl. Nederlands Instituut voor Beeld en Geluid) w Hilversum.

</doc>
<doc id="4780888" url="https://pl.wikipedia.org/wiki?curid=4780888" title="Marcin Wydrzyński">
Marcin Wydrzyński

Marcin Wydrzyński (ur. 1 stycznia 1992) – polski judoka.
W latach 2005–2014 zawodnik GKS Czarni Bytom. Wicemistrz Polski seniorów 2011 oraz brązowy medalista mistrzostw Polski seniorów 2009 w kategorii do 60 kg. Ponadto m.in. złoty medalista pucharu Europy juniorów (Cetniewo 2011) oraz młodzieżowy mistrz Polski 2014 i dwukrotny mistrz Polski juniorów (2009, 2010). Uczestnik mistrzostw Europy juniorów 2008 – 7 miejsce.

</doc>
<doc id="4780889" url="https://pl.wikipedia.org/wiki?curid=4780889" title="Pajor (nazwisko)">
Pajor (nazwisko)

Pajor (forma żeńska: Pajor, liczba mnoga: Pajorowie) – polskie nazwisko.
Etymologia nazwiska.
Nazwisko "Pajor" pojawiło się w Polsce najprawdopodobniej w I poł. XVII wieku w Uniejowie (notowane jako "Paier"). W latach późniejszych nazwisko Pajor pojawia się w okolicach wsi Sechna w powiecie limanowskim oraz Rajbrot w powiecie bocheńskim i jak głoszą tamtejsze podania nazwisko to przyszło wraz ze Szwedami, którzy przebywali w tych miejscowościach w czasie Potopu szwedzkiego. Najwięcej osób o tym nazwisku mieszka w województwie małopolskim.

</doc>
<doc id="4780891" url="https://pl.wikipedia.org/wiki?curid=4780891" title="Izabela Mironowicz">
Izabela Mironowicz

Izabela Beata Mironowicz – polska inżynier architekt, doktor habilitowana nauk technicznych, profesor Politechniki Gdańskiej, specjalności naukowe: planowanie przestrzenne, gospodarka przestrzenna, planowanie rozwoju miast, modelowanie rozwoju przestrzennego.
Życiorys.
W 1992 ukończyła studia na kierunku architektura i urbanistyka w Politechnice Wrocławskiej. W 2000 na podstawie napisanej pod kierunkiem Tadeusza Zipsera pracy pt. "Wzorce rozmieszczenia przestrzennego usług sektora obsługi biznesu" uzyskała na Wydziale Architektury Politechniki Wrocławskiej stopień doktora nauk technicznych (dyscyplina: architektura i urbanistyka, specjalności: planowanie przestrzenne, gospodarka przestrzenna). W 2017 na podstawie dorobku naukowego oraz pracy pt. "Modele transformacji miast" otrzymała na Wydziale Architektury Politechniki Gdańskiej stopień doktora habilitowanego nauk technicznych (dyscyplina: architektura i urbanistyka).
Została profesorem uczelni na Wydziale Architektury Politechniki Gdańskiej w Katedrze Urbanistyki i Planowania Regionalnego. Była adiunktem na Wydziale Architektury Politechniki Wrocławskiej w Katedrze Planowania Przestrzennego, a wcześniej w Katedrze Urbanistyki i Procesów Osadniczych.

</doc>
<doc id="4780892" url="https://pl.wikipedia.org/wiki?curid=4780892" title="Wydrzyński">
Wydrzyński

Osoby o tym nazwisku:

</doc>
<doc id="4780894" url="https://pl.wikipedia.org/wiki?curid=4780894" title="Wiesław Młynarczyk">
Wiesław Młynarczyk

Wiesław Młynarczyk (ur. 30 czerwca 1936 w Radłowie) – polski urzędnik państwowy i ekonomista, w latach 1984–1990 podsekretarz i sekretarz stanu Ministerstwie Rolnictwa, Leśnictwa i Gospodarki Żywnościowej.
Życiorys.
Syn Jana i Genowefy. W 1968 wstąpił do PZPR. W latach 1963–1974 pracował jako adiunkt w Szkole Głównej Gospodarstwa Wiejskiego, następnie do 1982 jako dyrektor Departamentu Rolnictwa i Gospodarki Żywnościowej w Głównym Urzędzie Statystycznym. Od 1982 do 1984 zastępca kierownika Wydziału Rolnego KC PZPR. Należał do założycieli Polskiego Towarzystwa Statystycznego.
Od 16 stycznia 1984 do 28 lutego 1990 pełnił funkcję wiceministra w resortach związanych z rolnictwem: kolejno podsekretarza stanu w Ministerstwie Rolnictwa i Gospodarki Żywnościowej (do 12 listopada 1985), a następnie podsekretarza stanu (od 13 listopada 1985 do 14 marca 1989) i sekretarza stanu (od 15 marca 1989 do końca) w Ministerstwie Rolnictwa, Leśnictwa i Gospodarki Żywnościowej (od 20 grudnia 1989 bez leśnictwa w kompetencjach). Należał do komisji mającej zapobiegać odczuwalnym w Polsce skutkom katastrofy w Czarnobylu. Brał także udział w obradach Okrągłego Stołu po stronie koalicyjno-rządowej w ramach podzespołu ds. rolnictwa.

</doc>
<doc id="4780895" url="https://pl.wikipedia.org/wiki?curid=4780895" title="Order za Odwagę (Bułgaria)">
Order za Odwagę (Bułgaria)



</doc>
<doc id="4780899" url="https://pl.wikipedia.org/wiki?curid=4780899" title="Otolia Kraszewska">
Otolia Kraszewska

Otolia Kraszewska (ur. 15 lutego 1859 w Żytomierzu, zm. 3 marca 1945 w Monachium) – polska malarka mieszkająca w Monachium.
Życiorys.
Ponieważ ojciec po upadku powstania styczniowego został skazany na zesłanie, do jego śmierci w 1868 roku mieszkała w Tambowie. Potem mieszkała w Mediolanie, Lwowie, Żytomierzu, a od 1877 roku na Krymie. Tam uczyła się u rosyjskiego malarza marynisty I. Ajwazowskiego. W 1885 roku, korzystając ze stypendium ufundowanego przez rosyjskiego malarza, wyjechała ze swoją babką do Monachium. Tam uczyła się u Franza Roubauda. Od 1888 roku była członkiem Monachijskiego Stowarzyszenia Artystów (Kunstrerein München), a od 1892 roku wystawiała obrazy na wystawie w Pałacu Szklanym oraz w warszawskiej Zachęcie. W latach 1891–1897 współpracowała z czasopismem "Meggendorfer Humoristische Blätter", a od 1897 do 1916 z pismem "Jugend". Mieszkając w Monachium, starała się o obywatelstwo niemieckie, ale dwukrotnie otrzymała odmowę. W 1919 roku otrzymała paszport ukraiński, w 1925 roku została uznana za bezpaństwowca i wydano jej tzw. paszport nansenowski. Obywatelstwo niemieckie otrzymała dopiero w 1945 roku. W grudniu 1944 roku zamieszkała Monachium, gdzie zmarła 3 marca 1945 roku.
Twórczość.
Badacze twórczości Kraszewskiej zarejestrowali około 100 jej dzieł, z których 20% jest znanych z reprodukcji lub opisów. Oprócz obrazów olejnych znana jest również jako twórca ilustracji oraz sztuki użytkowej (wachlarzy i kart pocztowych).
Obrazy.
Swoje obrazy Kraszewska zaliczała do „sztuki salonowej”. Badacze zaliczają je do nurtu sentymentalnego. Obrazy rodzajowe pokazują moment uniesień miłosnych (np. "Marzenie" (1901), "List miłosny") oraz młodych par, które odwiedzają wróżkę, aby poznać przyszłość (np. "Młoda para u wróżki" (1905), "Kabalarka"). Jednak najczęstszym tematem jej obrazów są kwiaty ("Kobieta układająca kwiaty" (1905)).
Ilustracje.
W ramach współpracy z czasopismami stworzyła ponad 50 ilustracji. W latach 1891–1897 powstały 33 ilustracje, które zgodnie z założeniem pisma "Meggendorfer Humoristische Blätter" ilustrowały umieszczane w nim żarty i humoreski. Podczas ponad 20 lat współpracy z pismem Jugend powstało 21 ilustracji, w tym 3 zostały umieszczone na okładce. Rysunki publikowała również w polskich czasopismach takich jak: Tygodnik Ilustrowany, Świat, Życie i sztuka, Ziarno.
Sztuka użytkowa.
Otolia Kraszewska w ramach współpracy z wydawnictwem Georga Hirtha realizowała prywatne zamówienia na karty pocztowe, karty wizytowe, menu i ekslibrisy. Dla pań z arystokracji malowała wachlarze. Jeden egzemplarz wachlarza jej autorstwa posiada Muzeum im Jacka Malczewskiego w Radomiu.

</doc>
<doc id="4780902" url="https://pl.wikipedia.org/wiki?curid=4780902" title="Wincenty Konstanty Kalinowski">
Wincenty Konstanty Kalinowski



</doc>
<doc id="4780905" url="https://pl.wikipedia.org/wiki?curid=4780905" title="Bitwa pod Jerycho">
Bitwa pod Jerycho



</doc>
<doc id="4780909" url="https://pl.wikipedia.org/wiki?curid=4780909" title="U Zalipianek">
U Zalipianek



</doc>
<doc id="4780911" url="https://pl.wikipedia.org/wiki?curid=4780911" title="Swietłana Wasilewska">
Swietłana Wasilewska

Swietłana Wasiljewna Wasilewska (, ur. 26 kwietnia 1971 w Swierdłowsku) – rosyjska siatkarka, reprezentantka Związku Radzieckiego, Wspólnoty Niepodległych Państw i Rosji, medalistka letnich igrzysk olimpijskich, mistrzostw świata, pucharu świata i mistrzostw Europy.
Życiorys.
Wasilewska grała w reprezentacji Związku Radzieckiego i Wspólnoty Niepodległych Państw w latach 1989-1992. W tym czasie zdobyła medale srebrny i brązowy pucharu świata w 1989 i 1991, mistrzostwo świata 1990 w Chinach i mistrzostwo Europy 1991 we Włoszech. Była członkinią wspólnej reprezentacji na Letnich Igrzyskach Olimpijskich 1992 w Barcelonie. Zespół WNP zdobył wówczas srebro po przegranym finale z reprezentacją Kuby. Grała jeszcze w reprezentacji Rosji w 1995.
Była związana z klubem Urałoczka Jekaterynburg, z którym zdobyła mistrzostwo ZSRR w 1991, a w superlidze rosyjskiej tryumfowała w 1992, 1993 i 1994 oraz zajęła drugie miejsce w 1995. W latach 1996-1998 była zawodniczką słoweńskiego klubu Nova Branik Maribor, z którym w 1998 zdobyła mistrzostwo kraju. Następnie była zawodniczką hiszpańskiego Universidad de Burgos (do 2000) i tureckiego İller Bankası. Karierę sportową zakończyła w 2003.
Za osiągnięcia sportowe przyznano jej tytuł mistrz sportu ZSRR klasy międzynarodowej.

</doc>
<doc id="4780919" url="https://pl.wikipedia.org/wiki?curid=4780919" title="Anchorwoman">
Anchorwoman



</doc>
<doc id="4780922" url="https://pl.wikipedia.org/wiki?curid=4780922" title="Wandolin Wolny">
Wandolin Wolny

Wandolin Wacław Wolny (ur. 13 października 1930 w Poznaniu) – polski strzelec, medalista mistrzostw Europy. Oficer Wojska Polskiego.
Życiorys.
W czasie II wojny światowej znalazł się w obozie przesiedleńczym na Głównej w Poznaniu. Jest absolwentem I Liceum Ogólnokształcącego im. Adama Mickiewicza w Olsztynie (1950). W 1960 roku był jednym ze współzałożycieli Koła Łowieckiego „Podlasie”. Od 1972 roku właściciel posiadłości w Gietrzwałdzie, gdzie był radnym tamtejszej gminy Gietrzwałd. 
W 1955 został mistrzem Polski w trapie. Jego największym międzynarodowym osiągnięciem był brązowy medal w trapie drużynowym na mistrzostwach Europy w 1955 roku (wraz ze Stanisławem Popielarskim, Adamem Smelczyńskim i Romanem Feillem).

</doc>
<doc id="4780925" url="https://pl.wikipedia.org/wiki?curid=4780925" title="Wypadek kolejowy w Auggen">
Wypadek kolejowy w Auggen

Wypadek kolejowy w Auggen – wypadek kolejowy, który miał miejsce 2 kwietnia 2020 w Auggen (Badenia-Wirtembergia, Niemcy) – tuż przed nadjeżdżającym pociągiem zawalił się wiadukt. W wyniku zderzenia 1 osoba zginęła, a 3 zostały ranne, w tym jedna ciężko.
Pociąg szwajcarskiego przewoźnika «BLS Cargo» w składzie lokomotywa elektryczna Bombardier TRAXX F140 AC1, wagon pasażerski i niskopodwoziowe platformy do przewozu ciężarówek, poruszał się linią "Kolej Doliny Renu" ("Rheintalbahn") na trasie z Fryburga do Novary we Włoszech. Przewoził 10 ciężarówek, których kierowcy podróżowali w wagonie osobowym tuż za lokomotywą. W okolicach miejscowości Auggen, w niewielkiej odległości przed jadącym pociągiem na tory spadł około 140-tonowy fragment rozbieranego wiaduktu.
W wyniku zderzenia w zniszczonej lokomotywie zginął 51-letni maszynista, jeden z pasażerów został ciężko ranny, dwóch – lekko, a pozostali odnieśli niegroźne obrażenia. Pociąg częściowo wykoleił się. Dostęp do rannych był bardzo utrudniony. Zniszczonych zostało ok. 250 m toru, sieci trakcyjnej i innej infrastruktury kolejowej. Ruch pociągów został w obu kierunkach wstrzymany do 8 kwietnia.
Zwraca się uwagę, że gdyby katastrofa budowlana nastąpiła wcześniej, to ofiar mogłoby być znacznie więcej – osiem minut wcześniej przejechał ekspres do Bazylei, a pięć minut wcześniej lokalny pociąg do Offenburga.

</doc>
<doc id="4780938" url="https://pl.wikipedia.org/wiki?curid=4780938" title="Anita Dobson">
Anita Dobson

Anita Dobson (ur. 29 kwietnia 1949 w Londynie) – brytyjska aktorka i piosenkarka, znana z roli "Angie Watts" w operze mydlanej "EastEnders". Prywatnie żona gitarzysty i astrofizyka Briana Maya.
Kariera.
Anita Dobson już od młodych lat interesowała się teatrem. Pierwszym krokiem do jej kariery było wstąpienie do Webber Douglas Academy of Dramatic Art w Londynie.
EastEnders.
Anita Dobson nie była pierwszą aktorką, która zagrała "Angie Watts" w „EastEnders”. Na początku rolę tą dostała Jean Fennel, która grała ją do momentu aż uznano, że nie pasuje ona do postaci. Fennel została zastąpiona właśnie przez Anitę. Aktorka grała uzależnioną od alkoholu gospodynię domową Królowej Viktorii. Często współpracowała z serialowym partnerem ("Dirty Den Watts"), granym przez Lesliego Granthama.
Przełomowym sukcesem aktorki był odcinek wyemitowany w Dzień Bożego Narodzenia 1986 roku, gdy "Dirty Den Watts" wręcza "Angie" papiery rozwodowe. Odcinek ten zobaczyło 30,15 mln osób w Wielkiej Brytanii, co daje najwyższą w historii liczbę oglądających.
Gdy w 1988 roku Anita Dobson zrezygnowała z występowania w następnych odcinkach, wielokrotnie była proszona przez BBC o powrót. Ostatecznie postać "Angie Watts" zmarła z powodu przedawkowania alkoholu w 2002 roku.
Strictly Come Dancing.
6 września 2011 roku ogłoszono, że Anita Dobson weźmie udział w brytyjskim programie „Strictly Come Dancing”. Ujawniono, że będzie tańczyła z partnerem Robinem Windsorem. Gdy jej taneczny partner złapał tygodniową kontuzję, została wyeliminowana z programu. Tańczyła także Cha Cha i Swingaton z Brendanem Cole'em.
Kariera telewizyjna.
Już na początku lat 80 zagrała w kilku serialach telewizyjnych m.in. w „Up The Elephant and Round The Castle” w 1983. Jej najpopularniejszą rolą filmową jest wcześniej wspomniana "Angie Watts" w EastEnders na BBC. Oprócz tego zagrała także w innych serialach BBC, m.in.: „Dangerfield” (1995), „Ghosts” (1995), „Sunburn” (1999), „Hotel Babylon” (2007), „The Last Detective” (2004), czy w „Sweet Revenge” (1998).
Kariera sceniczna.
W 1980 roku Dobson wystąpiła w Salisbury Playhouse grając rolę w dramacie „Pigmalion”. Zagrała w „Chorus Girls” (1981), w krótkometrażowym musicalu „Budgie”, w odnowionym musicalu „Rough Crossing” (1984), w „Chicago”, grając rolę "Mamy Morton" oraz w Hamlecie w teatrze West End. W 2012 roku Anita zagrała rolę "Mistress Quickly" w produkcji „The Merry Wives of Windsor” razem z Royal Shakespeare Company. Chwilowo pojawiła się także w roli "Madame Morrible" w muscialu „Wicked” w Apollo Victoria Theatre.
Kariera muzyczna.
Oprócz swojej kariery aktorskiej, Anita zajmuje się muzyką. W sierpniu 1986 udało jej się wejść na 4 miejsce w UK Singles Chart z jej utworem „Anyone Can Fall In Love”, który został wyprodukowany przez jej męża Briana Maya. Utwór był stworzony na bazie intro do serialu "EastEnders," którego tekst napisał Simon May. Nagrała też inne płyty i single.
Nagrody.
Anita Dobson dostała nagrodę "Pye Award" za rolę "Angie Watts". W 2003 roku została mianowana w kategorii najlepszej aktorki z musicalu "Frozen" w Royal National Theatre. Oprócz tego w 2007 roku Dobson została Towarzyszką Liverpool Institute for Performing Arts. Jest patronką charytatywnego teatru Music Hall Guild of Great Britain and America.
Życie prywatne.
Od 2000 roku Anita Dobson jest żoną Briana Maya. Poznali się na premierze filmu w Beverly Hills. Brian zaprosił aktorkę na koncert zespołu Queen, którego jest członkiem. Są parą od 1986 roku. Wtedy jej mąż formalnie był w związku małżeńskim z poprzednią żoną, z którą wziął rozwód w 1988 roku. Ceremonia ślubu urzędowego odbyła się w Richmond Register Office. Wśród gości byli tylko przyjaciele i rodzina nowożeńców.

</doc>
<doc id="4780942" url="https://pl.wikipedia.org/wiki?curid=4780942" title="Pałac sportu Kazachstan">
Pałac sportu Kazachstan

Pałac sportu Kazachstan (, ) – obiekt sportowy znajdujący się w Astanie, w Kazachstanie. Pałac łączy pod jednym dachem lodowisko oraz 50-metrowy basen, obok znajduje się również mniejszy obiekt z krytym lodowiskiem, połączony z pałacem poprzez łącznik. Hala pałacu sportu mieszcząca kryte lodowisko może pomieścić 5500 widzów. Obiekt został wybudowany w latach 2000–2001.
Decyzję o budowie areny podjęto w 1999 roku. Prace ruszyły w roku 2000, a otwarcie obiektu miało miejsce 6 marca 2001 roku. Obiekt łączy ze sobą krytą pływalnię o długości 50 m oraz kryte lodowisko z trybunami na 5500 widzów. Pierwotnie pojemność trybun lodowiska wynosiła 4000 widzów, wzrosła jednak po przebudowie w 2007 roku. W 2010 roku obok areny oddano do użytku drugie kryte lodowisko z trybunami na 1000 widzów, które połączono z pałacem sportu poprzez łącznik. Obiekt posiada unikalne rozwiązanie technologiczne, a mianowicie ciepło które jest wytwarzane przez urządzenia mrożące lodowisko wykorzystywane jest następnie do ogrzewania wody w basenie. Na lodowisku regularnie swoje spotkania rozgrywają hokeiści klubów Nomad Astana oraz HK Astana. Do czasu otwarcia nowej Barys Areny w 2015 roku na obiekcie występowali również zawodnicy klubu grającego w rozgrywkach KHL, Barysu Astana. Na krytym basenie obiektu odbywały się natomiast krajowe mistrzostwa w pływaniu. W 2011 roku pałac gościł mecze turnieju hokeja na lodzie mężczyzn podczas VII Zimowych Igrzysk Azjatyckich.

</doc>
<doc id="4780954" url="https://pl.wikipedia.org/wiki?curid=4780954" title="Przygody Münchhausena">
Przygody Münchhausena

Przygody Münchhausena (cz. "Baron Prášil)" – czechosłowacki film przygodowy z roku 1962 w reżyserii Karela Zemana, na podstawie opowieści "Przygód barona Münchhausena" w wersji Gottfrieda Augusta Bürgera. Film łączy akcję na żywo z różnymi formami animacji i jest mocno wystylizowany, głównie na ryciny Gustave’a Doré’a.
Cyfrowa renowacja filmu miała premierę 5 września 2016 roku na Telluride Film Festival w Stanach Zjednoczonych.
Polska premiera odbyła się podwójnym seansie z krótkometrażowym filmem kukiełkowym "W 10 minut dookoła świata" produkcji Se-Ma-For.
Wątek.
Film zaczyna się od kroków prowadzących do stawu. Kamera nieustannie przesuwa się w górę, aby pokazać lot motyli, ptaków i postęp historycznych samolotów kończących się rakietowym statkiem podróżującym w kosmosie i lądującym na Księżycu.
Lunonauta opuszcza swój statek kosmiczny i obserwuje inne kroki na Księżycu, prowadząc go do starego fonografu, a następnie rozbitej rakiety z tablicą odczytującą "Ziemię na Księżyc" Juliusza Verne’a. Zaskoczony podróżnik kosmiczny, zabrany do stołu, spotyka bohaterów z książki Verne’a, Cyrano de Bergeraca i barona Münchhausena. Zapraszając go do swojego stolika, bohaterowie wierząc, że to Selenita i uprzejmie traktują go jak małe dziecko.
Baron postanawia zabrać go na Ziemię w fantazyjnym sterowcu utrzymywanym przez stado skrzydlatych koni. Baron ubiera lunonautę o imieniu Toník w oryginalny czeski, XVIII-wieczny stróju, gdzie ląduje w XVIII-wiecznej Turcji w Konstantynopolu. Mówiąc niezrozumiałym głosem, który nazywa „językiem dyplomacji”, baron przedstawia Toníka sułtanowi. Jednak brak znajomości protokołu dyplomatycznego Toníka i jego zakochanie w księżniczce Biance, damie więzionej przez sułtana, prowadzi do serii romantycznych i fantazyjnych przygód, które przekształcają współczesnego naukowca w kosmos w bohatera rywalizującego z baronem.
Wersja polska.
Opracowanie i udźwiękowienie wersji polskiej: Studio Opracowań Filmów w Warszawie
Reżyseria: Henryka Biedrzycka
Teksty polskie: Elżbieta Łopatniukowa, Krystyna Uniechowska
Operator dźwięku: Zdzisław Siwecki
Montaż: Wanda Jarkowska
Kierownictwo produkcji: Jerzy Kulawczyk
Wystąpili:
Odbiór.
Howard Thompson z "The New York Times" opisał to jako „rozkoszną osobliwość z dziarską, intrygującą ścieżką muzyczną” a pisarz Harlan Ellison nazwał ją „uroczą i sympatyczną czeską fantazją z 1961 roku wypełnioną efektami”.
César Santos Fontenla z "" nazwał film „arcydziełem” i dodał: „film jest niewątpliwie najbardziej ekscytującym jak dotąd eksperymentem w dziedzinie animacji i łączenia różnych technik... Wpływ Mélièsa jest obecny w całym filmie, który osiąga ten sam poziom poezji, co dzieła tego starego mistrza”. Gazeta "Le Monde" określiła „technikę Zemana za «idealnie dopasowaną» do opowieści o baronie Münchhausenie, a końcowy efekt jako «obdarzony wspaniałym poczuciem humoru i bardzo pomysłowe»”. Historyk filmowy Peter Hames opisał "Przygody Münchhausena" jako „prawdopodobnie najlepszy film Zemana”.
Kiedy film był pokazywany w British Film Institute w 1980 roku i wywarł on wpływ na Terry'ego Gilliama, który następnie tworzył własną wersję opowiadań o Münchhausenie: "Przygody barona Munchausena":
Brytyjski magazyn Home Cinema Choice uznał "Przygody Münchhausena" za najlepiej odrestaurowany cyfrowo film z 2017 roku, pokonując takie filmy jak "Coś", "Cena strachu" i "Mulholland Drive".
Joanna Guze na łamach „Filmu” zachwalała wyczucie stylu Gustave’a Doré’a przez Zemana, tak podważała sens zestawiania XVIII-wiecznego barona ze współczesnym kosmonautą i uważała, że poprzedni film Zemana "Diabelski wynalazek" wypadł pod względem fabularnym znacznie lepiej. Krytykowała także zakaz wstępu polskim widzom poniżej szesnastu lat, argumentując że powinien być przeznaczony dla młodzieży i „nie zgorszy nieletnich, którzy, nawiasem mówiąc, nie takie już rzeczy oglądali na dozwolonych, nawet zalecanych im filmach”.

</doc>
<doc id="4780956" url="https://pl.wikipedia.org/wiki?curid=4780956" title="Miński Państwowy Instytut Pedagogiczny">
Miński Państwowy Instytut Pedagogiczny



</doc>
<doc id="4780959" url="https://pl.wikipedia.org/wiki?curid=4780959" title="Game Over">
Game Over



</doc>
<doc id="4780960" url="https://pl.wikipedia.org/wiki?curid=4780960" title="Game Over (album)">
Game Over (album)



</doc>
<doc id="4780962" url="https://pl.wikipedia.org/wiki?curid=4780962" title="Björn Rosengren">
Björn Rosengren

Björn Rosengren (ur. 14 kwietnia 1942 w Sztokholmie) – szwedzki polityk i związkowiec, działacz Szwedzkiej Socjaldemokratycznej Partii Robotniczej, w latach 1998–2002 minister w rządzie Görana Perssona.
Życiorys.
Po szkole podstawowej i zawodowej pracował m.in. jako mechanik samochodowy. Kształcił się w międzyczasie w zakresie inżynierii mechanicznej, został później zatrudniony w administracji drogowej. W 1969 podjął pracę w Sveriges Kommunaltjänstemannaförbund, związku zawodowym pracowników administracji publicznej. Stopniowo awansował w ramach SKTF, w 1976 został przewodniczącym tej organizacji. Działał jednocześnie w centrali związkowej TCO, od 1976 jako członek jej zarządu. W 1982 najpierw powołany na wiceprezesa, a następnie na prezesa konfederacji. Zarządzał TCO do 1994; odszedł z zajmowanej funkcji po ujawnieniu, że kilka lat wcześniej odwiedził klub ze striptizem.
Działał również w Szwedzkiej Socjaldemokratycznej Partii Robotniczej. W 1995 otrzymał nominację na funkcję gubernatora regionu Norrbotten, którym zarządzał do 1998. W 1998 dołączył następnie do rządu Görana Perssona, obejmując resorty transportu i komunikacji, zatrudnienia oraz przemysłu, połączone od początku 1999 w jedno ministerstwo. Stanowisko to zajmował do 2002. W trakcie urzędowania w 1999 wzbudził kontrowersje, gdy – komentując propozycję fuzji w sektorze telekomunikacyjnym – określił Norwegię jako ostatnie państwo sowieckie.
Również w 2002 uzyskał mandat posła do Riksdagu, z którego jednak w tym samym roku zrezygnował. Przeszedł do sektora prywatnego, został doradcą w kompanii inwestycyjnej Kinnevik należącej do rodziny Stenbecków. Objął również kierownictwo w norwesko-szwedzkiej izbie handlowej (NSHK).

</doc>
<doc id="4780965" url="https://pl.wikipedia.org/wiki?curid=4780965" title="Szlak rowerowy 100 zamków">
Szlak rowerowy 100 zamków

Rowerowy szlak 100 zamków (niem. "100-Schlösser-Route") – szlak rowerowy prowadzący ścieżkami i drogami wiejskimi pomiędzy zamkami i dworami regionu.
Przebieg szlaku.
Szlak podzielony jest na cztery wzajemnie łączące się wzajemnie trasy o długości od 210 do 310 km. Trasa jest zwykle bardzo płaska, z niewielkimi podjazdami. 
Wybrane zamki leżące na szlaku:

</doc>
<doc id="4780966" url="https://pl.wikipedia.org/wiki?curid=4780966" title="Welcome Home (album Hellyeah)">
Welcome Home (album Hellyeah)

Welcome Home – szósty album studyjny amerykańskiego zespołu muzycznego Hellyeah. Wydawnictwo ukazało się 27 września 2019 roku nakładem wytwórni muzycznej Eleven Seven.

</doc>
<doc id="4780967" url="https://pl.wikipedia.org/wiki?curid=4780967" title="Gimme the Prize">
Gimme the Prize

"Gimmie the Prize" – utwór brytyjskiego zespołu Queen, napisany przez Briana Maya. Pojawił się w wydanym w 1986 roku albumie "A Kind Of Magic". Występuje także pod nazwą "Gimmie the Prize (Kurgan's Theme)". Utwór trwa 4 minuty i 32 sekundy. 
Został wykorzystany do filmu "Nieśmiertelny" i służył jako intro. Oprócz tego utworu w filmie pojawiły się inne piosenki zespołu, m.in. "„Who Wants to Live Forever”" czy "„A Kind Of Magic”".
Utwór pojawił się również na stronie B niektórych wydań singli „A Kind of Magic” i „No-One but You (Only the Good Die Young)”, a także w grze komputerowej "".

</doc>
<doc id="4780972" url="https://pl.wikipedia.org/wiki?curid=4780972" title="Kościół Niepokalanego Serca Najświętszej Maryi Panny w Karczynie">
Kościół Niepokalanego Serca Najświętszej Maryi Panny w Karczynie

Kościół Niepokalanego Serca Najświętszej Maryi Panny w Karczynie – rzymskokatolicki kościół filialny zlokalizowany we wsi Karczyn (powiat strzeliński, województwo dolnośląskie). Należy do parafii św. Wawrzyńca w Prusach.
Historia.
Pierwsze wzmianki o drewnianej świątyni katolickiej w Karczynie pochodzą z 1161. W 1534 został on przejęty przez protestantów. W 1857 na jego miejscu wzniesiono nową ewangelicką świątynię z granitu strzelińskiego. Miała dwukondygnacyjne chóry, wsparte na filarach i wysoką, 50-metrową wieżę. Międzywojenna parafia protestancka w Karczynie obejmowała dziewięć wsi. W 1945 kościół stał w pobliżu linii frontu, jednak nie został znacząco uszkodzony - ucierpiała głównie wieża i ostrzelany dach. W 1945 na przykościelnym placu polscy osadnicy zbudowali niewielką kaplicę. W 1947 osadnicy ci oraz pierwszy od czasów średniowiecznych katolicki proboszcz lokalnej parafii, ksiądz Wacław Brzozowski wyrazili chęć przejęcia obiektu na cele religijne, jednak komunistyczna władza nie wyraziła na to zgody, tolerując jednocześnie szabrowanie materiałów budowlanych z ruin. W 1950 kolejny proboszcz, ksiądz Franciszek Pieczykolan wznowił starania o przejęcie obiektu, jednak nadal były one nieskuteczne. W 1954, z inicjatywy lokalnych ubeków, zapadła decyzja o rozbiórce kościoła. Z uwagi na fakt, że był on zbudowany z twardego granitu, prace rozbiórkowe napotykały duże trudności. W związku z tym bryła została wysadzona przez saperów z jednostki w Brzegu, a pozostałości usunięto z udziałem spychaczy i buldożerów. Na miejscu pozostało tylko murowane ogrodzenie. 
Nowy kościół wzniesiono na dobrze zachowanych fundamentach starego w latach 1997-2003. Konsekrował go w 2003 kardynał Henryk Gulbinowicz. Obiekt posiada skromne wyposażenie wnętrza. 

</doc>
<doc id="4780974" url="https://pl.wikipedia.org/wiki?curid=4780974" title="Barys Arena">
Barys Arena

Barys Arena – kryte lodowisko w Astanie, w Kazachstanie. Zostało otwarte 8 sierpnia 2015 roku. Może pomieścić 11 502 widzów. Swoje spotkania rozgrywają na nim hokeiści klubu Barys Astana.
W 2011 roku komisja złożona z przedstawicieli rozgrywek KHL, w których występuje zespół Barys Astana, wizytując PS „Kazachstan” wytknęła szereg braków i niezgodności z nowymi wymogami technicznymi. W rezultacie zdecydowano o budowie zupełnie nowego obiektu. Nowe lodowisko powstało na bagnach, niedaleko stadionu Astana Arena. Jego budowa rozpoczęła się w 2012 roku, a otwarcia z udziałem ówczesnego prezydenta Kazachstanu, Nursułtana Nazarbajewa, dokonano 8 sierpnia 2015 roku.

</doc>
<doc id="4780986" url="https://pl.wikipedia.org/wiki?curid=4780986" title="Below the Belt">
Below the Belt

Below the Belt – pierwsze wydawnictwo DVD amerykańskiego zespołu muzycznego Hellyeah. Wydawnictwo ukazało się 13 listopada 2007 roku nakładem wytwórni muzycznej Epic Records.

</doc>
<doc id="4780990" url="https://pl.wikipedia.org/wiki?curid=4780990" title="Tadeusz Kobyliński (ujednoznacznienie)">
Tadeusz Kobyliński (ujednoznacznienie)



</doc>
<doc id="4780996" url="https://pl.wikipedia.org/wiki?curid=4780996" title="Dwaj muszkieterowie">
Dwaj muszkieterowie

Dwaj muszkieterowie () – czechosłowacki film z 1964 roku w reżyserii Karela Zemana. Opisany przez Zemana jako film „pseudo-historyczny”, jest antywojenną czarną komedią dziejącą się podczas wojny trzydziestoletniej. Film łączy akcję na żywo z animacją, stylizowaną na grawerunki Matthäusa Meriana. 
Polska premiera odbyła się w lutym 1966 roku w podwójnym pokazie z animowaną "Jedyną radością" Zdeněka Smetany z 1962 roku. 
Fabuła.
XVII-wieczne Czechy. Nadworny błazen urzędujący w jednym zamków na Morawach opisuje losy dwóch muszkieterów. Młody rolnik Piotr źle się czuje na wojnie i planuje. On i jego kompan, jowialny Maciej z Babic podczas swych wojaży docierają do zamku hrabiowskiego. Hrabia lawiruje pomiędzy dwoma obozami rozdzierającymi Czechy - prohabsburskim popierający cesarza niemieckiego Ferdynanda I i produńskim popierający króla Christiana IV. W zależności od tego muszkieterom wiedzie się różnie, a nadworny artysta co nóż przemalowuje portret błyskawicznie zmieniających się konkurentów do ręki córki hrabiego, mając jedno życzenie - by pozwolono mu zachować na obrazie buty generalskie jako jedyna rzecz, która mu się udała.
Wersja polska.
Reżyseria: Maria Olejniczak
Dialogi: Jan Moes
Operator dźwięku: Mariusz Kuczyński
Montaż: Henryka Meldner
Kierownictwo produkcji: Ryszard Kowalski
W wersji polskiej udział wzięli:
i inni
Odbiór.
Film odniósł znaczący sukces na Międzynarodowym Festiwalu Filmowym w San Francisco w 1964 roku, zdobywając nagrodę dla najlepszego filmu i najlepszego reżysera. Został również wybrany Najlepszym Filmem na MFF Addis Abeba w 1964 roku w Etiopii i został wyróżniony w trzech kategoriach w Cannes. 
Janusz Skwara z „Filmu” dał pozytywną recenzję. Określił "Dwóch muszkieterów" jako „czeski odpowiednik "Trzech muszkieterów"” i porównał Macieja do Zagłoby z Trylogia Sienkiewicza. Według niego Zeman udoskonalił swoją technikę stylizowania na dawne malarstwo, porównując go do Georgesa Mélièsa. Uważał jednocześnie, że Zemanowi nie udało się osiągnąć zamierzonej „głębszej myśli” i w zasadzie filozofia filmu sprowadza się do „umiarkowanego pacyfizmu” z XVII wieku, który nie ma siły oddziaływania we współczesnych czasach. 

</doc>
<doc id="4781000" url="https://pl.wikipedia.org/wiki?curid=4781000" title="Szlak rowerowy wokół jeziora Bodeńskiego">
Szlak rowerowy wokół jeziora Bodeńskiego

Szlak rowerowy wokół jeziora Bodeńskiego (niem. "Bodensee-Radweg") – szlak rowerowy wytyczony wokół jeziora Bodeńskiego. Całkowita jego długość trasy to około 260 km.
Szlak przebiega przez trzy kraje : Niemcy (ok. 170 km), Szwajcarię (ok. 65 km) i Austrię (ok. 25 km).
Przebieg szlaku.
Trasę można rozpocząć w dowolnym punkcie, ale najbardziej popularnym miejscem rozpoczęcia jest największe miasto nad jeziorem - Konstancja. 

</doc>
<doc id="4781010" url="https://pl.wikipedia.org/wiki?curid=4781010" title="René van der Gijp">
René van der Gijp

René van der Gijp (ur. 4 kwietnia 1961 w Dordrechcie) – piłkarz holenderski, występujący na pozycji pomocnika.
Kariera sportowa.
W latach 1982–1987 rozegrał 15 meczów w reprezentacji Holandii i strzelił dla niej 2 gole. Z zespołem PSV Eindhoven dwukrotnie zdobył mistrzostwo Holandii (1986, 1987). Z drużyną Neuchâtel Xamax w 1988 mistrzostwo Szwajcarii, a w 1987 Superpuchar Szwajcarii.
Piłkarskimi reprezentantami Holandii byli również jego ojciec Wim van der Gijp i stryj Cor van der Gijp.

</doc>
<doc id="4781022" url="https://pl.wikipedia.org/wiki?curid=4781022" title="Przemysław Piekarz (fizyk)">
Przemysław Piekarz (fizyk)

Przemysław Adam Piekarz (ur. 1970) – polski fizyk, doktor habilitowany, muzyk.
Życiorys.
Przemysław Piekarz w latach 1989–1994 studiował na Wydziale Fizyki Uniwersytetu Jagiellońskiego w Krakowie. Następnie odbył tam studia doktoranckie zakończone obroną pracy "Electron-phonon interaction in the models of high temperature superconductors" (promotor: ). W 2008 otrzymał nagrodę naukową PAN im. Stefana Pieńkowskiego. W 2010 habilitował się w Instytucie Fizyki Jądrowej im. Henryka Niewodniczańskiego Polskiej Akademii Nauk na podstawie rozprawy "Dynamika sieci w silnie skorelowanych metalach d- i f-elektronowych". W skład jego zainteresowań naukowych wchodzą: dynamika sieci krystalicznej, układy silnie skorelowane, oddziaływanie elektron-fonon, sprzejścia fazowe, nadprzewodnictwo, systemy z elektronami f, nanostruktury.
Od 2000 zawodowo związany z Instytutem Fizyki Jądrowej PAN, gdzie od 2011 kieruje Zakładem Komputerowych Badań Materiałów. W latach 2001–2003 Piekarz odbywał staż podoktorski w Department of Materials Science and Engineering Uniwersytetu Pensylwanii w Filadelfii oraz w Department of Physics and Astronomy University of Tennessee w Knoxville.
Piekarz zajmuje się także muzyką. Pod pseudonimem IjoN występował jako keyboardzista krakowskiego zespołu progrockowo-psychodelicznego Hipgnosis, z którym nagrał płytę "Relusion".
W 2015 „za zasługi w działalności na rzecz rozwoju nauki” został odznaczony Srebrnym Krzyżem Zasługi.

</doc>
<doc id="4781027" url="https://pl.wikipedia.org/wiki?curid=4781027" title="Bogdan Solnica">
Bogdan Solnica

Bogdan Solnica (ur. 19 grudnia 1958) – profesor zwyczajny z tytułem naukowym w jednostce Katedry Biochemii Klinicznej Uniwersytetu Jagiellońskiego Collegium Medicum, konsultant krajowy w dziedzinie diagnostyki laboratoryjnej w 2017 roku, lekarz, specjalista chorób wewnętrznych, prezes Polskiego Towarzystwa Diagnostyki Laboratoryjnej. W trwającej 35 lat działalności dydaktycznej i naukowej zajmował / zajmuje się terapeutycznym monitorowaniem leków, diagnostyką chorób metabolicznych, głównie cukrzycy i dyslipidemii, oraz zagadnieniami organizacji diagnostyki laboratoryjnej, w tym klasyfikacją i kodowaniem badań laboratoryjnych oraz badaniami w miejscu opieki nad chorym (POCT).
Jest autorem lub współautorem 144 artykułów, 93 rozdziałów w podręcznikach oraz redaktorem lub współredaktorem 3 podręczników z dziedziny medycyny laboratoryjnej. Oprócz obowiązków nauczyciela akademickiego jest zaangażowany w szkolenie specjalizacyjne diagnostów laboratoryjnych. W latach 2010-2017 był prezesem Zarządu Głównego Polskiego Towarzystwa Diagnostyki Laboratoryjnej.

</doc>
<doc id="4781028" url="https://pl.wikipedia.org/wiki?curid=4781028" title="Mirosław Petelicki">
Mirosław Petelicki

Mirosław Petelicki, ps. Mirek (ur. 1922, zm. 11 czerwca 2014) – polski strzelec, medalista mistrzostw Europy. Pułkownik ludowego Wojska Polskiego i ojciec Sławomira Petelickiego.
Życiorys.
W czasie II wojny światowej działał w komunistycznej partyzantce, był członkiem Brygady Spadochronowej „Grunwald” (przyjaźnił się z mjr Józefem Sobiesiakiem, dowódcą tej jednostki). Uczestniczył w akcjach przeciwko polskiemu podziemiu zbrojnemu na Kielecczyźnie. Według zeznań por. Jana Szewczaka, Petelicki był jednym z żołnierzy zamieszanych w sprawie morderstwa trzech osób pochodzenia żydowskiego, którego dokonano w lipcu 1944 roku w okolicach Rakowa. Po wojnie pracował w Oddziale Spraw Zagranicznych Sztabu Generalnego ludowego Wojska Polskiego.
Mistrz Polski w strzelectwie. Jego największym międzynarodowym osiągnięciem był srebrny medal w trapie drużynowym na mistrzostwach Europy w 1964 roku w Bolonii (wraz z Adamem Smelczyńskim, Zygmuntem Kiszkurno i Juliuszem Lewartowskim). Zdobył 176 punktów, co było ostatnim wynikiem w polskiej drużynie.
Jego żoną była Hanna z d. Komosa (1925-2014), sekretarka szefa Departamentu Uzbrojenia Wojska Polskiego w Ministerstwie Obrony Narodowej. Miał z nią dwóch synów: Sławomira (1946-2012) i Janusza (ur. 1953).
Został pochowany na Cmentarzu Powązkowskim w Warszawie (kwatera 313-6-18).

</doc>
<doc id="4781029" url="https://pl.wikipedia.org/wiki?curid=4781029" title="Miloš Biković">
Miloš Biković

Miloš Biković (serb. Милош Биковић; ur. 13 stycznia 1988 w Belgradzie) – serbski aktor.
Lata młodości i edukacja.
Jego rodzice rozwiedli się, gdy miał kilka miesięcy, a ojciec zmarł w 2006 roku. W młodości trenował taekwondo, aikido, koszykówkę i pływanie. Ukończył studia na wydziale sztuk dramatycznych Akademii Sztuk w Belgradzie.
Kariera aktorska.
Zadebiutował w 2004 roku rolą Nebojšy Ljuticia w serialu "Stižu dolari", a później grał też w serialu "Bela lađa". Popularność przyniosła mu rola Aleksandara Tirnanicia w filmie "Montevideo, smak zwycięstwa" z 2010 roku. Dzięki tej roli otrzymał nagrodę za najlepszą męską rolę na festiwalu filmowym w Niszu w 2011 roku oraz został nominowany do nagrody FIPRESCI Serbia dla najlepszego aktora. W 2012 roku wystąpił w filmie "Šešir profesora Koste Vujića". W 2014 roku wystąpił w sequelu filmu "Montevideo, smak zwycięstwa", zatytułowanym "Montevideo, vidimo se!" oraz serialu "Samac u braku". W tym samym roku po raz pierwszy zagrał w rosyjskim filmie – był to "Udar słoneczny" w reżyserii Nikity Michałkowa, do którego został zaangażowany po tym, gdy został zauważony przez reżysera na festiwalu w Moskwie. Później wystąpił w filmach "Duchless 2" i "Mify" oraz serialu "Otel Elieon", który przyniósł mu popularność w Rosji. W 2018 roku zagrał jedną z głównych ról w filmie "Lod" oraz wystąpił w filmie "Južni vetar", za który otrzymał główną nagrodę festiwalu w Niszu. W październiku 2018 został odznaczony przez Władimira Putina Medalem Puszkina. W 2019 roku zagrał w komedii "Chołop" (film ten zarobił 3 miliardy rubli, co dało mu trzecie miejsce na liście najbardziej dochodowych filmów w Rosji i WNP), a rok później wcielił się w rolę Josipa Broza Tity w serialu "Senke nad Balkanom". W 2019 roku był najlepiej opłacanym aktorem w Rosji.
We wrześniu 2019 roku został stałym aktorem Belgradzkiego Teatru Dramatycznego. Współpracuje też z Teatrem Narodowym w Belgradzie.
Życie osobiste.
Oprócz ojczystego języka serbskiego biegle posługuje się angielskim i rosyjskim oraz w stopniu podstawowym hiszpańskim i niemieckim. Za swojego idola aktorskiego uważa Nebojšę Dugalicia. Ma starszego brata Mihajla, który jest mnichem.

</doc>
<doc id="4781033" url="https://pl.wikipedia.org/wiki?curid=4781033" title="Générique">
Générique

Générique – utwór instrumentalny na orkiestrę symfoniczną, skomponowany przez Wojciecha Kilara w 1963. 
To drugi z kolei utwór z serii czterech kompozycji sonorystycznych Kilara, powstałych w pierwszej połowie lat 60; pozostałe utwory z tej serii to "Riff 62" (1962), "Diphthongos" (1963) i "Springfield Sonnet" (1965). 
Premiera.
Prawykonanie utworu odbyło się 24 września 1963 podczas Międzynarodowego Festiwalu Muzyki Współczesnej „Warszawska Jesień”, w wykonaniu Orkiestry Symfonicznej Państwowej Filharmonii Śląskiej, pod dyrekcją Karola Stryi.
Kilar dedykował to dzieło dyrygentowi Karolowi Stryi.
Charakterystyka utworu.
Inspiracją do napisania utworu były komunikacyjne korki na ulicach Paryża i wszechobecne dźwięki klaksonów. "Générique" zaczyna się właśnie takim trąbieniem i syreną.
Kompozycja składa się z pięciu odcinków oznaczonych w partyturze literami alfabetu (od A do E); odcinki te układają się w dwie nadrzędne frazy: A–B i C–E. Każdy odcinek kończy się długim brzmieniem klasterowym, co stwarza dogodne kryterium podziału utworu. Ważną rolę odgrywają tu jaskrawe kontrasty dynamiczne, rozmyślnie budujące napięcie i nadające utworowi energetyczny charakter.
Kilar wykorzystał w utworze chromatykę oraz ćwierćtony, głównie w klasterach instrumentów smyczkowych oraz w bardzo wolnym vibrato i glissandach instrumentów dętych blaszanych. Jednak dominującym materiałem są dźwięki o nieokreślonej wysokości, w tym efekty szmerowo-perkusyjne, uzyskiwane dzięki zastosowaniu niekonwencjonalnych artykulacji, jak np. arpeggio między podstawkiem a strunnikiem wiolonczeli, gęste tremolando fortepianu lub frullato w instrumentach dętych czy efekty perkusyjne wywołane rzucaniem metalowych puszek na struny fortepianu lub tremolandem na kanistrze.
Instrumentarium.
W "Générique" orkiestra symfoniczna złożona jest z poczwórnie obsadzonej grupy instrumentów dętych drewnianych (flety, oboje, klarnety), dwóch saksofonów, czterech trąbek i puzonów oraz sześciu waltorniami. Skład dopełnia kwintet smyczkowy i rozbudowana grupa instrumentów perkusyjnych z fortepianami oraz dość niekonwencjonalnym instrumentem — 200-litrowym kanistrem na benzynę.
Odbiór.
Prawykonanie zostało przyjęte przez publiczność festiwalu „Warszawska Jesień” z tak wielkim entuzjazmem, że utwór był bisowany. Leszek Polony określił "Générique" „jedną z najcelniejszych artystycznie manifestacji polskiego sonoryzmu”.

</doc>
<doc id="4781035" url="https://pl.wikipedia.org/wiki?curid=4781035" title="Medal Koronacyjny">
Medal Koronacyjny

Medal Koronacyjny – wyróżnienie przyznawane przez prezydenta miasta Gniezna w uhonorowaniu zasług dla miasta. Medal powstał w 2005 roku, w liczbie 400 sztuk, na pamiątkę koronacji pierwszych królów Polski. Autorem Medalu jest Włodzimierz Snopkiewicz.
Opis.
Awers medalu o średnicy 69 mm przedstawia widok wczesnośredniowiecznego Gniezna oraz włócznię św. Maurycego. Rewers przedstawia pięciu władców, koronowanych w Gnieźnie: 

</doc>
<doc id="4781041" url="https://pl.wikipedia.org/wiki?curid=4781041" title="Łasice (staw)">
Łasice (staw)

Łasice lub Łosice – staw w Warszawie, w dzielnicy Wilanów.
Położenie i charakterystyka.
Staw leży po lewej stronie Wisły, w stołecznej dzielnicy Wilanów, na obszarze MSI Błonia Wilanowskie na terenie rezerwatu przyrody Las Natoliński, w sąsiedztwie pałacu Potockich. Ma połączenie z Jeziorem Powsinkowskim poprzez Rów Natoliński, który zasila zbiornik od południa i odprowadza wody od północy. Jest zbiornikiem uformowanym sztucznie, jednak w przeszłości był starorzeczem Wisły.
Zgodnie z ustaleniami w ramach „Programu Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r.” staw położony jest na terasie nadzalewowej, a jego powierzchnia wynosi 0,5878 hektara. Według numerycznego modelu terenu udostępnionego przez Geoportal lustro wody znajduje się na wysokości 87,9 m n.p.m. Długość stawu wynosi 500 m, a jego maksymalna szerokość to 30 m, głębokość to 1–2 m.
Przyroda.
Staw znajduje się na terenie rezerwatu przyrody Las Natoliński, a także Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego. Rezerwat Las Natoliński jest także objęty specjalnym obszarem ochrony siedlisk Natura 2000 o kodzie PLH140042, który został utworzony ze względu na jego puszczański charakter i dużą bioróżnordność. Staw został określony jako główny element hydrograficzny tego obszaru.
Zgodnie z badaniem z 2004 roku na terenie zbiornika wodnego i w jego okolicach stwierdzono występowanie kaczki krzyżówki.

</doc>
<doc id="4781042" url="https://pl.wikipedia.org/wiki?curid=4781042" title="Staw Łasice">
Staw Łasice



</doc>
<doc id="4781043" url="https://pl.wikipedia.org/wiki?curid=4781043" title="Staw Łosice">
Staw Łosice



</doc>
<doc id="4781044" url="https://pl.wikipedia.org/wiki?curid=4781044" title="Jan Steciuk">
Jan Steciuk

 
Jan Steciuk – polski bokser amatorski, brązowy medalista mistrzostw Polski (1989) w kategorii papierowej.
Kariera amatorska.
Dziewięciokrotnie startował na mistrzostwach Polski w wadze papierowej. Jedyny swój medal zdobył w 1989 roku podczas mistrzostw Polski w Łodzi. W ćwierćfinale pokonał reprezentanta Wisły Kraków Kazimierza Ejzenberga a w półfinale przegrał z wielokrotnym mistrzem Polski Henrykiem Pielesiakiem. 
Ośmiokrotnie dochodził do ćwierćfinałów mistrzostw Polski w roku 1982, 1983, 1984, 1985, 1986, 1987, 1990 oraz 1991.

</doc>
<doc id="4781047" url="https://pl.wikipedia.org/wiki?curid=4781047" title="Opozycja stoicka">
Opozycja stoicka

Opozycja stoicka – termin nadany grupie filozofów stoickich, którzy aktywnie przeciwstawiali się autokratycznym rządom cesarzy rzymskich I wieku n.e. W szczególności dotyczyło to rządów Nerona oraz Domicjana. Najwybitniejszym przedstawicielem tego ruchu był wpływowy senator Trazea Paetus, skazany na śmierć przez Nerona. Członkowie tej grupy cieszyli się wielkim szacunkiem późniejszych stoików, m.in. Epikteta oraz Marka Aureliusza. Trazea Paetus, Rubeliusz Plaut oraz Barea Soranus mieli studiować u słynnego stoika Muzoniusza Rufusa. Wszyscy trzej, określani jako „stoiccy męczennicy”, zostali zamordowani na rozkaz Nerona. 
Źródła.
Idea „opozycji stoickiej” zrodziła się w XIX w. w pracach Gastona Boissiera. Francuski uczony zaproponował teorię mówiącą, iż opozycji wobec cesarzy rzymskich początków pryncypatu przewodzili stoicy. Sprzeciwiali się oni arbitralnemu używaniu władzy, zamiast rządzeniu w oparciu o spójną regułę filozoficzną. Opozycja rozpoczęła swoje istnienie w okresie rządów Nerona i działała pod dynastią Flawiuszów, głównie Wespazjana i Domicjana. Towarzyszyły tej działalności procesy senatorów stoickich zakończone wyrokami wygnania z Rzymu.
Idea Boissiera została rozwinięta w XX w. przez pisarzy opierających się o dowody tekstowe. Ukazywali oni, że doktryna stoicka była traktowana w początkach pryncypatu jako politycznie podejrzana.
W ostatnich latach pomysł spójnej opozycji stoickiej poddany został krytyce. Zauważono, że zachowane teksty stoickie mówią stosunkowo niewiele o teorii politycznej, poza wyrażaniem pragnienia dobrze rządzonego państwa. Wielu członków wymienianych pośród opozycji stoickiej należało do stanu senatorskiego, który pragnął przywrócenia swojej władzy i przywilejów, narażając się na odwet cesarzy. Wielu ludzi niewątpliwie dosięgnęły prześladowania, brak jednak dowodów na ich związek ze stoicyzmem. Przeciwko tym poglądom z kolei wysunięto opinię, że stoicy silnie podkreślali moralnie poprawne zachowanie (cnotę), jako jedyne dobro. Podczas gdy każda forma moralnie niewłaściwego zachowania była przez nich traktowana jako jedyne prawdziwe zło. Doktryna stoicka sprzyjała więc aktywnemu zaangażowaniu w życie polityczne i stanowiła wsparcie dla opozycjonistów w tamtym okresie.
Historia.
Prekursorzy.
W I w. p.n.e. stoicki senator Katon Młodszy przeciwstawił się Juliuszowi Cezarowi w czasie wojny domowej trwającej w latach 49–45 p.n.e. Po porażce poniesionej w bitwie pod Tapsus, Katon wybrał samobójstwo, nie chcąc żyć pod dyktaturą Cezara. Późniejsi stoicy uznawali Katona za symbol sprzeciwu autokratycznej władzy. Dla Seneki stanowił on wzór idealnego stoika, którego męczeńska śmierć przypominała śmierć Sokratesa. Podobnie w "De Bello Civili" Lukana, Katon został przedstawiony jako jedyna konsekwentnie bohaterska postać.
Pod rządami Nerona.
Pierwszym stoikiem ukaranym przez Nerona był Rubeliusz Plaut, daleki kuzyn cesarza. Popadający w coraz większą paranoję cesarz uznał go za potencjalnego rywala i wygnał do Azji Mniejszej w 60 r. n.e. Wraz z Plautem na banicję udał się inny filozof stoicki, Muzoniusz Rufus. W dwa lata później prefekt pretorianów, Tygellinus, przeraził Nerona, oskarżając Rubeliusza Plauta iż „posiadał on arogancję stoików, którzy rodzą bunt i intrygi”. Za radą Muzoniusza, Plaut zdecydował się przyjąć nadchodzącą śmierć, zamiast próbować ucieczki. Centurion wysłany z Rzymu zamordował filozofa, kiedy ten rozbierał się do swoich codziennych południowych ćwiczeń.
W 65 roku n.e. jeden z sekretarzy Nerona, Epaphroditos, właściciel Epikteta, doniósł cesarzowi o spisku Pizona. Neron sowicie go za to wynagrodził. W wyniku donosu Seneka oraz jego bratanek Lukan, zostali zmuszeni do popełnienia samobójstwa. Muzoniusz Rufus, który zdążył powrócić do Rzymu po śmierci Rubeliusza Plauta, został ponownie skazany na wygnanie z powodu swojej sławy jako filozofa. Tym razem udał się na banicję na wyspę Gyarus, gdzie pracował przy uprawie roli ze swoimi studentami.
Około roku 66 n.e. Trazea Paetus, wpływowy rzymski senator, przyjaciel i zwolennik Muzoniusza Rufusa, został oskarżony o zdradę stanu. Przestępstwo senatora polegało na kampanii nieobecności na posiedzeniach senatu, nie uczestnictwie w przysiędze składanej przez senat cesarzowi na początku każdego roku, unikaniu kapłańskich ślubów za cesarza (nawet gdy Trazea pełnił urząd kwindecymwira), nieobecności podczas głosowania nad ubóstwieniem Poppei, a także nieuczestniczeniu w jej pogrzebie. Paetus nigdy nie złożył ofiary dla pomyślności cesarza. Według Tacyta, wrogość Nerona podsycana była również przez Kapitona Kossucjanusa, który atakował Paetusa z powodu jego stoicyzmu. Kossucjanus uważał stoików za sektę wrogą autokracji, która otwarcie krytykowała postępowanie cesarza:
Albo więc przejdźmy do owego ustroju, jeżeli jest lepszy, albo też zwolennikom nowostek odbierzmy ich wodza i doradcę. Ta sekta wydała Tuberonów i Fawoniuszów, dawniej także rzeczypospolitej niemiłe imiona. Aby obalić rządy cesarskie, niosą wolność na pokaz – skoro je obalą, na samą wolność się targną. Na próżno usunąłeś Kasjusza, jeżeli chcesz ścierpieć, że naśladowcy Brutusów krzewią się i wzrastają w siłę.
Trazeę skazano na śmierć. Próbował go ocalić jego przyjaciel, Arulenus Rustyk, trybun ludowy. Zamierzał on użyć swojego prawa veta dla odrzucenia przyjętego "senatus consultum". Trazea sprzeciwił się takiemu działaniu, które jego zdaniem doprowadziłoby do zguby przyjaciela i nie pomogło w niczym jemu samemu. W tym samym okresie zostali osądzeni i skazani na wygnanie dwaj inni prominentni stoicy, Helwidiusz Priscus, zięć Trazei wraz ze swym przyjacielem, Paconiusem Agrippinusem. Agrippinusa wychwalał później Epiktet za niewzruszoność, z jaką przyjął wyrok.
Innym zwolennikiem Muzoniusza Rufusa był Barea Soranus (daleki krewny cesarza Marka Aureliusza). Był on sądzony w latach 65 oraz 66 n.e. Oskarżono go o przyjaźń z Rubeliuszem Plautem oraz o to, że starał się zjednać dla idei przewrotu prowincję Azję, której był prokonsulem. Jego córka, Servilia, oskarżona została o to, że radziła się maga. Obydwoje zostali skazani na śmierć i popełnili samobójstwo.
Publiusz Egnatius Celer, nauczyciel stoicki odegrał rolę jako główny świadek oskarżenia w procesie Barei Soranusa i jego córki. Otrzymał za to od Nerona wysoką nagrodę. Za Wespazjana skazany został jednak na śmierć za donosicielstwo. Według badaczy Epiktet odnosi się właśnie do jego osoby we fragmencie swoich "Diatryb".
Pod rządami Wespazjana.
Za panowania Wespazjana nadal postrzegano szkoły filozoficzne, a stoików w szczególności, za zagrożenie polityczne. Jednym z pierwszych postanowień cesarza było wypędzenie w 71 lub 72 r. n.e. filozofów z Rzymu. Początkowo zezwolono na pozostanie Muzoniusza Rufusa, kierując się dobrą sławą, jaką posiadał. Filozof dołączył jednak do wygnańców około roku 75 n.e. Udał się on do Syrii, by powrócić do Rzymu już po śmierci Wespazjana w 79 r. n.e.
Cesarz próbował odgrywać rolę wspaniałomyślnego władcy, spotkał się jednak z opozycją ze strony Helwidiusza Priscusa. Priscus sprzeciwił się władzy cesarskiej, potępił monarchię i dziedziczenie tronu, zaciekle bronił praw senatu. Wespazjan zdecydował się zgładzić oponenta. Wychwalał Priscusa natomiast Epiktet za to, że nie usłuchał rozkazu cesarza, zabraniającego mu uczestnictwa w obradach senatu.
Pod rządami Domicjana.
W 93 r. n.e. oskarżono grupę ludzi o obrazę majestatu cesarskiego Domicjana. Troje z nich skazano na śmierć, tj. Arulenusa Rustyka, Herenniusa Senecio i Helwidiusza Priscusa (młodszego). Mianowany rok wcześniej konsulem ("consul suffectus") Arulenus Rustyk, został stracony z powodu napisanego przez siebie panegiryku na cześć Trazei Paetusa.
List od cesarza Domicjana został dostarczony Arulenusowi Rustykowi w trakcie wykładu filozoficznego, któremu się przysłuchiwał. Rustyk nie zerwał pieczęci, aby zapoznać się z treścią pisma, ale ku podziwowi zebranych wysłuchał do końca przemawiającego filozofa.
Wdowa po Priscusie, Fannia, córka Trazei Paetusa poprosiła Herenniusa Senecio aby skomponował panegiryk na cześć jej zmarłego małżonka. Dostarczyła w tym celu kopii zapisków osobistych, które odziedziczyła po Priscusie. Doprowadziło to do stracenia Senecio i wygnania Fannii. Na śmierć został skazany także Helwidiusz młodszy. Przyczyną było autorstwo sztuki o Parysie i Ojnone, zinterpretowanej jako satyra na małżeństwo Domicjana i Domicji.
Domicjan okazywał podejrzliwość w stosunku do szkół filozoficznych. W latach 88/89 n.e. oraz 93/94 n.e. wypędził filozofów nie tylko z Rzymu, ale z całej Italii. Najsłynniejszym z wygnanych był Epiktet, który przeprowadził się do Nikopolis w Grecji. Założył tam odnoszącą sukcesy szkołę i został jednym z najsłynniejszych filozofów stoickich. Epiktet, wyzwoleniec Epaphroditosa, wychwał w Diatrybach Paconiusa Agrippinusa i Helwidiusza Priscusa, wybitnych przedstawicieli opozycji stoickiej. Filozof zachęcał swoich studentów do podążania za ich moralnym przykładem.
Późniejsze wpływy.
Marek Aureliusz kształcił się w filozofii stoickiej już od młodości. Najważniejszym nauczycielem przyszłego cesarza był Juniusz Rustyk, bezpośredni potomek Arulenusa Rustyka. W "Rozmyślaniach" Marek Aureliusz określa Nerona mianem tyrana. Dziękuje również swojemu arystotelesowskiemu nauczycielowi, Klaudiuszowi Sewerusowi:
I za poznanie dzięki niemu Trazei, Helwidiusza, Katona, Diona, Brutusa.
I dokładne zrozumienie, na czym polega zrównoważony ustrój państwowy, zarządzany w zgodzie z równością oraz równą swobodą wypowiedzi, a także władza królewska, szanująca przede wszystkim wolność rządzonych.
Krytyka.
Przeciwko koncepcji tzw. opozycji stoickiej wysunięto następujące argumenty:

</doc>
<doc id="4781048" url="https://pl.wikipedia.org/wiki?curid=4781048" title="Ali Riza Kolonja">
Ali Riza Kolonja

Ali Riza Kolonja (ur. 1880 w Kolonji, zm. 1930) – albański polityk i generał, minister wojny w roku 1920.
Życiorys.
Ukończył gimnazjum wojskowe w Monastirze, a następnie szkołę wojskową w Stambule. Służył w armii osmańskiej, w której dosłużył się stopnia generała i stanowiska dowódcy korpusu. W 1912 znalazł się w Albanii i wziął udział w pracach komisji delimitacyjnej, wytyczającej granicę albańsko-grecką.
W 1920 wziął udział w obradach kongresu narodowego w Lushnji, który przywrócił państwowość albańską, otrzymując stanowisko ministra wojny w gabinecie Sulejmana Delviny. W 1920 utracił tekę ministra na rzecz Selahudina Shkozy i objął stanowisko szefa sztabu armii albańskiej. Zajmował się tworzeniem struktur regularnej armii i opracowaniem zasad jej funkcjonowania. W 1922 przeszedł do służby dyplomatycznej obejmując stanowisko posła Albanii w Belgradzie, a w 1924 w Pradze. W grudniu 1924 poinformował władze w Tiranie, że oddziały wierne Ahmedowi Zogu, z pomocą jugosłowiańską wkrótce wkroczą na terytorium Albanii. Po przejęciu władzy przez Zogu został odsunięty od pełnienia funkcji wojskowych.
Imię Ali Rizy Kolonji nosi jedna z ulic w tirańskiej dzielnicy Lapraka.

</doc>
<doc id="4781049" url="https://pl.wikipedia.org/wiki?curid=4781049" title="Juliusz Lewartowski">
Juliusz Lewartowski

Juliusz Lewartowski herbu Lewart (ur. 16 czerwca 1927 w Dziemięrzycach) – polski strzelec, medalista mistrzostw Europy.
Syn Andrzeja Lewartowskiego, ostatniego właściciela dworku w Dziemięrzycach, oraz Lidii z Doskowskich.
Strzelectwo uprawiał od dzieciństwa. Po II wojnie światowej był zawodnikiem WKS „Wawel” Kraków (w jego barwach był mistrzem Polski w strzelaniu z broni śrutowej w 1958 roku), po nim zaś reprezentował barwy klubu ZKS Warszawa. Jego największym międzynarodowym osiągnięciem był srebrny medal w trapie drużynowym na mistrzostwach Europy w 1964 roku w Bolonii (wraz z Adamem Smelczyńskim, Zygmuntem Kiszkurno i Mirosławem Petelickim). Zdobył 179 punktów, co było przedostatnim wynikiem w polskiej drużynie.

</doc>
<doc id="4781051" url="https://pl.wikipedia.org/wiki?curid=4781051" title="Regionalliga (piłka nożna w Austrii)">
Regionalliga (piłka nożna w Austrii)

Regionalliga (, dosł. Futbolowa Regionalna liga) – trzeci poziom w hierarchii ligowych rozgrywek w piłce nożnej mężczyzn w Austrii. Utworzona w 1959 roku i zarządzana przez Österreichischer Fußball-Bund (ÖFB). Liga jest podzielona na 3 strefy geograficzne: Regionalliga Ost (wschodnia), Regionalliga Mitte (środkowa) i Regionalliga West (zachodnia). Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 48 austriackich klubów piłkarskich podzielonych na 3 grupy. Zwycięzcy z każdej grupy uzyskują awans do 2. Ligi, zaś najsłabsze zespoły są relegowane do Landesligi i są zastępowane przez zespoły mistrzów 9 turniejów lądów. Jeśli klub odmówi awansu do 2. Ligi, klub, który zajął następne miejsce w klasyfikacji, będzie promowany.
Najbardziej utytułowaną drużyną ligi jest FC Dornbirn 1913, która 8 razy wygrała Regionalliga West.
Historia.
Wraz z wprowadzeniem w sezonie 1949/50 Staatsliga A jako pierwszej ligi i Staatsliga B jako drugiej ligi, również drużyny z Landów austriackich mogły po raz pierwszy zagrać w najwyższych ligach po zakończeniu II wojny światowej. Wiązało się to również ze zmianą kategoryzacji w amatorskim futbolu. Podczas gdy drużyny piłkarskie z Austrii Środkowej i Wschodniej grały w odpowiednich ligach krajowych, z których mistrzowie awansowali bezpośrednio lub poprzez dogrywki (Relegationsspiele) do Staatsliga B, kluby z Austrii Zachodniej nie uczestniczyły w Staatsliga B.
W sezonie 1949/50 drużyny z Landu Karyntia i Salzburga grały już w ponownie utworzonej "Tauernliga", a od 1955/56 do 1958/59 w "Tauernliga Süd" (Karyntia) i "Tauernliga Nord" (Salzburg). Od sezonach 1950/51 do sezonu 1959/60 również w "Arlbergliga" grały kluby z kraju Tyrol oraz Vorarlberg. Te ligi można uznać za drugi poziom (razem Staatsliga B), ponieważ ich mistrzowie grali w bezpośrednich pojedynkach o awans do Staatsliga A.
W sezonie 1959/60 powstała Regionalliga Ost i Regionalliga Mitte, a rok później Regionalliga West. Regionalliga zaliczana była do sezonu 1973/1974 jako drugi poziomu w piramidzie piłki nożnej w Austrii. Mistrzom z odpowiednich grup pozwolono awansować bezpośrednio na najwyższy poziom. W sezonie 1974/75 po wprowadzeniu pierwszej i drugiej austriackiej Bundesligi, została zlikwidowana Regionalliga Mitte i West.
W sezonie 1977/1978 kraje związkowe Salzburg, Tyrol i Vorarlberg połączyły swoje "Landesligen" w "Alpenligę" (D3). Od sezonu 1980/81 ponownie wystartowała Regionalliga West. Regionalliga Ost została zawieszona w latach 1980–1984, a dopiero w sezonie 1984/85 zostaną one ponownie wprowadzona. Aż do sezonu 1995/96 mistrzowie regionu zachodniego i wschodniego bezpośrednio awansowali do 2. Bundesligi. Regionalliga Mitte została przywrócona dopiero w sezonie 1994/95.
W latach 1996–2004 trzech mistrzów Regionalligen wraz z ostatnią drużyną z 1. Division (w 1998 zmieniła nazwę na Erste Liga) rozgrywali mecze play-off, aby wyłonić dwa promowane miejsca. Po rozszerzeniu Erste Liga do dwunastu klubów zdecydowano, że od sezonu 2005/06 zwycięzcy lig regionalnych znowu awansują bezpośrednio. Erste Liga pomniejszyła się do 10 drużyn w sezonie 2009/10, dlatego liczba awansów i spadków z drugiego poziomu została zmniejszona do dwóch. Do sezonu 2013/14 jeden ze zwycięzców Regionalligi grał z ostatnią drużyną Erste Ligi, podczas gdy dwóch innych zwycięzców Regionalligi walczyli między sobą o drugie miejsce promocyjne.
W sezonie 2014/15 mistrz grupy zachodniej bezpośrednio awansował, podczas gdy zwycięzcy grupy wschodniej i środkowej grali w barażach o drugi awans. W sezonie 2015/16 wszyscy trzech zwycięzców otrzymali promocję do drugiej ligi, a w sezonie 2016/17 tylko zwycięzca z regionu środkowego awansował, ponieważ mistrzowie Wschodu i Zachodu odmówili awansu. Po zakończeniu sezonu 2017/18 trzech mistrzów Regionalligi oraz sześć innych licencjonowanych drużyn awansowali, gdy 2. Liga została powiększona z 10 do 16 klubów.

</doc>
<doc id="4781052" url="https://pl.wikipedia.org/wiki?curid=4781052" title="Edukacja w Sosnowcu">
Edukacja w Sosnowcu



</doc>
<doc id="4781054" url="https://pl.wikipedia.org/wiki?curid=4781054" title="III liga austriacka w piłce nożnej mężczyzn">
III liga austriacka w piłce nożnej mężczyzn



</doc>
<doc id="4781055" url="https://pl.wikipedia.org/wiki?curid=4781055" title="III liga Austrii w piłce nożnej mężczyzn">
III liga Austrii w piłce nożnej mężczyzn



</doc>
<doc id="4781056" url="https://pl.wikipedia.org/wiki?curid=4781056" title="Medal „Powstanie w Getcie Warszawskim”">
Medal „Powstanie w Getcie Warszawskim”

Medal „Powstanie w Getcie Warszawskim” – odznaczenie honorowe przyznawane przez Stowarzyszenie Żydów Kombatantów i Poszkodowanych w II Wojnie Światowej, a od 2022 wspólnie ze Stowarzyszeniem Żydowski Instytut Historyczny w Polsce w rocznicę wybuchu powstania w getcie warszawskim osobom zasłużonym dla pamięci o historii Żydów w czasie II wojny światowej i Zagłady oraz osobom zasłużonym dla dialogu polsko-żydowskiego, a w szczególności zaangażowanym w upamiętnianie historii i kultury Żydów polskich, walkę przeciw antysemityzmowi, nacjonalizmowi, homofobii lub innym negatywnym postawom wobec innych mniejszości, informowanie o prawdzie na temat prześladowań i dyskryminacji Żydów w czasie Zagłady Żydów jak również po tym okresie, ochronę miejsc pamięci, promocję kultury polskich Żydów.

</doc>
<doc id="4781057" url="https://pl.wikipedia.org/wiki?curid=4781057" title="Marek Oczerklewicz">
Marek Oczerklewicz

 
Marek Oczerklewicz – polski bokser amatorski, brązowy medalista mistrzostw Polski (1989) oraz mistrz Polski juniorów (1986) w kategorii papierowej.
Kariera amatorska.
Jako junior dwukrotnie zdobywał medal mistrzostw Polski w roku 1985 oraz 1986. W roku 1985 doszedł do finału mistrzostw Polski juniorów w kategorii muszej, gdzie przegrał z Dariuszem Snarskim. Rok później został mistrzem Polski juniorów w kategorii muszej. W finale pokonał Jerzego Krajewskiego. W marcu tego samego roku był finalistą turnieju o srebrną łódkę.
Jedyny medal mistrzostw Polski seniorów wywalczył w 1989 roku, zdobywając brązowy medal w kategorii muszej. W 1990 roku był ćwierćfinalistą mistrzostw Polski w tej samej kategorii wagowej.

</doc>
<doc id="4781063" url="https://pl.wikipedia.org/wiki?curid=4781063" title="Piotr Dąbrowski (wiceminister)">
Piotr Dąbrowski (wiceminister)

Piotr Dąbrowski – polski działacz związkowy i urzędnik, rzecznik prasowy NSZZ Rolników Indywidualnych „Solidarność”, w latach 1992–1993 podsekretarz i sekretarz stanu w Ministerstwie Rolnictwa i Gospodarki Żywnościowej.
Życiorys.
Działał w Niezależnym Samorządnym Związku Zawodowym Rolników Indywidualnych „Solidarność”, został m.in. rzecznikiem prasowym organizacji (od ok. 1990) i członkiem biura jej rady krajowej. Był też współpracownikiem Wandy Pomianowskiej. Od 28 lutego do 6 sierpnia 1992 pełnił funkcję podsekretarza stanu, a następnie do 8 kwietnia 1993 sekretarza stanu w Ministerstwie Rolnictwa i Gospodarki Żywnościowej (jako reprezentant rolniczej „Solidarności”).

</doc>
<doc id="4781065" url="https://pl.wikipedia.org/wiki?curid=4781065" title="Art Brut 2">
Art Brut 2

Art Brut 2 – trzeci długogrający album studyjny zespołu muzycznego PRO8L3M. Wydawnictwo ukazało się 6 marca 2020 roku nakładem wytwórni muzycznej RHW Records.
„Art Brut 2” jest albumem koncepcyjnym w całości opartym o sample z polskiej muzyki lat 70., 80. i 90. XX wieku. Jest to kontynuacja stylistyczna mixtape'u „Art Brut” wydanego przez zespół w 2014 roku - zarówno w warstwie muzycznej (wykorzystania sampli) jak i wydania (okładka). Na albumie pojawiają się dwa utwory wykorzystujące wokale polskich piosenek z lat 80. - „Piekło Jest W Nas” używa utworu „Spisek Owadów” Majki Jeżowskiej, natomiast „Przebój nocy” utworu „Hi-Fi” grupy Wanda i Banda.
Album zadebiutował na 1. miejscu polskiej listy przebojów – OLiS, na którym utrzymał się przez 2 tygodnie. 8 kwietnia 2020 roku album uzyskał w Polsce status platynowej płyty, sprzedając się w nakładzie 30 tys. egzemplarzy. Zajął trzecie miejsce w zestawieniu Ogólnopolskiej Listy Sprzedaży za rok 2020. W październiku 2021 osiągnął certyfikat potrójnie platynowej płyty.
Promocja.
TEST DRIV3.
W dniach 20-22 lutego 2020 roku w Centrum Targowo-Kongresowym Global EXPO w Warszawie odbył się przedpremierowy odsłuch albumu. Wydarzeniu zatytułowanemu „TEST DRIV3” towarzyszyła nawiązująca do lat 90. instalacja audiowizualna, podczas której można było zobaczyć m.in. wystawę samochodów, pokaz świateł i laserów stroboskopowych oraz projekcję archiwalnych nagrań i zdjęć.
Art Brut Tour.
W ramach akcji promocyjnej płyty zaplanowana jest trasa koncertowa składająca się z 16 koncertów w 12 miastach.
Lista utworów.
Opracowano na podstawie materiału źródłowego.

</doc>
<doc id="4781067" url="https://pl.wikipedia.org/wiki?curid=4781067" title="Józef Sadurski">
Józef Sadurski

Józef Sadurski (ur. 19 marca 1930, zm. 25 lutego 2010) – polski strzelec, wielokrotny medalista mistrzostw Europy. Brat Ryszarda, również strzelca.
Strzelectwo zaczął uprawiać w 1949 roku w Poznaniu. Był zawodnikiem takich klubów jak LPŻ Zielona Góra, Czarni Żagań, Gwardia Zielona Góra czy Zawisza Bydgoszcz. W ich barwach zdobywał wiele medali mistrzostw kraju. Sadurski był też cenionym w środowisku strzeleckim rusznikarzem. 
Sadurski jest pięciokrotnym medalistą mistrzostw Europy. Trzy medale wywalczył na zawodach w Kairze w 1965 roku. Indywidualnie zdobył dwa brązowe krążki: w karabinie dowolnym klęcząc z 300 metrów, oraz w karabinie standardowym z 300 metrów. W tym ostatnim stanął także na drugim stopniu podium w zawodach drużynowych (jego partnerami byli: Stefan Masztak, Tadeusz Skrzep i Tadeusz Pawlata). Cztery lata później w Pilznie osiągnął dwukrotnie podium: indywidualnie był trzeci w karabinie dowolnym leżąc z 50 metrów, a w drużynie zajął to samo miejsce w tej samej konkurencji (wraz z Januszem Kalmusem, Andrzejem Trajdą i Ryszardem Barnabą Fandierem). 

</doc>
<doc id="4781075" url="https://pl.wikipedia.org/wiki?curid=4781075" title="Dwaj Muszkieterowie">
Dwaj Muszkieterowie



</doc>
<doc id="4781078" url="https://pl.wikipedia.org/wiki?curid=4781078" title="Zgromadzenie Narodowe (Kongo)">
Zgromadzenie Narodowe (Kongo)

Zgromadzenie Narodowe (fr. "Assemblée Nationale") – niższa izba dwuizbowego parlamentu Republiki Konga. Obecnie liczy 151 deputowanych, wybranych na pięcioletnią kadencję.
System elekcyjny.
Zgromadzenie Narodowe składa się ze 151 deputowanych. Wybierani są na pięcioletnią kadencję, w dwóch turach, w 151 jednomandatowych okręgach wyborczych.
Bierne prawo wyborcze.
Bierne prawo wyborcze otrzymują osoby, które:
Obecna kadencja.
Ostatnie wybory parlamentarne w Republice Konga odbyły się 10 lipca 2022 (pierwsza tura) i 31 lipca 2022 (druga tura). Były to wybory na XV kadencję zgromadzenia. Z 112 wybranymi przedstawicielami, PCT (Kongijska Partia Pracy), uzyskała większość absolutną.
Udział kobiet w Zgromadzeniu Narodowym wynosi 16,56%.

</doc>
<doc id="4781081" url="https://pl.wikipedia.org/wiki?curid=4781081" title="Lilianna Solnica-Krezel">
Lilianna Solnica-Krezel

Lilianna Solnica-Krezel (ur. 1961) – profesor Szkoły Medycznej Uniwersytetu Waszyngtona w St. Louis. W 1985 uzyskała tytuł magistra (specjalność biologia molekularna) na Wydziale Biologii Uniwersytetu Warszawskiego, doktorat w 1991 w dziedzinie onkologii, na Uniwersytecie Wisconsin w Madison. Jej badania, prowadzone z Stanach Zjednoczonych, koncentrują się na mechanizmach gastrulacji przy użyciu danio pręgowanego jako organizmu modelowego. Autorka ponad 100 publikacji z zakresu biologii molekularnej, była przewodnicząca Towarzystwa Rozwoju Biologii.

</doc>
<doc id="4781082" url="https://pl.wikipedia.org/wiki?curid=4781082" title="Magazyngitarzysta.pl">
Magazyngitarzysta.pl



</doc>
<doc id="4781103" url="https://pl.wikipedia.org/wiki?curid=4781103" title="Jaroszewo (województwo wielkopolskie)">
Jaroszewo (województwo wielkopolskie)



</doc>
<doc id="4781112" url="https://pl.wikipedia.org/wiki?curid=4781112" title="Wyłupieniowate">
Wyłupieniowate

Wyłupieniowate (Geocoridae) – rodzina pluskwiaków z podrzędu różnoskrzydłych i nadrodziny Lygaeoidea. Obejmuje ponad 270 opisanych gatunków. Rozprzestrzeniona jest kosmopolitycznie. Spośród pięciu podrodzin Geocorinae są generalistycznymi drapieżnikami, zaś pozostałe fitofagami wysysającymi nasiona roślin.
Morfologia.
Pluskwiaki te cechują się dużą zmiennością w pokroju ciała. Należą tu formy o obrysie owalnym, podługowato-jajowatym i wydłużonym, niekiedy z silnymi modyfikacjami lub upodobnione do mrówek przez zwężenie przodu i rozszerzenie tyłu odwłoka. Głowa pozbawiona jest trichobotrii. Jej charakterystyczną cechą są duże, często nerkowate, wyłupiaste, a nawet osadzone na słupkach oczy złożone, zwykle nachodzące lub prawie nachodzące na przednio-boczne kąty przedplecza. Ponadto na głowie występują przyoczka. Miejsce osadzenia czteroczłonowych czułków leży poniżej wysokości środka oczu złożonych. Kłujka zbudowana jest z czterech członów. U większości podrodzin segmenty odwłoka od drugiego do czwartego mają przetchlinki położone na stronie grzbietowej, zaś te od piątego do siódmego mają przetchlinki położone na stronie brzusznej. U Henestarinae przetchlinki umieszczone są grzbietowo na segmentach od trzeciego do piątego, a brzusznie na segmentach: drugim, szóstym i siódmym. Szew oddzielający sternity czwarty i piąty jest niezakrzywiony, całkowity, osiągający boczne krawędzie odwłoka.
Larwy mają ujścia grzbietowych gruczołów zapachowych odwłoka zlokalizowane między tergitami czwartym i piątym oraz między piątym i szóstym. Ponadto odznaczają się szwami między tergitami zwykle silnie zakrzywionymi ku ujściom tychże gruczołów.
Biologia i ekologia.
Przedstawiciele podrodziny Geocorinae wyróżniają się na tle nadrodziny Lygaeoidea strategią pokarmową – są one generalistycznymi drapieżnikami, polującymi na różnorodne drobne stawonogi. Swych ofiar wyszukują na roślinach i nierzadko wykazują ścisły związek z określonym taksonem roślin. Należą one do kluczowych drapieżców w wielu agrocenozach, np. w uprawach bawełny. Niektóre gatunki, przynajmniej w warunkach hodowlanych, wykazują wszystkożerność i dają się karmić nasionami.
Przedstawiciele pozostałych podrodzin są już, typowo dla nadrodziny, fitofagami wysysającymi nasiona roślin. Wiele Henestarinae wykazuje specjalizację w słonoroślach.
Rozprzestrzenienie.
Rodzina rozprzestrzeniona jest kosmopolitycznie. Podrodzina nominatywna ma zasięg kosmopolityczny, przy czym największą różnorodność osiąga na półkuli wschodniej. Podrodzina Pamphantinae występuje na półkuli zachodniej, głównie w krainie neotropikalnej, ale jeden gatunek jest endemitem Australii. Bledionotinae występują tylko w Palearktyce. Henestarinae zasiedlają głównie krainę palearktyczną i etiopską, ale jeden rodzaj jest neotropikalny. Australocorinae są endemitami Australii.
W Polsce stwierdzono 3 gatunki z rodzaju wyłupień (zobacz: wyłupieniowate Polski).
Taksonomia.
Takson ten wprowadzony został w 1860 roku przez Friedricha W.F. von Bärensprunga jako podrodzina Geocorinae w obrębie szeroko rozumianych zwińcowatych. W 1913 roku A.L. Montandon podzielił ją na trzy plemiona: Germalini, Geocorini i Henestarini, zaś w 1921 roku Ernst Evald Bergroth wprowadził czwarte plemię, Psammiini. Thomas J. Henry w 1997 roku opublikował wyniki analizy filogenetycznej infrarzędu, na podstawie której wniósł niektóre podrodziny zwińcowatych, w tym Geocorinae, do rangi osobnych rodzin. Na jej podstawie wyróżnił w ich obrębie trzy podrodziny: Geocorinae, Bledionotinae i Henestarinae. Kolejnej rewizji systematycznej dokonał w 1999 roku James Alexander Slater, wyróżniając czwartą podrodzinę, Pamphantinae, i dzieląc ją na 3 plemiona. M.B. Malipatil w 2012 roku wyróżnił nową podrodzinę Australocorinae, a w 2017 roku wprowadził Indopamphantini, czwarte plemię Pamphantinae.
Do wyłupieniowatych należy ponad 270 opisanych gatunków, zaliczanych do podrodzin, plemion i rodzajów:

</doc>
<doc id="4781113" url="https://pl.wikipedia.org/wiki?curid=4781113" title="Geocoridae">
Geocoridae



</doc>
<doc id="4781123" url="https://pl.wikipedia.org/wiki?curid=4781123" title="Bobkabata">
Bobkabata

Bobkabata – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1990 roku przez zoologów Williama E. Hogansa i George'a Williama Benz'a.

</doc>
<doc id="4781125" url="https://pl.wikipedia.org/wiki?curid=4781125" title="Eric Coy">
Eric Coy

Eric Eaton Coy (ur. 16 maja 1914 w Nottingham, zm. 28 października 1985 w Winnipeg) – kanadyjski lekkoatleta, specjalista rzutu dyskiem i pchnięcia kulą.
Zwyciężył w rzucie dyskiem (wyprzedzając Davida Younga ze Szkocji i swego kolegę z reprezentacji Kanady George’a Sutherlanda) a także zdobył srebrny medal w pchnięciu kulą (ulegając Louisowi Fouchě ze Związku Południowej Afryki, a wyprzedzając Francisa Drewa z Australii) na igrzyskach Imperium Brytyjskiego w 1938 w Sydney. Wystąpił w tych konkurencjach na igrzyskach olimpijskich w 1948 w Londynie, ale w obu odpadł w kwalifikacjach. Zajął 9. miejsce w pchnięciu kulą na igrzyskach Imperium Brytyjskiego i Wspólnoty Brytyjskiej w 1954 w Vancouver.
Był mistrzem Kanady w pchnięciu kulą w 1938, 1940, 1948 i 1949. W rzucie dyskiem był mistrzem w 1938 i 1948 oraz wicemistrzem w 1940 i 1949. Zwyciężał w rzucie oszczepem w 1935 i 1938 oraz zdobył srebrny w tej konkurencji w 1940, a w rzucie młotem zdobył srebrny medal w 1938. 
Trzykrotnie poprawiał rekord Kanady w rzucie dyskiem, doprowadzając go do wyniku 44,90 m, uzyskanego 7 lutego 1938 1938 w Sydney. Dwukrotnie poprawiał rekord swego kraju w pchnięciu kulą do rezultatu 15,02 m, osiągniętego 24 czerwca 1948 w Winnipeg.
W 1963 został wybrany do Canadian Track and Field Hall of Fame i Canadian Olympic Hall of Fame, w 1971 do Canada’s Sports Hall of Fame, a w 1980 do Manitoba Sports Hall of Fame.

</doc>
<doc id="4781129" url="https://pl.wikipedia.org/wiki?curid=4781129" title="Bobkabata kabatabobbus">
Bobkabata kabatabobbus

Bobkabata kabatabobbus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1990 roku przez zoologów Williama E. Hogansa i George'a Williama Benz'a. Gatunek został ujęty w Catalogue of Life.

</doc>
<doc id="4781132" url="https://pl.wikipedia.org/wiki?curid=4781132" title="Plinthisinae">
Plinthisinae

Plinthisinae – podrodzina pluskwiaków z podrzędu różnoskrzydłych i rodziny brudźcowatych. Obejmuje około 110 opisanych gatunków. Rozprzestrzeniona jest kosmopolitycznie.
Morfologia.
Pluskwiaki małych rozmiarów, o błyszczącym lub niemal błyszczącym oskórku. Głowa ma dobrze rozwinięte bukule, osadzone poniżej środka oczu złożonych, czteroczłonowe czułki, czteroczłonową kłujkę. Na powierzchni głowy rosną trichobotria. Przedplecze zazwyczaj ma przednią część rozszerzoną, co szczególnie dobrze zaznacza się u form niezdolnych do lotu. Półpokrywy i skrzydła często są silnie zredukowane, zwykle w sposób przywodzący na myśl kusakowate (stafylinoidalny), odsłaniający wierzchnią stronę tylnej połowy odwłoka. Odnóża przedniej pary mają uda silnie uzbrojone w kolce. Wszystkie przetchlinki odwłokowe umieszczone są na spodzie segmentów, na sternitach. Trichobotria w tylnej parze piątego sternitu umieszczone są jedno nad drugim. U samicy między sternitami czwartym i piątym widoczna jest błona międzysegmentalna ("conjunctiva"). Samce mają zdolność wydawania dźwięków (strydulacji). Za "stridulitrium" służą im tylne skrzydła, zaś "plectrum" znajduje się na pierwszym segmencie odwłoka.
Występowanie.
Podrodzina rozprzestrzeniona jest kosmopolitycznie, ale najliczniej reprezentowana w krainie etiopskiej i palearktycznej. Polsce stwierdzono 2 gatunki: "Plinthisus brevipennis" i "P. pusillus" (zobacz: brudźcowate Polski). Z Australii wykazano 15 gatunków, w tym 14 endemitów.
Taksonomia.
Takson ten wprowadzili w 1961 roku James Alexander Slater i Merril H. Sweet. Początkowo klasyfikowany był w randze plemienia, jako że brudźcowate miały rangę podrodziny w obrębie szeroko rozumianych zwińcowatych. Thomas J. Henry w 1997 roku opublikował wyniki analizy filogenetycznej infrarzędu, na podstawie której wniósł niektóre podrodziny zwińcowatych, w tym brudźcowate do rangi osobnych rodzin. W związku z tym plemię Plinthisini wyniesiono do rangi podrodziny Plinthisinae. Do podrodziny tej zalicza się 111 opisanych gatunków, zgrupowanych w dwóch rodzajach:

</doc>
<doc id="4781134" url="https://pl.wikipedia.org/wiki?curid=4781134" title="Plinthisini">
Plinthisini



</doc>
<doc id="4781138" url="https://pl.wikipedia.org/wiki?curid=4781138" title="Holger Danske">
Holger Danske



</doc>
<doc id="4781140" url="https://pl.wikipedia.org/wiki?curid=4781140" title="Kapitan Woznicyn">
Kapitan Woznicyn



</doc>
<doc id="4781141" url="https://pl.wikipedia.org/wiki?curid=4781141" title="Umra">
Umra

Umra – w islamie pielgrzymka indywidualna do Mekki, na którą – w odróżnieniu od hadżdżu – muzułmanin może udać się w dowolnym momencie roku (oprócz okresu hadżdżu). W odróżnieniu od hadżdżu, umra nie jest obowiązkowa, a jedynie zalecana przez Koran, i jest nazywana małą pielgrzymką. Jest pielgrzymką indywidualną, niemniej rytuały dokonywane w jej trakcie są bardzo zbliżone do rytuałów w trakcie hadżdżu, w efekcie czego możliwe jest odbycie umry w czasie hadżdżu, co w zależności od rodzaju łączenia jest określane jako ifrad, qiran lub tamattu. Pielgrzymujący dokonują m.in. siedmiu rytualnych okrążeń świątyni Al-Kaba i ucałowania hadżaru; pielgrzymują również do grobu proroka Mahometa w Medynie. Umra jest stosowana od czasów Mahometa, stanowiąc kombinację różnych przedmuzułmańskich rytuałów, które zreinterpretowano na potrzeby nowej religii.

</doc>
<doc id="4781152" url="https://pl.wikipedia.org/wiki?curid=4781152" title="Répondez-moi">
Répondez-moi

Répondez-moi (pol. „odpowiedz mi”) – singel Gjona Muharremaja (śpiewającego pod pseudonimem Gjon’s Tears), wydany 6 marca 2020. Utwór napisali i skomponowali Xavier Michel, Alizé Oswald, Jeroen Swinnen oraz sam wokalista. Singel miał reprezentować Szwajcarię w 65. Konkursie Piosenki Eurowizji w Rotterdamie.
Singel dotarł do 42. miejsca na liście sprzedaży w Szwajcarii.
Treść utworu.
Utwór został napisany w języku francuskim. Wokalista powiedział, że treść piosenki jest dla niego osobista, stwierdzając:
Konkurs Piosenki Eurowizji.
4 marca 2020 utwór został wewnętrznie wybrany przez szwajcarskiego publicznego nadawcę radiowo-telewizyjnego SRG SSR do reprezentantowania Szwajcarii w 65. Konkursie Piosenki Eurowizji w Rotterdamie. Jako singel został jednak wydany dopiero dwa dni później, 6 marca 2020. Wcześniej, 28 stycznia 2020 odbyło się specjalne losowanie nadzorowane przez Europejską Unię Nadawców, podczas którego ustalono, że Szwajcaria miała przedstawić eurowizyjny utwór w drugiej połowie drugiego półfinału konkursu, który miał odbyć się 14 maja 2020. 18 marca 2020 poinformowano o odwołaniu konkursu z powodu pandemii koronawirusa.
Singel został dwukrotnie zaprezentowany podczas drugiego koncertu w ramach projektu "Eurovision Home Concerts", powstałego w miejsce 65. Konkursu Piosenki Eurowizji. Utwór wykonał sam Gjon’s Tears oraz australijska piosenkarka Montaigne jako cover eurowizyjnego przeboju, który w drodze głosowania wybrali jej internauci.
Teledysk.
4 marca 2020 teledysk do utworu został opublikowany w serwisie YouTube na kanale „Eurovision Song Contest”. Za pośrednictwem wideoklipu wokalista chciał wzbudzić emocje i pokazać ujęcia „tworzące jego własny świat wspomnień, marzeń i rzeczywistości”. Inspiracją do powstania teledysku był styl Andrieja Tarkowskiego, jednego z ulubionych reżyserów filmowych wokalisty. 
Opisując pracę nad produkcją teledysku, wokalistka stwierdził, że jego nagrywanie było „trudniejsze niż się spodziewał”, ponieważ zamierzeniem było użycie prawdziwych elementów do stworzenia deszczu, śniegu i ognia. Na potrzeby teledysku spalono osiem zasłon. Teledysk, nakręcony między innymi w bibliotece we Fryburgu, został wyreżyserowany przez Janine Piguet. Ukazuje on samego wokalistę, a także jego rodziców, brata i babcię. 
Notowania.
Singel dotarł do 42. miejsca na oficjalnej szwajcarskiej liście sprzedaży Singles Top 100 prowadzonej przez Hitparade.ch.

</doc>
<doc id="4781154" url="https://pl.wikipedia.org/wiki?curid=4781154" title="Lipnica (dopływ Raby)">
Lipnica (dopływ Raby)

Lipnica – potok, dopływ Raby. Ma źródła w Sławkowicach a ujście w Gdowie na "Zagajach". Płynie głównie w gminie Gdów, choć źródła ma poza nią. Jej największy dopływ to Ruda.
Wypływa w lasku obok drogi polnej w Sławkowicach, potem długo płynie w lesie. Wpływa do gminy Gdów i w Bilczycach płynie pod drogą woj. nr. 966. Następnie płynie polami przez Liplas i Gdów. Jej odnoga zasila staw na "Zarabiu". Dalej wpływa do Lasku i uchodzi do Raby.

</doc>
<doc id="4781163" url="https://pl.wikipedia.org/wiki?curid=4781163" title="Uniwersum DC">
Uniwersum DC

Uniwersum DC (ang. "DC Universe") – linia wydawnicza obejmująca większość komiksów amerykańskiego wydawnictwa DC Comics publikowanych od grudnia 2017 do obecnej chwili. W jej ramach część serii komiksowych kontynuowała numerację z "DC Odrodzenie" (ang. "DC Rebirth"), a część serii po zmianie scenarzystów otrzymała nową numerację.
Publikacja w Polsce.
W Polsce wybrane komiksy w ramach "Uniwersum DC" ukazują się nakładem wydawnictwa Egmont Polska od października 2019 w formie tomów zbiorczych gromadzących po kilka zeszytów oryginalnych serii. Sama inicjatywa nie miała żadnego wprowadzenia jak było to w przypadku "DC Odrodzenie". 

</doc>
<doc id="4781179" url="https://pl.wikipedia.org/wiki?curid=4781179" title="Edward Miś">
Edward Miś

Edward Miś (ur. 19 grudnia 1947 w Suchej Beskidzkiej) – polski lekkoatleta, wieloboista, medalista mistrzostw Polski, reprezentant Polski.
Kariera sportowa.
Był zawodnikiem Cracovii i Wawelu Kraków.
Na mistrzostwach Polski seniorów na otwartym stadionie zdobył jeden medal: brązowy w dziesięcioboju w 1974. W halowych mistrzostwach Polski seniorów wywalczył dwa medale: srebrny w siedmioboju w 1975 i brązowy w sześcioboju w 1974.
Reprezentował Polskę w zawodach Pucharze Europy w wielobojach. W 1975 był 17. w półfinale, z wynikiem 7043, a w finale - 18., z wynikiem 7314.
Jego wnuczką jest lekkoatletka Gaja Wota
Rekord życiowy w dziesięcioboju: 7481 (17.06.1975), według tabel obowiązujących od 1985.

</doc>
<doc id="4781184" url="https://pl.wikipedia.org/wiki?curid=4781184" title="Henryk Sokół">
Henryk Sokół

Henryk Sokół (ur. 12 kwietnia 1954) – polski lekkoatleta, wieloboista, medalista Polski.
Kariera sportowa.
Był zawodnikiem Radomiaka i Wawelu Kraków.
Na mistrzostwach Polski seniorów na otwartym stadionie zdobył jeden medal: brązowy w dziesięcioboju w 1978. 
Rekord życiowy w dziesięcioboju: 7539 (6.09.1981), według tabel obowiązujących od 1985.

</doc>
<doc id="4781186" url="https://pl.wikipedia.org/wiki?curid=4781186" title="Stanisław Steczyński">
Stanisław Steczyński

Stanisław Steczyński, ps. „Mścisław” (ur. 24 września 1889 w Busku-Zdroju, zm. 5 lipca 1916 pod Polską Górą) – podporucznik Legionów Polskich, działacz niepodległościowy, uczestnik I wojny światowej, kawaler Orderu Virtuti Militari.
Życiorys.
Urodził się 24 września 1889 w Busku Zdroju, w ówczesnym powiecie stopnickim guberni kieleckiej, w rodzinie Karola i Joanny z Jureckich. We Lwowie był uczniem średniej szkoły rolniczej. Członek Polskiej Partii Socjalistycznej – Frakcji Rewolucyjnej w Królestwie Polskim oraz Związku Strzeleckiego we Lwowie.
W sierpniu 1914 wstąpił w szeregi Legionów Polskich, gdzie otrzymał przydział do 6 kompanii 5 pułku piechoty. W pułku został mianowany podporucznikiem oraz wyznaczony na stanowisko dowódcy plutonu. Pokazał swoją odwagę oraz zdecydowanie podczas bitwy pod Kostiuchnówką, gdzie wykonał nagły i śmiały atak na Polską Górę zdobywając okopy w których znajdował się ukryty nieprzyjaciel. Zginął w czasie walki z wrogiem. Za czyn swój wyróżniony pośmiertnie nadaniem Krzyża Srebrnego Orderu Virtuti Militari. Był kawalerem.

</doc>
<doc id="4781187" url="https://pl.wikipedia.org/wiki?curid=4781187" title="Audio Two">
Audio Two

Audio Two – amerykański duet hip-hopowy założony w 1985 roku na nowojorskim Brooklynie przez dwóch braci, rapera Kirka „Milk Dee” Robinson i DJ-a/producenta Nata „Gizmo”. Audio Two określani są często mianem grupy jednego przeboju, a to za sprawą utworu „Top Billin'”, który przyniósł im dużą popularność w środowisku hip-hopowym stając się jednym z najczęściej samplowanych utworów w historii.

</doc>
<doc id="4781190" url="https://pl.wikipedia.org/wiki?curid=4781190" title="Roman Fostriak">
Roman Fostriak

Roman Fostriak (ur. 9 kwietnia 1955 w Zielonej Górze) – polski lekkoatleta, wieloboista, medalista mistrzostw Polski, reprezentant Polski.
Kariera sportowa.
Był zawodnikiem Budowlanych Kielce, jego trenerem był Zdzisław Furmanek.
Na mistrzostwach Polski seniorów na otwartym stadionie zdobył jeden medal: brązowy w dziesięcioboju w 1979.
Reprezentował Polskę w zawodach Pucharze Europy w wielobojach, zajmując w 1979 16. miejsce w finale, z wynikiem 7347.
Rekord życiowy w dziesięcioboju: 7593 (8.08.1979), według tabel obowiązujących od 1985.

</doc>
<doc id="4781192" url="https://pl.wikipedia.org/wiki?curid=4781192" title="Novo Sarajevo">
Novo Sarajevo



</doc>
<doc id="4781200" url="https://pl.wikipedia.org/wiki?curid=4781200" title="Leszek Smajdor">
Leszek Smajdor

Leszek Smajdor (ur. 17 lutego 1958 w Nowym Sączu) – polski lekkoatleta, wieloboista, medalista mistrzostw Polski, reprezentant Polski.
Kariera sportowa.
Był zawodnikiem Chemika Kędzierzyn-Koźle i Górnika Zabrze.
Na mistrzostwach Polski seniorów na otwartym stadionie zdobył dwa medale: srebrny w sztafecie 4 x 100 metrów w 1985 i brązowy w dziesięcioboju w 1980. 
Reprezentował Polskę w zawodach Pucharze Europy w wielobojach, zajmując w 1979 18. miejsce w finale, z wynikiem 7192.
Rekord życiowy w dziesięcioboju: 7785 (4.09.1983), według tabel obowiązujących od 1985, w siedmioboju w hali: 5736 (26.02.1984).

</doc>
<doc id="4781203" url="https://pl.wikipedia.org/wiki?curid=4781203" title="Never Boring">
Never Boring

Never Boring – kompilacja pudełkowa utworów solowych autorstwa angielskiego muzyka Freddiego Mercury'ego. Album ukazał się 11 października 2019 roku. Pudełko zawiera trzy płyty CD, kolekcję filmów na Blu-Ray i DVD, a także 120-stronicową książkę w twardej oprawie. Wszystkie dyski zostały też wydane w wersji streamingowej i na płycie winylowej.
W 2019 roku album dostał się na 18. miejsce UK Albums Chart, na 6. miejsce Scottish Albums, 21. miejsce w Australii i 32. w Polsce. 

</doc>
<doc id="4781206" url="https://pl.wikipedia.org/wiki?curid=4781206" title="Andrzej Langowski">
Andrzej Langowski

Andrzej Langowski (ur. 15 lipca 1959 w Tczewie) – polski lekkoatleta, wieloboista, medalista mistrzostw Polski, reprezentant Polski.
Kariera sportowa.
Był zawodnikiem AZS Gdańsk, Gryfa Słupsk i Bałtyku Gdynia.
Na mistrzostwach Polski seniorów na otwartym stadionie zdobył jeden medal: brązowy w dziesięcioboju w 1985. W halowych mistrzostwach Polski seniorów wywalczył dwa brązowe medale w siedmioboju: w 1983 i 1984.
Reprezentował Polskę w zawodach Grupy A Pucharu Europy w wielobojach, zajmując w 1985 14. miejsce, z wynikiem 7473.
Rekord życiowy w dziesięcioboju: 7834 (7 lipca 1985), w siedmioboju w hali: 5821 (26 luty 1984).

</doc>
<doc id="4781211" url="https://pl.wikipedia.org/wiki?curid=4781211" title="Postwar Polish Poetry">
Postwar Polish Poetry

Postwar Polish Poetry. An Anthology – antologia polskiej poezji powojennej w wyborze, przekładzie i opracowaniu Czesława Miłosza, wydana po raz pierwszy w Stanach Zjednoczonych w 1965 r.
Inspiratorem powstania antologii był przyjaciel Miłosza – amerykański trapista Thomas Merton, który także zarekomendował ją renomowanemu wydawnictwu. On też był autorem obszernej noty, która pojawiła się na okładce książki. Pierwsze wydanie ukazało się w 1965 r. (Garden City, N. Y., Doubleday &amp; Company) i zawierało 72 wiersze opublikowane w latach 1956-1964 autorstwa 21 poetów. W tłumaczeniu niektórych utworów pomagali autorowi: Lawrence Davis, Peter dale Scott, Mac Goodman, Reuel Wilson i Richard Lourie. Kilkanaście przekładów było wcześniej drukowanych w anglo-amerykańskim miesięczniku literackim „Encounter” oraz w gazecie niedzielnej The Observer. Drugie wydanie antologii w niezmienionym kształcie ukazało się w 1970 r. (Harmondsworth, Penguin Books). 
Trzecie, znacznie porzeszone, wzbogacone o czterech nowych autorów, wydane w 1983 r. (Berkeley – Los Angeles – London, University of California Press) zawierało już 125 wierszy następujących poetów: Leopold Staff, Antoni Słonimski, Jarosław Iwaszkiewicz, Kazimierz Wierzyński, Aleksander Wat, Julian Przyboś, Mieczysław Jastrun, Witold Gombrowicz (dwa monologi z dramatu "Ślub"), Adam Ważyk, Anna Świrszczyńska, Czesław Miłosz, Tadeusz Różewicz, Tymoteusz Karpowicz, Miron Białoszewski, Wisława Szymborska, Zbigniew Herbert, Tadeusz Nowak, Bogdan Czaykowski, Jerzy Harasymowicz, Stanisław Grochowiak, Jarosław Marek Rymkiewicz, Ernest Bryll, Urszula Kozioł, Stanisław Barańczak, Adam Zagajewski.
Najwięcej miejsca poświęcił Miłosz Herbertowi (18 wierszy), Watowi i Różewiczowi, Ze swojego dorobku wybrał 6 utworów: "Przedmowa, Biedny chrześcijanin patrzy na getto, Piosenka o końcu świata, Trzy rozmowy o cywilizacji" (II) oraz fragmenty dwóch poematów: "Po ziemi naszej" – III, VII, VIII, XI, XIV i "Gucio zaczarowany" – V, VII, VIII ("Dedication; A Poor Christian Looks at the Ghetto; A Song on the End of the World; From „Throughout Our Lands”; Advice; From „Bobo's Metamorphosis”"). W kilkunastu przypadkach wykorzystał tłumaczenia innych autorów (Antony Graham, Frank Kujawinski, Magnus Jan Krynski, Robert A. Maguire). Wszystkie zestawy wierszy poprzedzone zostały krótkimi biogramami i charakterystykami autorów występujących w antologii.
Antologia Miłosza była pierwszą tak obszerną prezentacją współczesnej poezji w języku angielskim i wywarła znaczny wpływ na młodą generację poetów i krytyków amerykańskich. W 1974 r. polski PEN-Club przyznał Miłoszowi nagrodę w dziedzinie przekładów za wkład w upowszechnianie literatury polskiej na zachodzie.

</doc>
<doc id="4781218" url="https://pl.wikipedia.org/wiki?curid=4781218" title="Parafia św. Mikołaja w Lille">
Parafia św. Mikołaja w Lille

Parafia św. Mikołaja – parafia prawosławna w Lille. Należy do dekanatu Beneluksu Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Parafia została utworzona w 1925 r. przez rosyjskich białych emigrantów. Początkowo korzystała ze świątyni Kościoła Reformowanego. Cerkiew parafialną zbudowano i poświęcono w 1936 r.
Nabożeństwa celebrowane są co tydzień w języku francuskim, według nowego stylu.
Proboszczem jest ks. Jean Maquart.

</doc>
<doc id="4781220" url="https://pl.wikipedia.org/wiki?curid=4781220" title="Golo Brdo (Chorwacja)">
Golo Brdo (Chorwacja)



</doc>
<doc id="4781225" url="https://pl.wikipedia.org/wiki?curid=4781225" title="Igrzyska Afrykańskie 1965">
Igrzyska Afrykańskie 1965

1. Igrzyska Afrykańskie – multidyscyplinarne zawody sportowe, które odbyły się w Brazzaville między 18 a 25 lipca 1965 roku.
Dyscypliny.
Rozegrano zawody w 10 dyscyplinach sportowych:
Klasyfikacja medalowa.
Legenda:

</doc>
<doc id="4781227" url="https://pl.wikipedia.org/wiki?curid=4781227" title="Čemernica (Chorwacja)">
Čemernica (Chorwacja)

Čemernica – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 653 mieszkańców.

</doc>
<doc id="4781228" url="https://pl.wikipedia.org/wiki?curid=4781228" title="Golo Brdo (żupania virowiticko-podrawska)">
Golo Brdo (żupania virowiticko-podrawska)

Golo Brdo – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 364 mieszkańców.

</doc>
<doc id="4781229" url="https://pl.wikipedia.org/wiki?curid=4781229" title="Jerzy Hołoweńko">
Jerzy Hołoweńko

Jerzy Hołoweńko (ur. 13 czerwca 1965) – polski lekkoatleta, wieloboista, halowy mistrz Polski, reprezentant Polski.
Kariera sportowa.
Był zawodnikiem Cracovii i Wawelu Kraków.
Na mistrzostwach Polski seniorów na otwartym stadionie zdobył dwa srebrne medale: w sztafecie 4 x 400 metrów w 1988 i dziesięcioboju w 1991. W halowych mistrzostwach Polski seniorów wywalczył dwa medale: złoty w ośmioboju w 1989 i brązowy w siedmioboju w 1990.
Rekord życiowy w dziesięcioboju: 7667 (28.05.1989), w siedmioboju w hali: 5427 (18.02.1990).

</doc>
<doc id="4781230" url="https://pl.wikipedia.org/wiki?curid=4781230" title="Jasenaš">
Jasenaš

Jasenaš – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 77 mieszkańców.

</doc>
<doc id="4781232" url="https://pl.wikipedia.org/wiki?curid=4781232" title="Korija">
Korija

Korija – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 767 mieszkańców.

</doc>
<doc id="4781233" url="https://pl.wikipedia.org/wiki?curid=4781233" title="Milanovac (miasto Virovitica)">
Milanovac (miasto Virovitica)

Milanovac – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 1711 mieszkańców.

</doc>
<doc id="4781234" url="https://pl.wikipedia.org/wiki?curid=4781234" title="Podgorje (żupania virowiticko-podrawska)">
Podgorje (żupania virowiticko-podrawska)

Podgorje – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 833 mieszkańców.

</doc>
<doc id="4781235" url="https://pl.wikipedia.org/wiki?curid=4781235" title="Kosmoloty (serial animowany)">
Kosmoloty (serial animowany)



</doc>
<doc id="4781237" url="https://pl.wikipedia.org/wiki?curid=4781237" title="Rezovac">
Rezovac

Rezovac – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 1303 mieszkańców.

</doc>
<doc id="4781239" url="https://pl.wikipedia.org/wiki?curid=4781239" title="Rezovačke Krčevine">
Rezovačke Krčevine

Rezovačke Krčevine – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 331 mieszkańców.

</doc>
<doc id="4781241" url="https://pl.wikipedia.org/wiki?curid=4781241" title="Sveti Đurađ (żupania virowiticko-podrawska)">
Sveti Đurađ (żupania virowiticko-podrawska)

Sveti Đurađ – wieś w Chorwacji, w żupanii virowiticko-podrawskiej, w mieście Virovitica. W 2011 roku liczyła 564 mieszkańców.

</doc>
<doc id="4781243" url="https://pl.wikipedia.org/wiki?curid=4781243" title="Bakić">
Bakić

Bakić – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 537 mieszkańców.

</doc>
<doc id="4781245" url="https://pl.wikipedia.org/wiki?curid=4781245" title="Bistrica (Chorwacja)">
Bistrica (Chorwacja)

Bistrica – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 165 mieszkańców.

</doc>
<doc id="4781246" url="https://pl.wikipedia.org/wiki?curid=4781246" title="Donji Meljani">
Donji Meljani

Donji Meljani – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 259 mieszkańców.

</doc>
<doc id="4781247" url="https://pl.wikipedia.org/wiki?curid=4781247" title="Golenić">
Golenić

Golenić – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 22 mieszkańców.

</doc>
<doc id="4781249" url="https://pl.wikipedia.org/wiki?curid=4781249" title="Gornji Miholjac">
Gornji Miholjac

Gornji Miholjac – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 304 mieszkańców.

</doc>
<doc id="4781250" url="https://pl.wikipedia.org/wiki?curid=4781250" title="Ivanbrijeg">
Ivanbrijeg

Ivanbrijeg – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 30 mieszkańców.

</doc>
<doc id="4781251" url="https://pl.wikipedia.org/wiki?curid=4781251" title="Kozice (Chorwacja)">
Kozice (Chorwacja)

Kozice – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 511 mieszkańców.

</doc>
<doc id="4781252" url="https://pl.wikipedia.org/wiki?curid=4781252" title="Lukavac (Chorwacja)">
Lukavac (Chorwacja)

Lukavac – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 99 mieszkańców.

</doc>
<doc id="4781253" url="https://pl.wikipedia.org/wiki?curid=4781253" title="Markovo (Chorwacja)">
Markovo (Chorwacja)

Markovo – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 131 mieszkańców.

</doc>
<doc id="4781254" url="https://pl.wikipedia.org/wiki?curid=4781254" title="Forgive Me Friend">
Forgive Me Friend

Forgive Me Friend – singel szwedzkiego duetu Smith &amp; Thell wydany wspólnie z udziałem Swedish Jam Factory 10 sierpnia 2018 roku przez wytwórnię Playground Music. Utwór został wydany na minialbumie "Telephone Wires", którego premiera odbyła się 9 stycznia 2019 roku oraz na wydanym 5 lutego 2021 albumie "Pixie's Parasol".
Premiera telewizyjna odbyła się 15 sierpnia 2018 w programie "Sommarkrysset".
Akustyczna wersja piosenki po raz pierwszy została zaprezentowana 12 listopada 2018, a oficjalne wydanie nastąpiło 18 kwietnia 2019.
Smith &amp; Thell tak mówią o utworze: 

</doc>
<doc id="4781255" url="https://pl.wikipedia.org/wiki?curid=4781255" title="Medinci">
Medinci

Medinci – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 200 mieszkańców.

</doc>
<doc id="4781258" url="https://pl.wikipedia.org/wiki?curid=4781258" title="Novi Senkovac">
Novi Senkovac

Novi Senkovac – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 301 mieszkańców.

</doc>
<doc id="4781259" url="https://pl.wikipedia.org/wiki?curid=4781259" title="Radosavci">
Radosavci

Radosavci – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 99 mieszkańców.

</doc>
<doc id="4781260" url="https://pl.wikipedia.org/wiki?curid=4781260" title="Sladojevački Lug">
Sladojevački Lug

Sladojevački Lug – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 90 mieszkańców.

</doc>
<doc id="4781261" url="https://pl.wikipedia.org/wiki?curid=4781261" title="Sladojevci">
Sladojevci

Sladojevci – wieś w Chorwacji, w żupanii virowiticko-podrawskiej, w mieście Slatina. W 2011 roku liczyła 730 mieszkańców.

</doc>
<doc id="4781265" url="https://pl.wikipedia.org/wiki?curid=4781265" title="Bijeljevina Orahovička">
Bijeljevina Orahovička

Bijeljevina Orahovička – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 37 mieszkańców.

</doc>
<doc id="4781267" url="https://pl.wikipedia.org/wiki?curid=4781267" title="Włodzimierz Jurkowski">
Włodzimierz Jurkowski

Włodzimierz Jurkowski (ur. 26 października 1955) – polski lekkoatleta, wieloboista, halowy mistrz Polski, reprezentant Polski.
Kariera sportowa.
Był zawodnikiem Legii Warszawa.
W halowych mistrzostwach Polski seniorów wywalczył dwa medale w siedmioboju: złoty w 1978 i brązowy w 1977. Najbliżej medalu na mistrzostwach Polski seniorów na otwartym stadionie był w 1976, kiedy to zajął 6. miejsce w dziesięcioboju, w tej samej konkurencji był 7. w 1977. 
Reprezentował Polskę w zawodach finału Pucharu Europy w wielobojach, zajmując w 1977 23. miejsce, z wynikiem 7168.
Rekord życiowy w dziesięcioboju: 7288 (30.07.1977), według tabel obowiązujących od 1985, w siedmioboju w hali: 5416 (26.02.1978).

</doc>
<doc id="4781268" url="https://pl.wikipedia.org/wiki?curid=4781268" title="Crkvari">
Crkvari

Crkvari – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 128 mieszkańców.

</doc>
<doc id="4781273" url="https://pl.wikipedia.org/wiki?curid=4781273" title="Dolci (wieś)">
Dolci (wieś)

Dolci – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 286 mieszkańców.

</doc>
<doc id="4781274" url="https://pl.wikipedia.org/wiki?curid=4781274" title="Donja Pištana">
Donja Pištana

Donja Pištana – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 239 mieszkańców.

</doc>
<doc id="4781275" url="https://pl.wikipedia.org/wiki?curid=4781275" title="Duzluk">
Duzluk

Duzluk – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 163 mieszkańców.

</doc>
<doc id="4781277" url="https://pl.wikipedia.org/wiki?curid=4781277" title="Gornja Pištana">
Gornja Pištana

Gornja Pištana – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 5 mieszkańców.

</doc>
<doc id="4781279" url="https://pl.wikipedia.org/wiki?curid=4781279" title="Karlovac Feričanački">
Karlovac Feričanački

Karlovac Feričanački – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 12 mieszkańców.

</doc>
<doc id="4781281" url="https://pl.wikipedia.org/wiki?curid=4781281" title="Tomasz Sowiński (fizyk)">
Tomasz Sowiński (fizyk)

Tomasz Sowiński (ur. 12 marca 1981 w Gorzowie Wielkopolskim) – polski fizyk teoretyk, doktor habilitowany nauk fizycznych specjalizujący się w fizyce ultra-zimnych gazów atomowych, w szczególności w fizyce układów silnie skorelowanych o niewielkiej liczbie cząstek.
Życiorys.
Studiował fizykę na Wydziale Fizyki Uniwersytetu Warszawskiego, gdzie obronił pracę magisterską (2005) a następnie pracę doktorską (2008) przygotowane pod kierunkiem prof. Iwo Białynickiego-Biruli. W latach 2003-2009 pracował w Centrum Fizyki Teoretycznej PAN najpierw na stanowisku technicznym, a od roku 2005 jako asystent. W latach 2009-2012 był adiunktem na Wydziale Biologii i Nauk o Środowisku UKSW, a od roku 2010 pracuje w Instytucie Fizyki PAN, gdzie w roku 2015 uzyskał stopień naukowy doktora habilitowanego nauk fizycznych. W latach 2012-2013 odbył staż podoktorski w grupie Macieja Lewensteina w ICFO w Barcelonie. W latach 2016-2017 pełnił funkcję Zastępcy Dyrektora ds. Naukowych w Instytucie Fizyki PAN. Jest członkiem Rady Naukowej Instytutu Fizyki PAN oraz Krajowego Centrum Informatyki Kwantowej Uniwersytetu Gdańskiego.
Dorobek naukowy.
W jego dorobku znajduje się ponad 50 publikacji naukowych. Kierował kilkoma projektami badawczymi, był także stypendystą Fundacji na Rzecz Nauki Polskiej w programie KOLUMB. Wypromował dwóch doktorów i był promotorem pomocniczym w jednym przewodzie doktorskim. Był też opiekunem kilku prac magisterskich oraz licencjackich. Za swoją działalność naukową w roku 2015 otrzymał Nagrodę im. Stefana Pieńkowskiego Wydziału III Polskiej Akademii Nauk.
Popularyzacja nauki.
Oprócz pracy naukowej jest aktywnym popularyzatorem nauki. Jest autorem lub współautorem ponad 60 artykułów popularnonaukowych, kilku krótkometrażowych filmów popularnonakowych. W latach 2006-2010 publikował artykuły popularnonaukowe w najstarszym polskim miesięczniku popularnonaukowym "Młody Technik". Był kilkukrotnie nominowany do nagrody Popularyzator Nauki, a w roku 2008 otrzymał tytuł Złoty Umysł – Mistrz Popularyzacji Nauki w konukrsie organizowanym przez Prezesa Polskiej Akademii Nauk. Jest członkiem Rady Programowej Centrum Nauki Kopernik.
Ciekawostki.
W roku 2009 razem z Łukaszem Turskim i Tomaszem Witkowskim był inicjatorem „Listu otwartego w obronie rozumu” adresowanego do ówczesnej minister pracy i polityki społecznej Jolanty Fedak. List był reakcją środowiska naukowego na dokument ministerstwa o nazwie "Klasyfikacja zawodów i specjalności", w którym znajdowała się lista profesji takich jak astrolog, wróżbita, bioenergoterapeuta, refleksolog czy radiesteta. Klasyfikacja zawierała także dokładne definicje tych zawodów, które wg autorów listu były całkowicie pozbawione podstaw racjonalnego myślenia. List został podpisany przez przeszło 4900 osób i odbił się szerokim echem w mediach, a także był przedmiotem interpelacji poselskiej Zbigniewa Matuszczaka. Kwestionowane profesje wciąż znajdują się w oficjalnym wykazie zawodów.

</doc>
<doc id="4781282" url="https://pl.wikipedia.org/wiki?curid=4781282" title="Kokočak">
Kokočak

Kokočak – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 14 mieszkańców.

</doc>
<doc id="4781283" url="https://pl.wikipedia.org/wiki?curid=4781283" title="Magadinovac">
Magadinovac

Magadinovac – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 11 mieszkańców.

</doc>
<doc id="4781284" url="https://pl.wikipedia.org/wiki?curid=4781284" title="Nova Jošava">
Nova Jošava

Nova Jošava – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 182 mieszkańców.

</doc>
<doc id="4781285" url="https://pl.wikipedia.org/wiki?curid=4781285" title="Stara Jošava">
Stara Jošava

Stara Jošava – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 240 mieszkańców.

</doc>
<doc id="4781286" url="https://pl.wikipedia.org/wiki?curid=4781286" title="Šumeđe">
Šumeđe

Šumeđe – wieś w Chorwacji, w żupanii virowiticko-podrawskiej, w mieście Orahovica. W 2011 roku liczyła 33 mieszkańców.

</doc>
<doc id="4781287" url="https://pl.wikipedia.org/wiki?curid=4781287" title="Tadeusz Pawlata">
Tadeusz Pawlata

Tadeusz Pawlata – polski strzelec, medalista mistrzostw Europy, trener. Podporucznik ludowego Wojska Polskiego.
Zawodnik sekcji strzeleckiej Zawiszy Bydgoszcz założonej przez Stefana Masztaka, z którym prowadził nabór zawodników do klubu. Był także trenerem, jednym z jego podopiecznych był Romuald Siemionow.
Zdobył brązowy medal podczas Spartakiady Armii Zaprzyjaźnionych w 1958 roku. Jego największym międzynarodowym osiągnięciem był srebrny medal drużynowo w karabinie standardowym z 300 metrów na mistrzostwach Europy w 1965 roku w Kairze (jego partnerami byli: Stefan Masztak, Tadeusz Skrzep i Józef Sadurski). Zdobył 492 punkty, co było ostatnim wynikiem w polskiej drużynie.

</doc>
<doc id="4781288" url="https://pl.wikipedia.org/wiki?curid=4781288" title="Bogusław Frączek">
Bogusław Frączek

Bogusław Frączek (ur. 7 października 1956) – polski lekkoatleta, wieloboista, medalista mistrzostw Polski, reprezentant Polski.
Kariera sportowa.
Był zawodnikiem AZS Warszawa.
Na mistrzostwach Polski seniorów na otwartym stadionie zdobył dwa srebrne medale w sztafecie 4 x 400 metrów: w 1977 i 1978. Najbliżej medalu indywidualnie był w 1978, kiedy w dziesięcioboju zajął 4. miejsce. 
Reprezentował Polskę w zawodach Pucharze Europy w wielobojach, zajmując w 1979 18. miejsce w półfinale, z wynikiem 7188.
Rekord życiowy w dziesięcioboju: 7542 (15.06.1980), według tabel obowiązujących od 1985, w siedmioboju w hali: 5324 (20.02.1983).

</doc>
<doc id="4781292" url="https://pl.wikipedia.org/wiki?curid=4781292" title="Bebrina">
Bebrina

Bebrina – wieś w Chorwacji, w żupanii brodzko-posawskiej, siedziba gminy Bebrina. W 2011 roku liczyła 494 mieszkańców.

</doc>
<doc id="4781293" url="https://pl.wikipedia.org/wiki?curid=4781293" title="Bedekovčina">
Bedekovčina

Bedekovčina – wieś w Chorwacji, w żupanii krapińsko-zagorskiej, siedziba gminy Bedekovčina. W 2011 roku liczyła 3400 mieszkańców.

</doc>
<doc id="4781295" url="https://pl.wikipedia.org/wiki?curid=4781295" title="Bedenica">
Bedenica

Bedenica – wieś w Chorwacji, w żupanii zagrzebskiej, siedziba gminy Bedenica. W 2011 roku liczyła 555 mieszkańców.

</doc>
<doc id="4781296" url="https://pl.wikipedia.org/wiki?curid=4781296" title="Bednja">
Bednja

Bednja – wieś w Chorwacji, w żupanii varażdińskiej, siedziba gminy Bednja. W 2011 roku liczyła 677 mieszkańców.

</doc>
<doc id="4781297" url="https://pl.wikipedia.org/wiki?curid=4781297" title="Józef Brama">
Józef Brama

Józef Franciszek Brama (ur. 1949) – polski działacz związkowy i inżynier rolnik, w latach 1990–1991 podsekretarz stanu w Ministerstwie Rolnictwa i Gospodarki Żywnościowej.
Życiorys.
Pochodzi z gminy Halinów, w 1975 wyróżniony tytułem "Wzorowego młodego rolnika". Działał w Niezależnym Samorządnym Związku Zawodowym Rolników Indywidualnych „Solidarność”, uczestniczył m.in. w audiencji u kardynała Stefana Wyszyńskiego w lutym 1981. Od 16 listopada 1990 do 16 stycznia 1991 pełnił funkcję podsekretarza stanu w Ministerstwie Rolnictwa i Gospodarki Żywnościowej (jako reprezentant rolniczej „Solidarności”).

</doc>
<doc id="4781299" url="https://pl.wikipedia.org/wiki?curid=4781299" title="Belica (Chorwacja)">
Belica (Chorwacja)

Belica – wieś w Chorwacji, w żupanii medzimurskiej, siedziba gminy Belica. W 2011 roku liczyła 2278 mieszkańców.

</doc>
<doc id="4781300" url="https://pl.wikipedia.org/wiki?curid=4781300" title="Beretinec">
Beretinec

Beretinec – wieś w Chorwacji, w żupanii varażdińskiej, siedziba gminy Beretinec. W 2011 roku liczyła 1040 mieszkańców.

</doc>
<doc id="4781301" url="https://pl.wikipedia.org/wiki?curid=4781301" title="Bilje (Chorwacja)">
Bilje (Chorwacja)

Bilje (węg. Bellye) – wieś w Chorwacji, w żupanii osijecko-barańskiej, siedziba gminy Bilje. W 2011 roku liczyła 559 mieszkańców.

</doc>
<doc id="4781302" url="https://pl.wikipedia.org/wiki?curid=4781302" title="Bizovac">
Bizovac

Bizovac – wieś w Chorwacji, w żupanii osijecko-barańskiej, siedziba gminy Bizovac. W 2011 roku liczyła 2043 mieszkańców.

</doc>
<doc id="4781303" url="https://pl.wikipedia.org/wiki?curid=4781303" title="Bogdanovci">
Bogdanovci

Bogdanovci – wieś w Chorwacji, w żupanii vukowarsko-srijemskiej, siedziba gminy Bogdanovci. W 2011 roku liczyła 710 mieszkańców.

</doc>
<doc id="4781304" url="https://pl.wikipedia.org/wiki?curid=4781304" title="Bosiljevo (żupania karlowacka)">
Bosiljevo (żupania karlowacka)

Bosiljevo (dawniej "Popovci Bosiljevo") – wieś w Chorwacji, w żupanii karlowackiej, siedziba gminy Bosiljevo. W 2011 roku liczyła 63 mieszkańców.
Charakterystyka.
Bosiljevo jest położone 27 km na południowy zachód od Karlovaca, na wysokości 190 m n.p.m. Leży przy skrzyżowaniu autostrad A1 (Zagrzeb – Split – Ploče) i A6 (Rijeka – Zagrzeb). Miejscowa gospodarka oparta jest na rolnictwie.
Historia.
Pierwsza wzmianka o Bosiljevie pochodzi z 1334 roku. Od XIV do XVII wieku był własnością rodu Frankapanich, a następnie należał do Erdődych i Auerspergów. W XVI wieku miały miejsce najazdy osmańskie.

</doc>
<doc id="4781305" url="https://pl.wikipedia.org/wiki?curid=4781305" title="Brckovljani">
Brckovljani

Brckovljani – wieś w Chorwacji, w żupanii zagrzebskiej, siedziba gminy Brckovljani. W 2011 roku liczyła 1542 mieszkańców.

</doc>
<doc id="4781306" url="https://pl.wikipedia.org/wiki?curid=4781306" title="Brdovec">
Brdovec

Brdovec – wieś w Chorwacji, w żupanii zagrzebskiej, siedziba gminy Brdovec. W 2011 roku liczyła 2801 mieszkańców.

</doc>
<doc id="4781307" url="https://pl.wikipedia.org/wiki?curid=4781307" title="Brestovac (Chorwacja)">
Brestovac (Chorwacja)

Brestovac – wieś w Chorwacji, w żupanii pożedzko-slawońskiej, siedziba gminy Brestovac. W 2011 roku liczyła 670 mieszkańców.

</doc>
<doc id="4781308" url="https://pl.wikipedia.org/wiki?curid=4781308" title="Plagionotus bobelayei">
Plagionotus bobelayei



</doc>
<doc id="4781310" url="https://pl.wikipedia.org/wiki?curid=4781310" title="Breznica (Chorwacja)">
Breznica (Chorwacja)

Breznica – wieś w Chorwacji, w żupanii varażdińskiej, siedziba gminy Breznica. W 2011 roku liczyła 814 mieszkańców.

</doc>
<doc id="4781311" url="https://pl.wikipedia.org/wiki?curid=4781311" title="Breznički Hum">
Breznički Hum

Breznički Hum – wieś w Chorwacji, w żupanii varażdińskiej, siedziba gminy Breznički Hum. W 2011 roku liczyła 497 mieszkańców.

</doc>
<doc id="4781312" url="https://pl.wikipedia.org/wiki?curid=4781312" title="Brod Moravice">
Brod Moravice

Brod Moravice – wieś w Chorwacji, w żupanii primorsko-gorskiej, siedziba gminy Brod Moravice. W 2011 roku liczyła 358 mieszkańców.

</doc>
<doc id="4781314" url="https://pl.wikipedia.org/wiki?curid=4781314" title="Brodski Stupnik">
Brodski Stupnik

Brodski Stupnik – wieś w Chorwacji, w żupanii brodzko-posawskiej, siedziba gminy Brodski Stupnik. W 2011 roku liczyła 1586 mieszkańców.

</doc>
<doc id="4781315" url="https://pl.wikipedia.org/wiki?curid=4781315" title="Brtonigla">
Brtonigla

Brtonigla () – wieś w Chorwacji, w żupanii istryjskiej, siedziba gminy Brtonigla. W 2011 roku liczyła 805 mieszkańców.

</doc>
<doc id="4781316" url="https://pl.wikipedia.org/wiki?curid=4781316" title="Bukovlje (Chorwacja)">
Bukovlje (Chorwacja)

Bukovlje – wieś w Chorwacji, w żupanii brodzko-posawskiej, siedziba gminy Bukovlje. W 2011 roku liczyła 1982 mieszkańców.

</doc>
<doc id="4781317" url="https://pl.wikipedia.org/wiki?curid=4781317" title="The Singles Collection Volume 4">
The Singles Collection Volume 4

The Singles Collection, Volume 4 – limitowana edycja albumu zespołu Queen. Czwarta i zarazem ostatnia seria kompilacji wersji pudełkowej albumu. Album zawiera zremasterowane wersje 13 piosenek zespołu. Płyta została wydana 18 października 2010 roku.
Utwory.
Dysk 1
Dysk 2
Dysk 3
Dysk 4
Dysk 5
Dysk 6
Dysk 7
Dysk 8
Dysk 9
Dysk 10
Dysk 11
Dysk 12
Dysk 13

</doc>
<doc id="4781319" url="https://pl.wikipedia.org/wiki?curid=4781319" title="Tomasz Wites">
Tomasz Wites

Tomasz Michał Wites (ur. 1977) – polski geograf, specjalista w zakresie geografii ludności i geografii regionalnej, wykładowca Wydziału Geografii i Studiów Regionalnych Uniwersytetu Warszawskiego.
Życiorys.
W 2001 roku ukończył z wyróżnieniem geograficzne studia magisterskie oraz uzupełniające Studium Ochrony Środowiska na Uniwersytecie Warszawskim. Doktoryzował się na macierzystej uczelni na podstawie napisanej pod kierunkiem Floriana Plita rozprawy zatytułowanej "Przestrzenne zróżnicowanie oraz przyczyny wyludniania Syberii i rosyjskiego Dalekiego Wschodu". Praca została wyróżniona nagrodą Dziekana WGiSR. Stopień naukowy doktora habilitowanego uzyskał w 2020 r. w oparciu o pracę "Patologia społeczna. Perspektywa geograficzna". Obszar jego obserwacji i badań naukowych obejmuje państwa byłego ZSRR (Rosję, Kazachstan, Mołdawię, Ukrainę) oraz Chiny i Indie. Specjalizuje się w geografii regionalnej, w szczególności w badaniach ludnościowych.
W latach 2002–2004 pracował jako nauczyciel geografii w VI Liceum Ogólnokształcącym im. Tadeusza Reytana w Warszawie. Od 2005 r. zawodowo związany z Uniwersytetem Warszawskim, gdzie kieruje Katedrą Geografii Regionalnej i Politycznej. W latach 2008–2013 pracował jako adiunkt w Wyższej Szkole Hotelarstwa, Gastronomii i Turystyki w Warszawie.
Laureat stypendium tygodnika „Polityka” – Zostańcie z nami, stypendium Fundacji na rzecz Nauki Polskiej – START w 2008 r., laureat AZYMUTÓW – nagrody dla najlepszego pracownika dydaktycznego na kierunku geografia WGiSR UW oraz dwukrotnie Nagrody Rektora Uniwersytetu Warszawskiego. Wiceprzewodniczący Polskiego Towarzystwa Geograficznego (2020-), członek PTG od 2000 r.

</doc>
<doc id="4781324" url="https://pl.wikipedia.org/wiki?curid=4781324" title="Józef Bohdan Rogoyski">
Józef Bohdan Rogoyski

Józef Bohdan Rogoyski (także Rogojski, Rogójski) herbu Brochwicz (ur. 15 marca 1820 w Żarnowcu, w pow. krośnieńskim, zm. w lutym 1896 w Łodzi) – polski chemik, propagator nowoczesnego rolnictwa, przedsiębiorca.
Życiorys.
Uczył się w gimnazjach w Rzeszowie, Lwowie i Przemyślu, maturę uzyskał w Nowym Sączu. W latach 1840–1842 studiował na politechnice i Wyższej Szkole Weterynaryjnej w Wiedniu. Następnie w latach 1842–1844 gospodarował w odziedziczonych dobrach Łęki w pow. krośnieńskim. Potem służył w armii austriackiej jako kadet w pułku ułanów (1844–1846). Następnie odbył studia w Ecole de Chimie Pratique w Paryżu (1846–1850) pod kierunkiem Charlesa Frédérica Gerhardta. W 1850 uzyskał doktorat z filozofii i nauk przyrodniczych w Paryżu, gdzie w latach 1850–1853 prowadził badania nad siarczynami miedzi – w ich toku uzyskał pierwszy siarczyn miedziawo-amonowy i siarczyn miedziawy. Zajmował się także ustaleniem składu niektórych soli aminokobaltu (III) i otrzymał nową ich grupę znaną obecnie pod nazwą kobaltiaków. Podjął również zagadnienia słownictwa chemicznego. Przebywając we Francji zainteresował się także zagadnieniami rolnictwa. Odbył też kilka podróży w 1851 do Belgii, Holandii i Anglii, zaś w 1852 do Stanów Zjednoczonych oraz Turcji. W ich trakcie zwiedzał głównie zakłady ogrodnicze i wielkie majątki ziemskie.
Po powrocie do Polski, w latach 1854–1859 mieszkał w Krakowie, gdzie uczył chemii w tamtejszych gimnazjach. Miał także gospodarstwo rolne w Nowej Wsi, gdzie prowadził doświadczenia z nawozami oraz zajmował się ogrodnictwem. Współpracował z krakowskim "Tygodnikiem Rolniczo-Przemysłowym", zamieszczając w nim w części anonimowo liczne artykuły z różnych działów gospodarstwa wiejskiego, chemii, przyrodoznawstwa. Publikował też artykuły w warszawskim "Przeglądzie Rolniczo-Przemysłowym" i poznańskim "Ziemianinie". Od 1857 był członkiem Towarzystwa Naukowego Krakowskiego, zaś w latach 1857–1858 członkiem Komitetu Towarzystwa Rolniczego Krakowskiego. Członek korespondent Galicyjskiego Towarzystwa Gospodarskiego (1868–1884).
W 1859 przeniósł się do Królestwa Polskiego, gdzie został profesorem chemii i technologii chemicznej w Instytucie Gospodarstwa Wiejskiego i Leśnictwa w Marymoncie. Potem był nauczycielem chemii w Kielcach (1860–1862) i Radomiu (1863–1871). W 1863 uzyskał nagrodę na światowej wystawie w Londynie za rozprawę z chemii przesłaną francuskiej Akademii Nauk. W trakcie pobytu w Kielcach i Radomiu wygłaszał odczyty dla ziemian na tematy wchodzące w zakres gleboznawstwa i chemii rolnej, przeprowadzał analizy chemiczne próbek gleby i materiałów roślinnych. Zamieszczał także artykuły w "Gazecie Rolniczej" i "Kurierze Rolniczym".
W 1872 przeniósł się do Łodzi, gdzie przy wsparciu finansowym ziemian łódzkich zreorganizował i kierował następnie fabryką nawozów sztucznych (pudrety) w Nowej Brusie pod Łodzią, jednak przedsięwzięcie okazało się nieopłacalne i zakład zamknięto w 1873. W latach 1874–1878 odbył podróż na Ukrainę i do Turcji. Po powrocie do Łodzi próbował prowadzić różne przedsiębiorstwa techniczne, ale wszystkie te przedsięwzięcia okazały się nieudane a on sam stracił w nich resztę gotówki. Popierał wówczas lansowany przez Piotra A. Wereszczyńskiego (Korczaka) projekt założenie w Nowej Gwinei kolonii polskiej. Snuł także plany osadnictwa żydowskiego na Saharze w Afryce.
Zmarł w przytułku dla starców w Łodzi.
Prace Józefa Rogoyskiego.
Najpełniejsze zestawienie prac i publikacji Józefa Rogoyskiego przedstawił w 1911 Jan Zawidzki. Był niewątpliwie jednym z najbardziej płodnych polskich publicystów zajmujących się w XIX wieku tematyką rolniczą. Pozostawił liczne artykuły w sprawach dotyczących nawożenia i hodowli, a także kwestii społeczno-rolniczych. Był także autorem recenzji i tłumaczeń. Teksty te zamieszczał głównie w "Tygodniku Przemysłowo-Rolniczym" (1854–1862), w "Czasie" (1854–58), "Przeglądzie Rolniczo-przemysłowym i handlowym" (1857-1860), "Gazecie Rolniczej" (1869–1874, 1878–1879), "Ziemianinie" (1855–1873), "Kuryerze rolniczo-handlowym" i przemysłowym (1857 — 64), "Ekonomiście i Merkurym" (1859), "Bibliotece Rolniczej (1869-1873), "Kuryerze Rolniczym" (1882–1874), "Tygodniku przemysłowym i handlowym" (1873), "Tygodniku Rolniczym" (1877–1879), dodatku miesięcznym do "Przeglądu Tygodniowego" (1884), "Tellusie" (1387), "Przemysłowcu" (1888).
Rodzina.
Urodził się w rodzinie ziemiańskiej. Syn właściciela Żarnowca Jana de Matty (Jana Chrzciciela) Rogoyskiego (1762- 1831) i Tekli z Albertowskich (1795-1840). Był młodszym bratem pamiętnikarza Jędrzeja Rogoyskiego (1815-1862) a jego bratankiem był powstaniec styczniowy i burmistrz Tarnowa Witold Rogoyski (1841-1916). Miał także siostrę Lubinę (ur. 1822) żonę hrabiego Tytusa Miera (1810-1858). Nie ożenił się, żył w wolnym związku z Sarą Soświńską, z którą miał dwoje dzieci syna i córkę.

</doc>
<doc id="4781327" url="https://pl.wikipedia.org/wiki?curid=4781327" title="Burgundy School of Business">
Burgundy School of Business

Burgundy School of Business – europejska szkoła biznesowa posiadająca trzy kampusy: w Dijonie, Lyonie i Paryżu. Założona w 1899. We Francji posiada status grande école.
W 2019 roku BSB uplasowała się na 81 miejscu pośród wszystkich szkół biznesowych w Europie.
Programy studiów realizowane przez BSB posiadają potrójną akredytację przyznaną przez CGE, EQUIS oraz AACSB. Wśród najznamienitszych absolwentów tej uczelni znajdują się między innymi: dyrektor domu mody Möet &amp; Chandon Stéphane Baschiera i dyrektor domu mody Being Antoine Lesec.

</doc>
<doc id="4781329" url="https://pl.wikipedia.org/wiki?curid=4781329" title="École supérieure de commerce de Dijon-Bourgogne">
École supérieure de commerce de Dijon-Bourgogne



</doc>
<doc id="4781332" url="https://pl.wikipedia.org/wiki?curid=4781332" title="BSB">
BSB



</doc>
<doc id="4781338" url="https://pl.wikipedia.org/wiki?curid=4781338" title="Linia kolejowa nr 515">
Linia kolejowa nr 515

Linia kolejowa nr 515 - zelektryfikowana, jednotorowa linia kolejowa łącząca stację Białystok ze stacją Białystok Starosielce.
Przez pewien czas linia była nieczynna, a sieć trakcyjna została zdjęta w listopadzie 2018 roku w związku z przebudową ulicy Klepackiej oraz budową bezkolizyjnego skrzyżowania w miejscu przejazdu kolejowo-drogowego.
W 2022 roku linia została odbudowana i znów zelektryfikowana a od 29 stycznia 2023 wróciły na nią pociągi .

</doc>
<doc id="4781340" url="https://pl.wikipedia.org/wiki?curid=4781340" title="Barbara Kopyt">
Barbara Kopyt

Barbara Kopyt (ur. 5 września 1935 w Ciechanowie) – polska strzelczyni, mistrzyni świata.
Była m.in. zawodniczką Gwardii Olsztyn i KKS Granicy Kętrzyn. Wielokrotna rekordzistka i mistrzyni Polski.
Kopyt jest medalistką mistrzostw świata. Jedyny medal wywalczyła na turnieju w 1966 roku w Wiesbaden w zawodach drużynowych. Wraz z Eulalią Zakrzewską i Bożeną Wziętek zdobyła złoty medal w karabinie standardowym leżąc z 50 metrów (jej wynik – 580 punktów, był drugim rezultatem polskiej drużyny). Na tym samym turnieju zajęła także 8. miejsce indywidualnie w karabinie standardowym w trzech pozycjach z 50 metrów (538 punktów). Osiągnięcia te dały Barbarze Kopyt zwycięstwo w plebiscycie Głosu Olsztyńskiego na najpopularniejszego sportowca województwa olsztyńskiego roku 1966 (łącznie była czterokrotnie w najlepszej dziesiątce tego zestawienia). Do 2018 roku (do czasu startu Macieja Kowalewicza) była ostatnią osobą z województwa, która uczestniczyła w mistrzostwach świata w strzelectwie.
Indywidualnie zdobyła brązowy medal w karabinie dowolnym leżąc z 50 metrów podczas mistrzostw Europy w 1965 roku (588 punktów). 

</doc>
<doc id="4781346" url="https://pl.wikipedia.org/wiki?curid=4781346" title="Deep Cuts, Volume 1 (1973–1976)">
Deep Cuts, Volume 1 (1973–1976)

Deep Cuts, Volume 1 (1973–1976) – album kompilacyjny zespołu Queen, w którym znajdują się piosenki zespołu z lat 1973-1976. Został wydany 14 marca 2011 roku z okazji 40 urodzin zespołu. Nad wyborem utworów czuwali: Brian May, Roger Taylor i Taylor Hawkins.

</doc>
<doc id="4781347" url="https://pl.wikipedia.org/wiki?curid=4781347" title="Flaga gminy Nowogrodziec">
Flaga gminy Nowogrodziec



</doc>
<doc id="4781350" url="https://pl.wikipedia.org/wiki?curid=4781350" title="Leśny Borek">
Leśny Borek

Leśny Borek – zniesiona nazwa części wsi Nowosiedliny w Polsce położona położona w województwie podlaskim, w powiecie łomżyńskim, w gminie Miastkowo.
Nazwa zniesiona 1 stycznia 2005 r.
Historia.
W latach 1921 – 1939 osada leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwało 7 osób w 1 budynku mieszkalnym. Miejscowość należała do parafii rzymskokatolickiej w m. Miastkowo. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowo.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781352" url="https://pl.wikipedia.org/wiki?curid=4781352" title="Marcin Lorenc">
Marcin Lorenc

Marcin Lorenc (ur. 23 listopada 1968) – polski elektrotechnik, doktor habilitowany nauk technicznych, profesor Politechniki Opolskiej, od 2019 rektor Politechniki Opolskiej.
Życiorys.
Ukończył studia wyższe, od 1993 związany zawodowo z Politechniką Opolską. W 1998 na Politechnice Śląskiej uzyskał stopień naukowy doktora nauk technicznych na podstawie napisanej pod kierunkiem Jerzego Skubisa pracy pt. "Analiza metod wzorcowania układów pomiarowych stosowanych w akustycznej metodzie oceny wyładowań elektrycznych". W 2011 habilitował się na Politechnice Opolskiej. Został kierownikiem Katedry Inżynierii Jakości Produkcji i Usług oraz profesorem nadzwyczajnym (2011–2019) i profesorem uczelni (od 2019) na Wydziale Inżynierii Produkcji i Logistyki PO. Pracował jako menedżer w przemyśle, zajmując się m.in. wykorzystaniem sztucznej inteligencji. Był też projektantem systemu grzewczego w kościele katedralnym Świętego Krzyża w Opolu.
We wrześniu 2019 objął funkcję rektora po wyborach uzupełniających zarządzonych w związku ze śmiercią Marka Tukiendorfa. W kwietniu 2020 został wybrany na to stanowisko w kadencji 2020–2024.

</doc>
<doc id="4781356" url="https://pl.wikipedia.org/wiki?curid=4781356" title="Judo na Igrzyskach Afrykańskich 2015">
Judo na Igrzyskach Afrykańskich 2015

Judo na Igrzyskach Afrykańskich 2015 odbywało się w dniach 13–15 września 2015 roku w Brazzaville. W zawodach wzięło udział 223 zawodników z 36 krajów.

</doc>
<doc id="4781357" url="https://pl.wikipedia.org/wiki?curid=4781357" title="Marian Sokołowski (żołnierz)">
Marian Sokołowski (żołnierz)

Marian Paweł Sokołowski (ur. 19 lutego 1898 w Chlewiskach, zm. 10 sierpnia 1975 w Warszawie) – polski adwokat, poseł na Sejm RP V kadencji, oficer rezerwy Wojska Polskiego II RP, kawaler Orderu Virtuti Militari.
Życiorys.
Urodził się w Chlewiskach, w powiecie koneckim, w rodzinie Józefa, urzędnika sądowego, i Marii z Kulików. Ukończył szkołę powszechną w Chlewiskach, następnie szkołę realną w Radomiu (matura w 1919). W latach 1916–1918 był członkiem POW. Od 1919 ochotnik w szeregach odrodzonego Wojska Polskiego. Żołnierz 5 pułku piechoty Legionów, a następnie od 1920 w 2. kompanii 205 ochotniczego pułku piechoty, z którym walczył podczas wojny polsko-bolszewickiej. „W walkach wyróżniał się zimną krwią i męstwem. W boju pod wsią Przewodowo zapalił swą odwagą pluton i poprowadził go na bagnety, czym zdecydował o sytuacji na odcinku kompanii”. Za tę postawę został odznaczony Orderem Virtuti Militari. Podczas dalszych walk został ranny. Pod koniec 1920 bezterminowo urlopowany.
W 1926 ukończył studia na wydziale prawa Uniwersytetu Warszawskiego. Odbył praktykę sądową i rozpoczął pracę w Banku Gospodarstwa Krajowego. Od 1935 członek i dyrektor Związku Spółdzielni i Zrzeszeń Pracowniczych RP, jego późniejszy prezes zarządu. W listopadzie 1938 otrzymał mandat posła na Sejm RP V kadencji z ramienia Obozu Zjednoczenia Narodowego w okręgu nr 1 m. st. Warszawa i został radnym miasta Warszawy.
Na stopień podporucznika został mianowany ze starszeństwem z 29 listopada 1930 w korpusie oficerów rezerwy piechoty. Posiadał przydział w rezerwie do 9 pułku piechoty Legionów w Zamościu. Ukończył kurs aplikacyjny dla młodszych oficerów żandarmerii w Centrum Wyszkolenia Żandarmerii w Grudziądzu. Na stopień porucznika został mianowany ze starszeństwem z 1 stycznia 1935 i 4. lokatą w korpusie oficerów rezerwy żandarmerii.
W czasie kampanii wrześniowej pełnił służbę w plutonie żandarmerii przy Dowództwie Obrony Warszawy. Podczas okupacji członek kierownictwa Obozu Polski Walczącej. Po zakończeniu wojny pracował jako radca prawny i adwokat, zajmował m.in. stanowiska: dyrektora Towarzystwa Osiedli Robotniczych, prezesa ZG Związku Zawodowego Pracowników Bankowych i Kas Ubezpieczeniowych. 31 października 1971 z powodu ciężkiej choroby przeszedł na emeryturę. Zmarł w Warszawie, został pochowany na cmentarzu w Pyrach.
Życie prywatne.
Od 1926 był mężem Marii z Pomorskich (1900–1975), nauczycielki, z którą miał synów: Jędrzeja (ur. 1928), sędziego i Macieja (ur. 1930), inżyniera.

</doc>
<doc id="4781358" url="https://pl.wikipedia.org/wiki?curid=4781358" title="Deep Cuts, Volume 2 (1977–1982)">
Deep Cuts, Volume 2 (1977–1982)



</doc>
<doc id="4781365" url="https://pl.wikipedia.org/wiki?curid=4781365" title="Galeamopus">
Galeamopus

Galeamopus – wymarły rodzaj dinozaura, zauropoda z rodziny diplodoków.
Skamieniałości tego rodzaju znajdywano w stanach Colorado i Wyoming, pochodzące z dolnej i środkowej formacji Morrison datowanej na kimeryd. Zostały one początkowo opisane przez Hollanda w 1924 jako kolejny gatunek diplodoka, pod nazwą "Diplodocus hayi". Badacz spekulował wtedy, że właściwie odmienności między nowym gatunkiem a diplodokiem uzasadniałyby umieszczenie go w przyszłości w odrębnym rodzaju. Pozostał jednak przy spekulacjach. Sytuacja ta zmieniła się w 2015, kiedy Emanuel Tschopp, Octávio Mateus i Roger B J Benson opublikowali swą analizę filogenetyczną wraz z przeglądem Diplodocidae. Badacze zdecydowali się przenieść gatunek "D. hayi" do osobnego rodzaju, wyróżnienie którego wsparli listą siedmiu autapomorfii. Wymienili wśród nich zakrzywiony w dalszym końcu wyrostek "paroccipital process", niespotykany u żadnego innego przedstawiciela Diplodocinae. Prawie trójkątne ostrogi odchodzące w bok na łukach dźwigacza wyróżniały go spośród Diplodocidae, podobnie jak ułożenie pewnych blaszek kręgów szyjnych. Dobrze rozwinięte wyrostki przednio-przyśrodkowe neurapofyz dźwigacza wyróżniały go spośród Diplodocoidea, a budowa ich tylnego skrzydła nie przypominała żadnej innej, podobnie jak guzowatość na jednej z blaszek obrotnika. Natomiast zęby o parzystych fasetkach nie występowały u żadnego innego Flagellicaudata. Nowo wprowadzonemu rodzajowi nadali Tschopp i współpracownicy nazwę "Galeamopus". Składa się ona z dwóch członów. Pierwszy z nich, "Galeam", oznacza hełm. Drugi natomiast, "opus", tłumaczą autorzy jako potrzebę bądź konieczność. W efekcie nazwę rodzajową rozumieją jako "potrzebujący hełmu". Nazwa ta w niewielkim stopniu odnosi się do cech dinozaura, chociaż rzeczywiście z holotypowego szkieletu znana jest jedynie podatna na zniszczenie mózgoczaszka. Jej autorzy chcieli raczej uczcić osoby zasłużone w historii badań nad rodzajem. Otóż, jak podają Tschopp i inni, "pragnący hełmu, ochrony", stanowi znaczenie germańskiego imienia Wilhelm. Od germańskiego Wilhelma pochodzi natomiast angielskie imię William. Imię to nosili William H. Utterback, który w 1902 odkrył nowe znalezisko, i William J. Holland, który 4 lata później opisał je jako "D. hayi". Rodzaj obejmował początkowo pojedynczy gatunek "G. hayi". Jako miejsce typowe podali Tschopp i inni Colorado i Wyoming, w przypadku gatunku uściślając na Kamieniołom A, Red Fork rzeki Powder, hrabstwo Johnson, Wyoming. Jednak w 2017 Emanuel Tschopp i Octávio Mateus umieścili w nim kolejny gatunek, nazwany przez siebie "Galeamopus pabsti".

</doc>
<doc id="4781366" url="https://pl.wikipedia.org/wiki?curid=4781366" title="Kościół św. Andrzeja Boboli w Nojewie">
Kościół św. Andrzeja Boboli w Nojewie

Kościół św. Andrzeja Boboli w Nojewie – rzymskokatolicki kościół parafialny zlokalizowany na niewielkim wzniesieniu w centrum wsi Nojewo (powiat szamotulski, województwo wielkopolskie). Funkcjonuje przy nim parafia św. Andrzeja Boboli. 21 marca 1996 został wpisany do rejestru zabytków pod numerem 2575/A. Tą samą decyzją do rejestru wpisano również przykościelny cmentarz (id 656119).
Historia.
Kościół wzniesiono w 1865 na potrzeby lokalnej społeczności protestanckiej w stylu neogotyckim. W bryle obiektu wyróżnia się wysoka wieża zwieńczona wysmukłą sygnaturką. W 1945 świątynię przejęli katolicy i od tego czasu nosi wezwanie św. Andrzeja Boboli. 1 października 1974 powołano tu ośrodek duszpasterski, a w 1984 – parafię. W 2006 przeprowadzono generalny remont obiektu, a w 2008 przywrócono witraże w prezbiterium. W 2009 wyremontowano posadzkę, nałożono nowe tynki wewnątrz kościoła i poddano renowacji witraże boczne, a także zbudowano nowy ołtarz, tabernakulum, chrzcielnicę i zawieszono żyrandol. W tym samym roku wyremontowano kotłownię.
Architektura.
Budowla jest neogotycka, jednonawowa, ceglana, na fundamencie z ciosów kamiennych. Od wschodu przylega doń prostokątne prezbiterium, a od zachodu wieża kryta ostrosłupowym hełmem z krzyżem. Zarówno bryła główna, jak i prezbiterium pokryte są dachami dwuspadowymi.
Wnętrze.
Z pierwotnego wyposażenia zachowały się: empora chóru muzycznego, posadzka, stolarka drzwiowa i więźba dachowa (częściowo). 
Otoczenie.
Przy kościele postawiono w 1946 (lub 1945) pomnik ku czci ofiar zbrodni niemieckich z okresu II wojny światowej. Na tablicy umieszczono nazwiska dwunastu ludzi. U stóp monumentu znajdują się mogiły osób pomordowanych przez Niemców w bliżej nieustalonych okolicznościach.

</doc>
<doc id="4781368" url="https://pl.wikipedia.org/wiki?curid=4781368" title="Bartosz Liżewski">
Bartosz Liżewski

Bartosz Zbigniew Liżewski (ur. 14 stycznia 1973 w Kozienicach) – polski prawnik, dr hab. nauk prawnych, profesor uczelni Instytutu Nauk Prawnych i prodziekan Wydziału Prawa i Administracji Uniwersytetu Marii Curie-Skłodowskiej.
Życiorys.
W 1997 ukończył studia prawnicze na Uniwersytecie Marii Curie-Skłodowskiej w Lublinie, 29 stycznia 2003 obronił pracę doktorską "Norma prawa międzynarodowego w sądowym stosowaniu prawa", 15 grudnia 2015 habilitował się na podstawie pracy zatytułowanej "Operacjonalizacja ochrony praw człowieka w porządku Europejskiej Konwencji Praw Człowieka (studium teoretycznoprawne)". Objął funkcję profesora nadzwyczajnego w Instytucie Historii i Teorii Państwa i Prawa na Wydziale Prawa i Administracji Uniwersytetu Marii Curie-Skłodowskiej oraz docenta w Wyższej Szkole Handlowej im. Bolesława Markowskiego w Kielcach na Wydziale Nauk Społecznych.
Piastuje stanowisko profesora uczelni w Instytucie Nauk Prawnych, a także prodziekana na Wydziale Prawa i Administracji Uniwersytetu Marii Curie-Skłodowskiej.

</doc>
<doc id="4781369" url="https://pl.wikipedia.org/wiki?curid=4781369" title="Grīva (Dyneburg)">
Grīva (Dyneburg)



</doc>
<doc id="4781373" url="https://pl.wikipedia.org/wiki?curid=4781373" title="Michael Canov">
Michael Canov

Michael Canov (ur. 10 grudnia 1960 w Czeskich Budziejowicach) – czeski polityk. Od 2016 senator okręgu nr 34 - Liberec, od 2012 przedstawiciel regionu libereckiego, od 2002 burmistrz Chrastavy. Członek ruchu burmistrzów regionu libereckiego (cz. Starostové pro Liberecký kraj, SLK, wcześniej członek Unii Wolności – Unii Demokratycznej (1998-2003) i Obywatelskiej Partii Demokratycznej (2003-2007)). Od 23 maja 2013 honorowy obywatel Lwówka Śląskiego. Dzięki działaniom Michaela Canova, na rzecz współpracy między miastami partnerskimi, jedna z ulic w Chrastavie nosi od kilku lat nazwę „Miasta Lwówek Śląski” (cz. Města Lwówek Śląski). Znajduje się ona w dzielnicy Vuska (cz. Víska). 
Życie.
Michael Canov ukończył studia na Uniwersytecie Pardubickim na Wydziale Technologii Chemicznej (stopień naukowy inż.). Swoją edukację kontynuował kształcąc się w Instytucie Badań Inżynieryjnych Politechniki Czeskiej w Pradze. Studiował fizykę i matematykę na Wydziale Matematyki i Fizyki Uniwersytetu Karola w Pradze.
Później zaczął uczyć chemii, fizyki i matematyki w gimnazjum i średniej szkole zawodowej w Libercu. Od 19 listopada 1994 Michael pracował jako przedstawiciel miasta Chrastavy, w latach 1994-2002 został zastępcą burmistrza miasta, a później pracował w niepełnym wymiarze godzin jako burmistrz Chrastavy. 
W 2009 w niemieckiej miejscowości Bischofswerda przynależącej do Euroregionu Nysa przyznana została nagroda dla najlepiej współpracujących miast partnerskich w ramach tego euroregionu. Wśród najlepszych pierwszą nagrodę otrzymał Lwówek Śląski wraz ze swoim miastem partnerskim Chrastava, którego ówczesnym starostą był Michael Canov. 
W 2016 Michael Canov został senatorem Senatu Republiki Czeskiej.
Michael Canov jest singlem.
Spory przygraniczne.
W 2015 w sprawie sporu terytorialnego o Worek Turoszowski i jego powiększenia kosztem Czech, które były winne Polsce 368 ha od 1958, kiedy to w ramach modyfikacji granic ówczesna PRL oddała Czechosłowacji nieco ponad 1200 hektarów, otrzymując w zamian 837 hektarów, Michael Canov był przeciwny zwrotowi należnych Polsce ziem, a w wywiadzie dla RMF FM mówił, że według strony czeskiej, z umów międzynarodowych wynika, że Czechy nie są winne Polsce 368 hektarów, a w przypadku gdyby rząd czeski chciał dokonać zwrotu ziem Polsce, to polityk nie wyobraża sobie, by była to część Chrastavy, bo te tereny należą do ziem czeskich od co najmniej tysiąca lat.
Michael Canov brał udział w powstałym wspólnym działaniu starostów miast Frýdlant i Chrastava, samorządu Kraju Libereckiego, czeskiego Ministerstwa Środowiska oraz prawników, mającym na celu uchylenie przez wojewodę dolnośląskiego zmiany planu zagospodarowania przestrzennego dla Gminy Bogatynia, która zezwalała na poszerzenie Kopalni Węgla Brunatnego Turów. Czeski senator i starosta, Michael Canov, w oficjalnym komunikacie prasowym samorządu Kraju Libereckiego z dn. 1.07.2019 podkreślał, że „[...] strona czeska walczy o to, żeby strona polska na własnym terytorium przestrzegała prawa”.

</doc>
<doc id="4781382" url="https://pl.wikipedia.org/wiki?curid=4781382" title="Sylwia Mrozowska">
Sylwia Mrozowska

Sylwia Maria Mrozowska (ur. 6 kwietnia 1977 w Wejherowie) – polska politolog, dr hab. nauk społecznych, profesor uczelni Instytutu Politologii Wydziału Nauk Społecznych Uniwersytetu Gdańskiego. Od 2022 prorektor Uniwersytetu Gdańskiego.
Życiorys.
Od 1996 jest zawodowo związana z Uniwersytetem Gdańskim. 29 kwietnia 2004 obroniła pracę doktorską "Mechanizm lobbingu władz regionalnych w Unii Europejskiej", 3 kwietnia 2017 habilitowała się na podstawie pracy zatytułowanej "Formy działań politycznych (strategia, lobbing, partycypacja) w Unii Europejskiej. Studium przypadku polityki energetycznej". Pracowała w Elbląskiej Uczelni Humanistycznej i Ekonomicznej w Elblągu.
Piastuje stanowisko profesora uczelni w Instytucie Politologii na Wydziale Nauk Społecznych Uniwersytetu Gdańskiego.
W latach 2021–2022 była dyrektorem Centrum Zrównoważonego Rozwoju Uniwersytetu Gdańskiego.
We wrześniu 2022 została powołana na stanowisko prorektora Uniwersytetu Gdańskiego.

</doc>
<doc id="4781391" url="https://pl.wikipedia.org/wiki?curid=4781391" title="Deep Cuts, Volume 3 (1984–1995)">
Deep Cuts, Volume 3 (1984–1995)

Deep Cuts, Volume 3 (1984–1995) – kompilacyjny album zespołu Queen, zawierający wybrane utwory z lat 1984–1995. "Deep Cuts, Volume 3 (1984-1995)" wydano 5 września 2011, z okazji 40-lecia zespołu. W tym samym dniu urodził się wokalista zespołu Freddie Mercury.

</doc>
<doc id="4781398" url="https://pl.wikipedia.org/wiki?curid=4781398" title="Język zachodniomakiański">
Język zachodniomakiański



</doc>
<doc id="4781402" url="https://pl.wikipedia.org/wiki?curid=4781402" title="Hymen Lipman">
Hymen Lipman

Hymen Lipman (ur. 20 marca 1817 r. w Kingston, zm. 4 listopada 1893 r. w Filadelfii) – amerykański kupiec angielskiego pochodzenia, 30 marca 1858 r. uzyskał patent amerykański nr 19783 na ołówek z gumką.

</doc>
<doc id="4781405" url="https://pl.wikipedia.org/wiki?curid=4781405" title="Dobiesław z Koszyc i Konarów">
Dobiesław z Koszyc i Konarów

Dobiesław z Koszyc i Konarów herbu Ostoja (zm. ok. 1431 r.) – dziedzic Koszyc i Konarów.
Życiorys.
Dobiesław był synem Dobiesława, stolnika i podsędka krakowskiego oraz nieznanej z imienia córka Paszki Niedźwiedzia z Bogumiłowic. Miał rodzeństwo: Jana Rokosza, Ścibora i Elżbietę zw. też Helką, żonę Andrzeja z Niegosławic. W 1405 roku zawarł związek małżeński z Elżbietą, córką Włodka z Konaszówki. W 1416 roku Elżbieta, żona Dobiesława i jej siostra Katarzyna podzieliły dobra w Konaszówce, Głogowianach i Częstoszowicach. Po raz ostatni spotykamy w źródłach Dobiesława w roku 1427, kiedy został pozwany przez Marcina z Kamieńca. W 1432 roku Elżbieta występowała już jako wdowa po Dobiesławie. W 1434 roku Elżbieta z córką Anną dały klasztorowi jędrzejowskiemu niwę w Konarach w zamian za niwę w Olbrachcicach. W kolejnych latach Elżbieta prowadziła spór z Mikołajem Morawcem z Częstoszowic o części dóbr w Częstoszowicach i Konaszówce. W 1436 roku Elżbieta sprzedała Mikołajowi Morawcowi przypadłe jej po zmarłej siostrze Katarzynie, żonie tegoż Morawca, i po zmarłej siostrzenicy połowę Częstoszowic i czwartą część Konaszówki.

</doc>
<doc id="4781407" url="https://pl.wikipedia.org/wiki?curid=4781407" title="Litchurch">
Litchurch

Litchurch – dzielnica miasta Derby w Anglii, w hrabstwie Derbyshire, w dystrykcie (unitary authority) Derby. Leży 2 km od centrum miasta Derby. W 1891 roku civil parish liczyła 23 003 mieszkańców. Litchurch jest wspomniana w Domesday Book (1086) jako "Ludecerce".

</doc>
<doc id="4781409" url="https://pl.wikipedia.org/wiki?curid=4781409" title="Helena Danel-Bobrzyk">
Helena Danel-Bobrzyk

Helena Danel-Bobrzyk (ur. 1939, zm. 2012) – polska dyrygentka, dr hab., profesor nadzwyczajny Instytutu Muzyki i dziekan Wydziału Artystycznego w Cieszynie Uniwersytetu Śląskiego w Katowicach.
Życiorys.
Obroniła pracę doktorską, następnie uzyskała stopień doktora habilitowanego. Objęła funkcję profesora nadzwyczajnego w Instytucie Muzyki oraz dziekana na Wydziale Artystycznym w Cieszynie Uniwersytetu Śląskiego w Katowicach.
Zmarła w listopadzie 2012.

</doc>
<doc id="4781412" url="https://pl.wikipedia.org/wiki?curid=4781412" title="Olgierd Korolkiewicz">
Olgierd Korolkiewicz

Olgierd Jan Korolkiewicz – polski strzelec specjalizujący się w skeecie, medalista mistrzostw świata.
Zawodnik klubu ZKS Warszawa. Później był trenerem skeetu w tym klubie. Trenował także włoską kadrę w skeecie. Nie uczestniczył nigdy w igrzyskach olimpijskich.
Korolkiewicz jest medalistą mistrzostw świata. Jedyny medal wywalczył na turnieju w 1969 roku w San Sebastián. Było to srebro w skeecie drużynowym (wraz z Włodzimierzem Dankiem, Wiesławem Gawlikowskim i Arturem Rogowskim). W swoim dorobku ma także cztery medale mistrzostw Europy. Jedyny indywidualny krążek zdobył na mistrzostwach w 1967 roku (srebro z wynikiem 196 punktów). Ponadto trzy lata z rzędu zdobywał medale w drużynie: srebro w 1968 roku, brąz w 1969 roku (na obu turniejach startował wraz z Włodzimierzem Dankiem, Wiesławem Gawlikowskim i Arturem Rogowskim), oraz srebro w 1970 roku (wraz z Andrzejem Socharskim, Włodzimierzem Dankiem i Arturem Rogowskim). 

</doc>
<doc id="4781420" url="https://pl.wikipedia.org/wiki?curid=4781420" title="Angelo Rottolli">
Angelo Rottolli



</doc>
<doc id="4781422" url="https://pl.wikipedia.org/wiki?curid=4781422" title="Kongo Francuskie">
Kongo Francuskie

Kongo Francuskie (fr. "Congo français") lub Kongo Środkowe (fr. "Moyen-Congo") – dawna kolonia francuska, która obejmowała obszar dzisiejszej Republiki Konga, części Gabonu oraz Republikę Środkowoafrykańską. W 1910 roku została włączona do Francuskiej Afryki Równikowej.
Historia.
Kongo Francuskie zostało założone w Brazzaville 10 września 1880 roku jako protektorat nad ludem Bateke; formalnie ustanowione zostało 30 listopada 1882 roku. Rozwój gospodarczy kolonii był ograniczony, gdyż gospodarka opierała się głównie na pozyskiwaniu kości słoniowej, gumy i drewna. Aktywność ta często wiązała się z brutalnym postępowaniem z lokalną ludnością.
Kongo Francuskie było czasem określane jako "Gabon-Kongo" ze względu na włączenie w 1891 roku Gabonu w granice Konga. W 1903 roku zostało oficjalnie przemianowane na Kongo Środkowe (fr. "Moyen-Kongo"). Gabon uniezależnił się od Konga w 1906 roku, a następnie w 1910 roku wszedł wraz z Kongo w skład Francuskiej Afryki Równikowej.
Współczesna Republika Konga jest uważana za państwo-następcę Konga Francuskiego, posiada praktycznie identyczne granice. Uniezależniła się od Francji poprzez rozwiązanie Francuskiej Afryki Równikowej pod koniec lat 50. XX wieku.
Lista komisarzy generalnych Konga Francuskiego.
Kolonią zarządzali komisarze generalni (fr. "commissionaires généraux)":

</doc>
<doc id="4781428" url="https://pl.wikipedia.org/wiki?curid=4781428" title="Dekanat Beneluksu">
Dekanat Beneluksu

Dekanat Beneluksu – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Dziekanem jest ks. Theodoor van der Voort.
Parafie.
W skład dekanatu wchodzi 9 parafii:

</doc>
<doc id="4781434" url="https://pl.wikipedia.org/wiki?curid=4781434" title="Dwór na Umultowie w Poznaniu">
Dwór na Umultowie w Poznaniu

Dwór na Umultowie – późnoklasycystyczny dwór, zlokalizowany w Poznaniu, na Umultowie, przy ulicy Umultowskiej, w bezpośrednim sąsiedztwie jeziora Umultowskiego i kościoła św. Jadwigi Królowej Wawelskiej. Obiekt został wpisany do rejestru zabytków 12 marca 1970 pod numerem 1025/A.
Historia majątku.
Wieś Umultowo nadano Poznaniowi w 1253. Od początku XIV wieku stanowiła własność kościelną, potem dominikańską (od 1385), a po kasacie zakonów przez prusaków – skarbu państwa pruskiego. W początku XIX wieku majątek nabyła niemiecka rodzina Von Treskow (w 1860 w dworze urodziła się córka Zygmunta Ottona von Treskow – Antonie Malwine Amalie Valeska von Treskow), by sprzedać go w 1883 Robertowi Thieme z Poznania. W 1905 dobra należały do Komisji Kolonizacyjnej, a w 1910 zostały rozparcelowane. Resztówka zmieniała kilkakrotnie niemieckich właścicieli, a w 1922 stała się własnością polskiego Skarbu Państwa. Kolejni właściciele majątku to: Emilia Murkowska, Tadeusz Bogdański, Kazimierz Rafał Chłapowski i Bolesław Mikulski, dyrektor Banku Cukrownictwa, który odzyskał dobra po II wojnie światowej, pozostające potem w jego rękach do 1958. Obecnie dwór stanowi własność prywatną i nie jest udostępniony do zwiedzania.
W 2006 obiekt został wzorowo odrestaurowany.
Architektura dworu.
Dwór wraz z zabudowaniami folwarcznymi wybudowała rodzina von Treskowów. Jest to obiekt parterowy wzniesiony w początku XIX wieku. Kryje go dach naczółkowy z oknem powiekowym na osi. Ryzalit elewacji frontowej mieści wejście główne i jest zwieńczony trójkątnym naczółkiem. Przed ryzalitem znajduje się niewielki taras z balustradami, które najprawdopodobniej pochodzą z początku XX wieku. Elewacja jest pięcioosiowa, a wnętrze prawdopodobnie dwutraktowe. Dzięki wysokiemu podpiwniczeniu dwór wydaje się być optycznie większym niż jest w rzeczywistości. 
Przy dworze znajdują się pozostałości parku krajobrazowego z połowy XIX wieku o powierzchni 2,03 hektara oraz aleja kasztanowa i budynki folwarku.
Turystyka.
Obok dworu przebiega żółty szlak pieszy nr 3585.

</doc>
<doc id="4781438" url="https://pl.wikipedia.org/wiki?curid=4781438" title="Waldemar Mrozek">
Waldemar Mrozek

Waldemar Mrozek (ur. 18 września 1963 w Tczewie) – polski lekkoatleta, wieloboista, halowy mistrz Polski, reprezentant Polski.
Kariera sportowa.
Był zawodnikiem Lechii Gdańsk i Zawiszy Bydgoszcz.
W halowych mistrzostwach Polski seniorów wywalczył trzy medale: złoty w siedmioboju w 1990, srebrny w ośmioboju w 1989 i srebrny w siedmioboju w 1991. Najbliżej medalu na mistrzostwach Polski seniorów na otwartym stadionie był w 1989, kiedy to zajął 4. miejsce w dziesięcioboju, w tej samej konkurencji był 7. w 1988. 
Reprezentował Polskę w zawodach Grupy A Pucharu Europy w wielobojach, zajmując w 1989 28. miejsce, z wynikiem 6447.
Rekord życiowy w dziesięcioboju: 7506 (25.06.1989), w siedmioboju w hali: 5630 (18.02.1990).

</doc>
<doc id="4781443" url="https://pl.wikipedia.org/wiki?curid=4781443" title="Norma Gladys Cappagli">
Norma Gladys Cappagli



</doc>
<doc id="4781446" url="https://pl.wikipedia.org/wiki?curid=4781446" title="Krzysztof Leszczyński (bokser)">
Krzysztof Leszczyński (bokser)

 
Krzysztof Leszczyński – polski bokser amatorski, brązowy medalista mistrzostw Polski (1989) w kategorii muszej. Podczas swojej kariery amatorskiej reprezentował barwy Stoczniowca Gdańsk.
Kariera amatorska.
Dwukrotnie startował na mistrzostwach Polski seniorów w roku 1987 oraz 1989, rywalizując w kategorii papierowej oraz muszej. W 1987 r. doszedł do ćwierćfinału, w którym przegrał na punkty (0:5) z zawodnikiem Carbo Gliwice Januszem Klubą. W 1989 roku zdobył brązowy medal podczas mistrzostw Polski w Łodzi, rywalizując w kategorii muszej. Miejsce na podium zapewnił sobie po punktowym zwycięstwie (3:2) w ćwierćfinale nad reprezentantem GKS Katowice, Januszem Froelichem. W półfinale przegrał na punkty (0:5) z późniejszym zwycięzcą tych mistrzostw, zawodnikiem Gwardii Warszawa Sławomirem Miedzińskim.
W marcu 1990 podczas meczu Sparta Flensburg vs. Stoczniowiec Gdańsk, Leszczyński przegrał przez nokaut w pierwszej rundzie z NRD Jensem Meukowem.

</doc>
<doc id="4781447" url="https://pl.wikipedia.org/wiki?curid=4781447" title="Jestem zemstą">
Jestem zemstą

Jestem zemstą (ang. "I Am Wrath") – amerykański thriller z 2016 roku w reżyserii Chucka Russella, wyprodukowany przez wytwórnie Saban Films, 101 Films Limited i Lionsgate Films.
Fabuła.
Stanley Hill (John Travolta) i jego żona Vivian (Rebecca De Mornay) zostają napadnięci w podziemnym garażu. Mężczyzna podejmuje desperacką próbę walki z groźnymi bandytami w obronie ukochanej. Niestety, kobieta odnosi poważne obrażenia i umiera na rękach zrozpaczonego męża. Stanley postanawia wziąć sprawy w swoje ręce i zemścić się na zabójcach za śmierć żony.
Odbiór.
Krytyka.
Film "Jestem zemstą" spotkał się z negatywną reakcją krytyków. W serwisie Rotten Tomatoes 11% z dziewięciu recenzji filmu jest pozytywne (średnia ocen wyniosła 2,99 na 10).

</doc>
<doc id="4781451" url="https://pl.wikipedia.org/wiki?curid=4781451" title="Lucia Tavares Petterle">
Lucia Tavares Petterle



</doc>
<doc id="4781454" url="https://pl.wikipedia.org/wiki?curid=4781454" title="Adam Boros">
Adam Boros

Adam Boros (ur. 1 stycznia 1965 w Elblągu) – piłkarz klubów z Elbląga oraz z Pomorza.
Posiada licencję trenerską UEFA A.
Przebieg kariery.
Kariera sportowa.
Rozpoczął karierę w zespole młodzieżowym, Olimpia Elbląg, w roku 1978. Cztery lata później rozpoczął grę w drużynie seniorskiej tego klubu. W II lidze zadebiutował 21 marca 1983 roku w meczu Olimpia – Arkonia Szczecin.
W sezonie 1989/1990 przeszedł do klubu Bałtyku Gdynia. Po roku gry w tym klubie wrócił do Olimpii, a w 1992 roku, przeniósł się do finlandzkiego klubu PK-37 Jisalim. Po jednym sezonie ponownie przeniósł się do kraju i rozpoczął grę w Pomezanii Malbork, z którą awansował do rozgrywek w II lidze. W 1996 roku przyjął propozycję klubu Zatoki Braniewo.
Kariera trenerska.
Po zakończeniu kariery seniorskiej zajął się szkoleniem, najpierw grup młodzieżowych, a następnie klubów seniorskich. Od 1 stycznia 2020 roku jest trenerem Concordii Elbląg.
Życie prywatne.
Jest związany z żoną Kamilą. Ma dwóch synów: Cezara i Olafa.

</doc>
<doc id="4781459" url="https://pl.wikipedia.org/wiki?curid=4781459" title="Antoni Kiewnarski">
Antoni Kiewnarski



</doc>
<doc id="4781467" url="https://pl.wikipedia.org/wiki?curid=4781467" title="Clean eating">
Clean eating

Clean eating – rodzaj diety cud () opartej na przekonaniu, że spożywanie zdrowej, pełnowartościowej żywności w jej naturalnej postaci oraz unikanie spożywania przetworzonego jedzenia przynosi określone korzyści dla zdrowia. Postawa ta wyraża się w zachowaniach żywieniowych skoncentrowanych na właściwym odżywianiu, restrykcyjnych wzorcach jedzenia i ścisłym unikaniu żywności uważanej za niezdrową lub zanieczyszczoną. W ramach tego podejścia wyklucza się czasem ze swojej diety gluten, zboża i nabiał oraz praktykuje jedzenie wyłącznie lub przede wszystkim żywności nieprzetworzonej, niepoddanej obróbce cieplnej.
Historia.
Termin i koncepcja wywodzą się od brytyjskich autorek kulinarnych: Elli Mills, Natashy Corret i sióstr Hemsley. Od drugiej połowy 2010 roku "clean eating" zaczęło rozpowszechniać się jako dieta związana ze stylem życia. Ruch rozrósł się przede wszystkim poprzez media społecznościowe, zwłaszcza platformę "Instagram" (hasztag "#cleaneating" przypisany było tam do niemal 50 milionów postów). Medialnym wspieraniem i propagowaniem idei "clean eating" zajmują się głównie różni guru zdrowia i dobrego samopoczucia, którzy zwykle opierają dostarczane przez siebie informacje na osobistych doświadczeniach. W 2016 Ella Mills i siostry Hemsley zdystansowały się od koncepcji "clean eating" po tym, jak w mediach zaczęto przedstawiać krytykę tego podejścia. Zostało ono ocenione negatywnie m.in. w dokumencie BBC "Clean Eating – The Dirty Truth" z 2017 roku.
Typowe produkty.
Nie istnieje wiążąca dla tej diety lista składników, ale typowe są świeże warzywa, orzechy, ryż, hummus oraz jogurt. Często zwraca się uwagę na to, aby spożywane produkty były certyfikowane jako żywność ekologiczna. Unika się jedzenia produktów zawierających środki wzmacniające smak, konserwanty, barwniki i rafinowany cukier. Niektóre warianty diety obejmują unikanie glutenu, zbóż i przetworów mlecznych oraz zalecają spożywanie surowej żywności. Dania są przeważnie wegetariańskie lub wegańskie i stanowią przykład diety roślinnej (ang. "plant-based diet").
Typową formą prezentacji potraw w podejściu "clean eating" jest "bowl food", czyli miska wypełniona produktem bogatym w węglowodany złożone, np. komosą ryżową, brązowym ryżem lub drobno przetartymi owocami, a następnie uzupełniona kolorową mieszanką ciętych warzyw, czasem także ryb lub innych źródeł białka. Przykładem takiego posiłku jest Miska Buddy.
Krytyka.
Chociaż programy dietetyczne układane w duchu "clean eating" zapewniają o szeregu korzyści zdrowotnych wynikających z ich stosowania, to spotkały się one z poważną krytyką ze strony pracowników służby zdrowia z powodu niewystarczającej walidacji empirycznej. W rzeczywistości badania wskazują wręcz na szkodliwość takich restrykcyjnych diet dla zdrowia człowieka. Większość z nich jest sprzeczna z krajowymi wytycznymi dotyczącymi zdrowej diety (np. polskimi, australijskimi) i często wiąże się z pominięciem niektórych grup żywności, takich jak węglowodany i białka, co może prowadzić do niekorzystnych konsekwencji zdrowotnych (np. niedoborów żelaza). Twierdzi się również, że przetworzona żywność – tak unikana w diecie "clean" – zostaje poddana obróbce cieplnej m.in. w celu zapobiegania chorobom; produkty przetworzone mogą być z tej perspektywy bardziej bezpieczne dla zdrowia w porównaniu z pokarmami surowymi. Przypuszcza się także, że jedzenie zgodne z założeniami "clean eating" może zwiększać ryzyko osteoporozy z powodu niedoboru wapnia dostarczanego zwykle z produktów mlecznych. Zagrożenia dla zdrowia związane ze spożywaniem surowej żywności obejmują natomiast zatrucie pokarmowe i choroby pasożytów.
Ekstremalność w stosowaniu restrykcji żywieniowych, w tym tych opartych na koncepcji "clean eating", może skutkować obsesyjnym przestrzeganiem czystej i zdrowej diety; taki stan nosi nazwę ortoreksji i jest formą zaburzeń odżywiania.

</doc>
<doc id="4781468" url="https://pl.wikipedia.org/wiki?curid=4781468" title="Sylwester Zimny">
Sylwester Zimny

Sylwester Zimny (ur. 30 grudnia 1970 w Krotoszynie, zm. 19 sierpnia 2002) – polski lekkoatleta, wieloboista, halowy mistrz Polski, reprezentant Polski.
Kariera sportowa.
Był zawodnikiem Juvenii Wrocław i AZS-AWF Wrocław. Jego trenerem był Dariusz Łoś.
W 1989 został mistrzem Polski juniorów w dziesięcioboju. Na mistrzostwach Polski seniorów na otwartym stadionie zdobył jeden medal: srebrny w sztafecie 4 x 100 metrów w 1991. Najbliżej medalu indywidualnie był w 1990, kiedy to zajął 5. miejsce w dziesięcioboju, w tej samej konkurencji był 6. w 1991. W halowych mistrzostwach Polski seniorów wywalczył dwa medale w siedmioboju: złoty w 1992 i brązowy w 1991. 
Reprezentował Polskę w zawodach Superligi Pucharu Europy w wielobojach, zajmując w 1991 20. miejsce, z wynikiem 7185.
Po ukończeniu studiów pracował w Miliczu jako nauczyciel w-f i od 2002 kierownik Ośrodka Wypoczynku Świątecznego.
Rekord życiowy w dziesięcioboju: 7185 (7.09.1991), w siedmioboju w hali: 5252 (24.02.1990).
Jest patronem stadionu lekkoatletycznego w Miliczu.

</doc>
<doc id="4781471" url="https://pl.wikipedia.org/wiki?curid=4781471" title="Patryk Kusza">
Patryk Kusza

Patryk Kusza (ur. 23 września 1991) – polski judoka.
Były zawodnik UKS Gimnazjon Suchy Las (2008-2015). Brązowy medalista zawodów pucharu Europy w Boras (2013) oraz brązowy medalista mistrzostw Polski seniorów 2013 w kategorii do 90 kg.

</doc>
<doc id="4781473" url="https://pl.wikipedia.org/wiki?curid=4781473" title="Anna Jasińska (biolog)">
Anna Jasińska (biolog)

Anna Jasińska – polska genetyk, biolog i biochemik, pracownik naukowy w Zakładzie Genetyki Molekularnej Instytutu Chemii Bioorganicznej PAN w Poznaniu oraz w Semel Institute for Neuroscience and Human Behavior na Uniwersytecie Kalifornijskim w Los Angeles. Specjalizuje się w biochemii, genetyce człowieka i genomice.
Życiorys.
W 2001 r. obroniła rozprawę doktorską pt."Badania polimorfizmu genów BRCA1 i BRCA2 w aspekcie jego związku z ryzykiem raka piersi", którą wykonała w Instytucie Chemii Bioorganicznej PAN pod kierunkiem prof. Włodzimierza Krzyżosiaka. Stopień doktora habilitowanego nauk biologicznych uzyskała w 2011 r. na Wydziale Biologii UAM na podstawie pracy pt. "Identyfikacja loci genetycznych związanych z cechami neuropsychicznymi z zastosowaniem mapowania genetycznego i metod genomiki funkcjonalnej".

</doc>
<doc id="4781475" url="https://pl.wikipedia.org/wiki?curid=4781475" title="Szkoła Podstawowa im. św. Franciszka z Asyżu w Rozborzu">
Szkoła Podstawowa im. św. Franciszka z Asyżu w Rozborzu

Szkoła Podstawowa im. św. Franciszka z Asyżu w Rozborzu – szkoła o charakterze podstawowym w Rozborzu.
Historia.
Początki szkolnictwa w Rozborzu są datowane na 1874 rok, gdy powstała szkoła ludowa 1-klasowa. W latach 1875–1878 szkoła była filialna, a w latach 1878–1903 szkoła była 1-klasowa , a od 1903 szkoła była 2-klasowa. Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii. Szkoły wiejskie najpierw były tylko męskie, a od 1890 roku mieszane (koedukacyjne). 
Początkowo w latach 1874–1876 posada nauczycielska była nieobsadzona, a pierwszym stałym nauczycielem w 1876 roku został Jan Gnoiński. Od 1899 roku szkoła posiadała nauczycieli pomocniczych, którymi byli: Jadwiga Giedroić (1899–1900), Franciszka Cilinowska (1901–1902), Romualda Rutowska (1902–1903), Klementyna Bałucińska (1902–1903), Janina Mąceńska (1903–1904), Maria Oliwianka (1903–1904), Maria Jaworska (1904–1907), Apolonia Kuśmierczyk (1904–1909), Jakub Ćwikła (1907–1908), Helena Jaroszyńska (1908–1909), Marian Nawojski (1908–1909), Wacław Kopaczyński (1909–1911), Leonia Buczkówna (1909–1913), Stefan Szeliga (1910–1911), Karol Kopeć (1910–1911), Józef Lachurski (1912–1913), Włodzimiera Majewska (1911–1914?), Zofia Karakulska (1913–1914?), Józef Łańcucki (1913–1914?). Od 1911 roku szkoła była 2-klasowa z planem 4-letnim.
Początkowo warunki lokalowe były bardzo ciężkie, gdyż szkoła mieściła się w trzech budynkach, gdzie uczęszczało na naukę nawet 300 uczniów. W 1924 roku szkoła była 5-klasowa, a budynek posiadał 4 sale szkolne. 
1 września 1998 roku został oddany do użytku nowy budynek szkolny. W 1999 roku na mocy reformy oświaty, zorganizowano 6-letnią szkołę podstawową i 3-letnie gimnazjum. 4 października 2002 roku gimnazjum otrzymało imię św. Franciszka z Asyżu. We wrześniu 2003 roku został utworzony Zespół Szkół, a św. Franciszek z Asyżu został także patronem szkoły podstawowej. 1 czerwca 2004 roku została oddana do użytku sala gimnastyczna. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4781479" url="https://pl.wikipedia.org/wiki?curid=4781479" title="Jörgen Andersson">
Jörgen Andersson

Jörgen Andersson (ur. 22 sierpnia 1946 w Halmstad) – szwedzki polityk, samorządowiec i związkowiec, działacz Szwedzkiej Socjaldemokratycznej Partii Robotniczej, w latach 1994–1998 minister.
Życiorys.
Od połowy lat 60. pracował jako robotnik budowlany. Działał w związku zawodowym Byggnads, kierował jego lokalnymi strukturami. Wstąpił do Szwedzkiej Socjaldemokratycznej Partii Robotniczej. Od 1970 działał w samorządzie gminy Halmstad, w latach 1982–1988 i 1991–1994 stał na czele jej władz wykonawczych. Był też prezesem kompanii energetycznej Vattenfall i członkiem zarządu działającej w tym sektorze kompanii Sydkraft.
W 1994 dołączył do rządu Ingvara Carlssona jako minister bez teki w resorcie przemysłu, gdzie odpowiadał za sprawy mieszkalnictwa. W 1996 w tym samym gabinecie krótko pełnił funkcję ministra przemysłu. Następnie w tymże roku został ministrem spraw wewnętrznych w gabinecie Görana Perssona, kierował tym resortem do 1998. W latach 1998–1999 sprawował mandat posła do Riksdagu. Od 2000 do 2001 stał na czele Elsäkerhetsverket, rządowej agencji odpowiadającej za bezpieczeństwo energii elektrycznej. W późniejszych latach zajmował kierownicze stanowiska w różnych przedsiębiorstwach.

</doc>
<doc id="4781481" url="https://pl.wikipedia.org/wiki?curid=4781481" title="Getaway (singel Viki Gabor)">
Getaway (singel Viki Gabor)

Getaway – czwarty singel polskiej piosenkarki Viki Gabor z jej debiutanckiego albumu studyjnego, zatytułowanego "Getaway (Into My Imagination)". Singel został wydany 23 kwietnia 2020.
Kompozycja znalazła się na 6. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status złotego singla, przekraczając liczbę 10 tysięcy sprzedanych kopii.
Powstanie utworu i historia wydania.
Utwór napisali i skomponowali Amber Van Day, Fridolin Walcher, Jonas Becker, Marli Harwood i Timofei Crudu. Jego wydawcą jest należące do Bertelsmanna przedsiębiorstwo BMG Rights Management.
Singel ukazał się w formacie digital download 23 kwietnia 2020 w Polsce za pośrednictwem wytwórni płytowej Universal Music Polska. Piosenka została umieszczona na debiutanckim albumie studyjnym Gabor – "Getaway (Into My Imagination)", oraz na minialbumie – "Getaway (Live Acoustics)".
20 kwietnia 2020 w serwisie społecznościowym Instagram opublikowała fragment akustycznej wersji piosenki. 4 listopada opublikowano utwór w ramach sesji dla Vevo – "Live Performance".
Utwór znalazł się na czterech składankach: "Śpiewajmy razem" (wydana 25 maja 2020), sprzedawanej wyłącznie w sklepach Biedronka, "Fresh Hits: Lato 2020" (wydana 29 maja 2020), "Bravo Hits: Lato 2020" (wydana 19 czerwca 2020) i "Hity na czasie: Lato 2020" (wydana 26 czerwca 2020).
„Getaway” w stacjach radiowych.
Nagranie było notowane na 6. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii Dawida Krępskiego, który udostępniono 24 kwietnia 2020 za pośrednictwem serwisu YouTube. Klip zrealizowany został we współpracy z marką Puma w ramach kampanii „Puma Talents”, dzięki czemu została nową, polską ambasadorką tej marki. Wideo zostało nagrane w lutym w Los Angeles, w Four Aces Movie Ranch:
Organizacją przelotu do Los Angeles zajęły się Polskie Linie Lotnicze LOT.
Wideo znalazło się na 4. miejscu na liście najczęściej odtwarzanych teledysków przez telewizyjne stacje muzyczne.
Twórcy.
Opracowano na podstawie materiału źródłowego.

</doc>
<doc id="4781489" url="https://pl.wikipedia.org/wiki?curid=4781489" title="Helena Daniel-Bobrzyk">
Helena Daniel-Bobrzyk



</doc>
<doc id="4781492" url="https://pl.wikipedia.org/wiki?curid=4781492" title="Ireneusz Jurczak">
Ireneusz Jurczak

 
Ireneusz Jurczak – polski bokser amatorski, srebrny medalista mistrzostw Polski (1989) w kategorii piórkowej oraz młodzieżowy mistrz Polski (1984) w kategorii koguciej. Podczas swojej kariery amatorskiej reprezentował barwy klubu MZKS Knurów oraz Górnika Knurów.
Kariera amatorska.
W 1984 roku zdobył młodzieżowe mistrzostwo Polski w kategorii piórkowej. W finale zawodów pokonał Dariusza Kasprzaka.
Na mistrzostwach Polski seniorów rywalizował tylko raz, w roku 1989. Jurczak wywalczył srebrny medal w kategorii piórkowej. W finale pokonał go Rafał Rudzki.

</doc>
<doc id="4781496" url="https://pl.wikipedia.org/wiki?curid=4781496" title="Ines Uusmann">
Ines Uusmann

Ines Junéa Uusmann (ur. 30 października 1948 w Rolfstorp) – szwedzka polityk i związkowiec, działaczka Szwedzkiej Socjaldemokratycznej Partii Robotniczej, posłanka do Riksdagu, w latach 1994–1998 minister.
Życiorys.
Z zawodu urzędnik pocztowy. Była działaczką związkową, pełniła funkcję rzecznika prasowego organizacji pracowniczej Statsanställdas Förbund. Dołączyła do Szwedzkiej Socjaldemokratycznej Partii Robotniczej. Od 1985 była radną gminy Täby. W 1991 i 1994 uzyskiwała mandat deputowanej do Riksdagu. W latach 1994–1998 zajmowała stanowisko ministra transportu i komunikacji w rządach Ingvara Carlssona i Görana Perssona. W latach 1999–2008 pełniła funkcję dyrektora generalnego Boverket, szwedzkiej agencji mieszkaniowej. W 1999 została członkinią zarządu organizacji konsumenckiej OK Ekonomisk förening, którą następnie kierowała w latach 2003–2017.
Żona polityka Jana Anderssona.

</doc>
<doc id="4781498" url="https://pl.wikipedia.org/wiki?curid=4781498" title="Mistrzostwa Świata we Wspinaczce Sportowej 2016 – łączna kobiet">
Mistrzostwa Świata we Wspinaczce Sportowej 2016 – łączna kobiet

Wspinaczka łączna – jedna z ekstremalnych konkurencji sportowych rozgrywana przez kobiety na 14. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata we francuskim w AccorHotels Arena w Paryżu w dniu 18 września 2016. Konkurencję kobiet wygrała Rosjanka Jelena Krasowskaja zdobywając złoty medal mistrzostw świata, srebrny zdobyła Amerykanka Claire Buhrfeind, a brązowy Francuzka Charlotte Durif.
Terminarz.
Konkurencja rozpoczęła się eliminacjami w dniu 18 września o godzinie 12:00 "(czasu miejscowego)". Finał rozegrano o godz 15:30. Konkurencja wspinaczki łącznej kobiet odbywała się w tym samym dniu co zawody mężczyzn. 

</doc>
<doc id="4781499" url="https://pl.wikipedia.org/wiki?curid=4781499" title="Eugenie Besserer">
Eugenie Besserer

Eugenie Besserer (ur. 25 grudnia 1868, zm. 28 maja 1934) – amerykańska aktorka, która wystąpiła w niemych filmach i filmach z epoki wczesnego filmu dźwiękowego, począwszy od 1910. Jej najważniejszą rolą jest rola matki tytułowej postaci w pierwszy film talkie (film „gadany”) Śpiewak jazzbandu.

</doc>
<doc id="4781511" url="https://pl.wikipedia.org/wiki?curid=4781511" title="George Sutherland (lekkoatleta)">
George Sutherland (lekkoatleta)

George Watt Sutherland (ur. 7 maja 1903 w Edynburgu, zm. 10 maja 1951 w Calgary) – kanadyjski lekkoatleta, trzykrotny medalista igrzysk Imperium Brytyjskiego.
Był wszechstronnym lekkoatletą. Na igrzyskach Imperium Brytyjskiego w 1930 w Hamilton zajął 4. miejsce w trójskoku. Wystąpił także w rzucie dyskiem i rzucie młotem, ale wszystkie próby miał nieudane. Na kolejnych igrzyskach Imperium Brytyjskiego w 1934 w Londynie zdobył srebrny medal w rzucie młotem (przegrał tylko z Malcolmem Nokesem z Anglii, a wyprzedził Williama Mackenzie ze Szkocji), zajął 7. miejsce w rzucie dyskiem, 8. miejsce w pchnięciu kulą, a w trójskoku nie miał mierzonej próby. Był zgłoszony również do rzutu oszczepem, ale w nim nie wystąpił. Wreszcie na swych trzecich igrzyskach Imperium Brytyjskiego w 1938 w Sydney zwyciężył w rzucie młotem (przed Keithem Pardonem z Australii i Jimem Leckiem z Nowej Zelandii), zdobył brązowy medal w rzucie dyskiem (za swym kolegą z reprezentacji Kanady Erikiem Coyem i Davidem Youngiem ze Szkocji) oraz zajął 8. miejsce w pchnięciu kulą.
Był mistrzem Kanady w rzucie młotem w 1931 i 1934, w rzucie oszczepem w 1931 i w dziesięcioboju w 1932 oraz wicemistrzem w rzucie młotem w 1947 i 1949. 
26 czerwca 1932 w Calgary ustanowił rekord Kanady w dziesięcioboju rezultatem 6505,550 pkt (według ówczesnej punktacji).
Zmarł po krótkiej chorobie w 1951 w wieku 48 lat. Został wybrany do Canadian Olympic Hall of Fame w 1956 i Alberta Sports Hall of Fame w 1958.

</doc>
<doc id="4781514" url="https://pl.wikipedia.org/wiki?curid=4781514" title="Andrzej Zalewski (wiceminister)">
Andrzej Zalewski (wiceminister)

Andrzej Zalewski – polski prawnik i urzędnik państwowy, w 1992 podsekretarz stanu w Ministerstwie Spraw Wewnętrznych i Administracji.
Życiorys.
Ukończył studia prawnicze, praktykował jako adwokat (występował m.in. jako pełnomocnik Zygmunta Wrzodaka). Działał jako ekspert w komisji Rokity, w ramach której kierował zespołem badającym pacyfikację kopalni „Wujek”, a także zajmował się śmiercią Tadeusza Wądołowskiego. Od 9 marca do 9 czerwca 1992 pełnił funkcję podsekretarza stanu w Ministerstwie Spraw Wewnętrznych i Administracji, odpowiedzialnego m.in. za policję. Uczestniczył w pracach nad listą Macierewicza jako jej wykonawca, przygotowywał też projekt ustawy dotyczącej obowiązkowej lustracji osób publicznych. Podał się do dymisji w związku z kontrowersjami dotyczącymi pracy resortu w czasie urzędowania Macierewicza (był w tej sprawie przesłuchiwany przez tzw. komisję Ciemniewskiego).

</doc>
<doc id="4781526" url="https://pl.wikipedia.org/wiki?curid=4781526" title="Eddie Dawkins">
Eddie Dawkins



</doc>
<doc id="4781533" url="https://pl.wikipedia.org/wiki?curid=4781533" title="Jim Courtright">
Jim Courtright

Imię i nazwisko Jim Courtright nosili lub noszą m.in.:

</doc>
<doc id="4781534" url="https://pl.wikipedia.org/wiki?curid=4781534" title="Razil Chazietdinow">
Razil Chazietdinow

Razil Riszatowicz Chazietdinow (, ur. 5 marca 1985 w Ufie) – rosyjski skoczek narciarski pochodzący z Baszkortostanu, reprezentant klubu Łokomotiw Ufa. Medalista mistrzostw Rosji.
Przebieg kariery.
Chazietdinow jest medalistą mistrzostw Rosji – w marcu 2003 na skoczni o punkcie konstrukcyjnym K-110 w kompleksie Aist w Niżnym Tagile, wraz z zespołem Baszkortostanu (skakali w nim również Dmitrij Pusienkow, Emil Mulukow oraz Dmitrij Wasiljew), zdobył brązowy medal w zmaganiach o tytuł drużynowego mistrza kraju. W sezonie 2004/2005 zajął, ex aequo z Aleksandrem Czalcewem, 3. pozycję w klasyfikacji generalnej Pucharu Rosji, tracąc 33 punkty do zwycięzcy tego cyklu – Antona Kaliniczenki.
Jego pierwszym trenerem był Władimir Nikulin, a później trenował z Ramilem Abrarowem, który był między innymi trenerem osobistym Dmitrija Wasiljewa. Młodszy brat Razila Chazietdinowa, Ilmir Chazietdinow, również jest skoczkiem narciarskim, a skoki narciarskie zaczął uprawiać dzięki bratu, który w młodości zabierał go ze sobą na treningi tej dyscypliny sportu.
Chazietdinow jest absolwentem szkół sportowych (SDJuSzOR, a następnie SzWSM) w Ufie. Reprezentował klub Łokomotiw Ufa. Posiada tytułu rosyjskiego Mistrza Sportu.

</doc>
<doc id="4781540" url="https://pl.wikipedia.org/wiki?curid=4781540" title="Conrad Heyer">
Conrad Heyer

Conrad Heyer (ur. 10 kwietnia 1749 w Waldoboro, zm. 19 lutego 1856 tamże) – amerykański farmer i weteran rewolucji amerykańskiej, który uważany jest za najwcześniej urodzoną osobę, która została kiedykolwiek sfotografowana.
Życiorys.
Conrad Heyer urodził się w 1749 roku w wiosce Waldoboro w stanie Maine, wtedy znanej jako „Broad Bay”, która była częścią Prowincji Massachusetts Bay. Przed jego narodzinami osada została złupiona i wyludniona przez ataki Abenaków, w efekcie została powtórnie zasiedlona przez niemieckich imigrantów przybyłych z Nadrenii. Pośród tych osadników znajdowali się rodzice Conrada Heyera, który mógł być pierwszym dzieckiem w tej osadzie urodzonym w nowym kraju.
Podczas rewolucji amerykańskiej Heyer walczył w Armii Kontynentalnej pod dowództwem George’a Washingtona. Został zwolniony z wojska w 1776 roku. Po wojnie powrócił do Waldoboro, gdzie do końca życia był farmerem. Heyer zmarł w 1856 roku i został pochowany z honorami wojskowymi.
W 1852, w wieku 103 lat, Heyer pozował do dagerotypowego portretu. Uważa się go tym samym za najwcześniej urodzoną osobę, której fotografia zachowała się do dzisiaj. Twierdzenie to bywa jednak podważane, gdyż sfotografowano także inne osoby: szewca Johna Adamsa, który twierdził, że urodził się w 1745 roku, weterana rewolucji amerykańskiej Baltusa Stone’a, który podawał rok 1744 jako rok urodzenia oraz niewolnika Caesara, rzekomo urodzonego w 1738 roku.

</doc>
<doc id="4781541" url="https://pl.wikipedia.org/wiki?curid=4781541" title="Jim Courtright (lekkoatleta)">
Jim Courtright (lekkoatleta)

James Milton Courtright (ur. 16 grudnia 1914 w North Bay, zm. 21 lutego 2003 w Kingston) – kanadyjski lekkoatleta, specjalista rzutu oszczepem.
Zajął 14. miejsce w rzucie oszczepem na igrzyskach olimpijskich w 1936 w Berlinie.
Zwyciężył w tej konkurencji (wyprzedzając Stana Laya z Nowej Zelandii i Jacka Metcalfe’a z Australii) na igrzyskach Imperium Brytyjskiego w 1938 w Sydney. Na tych samych igrzyskach zajął również 7. miejsce w pchnięciu kulą i 9. miejsce w rzucie dyskiem.
Był mistrzem Kanady w rzucie oszczepem w 1965.
15 sierpnia 1936 w Londynie ustanowił rekord Kanady w rzucie oszczepem wynikiem 66,30 m. Rekord ten przetrwał do 1952.

</doc>
<doc id="4781545" url="https://pl.wikipedia.org/wiki?curid=4781545" title="Ludomił Lewenstam">
Ludomił Lewenstam

Ludomił Ludwik Lewenstam (ur. 17 grudnia 1887 w Aleksandrowie Kujawskim, zm. 2 września 1944 w Warszawie) – polski dziennikarz pochodzenia żydowskiego. 
Życiorys.
Ukończył szkołę średnią w Warszawie. Studiował na uniwersytetach w Lozannie i Nancy. W 1913 ukończył Szkołę Nauk Politycznych w Paryżu. Jako dziennikarz współpracował z „Kurierem Polskim”, „Gazetą Polską”, „Światem”, „Tygodnikiem Ilustrowanym”. Do 1934 pełnił funkcję redaktora naczelnego „Dnia Polskiego”. W latach 1934–1936 był dziennikarzem „Kuriera Warszawskiego”. Równocześnie w latach 1934–1935 pracował w piśmie „Polska Zbrojna”. Pod koniec lat 30. był zastępcą członka zarządu Towarzystwa Wyższej Szkole Dziennikarskiej w Warszawie. Używał pseudonimów: "Lambda", "Lud. L.", "L. de F.", "Louis de Fimon".
Był mężem Marii ze Starorypińskich (1890–1965), z którą miał syna Kazimierza (1918–1983).
Zginął podczas powstania warszawskiego na Starym Mieście w Warszawie. Został pochowany na cmentarzu Powązkowskim (kwatera 184-1-21).

</doc>
<doc id="4781546" url="https://pl.wikipedia.org/wiki?curid=4781546" title="Ford Grand Marquis">
Ford Grand Marquis



</doc>
<doc id="4781547" url="https://pl.wikipedia.org/wiki?curid=4781547" title="Wojda (ujednoznacznienie)">
Wojda (ujednoznacznienie)



</doc>
<doc id="4781548" url="https://pl.wikipedia.org/wiki?curid=4781548" title="Ford Cougar (Wenezuela)">
Ford Cougar (Wenezuela)



</doc>
<doc id="4781550" url="https://pl.wikipedia.org/wiki?curid=4781550" title="Ford Cougar (Meksyk)">
Ford Cougar (Meksyk)



</doc>
<doc id="4781551" url="https://pl.wikipedia.org/wiki?curid=4781551" title="Ford Focus Electric">
Ford Focus Electric



</doc>
<doc id="4781552" url="https://pl.wikipedia.org/wiki?curid=4781552" title="Ford Cougar">
Ford Cougar



</doc>
<doc id="4781557" url="https://pl.wikipedia.org/wiki?curid=4781557" title="Fieschertal">
Fieschertal

Fieschertal – gmina w Szwajcarii, w kantonie Valais, w okręgu Goms.
Gmina została po raz pierwszy wspomniana w dokumentach w 1351 roku jako "vallis de Vies".
Demografia.
W Fieschertal w 2018 roku mieszkały 318 osoby. W 2008 roku 4,9% populacji gminy stanowiły osoby urodzone poza Szwajcarią.
W 2000 roku 98,4% populacji mówiło w języku niemieckim, 0,8% w języku niderlandzkim, a 0,4% w języku francuskim i 0,4% w języku włoskim.
Zmiany w liczbie ludności są przedstawione na poniższym wykresie:

</doc>
<doc id="4781559" url="https://pl.wikipedia.org/wiki?curid=4781559" title="Małgorzata Paćko">
Małgorzata Paćko

Małgorzata Paćko-Jakubowska (ur. 1 lutego 1950 w Warszawie) – polska strzelczyni, wielokrotna medalistka mistrzostw Europy.
Zawodniczka klubu ZKS Warszawa i Gwardii Warszawa. Była mistrzynią Polski.
W zawodach juniorskich Paćko była trzykrotną medalistką mistrzostw Europy w 1969 roku. W karabinie standardowym leżąc z 50 metrów wygrała z wynikiem 591 punktów i był to jej jedyny indywidualny medal w karierze na mistrzostwach Europy. W tej samej konkurencji zdobyła brąz w drużynie (wraz z Elżbietą Kowalewską i Wandą Ryczko). Zajęła jeszcze z drużyną drugą pozycję w karabinie standardowym w trzech pozycjach z 50 metrów (z Kowalewską i Ryczko). W 1970 roku zdobyła brązowy medal w tej samej konkurencji, startując z tymi samymi zawodniczkami.
W seniorskich mistrzostwach Europy zdobyła siedem medali w konkurencjach drużynowych. Na zawodach w 1971 roku zajęła pierwsze miejsce w karabinie standardowym leżąc z 50 metrów (Paćko, Eulalia Rolińska, Anna Małkiewicz), oraz drugie w karabinie standardowym w trzech pozycjach z 50 metrów (Paćko, Rolińska i Irena Wierzbowska). W 1973 roku była trzecia w karabinie pneumatycznym (Bożena Taysner, Paćko, Wierzbowska), a rok później druga (Kowalewska, Paćko, Wierzbowska-Młotkowska). W 1974 roku wywalczyła jeszcze brąz w karabinie standardowym w trzech pozycjach z 50 metrów (Kowalewska, Paćko, Rolińska). Rok później osiągnęła w tej samej konkurencji pierwsze miejsce (Taysner, Kowalewska, Paćko). Ostatni raz na podium mistrzostw Europy stanęła w 1978 roku w karabinie standardowym leżąc z 50 metrów (Paćko, Maria Olejniczak, Rolińska). Najbliżej zdobycia indywidualnego medalu na mistrzostwach Europy była w 1976 roku w Skopje, gdzie zajęła czwarte miejsce w karabinie standardowym leżąc z 50 metrów, była też piąta w 1978 roku.

</doc>
<doc id="4781563" url="https://pl.wikipedia.org/wiki?curid=4781563" title="SC Donaustadt">
SC Donaustadt

SC Donaustadt – austriacki klub piłkarski, z wiedeńskiej dzielnicy Donaustadt, działający w latach 1905-1925. Rozwiązany po fuzji z FC Ostmark Wien.
Historia.
Klub sportowy SC Donaustadt został założony w miejscowości Wiedeń w 1905 roku. W 1911 roku zespół startował w pierwszych oficjalnych rozgrywkach mistrzostw Austrii, które początkowo ograniczały się do drużyn wiedeńskich. W debiutowym sezonie 1911/12 został przydzielony do 2. Klasse A. W kolejnych sezonach klub dobrze sobie radził i zawsze zajmował najwyższe miejsca w tabeli. W sezonie 1916/17 można było w końcu zdobyć tytuł mistrza drugiej klasy, jednak z powodu pierwszej wojny światowej zostały zawieszone spadki i awanse między ligami. Ten sam los spotkał i w następnym sezonie w 1918 roku. W tym czasie sukcesy w pucharze działały jak mała pociecha. W 1918 roku dotarł nawet do półfinału Pucharu Austrii. W następnych sezonach, kiedy promocja była znów możliwa, klub już nie osiągnął takich sukcesów. Po zakończeniu pierwszej wojny światowej klub zawsze walczył o mistrzostwo ligi, ale nie potrafił zwyciężyć w niej. W 1921 roku został wyprzedzony tylko o dwa punkty przez późniejszego partnera fuzji FC Ostmark Wien. Po tym, jak profesjonalna II. Liga została wprowadzona w 1924 roku, klub ostatecznie zdecydował się na dobrowolną redukcję do trzeciej ligi. W 1925 klub połączył się z FC Ostmark Wien tworząc Brigittenauer AC, po czym został całkowicie rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.

</doc>
<doc id="4781564" url="https://pl.wikipedia.org/wiki?curid=4781564" title="Donaustadt Wiedeń">
Donaustadt Wiedeń



</doc>
<doc id="4781568" url="https://pl.wikipedia.org/wiki?curid=4781568" title="Mistrzostwa Świata we Wspinaczce Sportowej 2016 – łączna mężczyzn">
Mistrzostwa Świata we Wspinaczce Sportowej 2016 – łączna mężczyzn

Wspinaczka łączna – jedna z ekstremalnych konkurencji sportowych rozgrywana przez mężczyzn na 14. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata we francuskim w AccorHotels Arena w Paryżu w dniu 18 września 2016. Konkurencję kobiet wygrał Kanadyjczyk Sean McColl zdobywając złoty medal mistrzostw świata, srebrny zdobył Francuz Manuel Cornu, a brązowy Niemiec David Firnenburg.
Terminarz.
Konkurencja rozpoczęła się eliminacjami w dniu 18 września o godzinie 12:00 "(czasu miejscowego)". Finał rozegrano o godz 15:30. Konkurencja wspinaczki łącznej mężczyzn odbywała się w tym samym dniu co zawody kobiet. 
Wyniki.
W zawodach w ramach dyscypliny; wspinaczka łączna punktacja opiera się na formule sumarycznej, przy czym punkty są przyznawane poprzez obliczenie "(dodawanie)" trzech końcowych miejsc uzyskanych w każdej konkurencji w ramach dyscypliny. Najpierw uzyskane wyniki są przeliczane na punkty, a następnie ustalana jest kolejność miejsc w danej konkurencji wchodzącej w skład wspinaczki łącznej. Zawody wygrywa ta zawodnik o najmniejszej sumie liczbowej miejsc. Skomplikowany system obliczania wyników od 2018 został zastąpiony systemem iloczynowym. 

</doc>
<doc id="4781571" url="https://pl.wikipedia.org/wiki?curid=4781571" title="Mary Cragg">
Mary Cragg



</doc>
<doc id="4781574" url="https://pl.wikipedia.org/wiki?curid=4781574" title="Pende (grupa etniczna)">
Pende (grupa etniczna)

Pende – afrykańska grupa etniczna z Demokratycznej Republiki Konga, zamieszkująca głównie prowincje Bandundu i Kasai. Posługują się językiem pende, z grupy języków bantuidalnych. Ich populację szacuje się na 940 tysięcy.
Kultura.
Pende są podzieleni na kilka grup terytorialnych, a uczeni zwykle nazywają je Pende Północnym, Wschodnim, Środkowym i Zachodnim. Żadna z tych grup nie jest rządzona ani przez króla ani rząd centralny. Zamiast tego rodowód i małżeństwo to dwie instytucje, które określają ich system polityczny. Matrylinearny system pokrewieństwa ludu Pende uznaje autorytet najstarszego wuja ze strony matki, który pełni rolę głowy rodu i rodziny.
Do tej roli przypisane są dwa ważne obowiązki. Po pierwsze, głowa rodu zobowiązana jest do zapewnienia, aby wszyscy członkowie rodziny mieli się dobrze. Interweniują za każdym razem, gdy rodziny są w konflikcie, z długimi okresami trudności, chorób, bezpłodności lub suszy. Po drugie służą jako pośrednicy między duchami przodków i członkami rodziny. Poprzez rytuały i ofiary wodzowie rodzinni czczą duchy i komunikują się z przodkami.
Pende są uważani za utalentowanych artystów. Znani przede wszystkim z masek rzeźbionych na potrzeby rytuałów inicjacyjnych i edukacji. Maski tworzone są przez rzeźbiarzy, którzy przekazują swoją wiedzę i sztukę swoim synom. O znaczeniu masek i maskarady dla ludu Pende, świadczy czas trwania zamaskowanych uroczystości. Historyk sztuki Zoe S. Strother poinformował, że obserwował dwadzieścia sześć dni maskarady wioski Pende i ponad 133 dni inicjacji chłopców (zwanych "makunda"). 
Różne grupy ludzi przybywają z sąsiednich społeczności, aby zobaczyć maskarady Pende. Spośród wszystkich masek, które rzeźbią Pende, "minganji", czyli maski mocy, są najbardziej cenione i znane, ponieważ reprezentują przodków. Podczas zamaskowanych uroczystości miganji, Pende okazują szacunek przodkom i uspokajają duchy.
Gospodarka.
Pende to głównie rolnicy, którzy uprawiają proso, kukurydzę, banany i orzeszki ziemne. Kobiety wykonują większość prac w gospodarstwie rolnym i ponoszą całkowitą odpowiedzialność za sprzedaż towarów na rynkach wspólnotowych. Mężczyźni pomagają w czyszczeniu pól, a także przyczyniają się do diety, od czasu do czasu polując i łowiąc ryby w licznych lokalnych rzekach.
Historia.
Pende, wraz ze swoimi sąsiadami Yaka i Suku, mogą prześledzić swoje początki do współczesnej Angoli, między wybrzeżem Atlantyku, a rzeką Kwanza. Zostali oni zmuszeni do migrowania na północ do obecnego regionu, podczas ekspansji Lunda w 1620 roku. Ekspansja Chokwe około 1885 roku objęła większą część wschodniego obszaru Pende, a także część zachodniej grupy. Kolonializm zatrzymał ekspansję Chokwe i pozwolił Pende odzyskać niepodległość.
Od tego czasu Pende żyją w regionie ze spokojem, a ich relacje z sąsiadami – Chokwe, Kuba, Suku i Yaką – doprowadziły do znaczącej wymiany kulturowej i wpływów między grupami plemiennymi zamieszkującymi południowo-zachodnie Kongo.
Religia.
"Mvumbi" (przodkowie) są poddawani różnym rytuałom i ofiarom. Głowa rodziny odpowiada za opiekę nad świątyniami i uspokojenie duchów. Pende uznają, że duchy mogą być dobre lub złe, w zależności od sposobu, w jaki umarły. Również zaniedbanie przodków spowoduje złe rzeczy w rodzinie. Rezultatem mogą być choroby lub trudności, które wymagają wizyty u czarownika, aby ustalić najlepszy sposób na uspokojenie duchów. Za pośrednictwem wróżbity duch czasami żąda, aby została zamówiona drewniana rzeźba, której można złożyć ofiarę.

</doc>
<doc id="4781577" url="https://pl.wikipedia.org/wiki?curid=4781577" title="Keith Pardon">
Keith Pardon

Keith Wyrill Pardon (ur. 16 marca 1912, zm. 15 lutego 2001) – australijski lekkoatleta, specjalista rzutu młotem i rzutu dyskiem, dwukrotny medalista igrzysk Imperium Brytyjskiego.
Zdobył srebrny medal w rzucie młotem (przegrywając jedynie z George’em Sutherlandem z Kanady, a wyprzedzając Jima Leckie z Nowej Zelandii), a także zajął 5. miejsce w rzucie dyskiem na igrzyskach Imperium Brytyjskiego w 1938 w Sydney. Na kolejnych igrzyskach Imperium Brytyjskiego w 1950 w Auckland ponownie wywalczył srebrny medal w rzucie młotem (za Duncanem Clarkiem ze Szkocji, a przed swym kolegą z reprezentacji Australii Herbem Barkerem), a w rzucie dyskiem zajął 4. miejsce.
Zdobył 18 medali mistrzostw Australii: w rzucie dyskiem złote w 1937/1938, 1946/1947, 1950/1951, 1951/1952 i 1952/1953, srebrny w 1953/1954 oraz brązowe w 1947/1948 i 1954/1955, a w rzucie młotem złote w 1937/1938, 1949/1950, 1950/1951, 1951/1952, 1952/1953 i 1954/1955, srebrne w 1946/1947, 1947/1948 i 1948/1949 oraz brązowy w 1953/1954.
Czterokrotnie poprawiał rekord Australii w rzucie młotem, doprowadzając go do wyniku 49,52 m, uzyskanego 28 stycznia 1952 w Brisbane.

</doc>
<doc id="4781583" url="https://pl.wikipedia.org/wiki?curid=4781583" title="Bulletproof (singel Dotter)">
Bulletproof (singel Dotter)

Bulletproof (pol. "Kuloodporny") – singel szwedzkiej piosenkarki Dotter wydany 22 lutego 2020 roku przez wytwórnię Warner Music Sweden. Utwór został napisany przez Dino Menanhodzicia, Erika Dahlqvista i samą artystkę.
Piosenka rywalizowała w "Melodifestivalen 2020". Artystka wystąpiła w drugim półfinale i z drugiego miejsca awansowała do finału. Będąc jedną z głównych faworytek do wygrania, w finale zajęła ostatecznie 2. miejsce z ilością 136 punktów (65 pkt od jurorów i 71 pkt od widzów), przegrywając jedynie jednym punktem z zespołem The Mamas.

</doc>
<doc id="4781590" url="https://pl.wikipedia.org/wiki?curid=4781590" title="Wanda Ryczko">
Wanda Ryczko

Wanda Ryczko – polska strzelczyni, medalistka mistrzostw Europy juniorów.
Jej siostra Antonina także uprawiała strzelectwo. Była wicemistrzynią Polski w karabinie standardowym (1970).
W zawodach juniorskich Ryczko była czterokrotną medalistką mistrzostw Europy. Dwa medale wywalczyła w 1969 roku. W karabinie standardowym leżąc z 50 metrów zdobyła brąz w drużynie (wraz z Elżbietą Kowalewską i Małgorzatą Paćko). Zajęła jeszcze z drużyną drugą pozycję w karabinie standardowym w trzech pozycjach z 50 metrów (z Kowalewską i Paćko). W 1970 roku zdobyła brązowy medal w tej samej konkurencji, startując z tymi samymi zawodniczkami. Jej ostatnim medalem w kategorii juniorów był brąz na mistrzostwach Europy w 1971 roku, stanęła wtedy wraz z drużyną na podium w karabinie standardowym leżąc z 50 metrów (w drużynie była jeszcze Bożena Taysner i Zdzisław Moździrski). Jako seniorka zajęła szóste miejsce podczas mistrzostw Europy w 1976 roku (z wynikiem 378 punktów).

</doc>
<doc id="4781592" url="https://pl.wikipedia.org/wiki?curid=4781592" title="Kingdom Come (singel Anny Bergendahl)">
Kingdom Come (singel Anny Bergendahl)

Kingdom Come (pol. "Królestwo nadchodzi") – singel szwedzkiej piosenkarki Anny Bergendahl wydany w 22 lutego 2020 roku przez wytwórnię Warner Music Sweden. Utwór został napisany przez Bobby’ego Ljunggrena, , Erika Bernholma i samą artystkę. Singiel otrzymał status platynowej płyty.
Utwór rywalizował w "Melodifestivalen 2020". Artystka wystąpiła w drugim półfinale i z pierwszego miejsca awansowała do finału, w którym zajęła ostatecznie 3. miejsce z liczbą 107 punktów (46 pkt od jurorów i 61 pkt od widzów).
28 marca w programie "Nyhetsmorgon" telewizji TV4 zaprezentowała akustyczną wersję piosenki.
28 czerwca „Kingdom Come” zostało ogłoszone reprezentantem Szwecji w konkursie drugiej szansy organizowanym przez członków OGAE. Ostatecznie utwór wygrał konkurs z sumą 344 punktów.

</doc>
<doc id="4781613" url="https://pl.wikipedia.org/wiki?curid=4781613" title="Ashes to Ashes (singel Anny Bergendahl)">
Ashes to Ashes (singel Anny Bergendahl)

Ashes to Ashes (pol. "Popioły do popiołów") – singel szwedzkiej piosenkarki Anny Bergendahl wydany 23 lutego 2019 roku przez wytwórnię Warner Music Sweden. Utwór został napisany i skomponowaany przez Bobby’ego Ljunggrena, , Erika Bernholma i samą artystkę. Singel otrzymał status złotej płyty.
Kompozycja brała udział w "Melodifestivalen 2019" i 2 lutego 2019 wystąpiła w pierwszym półfinale selekcji, z którego trafiła do koncertu „drugiej szansy” i pomyślnie zakwalifikowała się do finału rozgrywanego w Friends Arena w Sztokholmie. Będąc jedną z faworytek do zwycięstwa zajęła ostatecznie 10. miejsce z sumą 56 punktów.
We wrześniu przez członków OGAE został zorganizowany wirtualny konkurs, który daje drugą szansę utworom, które nie wygrały swoich selekcji. „Ashes to Ashes” zostało wybrane przez członków szwedzkiej organizacji jako swój reprezentant i zajęło finalnie 3. miejsce z sumą 272 punktów.

</doc>
<doc id="4781614" url="https://pl.wikipedia.org/wiki?curid=4781614" title="Helena Dąbrowska (pielęgniarka)">
Helena Dąbrowska (pielęgniarka)

Helena Dąbrowska (ur. 1 maja 1914 w Kowlu, zm. 2003) – polska pielęgniarka, odznaczona w 1973 roku medalem Florence Nightingale.
Życiorys.
Od najmłodszych lat była związana z harcerstwem. We wrześniu 1939 roku została przydzielona do szpitala w Lublinie i wraz z nim ewakuowana do Kowla. Od stycznia 1942 roku pracowała w szpitalu w Lubomlu. 2 lutego 1942 roku złożyła przysięgę, wstępując do konspiracji. Wybrała pseudonim "Flora". Współpracowała z 27 Wołyńską Dywizja Piechoty Armii Krajowej, dostarczając potrzebne środki medyczne dla szpitala polowego, oraz pomagała w ukrywaniu leczenia przez szpital rannych partyzantów. W 1944 roku po dołączeniu do Dywizji zorganizowała szpital polowy w nadleśnictwie w Jagodzinie. Po wojnie pracowała w szpitalu polowym w Kwidzynie. W 1952 roku ukończyła kurs sanitarny PCK i zdała egzamin państwowy, uzyskując tytuł pielęgniarki dyplomowanej. Od 1961 roku mieszkała i pracowała w szpitalu wojewódzkim i Wojewódzkiej Stacji Krwiodawstwa w Olsztynie. W latach 60. XX wieku rozpoczęła studia zaoczne na Wydziale Polonistyki Uniwersytetu Warszawskiego.

</doc>
<doc id="4781616" url="https://pl.wikipedia.org/wiki?curid=4781616" title="Tomasz Krupiński">
Tomasz Krupiński

 
Tomasz Krupiński – polski bokser amatorski, złoty medalista mistrzostw Polski (1989) oraz srebrny medalista (1984) w kategorii koguciej. Podczas swojej kariery amatorskiej reprezentował barwy klubu Czarni Słupsk.
Kariera amatorska.
W 1981 roku zdobył młodzieżowe mistrzostwo Polski w kategorii papierowej. W finale zawodów pokonał Zbigniewa Liwińskiego. 
W roku 1984 oraz 1989 zdobywał medale na mistrzostwach Polski seniorów. W pojedynku o złoty medal kategorii koguciej w roku 1984 zmierzył się z Sławomirem Zapartem, z którym przegrał przez poddanie w trzeciej rundzie. W 1989 roku został mistrzem Polski w kategorii koguciej. W finale zawodów pokonał na punkty (5:0) Roberta Cibę.

</doc>
<doc id="4781627" url="https://pl.wikipedia.org/wiki?curid=4781627" title="Błażej Markwat">
Błażej Markwat

 
Błażej Markwat (ur. 1960) – polski bokser amatorski, brązowy medalista mistrzostw Polski (1989) w kategorii lekkopółśredniej. Podczas swojej kariery amatorskiej reprezentował barwy klubu Broń Radom.
Kariera amatorska.
Czterokrotnie rywalizował na mistrzostwach Polski (1979, 1980, 1983, 1989) w trzech różnych kategoriach wagowych. W roku 1979, 1980 oraz 1983 udział kończył na 1/8 finału, nie zdobywając żadnych medali. Jedyny swój medal wywalczył podczas swojego ostatniego startu na mistrzostwach Polski w roku 1989. Podczas turnieju odbywającego się w Łodzi, Markwat wyeliminował w ćwierćfinale zawodnika Wybrzeża Gdańsk, Sławomira Wilczewskiego, zapewniając sobie miejsce na podium. W półfinale przegrał przez poddanie w trzeciej rundzie z Tomaszem Dudą.

</doc>
<doc id="4781641" url="https://pl.wikipedia.org/wiki?curid=4781641" title="Cekropka">
Cekropka

Cekropka, drążnik, drążnia, drzewo trąbowe ("Cecropia" Loefl.) – rodzaj roślin z rodziny pokrzywowatych ("Urticaceae"). Obejmuje 61 lub 63 gatunków, niektóre źródła wymieniają ok. 70–80 gatunków. Występują w Ameryce Środkowej (po północny Meksyk i Kubę) oraz w tropikalnej części Ameryki Południowej. Jako rośliny introdukowane spotykane są w Afryce Równikowej, Azji Południowo-Wschodniej i na wyspach Oceanii.
Szybko rosnące i krótkowieczne drzewa pionierskie w różnych siedliskach leśnych. Związane są często relacją symbiotyczną z mrówkami zasiedlającymi puste przestrzenie w ich pniach.
Dęte pnie tych drzew wykorzystywane są przez Indian do wyrobu trąb (trombit) oraz stosowane są do budowy tratw i pływaków do sieci. Niektóre gatunki sadzone są jako ozdobne (np. "C. peltata") i wykorzystywane do wyrobu ścieru drzewnego. Popiół po spaleniu "C. peltata" jest żuty wraz z liśćmi krasnodrzewu pospolitego (koki). Z kolei "C. sciadophylla" często jest pozostawiana podczas wylesień i pozyskiwania gruntu na cele rolnicze, ponieważ jej opadające liście alkalizują glebę, ubogą w wapień w obszarze Amazonii (zabieg praktykowany jest zwłaszcza w uprawach koki). Niektóre gatunki dostarczają kauczuku, żywic, garbników i są wykorzystywane leczniczo. Włókna z kory stosowane są do wyplatania sznurów i mat. Drewno łatwo się pali i jest używane jako hubka. Poza tym wykorzystywane jest do celów konstrukcyjnych (w połączeniu z cementem pozwala zmniejszyć masę konstrukcji), do wyrobu zapałek, skrzynek, zabawek i mebli.
Biologia i ekologia.
Są to drzewa szybko rosnące, potrafiące dorosnąć do 12 m w ciągu 4–5 lat, ale też krótkowieczne (zamierają często już po ok. 10 latach). Na ogół są gatunkami pionierskimi, światłolubnymi, wyrastającymi w lasach w lukach i na porębach, także wzdłuż przydroży śródleśnych. Opisywane są jako najważniejsze drzewo pionierskie na kontynentach amerykańskich. Rozpowszechnienie tych roślin i ich wielki potencjał w szybkim zarastaniu wszelkich luk w zwartej pokrywie roślinnej jest zasługą wielkiej ilości wytwarzanych nasion. Znamienne jest przy tym to, że zachowują one zdolność do kiełkowania tylko przez rok lub dwa.
Większość gatunków zasiedla nizinne lasy równikowe, w tym selwę, często miejsca bagniste, mniej liczne rosną w lasach podgórskich i górskich, sięgając do 2600 m n.p.m.
W pustych komorach pędów tych roślin (poza przedstawicielami rodzaju rosnącymi w górach i na wyspach) często gnieżdżą się agresywne i jadowite mrówki z rodzaju "Azteca", opuszczające wnętrza roślin w celu pożywiania się ciałkami odżywczymi osiągającymi ok. 1 mm średnicy i wytwarzanymi na ogonkach liściowych. Zawierają one glikogen rzadko spotykany w świecie roślin. Mrówki odpędzają inne owady, w tym potencjalnie szkodliwe dla cekropek, usuwają także próbujące je zasiedlić epifity. Ciałka odżywcze bywają też spożywane przez ptaki. Zjadane ciałka tworzone są w szybkim tempie ponownie – na jednym ogonku liściowym może ich powstać 80 w ciągu 10 minut.
Kwiaty zapylane są przez wiatr (anemogamia). Owocami cekropek odżywiają się ptaki, nietoperze i inne ssaki. W rozprzestrzenianiu diaspor niektórych gatunków biorą też udział ryby. Owoce dojrzewają systematycznie przez cały rok, stanowiąc zawsze dostępne pożywienie dla wielu różnych gatunków zwierząt.
Systematyka.
Rodzaj roślin z plemienia "Cecropieae" z rodziny pokrzywowatych "Urticaceae" Przynależność do pokrzywowatych jest dobrze potwierdzona badaniami molekularnymi. Plemię "Cecropieae" bywało wcześniej także wyodrębniane w randze rodziny drążnikowatych "Cecropiaceae", a także klasyfikowane w obrębie morwowatych "Moraceae".

</doc>
<doc id="4781642" url="https://pl.wikipedia.org/wiki?curid=4781642" title="Drążnik">
Drążnik



</doc>
<doc id="4781643" url="https://pl.wikipedia.org/wiki?curid=4781643" title="Drążnia">
Drążnia



</doc>
<doc id="4781645" url="https://pl.wikipedia.org/wiki?curid=4781645" title="Drzewo trąbowe">
Drzewo trąbowe



</doc>
<doc id="4781648" url="https://pl.wikipedia.org/wiki?curid=4781648" title="Cecropia">
Cecropia



</doc>
<doc id="4781649" url="https://pl.wikipedia.org/wiki?curid=4781649" title="TopWare Programy">
TopWare Programy



</doc>
<doc id="4781653" url="https://pl.wikipedia.org/wiki?curid=4781653" title="Koczkodan leśny">
Koczkodan leśny

Koczkodan leśny ("Chlorocebus dryas") – słabo poznany gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Koczkodan leśny występuje w Kotlina Konga w Demokratycznej Republice Konga (Prowincja Równikowa) w Kokolopori Bonobo Reserve i Lomami National Park; dokładne granice zasięgu niepewne.
Taksonomia.
Gatunek po raz pierwszy naukowo opisał w 1938 roku niemiecki zooloog Ernst Schwarz nadając mu nazwę "Cercopithecus dryas". Holotyp pochodził z Lomely, z prownicji Sankuru, w Demokratycznej Republice Konga. 
Zwykle uważany za gatunek z rodzaju "Cercopithecus" w grupie gatunkowej "dryas", jednak dane molekularne, zachowania żywieniowe, lokomocja i morfologia czaszki wskazują na to, że gatunek ten należy do rodzaju "Chlorocebus", a nie do "Cercopithecus". Analiza genomu wskazuje również, że w przeszłości u tego gatunku występował przepływ genów z innymi gatunkami z rodzaju "Chlorocebus", co dodatkowo potwierdza hipotezę, że "C. dryas" jest gatunkiem z rodzaju "Chlorocebus". Niemniej jednak "C. dryas" pod względem morfologicznym wydaje się odbiegać od innych gatunków z "Chlorocebus", co sugeruje, że najlepiej byłoby włączyć go do odrębnego, monotypowego rodzaju. Taxon "solongo" jest traktowany jako młodszy synonim "Ch. dryas" ale potrzebne są dalsze badania nad zmiennością morfologiczną. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 35–58 cm, długość ogona samic 50 cm; masa ciała samic 2,3 kg, samców 3 kg. Korona mahoniowa sięga do nasady ogona z białymi pośladkami, naszywkami na brwi, klatką piersiową i brodą. Szyja i policzki pomarańczowe. Dojrzałe pośladki i jądra samca mają mocny niebieski kolor. Ogon zmienia się od bardzo ciemnego do jasnoszarego z czarną, pikowaną końcówką. Spód ogona jest biały oprócz czarnego paska, który wyrasta 50 mm od odbytu.
Ekologia.
Uważany za bardzo tajemniczy gatunek, ukrywający się w zaroślach dolnych warstw gęstego lasu wtórnego. Żywi się owocami, liśćmi, pędami, nasionami, owadami i grzybami. 
Status zagrożenia i ochrona.
Odkrycie z 2019 roku drugiej odrębnej populacji tego gatunku w górnych basenach rzek Lomami i Lualaba doprowadziło do podniesienia statusu ochrony z krytycznie zagrożonego na zagrożony. Prawdopodobnie gatunek ten liczy mniej niż 250 dorosłych osobników. Występuje także w Lomami National Park.

</doc>
<doc id="4781656" url="https://pl.wikipedia.org/wiki?curid=4781656" title="Tadeusz Borowiczka">
Tadeusz Borowiczka

Tadeusz Borowiczka (ur. 25 września 1876 we Lwowie, zm. 30 grudnia 1934) – polski nauczyciel, profesor gimnazjalny, kapitan rezerwy piechoty Wojska Polskiego.
Życiorys.
Tadeusz Borowiczka urodził się 25 września 1876 we Lwowie. Był synem Karola (c. k. profesor historii naturalnej w C. K. Gimnazjum w Stanisławowie) i Marii. Miał braci Kazimierza (ur. 1870, rewident rachunkowy w C. K. Krajowej Dyrekcji Skarbu we Lwowie), Stanisława (1872–1930), także od 1899 nauczyciel i potem profesor gimnazjalny, również oficer C. K. Armii oraz kapitan Wojska Polskiego, cztery lata starszy i zmarły cztery lata wcześniej.
Kształcił się w C. K. Gimnazjum w Stanisławowie, gdzie w 1895 ukończył VII klasę. W połowie 1897 zdał z odznaczeniem pierwszy (teoretyczny) egzamin rządowy na Wydziale Inżynierii Politechniki Lwowskiej.
Z wykształcenia był nauczycielem matematyki i geometrii wykreślnej jako przedmiotów głównych. Podjął pracę nauczyciela od 31 sierpnia 1899. Egzamin zawodowy złożył 11 czerwca 1900, a 21 sierpnia 1900 został mianowany nauczycielem rzeczywistym w C. K. Wyższej Szkole Realnej w Krakowie. 10 października 1900 otrzymał roczny urlop celem odbycia służby wojskowej. W C. K. Armii w rezerwie piechoty został mianowany kadetem z dniem 1 stycznia 1902. Jako rezerwista był przydzielony do 77 galicyjskiego pułku piechoty w Przemyślu do około 1906.
W C. K. Wyższej Szkole Realnej w Krakowie przez wiele lat uczył matematyki, geometrii, rysunków geometrycznych, był zawiadowcą zbiorów geometrycznych. Po zatwierdzeniu w zawodzie nauczycielskim i otrzymaniu tytułu c. k. profesora w 1908 został członkiem c. k. komisji egzaminacyjnej dla nauczycieli szkół wydziałowych w Krakowie i pozostawał w tej funkcji przez kolejne lata. 2 lipca 1910 otrzymał VIII rangę w zawodzie. Od 15 lutego 1913 do końca roku szkolnego 1912/1913 przebywał na urlopie z powodu choroby.
Po wybuchu I wojny światowej w 1914 jako c. k. nadporucznik (tj. porucznik) pozasłużbowy został zmobilizowany w pierwszej mobilizacji C. K. Armii i służył do 26 sierpnia 1914, gdy został superarbitrowany, po czym służył ponownie od 13 lipca 1915. Przed 1918 został awansowany na stopień kapitana. Do 1918 formalnie pozostawał profesorem C. K. I. Wyższej Szkoły Realnej.
Po odzyskaniu przez Polskę niepodległości został przyjęty do Wojska Polskiego. Zweryfikowany w stopniu kapitana rezerwy piechoty ze starszeństwem z dniem 1 czerwca 1919. W pierwszej połowie lat 20. był oficerem rezerwowym 58 pułku piechoty w Poznaniu.
Na początku lat 20. nadal uczył tych samych przedmiotów w macierzystym zakładzie, początkowo pod nazwą Państwowa Pierwsza Szkoła Realna w Krakowie. Po przemianowaniu szkoły na VIII Państwowe Gimnazjum Matematyczno-Przyrodnicze im. Augusta Witkowskiego uczył wyłącznie matematyki. Pod koniec roku szkolnego 1924/1925 przebywał na urlopie. Następnie ponownie uczył w VIII Gimnazjum wykładając nadal matematykę. W pierwszym półroczu roku szkolnego 1929/1930 był na urlopie, a decyzją z 30 stycznia 1930 odszedł z pracy. Z okazji przeniesienia w stan spoczynku grupy profesorów VIII Gimnazjum, w tym Tadeusza Borowiczki (prócz niego także Jan Kmietowicz, Józef Flach, dr Stanisław Zathey, Sylweriusz Saski), w dniu 18 marca 1931 odbyła się w szkole uroczysta akademia.
Zmarł 30 grudnia 1934. Został pochowany na cmentarzu wojskowym przy ul. Prandoty w Krakowie (kwatera 7).
Odznaczenia.
austro-węgierskie

</doc>
<doc id="4781658" url="https://pl.wikipedia.org/wiki?curid=4781658" title="Barney Childs">
Barney Childs

Barney Sanford Childs (ur. 13 lutego 1926 w Spokane w stanie Waszyngton, zm. 11 stycznia 2000 w Redlands w stanie Kalifornia) – amerykański kompozytor.
Życiorys.
Studiował literaturę angielską, z której uzyskał stopień Bachelor of Arts na University of Nevada (1949), a następnie Master of Arts na Uniwersytecie Oksfordzkim (1955) i doktora na Uniwersytecie Stanforda (1961). W latach 1956–1965 był wykładowcą literatury na Uniwersytecie Arizony. W latach 1965–1969 był dziekanem Deep Springs College w Kalifornii. Jednocześnie kształcił się w zakresie muzyki. W 1952 roku zaczął uczęszczać na zajęcia u Leonarda Ratnera na Uniwersytecie Stanforda, w latach 1953–1954 studiował w Tanglewood u Carlosa Cháveza i Aarona Coplanda, a od 1954 do 1955 roku uczęszczał na prywatne korepetycje u Elliotta Cartera.
W latach 1969–1971 wykładowca teorii muzyki w Wisconsin College Conservatory w Milwaukee, następnie do 1994 roku wykładał na w Kalifornii.
Twórczość.
W swojej twórczości reprezentował kierunek umiarkowany, selektywnie sięgając do nowych trendów w muzyce, przy unikaniu jednocześnie radykalizmu dźwiękowego. Korzystał z elementów improwizacji czy aleatoryzmu, stosując jednak tradycyjne formy i konwencjonalne instrumentarium.
Skomponował m.in. dwie symfonie (1954, 1956), "Koncert klarnetowy" (1970), "Koncert na kotły" (1989), 7 kwartetów smyczkowych, 5 kwintetów dętych, nonet perkusyjny "Welcome to Whipperginny" (1961), "A Book of Views" na kwintet dęty i fortepian (1988), 6 utworów na zespół dęty, "Keet Seel" na chór (1970), "Septet" na głosy i instrumenty (1958), "When Lilacs Last in the Dooryard Bloom’d" na głosy solowe, chór i orkiestrę do słów Walta Whitmana (1971).

</doc>
<doc id="4781660" url="https://pl.wikipedia.org/wiki?curid=4781660" title="Monaster św. Nikity w Moskwie">
Monaster św. Nikity w Moskwie

Monaster św. Nikity (ros./cerk. "Никитский монастырь") – prawosławny żeński klasztor w Moskwie, utworzony w 1582 r. przy starszej cerkwi i zlikwidowany w 1929 r.
Historia.
W XVI w. w części Moskwy położonej za rzeczką Nieglinną (Zanieglinje) znajdowała się cerkiew św. Nikity. Według Nikołaja Karamzina powstała ona w 1534 r., inna wersja łączy budowę cerkwi z Soborem Stu Rozdziałów, jaki odbywał się w Moskwie w 1551 r. Z tej okazji wzniesiono w Moskwie siedem prawosławnych soborów, a jeden z nich nosił wezwanie św. Nikity. Być może inicjatorem budowy tej cerkwi był Nikita, brat małżonki cara Iwana Groźnego Anastazji. Świątynia posiadała dwa ołtarze, oprócz głównego św. Nikity także boczny Wprowadzenia Matki Bożej do Świątyni. 
W 1582 r. Nikita Zacharyn ufundował przy soborze monaster żeński. W latach 80. XVII w. świątynia została gruntownie przebudowana, wzniesiono przy niej obszerny przedsionek, w którym wydzielono przestrzeń na pomieszczenie ołtarzowe i tam przeniesiono ołtarz Wprowadzenia Matki Bożej do Świątyni. Zmieniono również konstrukcję cerkiewnego dachu i sklepień. W 1812 r. monaster spłonął w pożarze Moskwy. Bezpośrednio po odejściu wojsk francuskich z Moskwy klasztor odnowiono, w 1815 r. do soboru św. Nikity wstawiono nowy ikonostas, gdzie w dolnym rzędzie znalazły się starsze ikony, w drugim i trzecim – wizerunki napisane na tę okazję. W I połowie XIX w. w soborze św. Nikity urządzono jeszcze jeden ołtarz boczny pod wezwaniem św. Mikołaja. W latach 1889–1890 sobór był remontowany pod kierunkiem architekta N. Sułtanowa.
Monaster został zamknięty po rewolucji październikowej. Sobór św. Nikity był czynny do 1929 r., gdy również został zamknięty. W 1933 r. budynki zburzono. Na miejscu kompleksu klasztornego znajduje się podstacja metra. 
Ślad po istnieniu cerkwi i monasteru św. Nikity pozostał w nazewnictwie ulic – Bolszej (Wielkiej) i Małej Nikitskiej.

</doc>
<doc id="4781662" url="https://pl.wikipedia.org/wiki?curid=4781662" title="FC Ostmark Wien">
FC Ostmark Wien

FC Ostmark Wien – austriacki klub piłkarski z wiedneńskiej dzielnicy Brigittenau działający w latach 1910-1925.
Historia.
Chronologia nazw:
Klub futbolowy FC Ostmark Wien został założony w miejscowości Wiedeń w 1910 roku. Na początku istnienia grał w czwartej i trzeciej ligach mistrzostw Wiednia. Dopiero po zakończeniu pierwszej wojny światowej w sezonie 1918/19 wywalczył awans z 2. Klasse B do 2. Klasse A. W pierwszym sezonie na drugim poziomie był siódmym. W następnym sezonie 1920/21 roku wyprzedził o dwa punkty późniejszego partnera fuzji SC Donaustadt i zdobył historyczny awans do najwyższej ligi austriackiej. Jednak debiutowy sezon w 1. Klasse był nieudanym - po zajęciu ostatniej 13.pozycji spadł z powrotem do drugiej klasy. W następnym sezonie 1922/23 zdobył tytuł mistrza grupy Nord drugiej klasy i wrócił do 1. Klasse. Sezon 1923/24 zakończył na 11.miejscu i ponownie tak jak poprzednio spadł do II. Ligi. W sezonie 1924/25 uzyskał piątą lokatę. W sierpniu 1925 klub połączył się z SC Donaustadt tworząc Brigittenauer AC, po czym został całkowicie rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Ostmark-Platz w Wiedniu, który może pomieścić 2 000 widzów.
Inne sekcje.
Klub prowadził drużyny dla dzieci i młodzieży w każdym wieku.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z miasta.

</doc>
<doc id="4781665" url="https://pl.wikipedia.org/wiki?curid=4781665" title="Ostmark Wiedeń">
Ostmark Wiedeń



</doc>
<doc id="4781669" url="https://pl.wikipedia.org/wiki?curid=4781669" title="Seńko Połozowicz">
Seńko Połozowicz



</doc>
<doc id="4781675" url="https://pl.wikipedia.org/wiki?curid=4781675" title="Osiedle Kolorowe (Zielona Góra)">
Osiedle Kolorowe (Zielona Góra)

Osiedle Kolorowe – osiedle Zielonej Góry, położone w północnej części miasta.
Osiedle położone na północ od Chynowa, główną arterią jest ulica Krępowska, którą kursuje linia autobusowa. W nawiązaniu do nazwy osiedla wszystkie boczne ulice noszą nazwy pochodzące od kolorów, całe osiedle posiada zabudowę jednorodzinną.

</doc>
<doc id="4781677" url="https://pl.wikipedia.org/wiki?curid=4781677" title="Claude Victor-Perrin">
Claude Victor-Perrin



</doc>
<doc id="4781678" url="https://pl.wikipedia.org/wiki?curid=4781678" title="Henryk Małkowski">
Henryk Małkowski

Henryk Paweł Małkowski (ur. 15 lipca 1881 Satanów na Podolu, zm. 17 lutego 1959 w Warszawie) – polski aktor filmowy i teatralny. 
Życiorys.
Jego rodzicami byli Konstanty i Izabela z Branickich, Po ukończeniu gimnazjum kształ­cił się w Klasie Dramatycznej przy Warszawskim Towarzystwie Muzy­cznym, Szkołę ukończył w 1902. We wrześniu debiutował w Płocku. W 1909 występował w warszawskim kabarecie „Momus”, a następnie brał udział w objeździe tego zespołu obejmującym m.in. Moskwę, Kijów, Wiedeń i Pragę. W sezonie 1910/11 występował w Teatrze Zjednoczonym w Warszawie, jesienią 1911 w Teatrze Miejskim w Łodzi. W czasie I wojny światowej. występował okresowo w warszawskim teatrze Aquarium, teatrze Miraż i Teatrze Artystycznym a w 1920 w Teatrze Bagatela, a w sezonie 1921/22 w Teatrze Reduta. 30 października 1920 oże­nił się z aktorką Anielą Erlich (ps. "Łomska"). W 1922–1939 należał stale do zespołu Teatru Polskiego i Teatru Małego w Warszawie. Brał udział w imprezach objazdowych m.in. w 1924, w 1932–1936 grał też w Teatrze Naro­dowym i na innych scenach. Podczas II wojny światowej brał udział w tajnych koncertach w Warszawie i współpracował z konspiracyjnym PIST. Od 1946 do końca życia występował stale w Teatrze Polskim i Teatrze Kame­ralnym w Warszawie.
W latach 1916–1939 wystąpił w około trzydziestu pięciu polskich filmach. W 1905 przy­gotowywał przedstawienia szkolne w Łodzi, w okresie dwudziestolecia międzywojennyego często brał udział w porankach dla dzieci, a w 1936–1939 kierował teatrem dziecięcym, grającym poranki w Teatrze Wielkim, a następnie w sali na ulicy Karo­wej. Pracę tę ułatwiała mu niezwykła łatwość nawiązy­wania kontaktu z dziećmi. W 1924–1939 wielokrotnie wyjeżdżał wraz z żoną do polonijnych ośrodków robot­niczych we Francji i w Niemczech i występował tam jako recytator i aktor. Był też organizatorem przedsta­wień amatorskich i kursów instruktorskich w środo­wiskach polonijnych. Opublikował "Moje wspomnienia" (Warszawa 1958).
Został pochowany na cmentarzu Powązkowskim (kwatera 106-5-17).

</doc>
<doc id="4781680" url="https://pl.wikipedia.org/wiki?curid=4781680" title="Janusz Michalski">
Janusz Michalski

Janusz Mirosław Michalski (ur. 17 maja 1960) – polski urzędnik państwowy i menedżer, w latach 1997–1999 podsekretarz stanu w Ministerstwie Skarbu Państwa.
Życiorys.
Syn Józefa, zamieszkał w Gdańsku. Od 1 grudnia 1997 do 18 stycznia 1999 pełnił funkcję podsekretarza stanu w Ministerstwie Skarbu z rekomendacji Akcji Wyborczej Solidarność, odpowiedzialnego m.in. za sektory paliwowy, cukrowniczy i alkoholowy. Na początku 1999 był jednym z czterech uczestników konkursu na prezesa PKN Orlen. Podał się do dymisji po krytyce tej kandydatury ze względu na konflikt interesów (w komisji konkursowej zasiadał inny wiceminister). Później od 2000 do 2001 był szefem zarządu Polmosu Poznań, zasiadł też wiceprezesem rady nadzorczej Lotosu.

</doc>
<doc id="4781687" url="https://pl.wikipedia.org/wiki?curid=4781687" title="Kaplica Loretańska w Warszawie">
Kaplica Loretańska w Warszawie



</doc>
<doc id="4781689" url="https://pl.wikipedia.org/wiki?curid=4781689" title="Karol Bogun">
Karol Bogun

 
Karol Bogun – polski bokser amatorski, dwukrotny brązowy medalista mistrzostw Polski (1988, 1989) w kategorii lekkośredniej. Podczas swojej kariery amatorskiej reprezentował barwy klubu Górnik Pszów.
Kariera amatorska.
W 1984 roku zdobył brązowy medal mistrzostw Polski juniorów w kategorii lekkośredniej. Dwa lata później został mistrzem Polski w kategorii średniej do lat 19. W finale zawodów pokonał Andrzeja Bollina.
Dwukrotnie zdobył brązowy medal mistrzostw Polski seniorów w roku 1988 oraz 1989, rywalizując w kategorii lekkośredniej.

</doc>
<doc id="4781694" url="https://pl.wikipedia.org/wiki?curid=4781694" title="Edward Strugała">
Edward Strugała

 
Edward Strugała – polski bokser amatorski, brązowy medalista mistrzostw Polski (1989) w kategorii lekkośredniej. Podczas swojej kariery amatorskiej reprezentował barwy klubu Turów Zgorzelec.
Kariera amatorska.
Dwukrotnie reprezentował klub Turów Zgorzelec na mistrzostwach Polski seniorów w roku 1989 oraz 1991. W swoim pierwszym starcie na mistrzostwach, Strugała doszedł do półfinału, zdobywając brązowy medal w kategorii lekkośredniej. Odpadł z turnieju po punktowej porażce z Mariuszem Kujawą. W 1991 był ćwierćfinalistą mistrzostw.

</doc>
<doc id="4781695" url="https://pl.wikipedia.org/wiki?curid=4781695" title="Raul Siem">
Raul Siem

Raul Siem (ur. 5 czerwca 1973) – estoński polityk i prawnik, w latach 2020–2021 minister handlu zagranicznego i technologii informacyjnych.
Życiorys.
Ukończył kształcącą kadry służb publicznych szkołę Sisekaitseakadeemia (1996), a w 2002 studia prawnicze na Uniwersytecie w Tartu. W latach 1999–2007 pracował w administracji podatkowej, kierował departamentem windykacji zaległości podatkowych i celnych. Później do 2011 pełnił funkcję zastępcy dyrektora do spraw bezpieczeństwa i nadzoru w zakładzie karnym w Tallinnie. Podjął następnie praktykę jako prawnik i konsultant.
W 2016 wstąpił do Estońskiej Konserwatywnej Partii Ludowej. W 2017 uzyskał mandat radnego gminy Rae. W 2019 minister Mart Helme powołał go na swojego doradcę. W kwietniu 2020 objął urząd ministra handlu zagranicznego i technologii informacyjnych w drugim rządzie Jüriego Ratasa. Zastąpił na tym stanowisku Kaimara Karu, który utracił rekomendację EKRE. Funkcję tę pełnił do stycznia 2021.

</doc>
<doc id="4781696" url="https://pl.wikipedia.org/wiki?curid=4781696" title="Bukka I">
Bukka I

Bukka I (zm. 1377) – władca królestwa Widźajanagaru z dynastii Sangama koronowany w 1357 roku. W czasie swego panowania poszerzył obszar królestwa o międzyrzecze rajćurskie. 

</doc>
<doc id="4781697" url="https://pl.wikipedia.org/wiki?curid=4781697" title="Eredivisie w piłce siatkowej mężczyzn (2019/2020)">
Eredivisie w piłce siatkowej mężczyzn (2019/2020)

Eredivisie w piłce siatkowej mężczyzn 2019/2020 − 73. sezon mistrzostw Holandii organizowany przez Holenderski Związek Piłki Siatkowej ("Nederlandse Volleybalbond"). Zainaugurowany został 12 października 2019 roku.
Rozgrywki miały obejmować fazę zasadniczą składającą się z 10 zespołów, grupę mistrzowską i grupę spadkową, w której rywalizowały odpowiednio drużyny z miejsc 1-6 i 8-10 po fazie zasadniej oraz finałów granych do trzech wygranych meczów pomiędzy dwoma najlepszymi zespołami grupy mistrzowskiej.
Do Eredivisie powrócił klub , który ostatni raz w najwyższej klasie rozgrywkowej uczestniczył w sezonie 2016/2017.
12 marca 2020 roku ze względu na szerzenie się zakażeń wirusem SARS-CoV-2 Holenderski Związek Piłlki Siatkowej wstrzymał do 31 marca wszystkie rozgrywki siatkarskie. 15 marca 2020 roku decyzja ta została przedłużona do 6 kwietnia.
22 marca 2020 roku Holenderski Związek Piłki Siatkowej zdecydował o zakończeniu sezonu Eredivisie bez przyznania tytułu mistrza Holandii. Do Topdivisie relegowany został jako zespół, który przed wstrzymaniem rozgrywek zajmował ostatnie miejsce w grupie spadkowej.
W sezonie 2019/2020 w Pucharze CEV Holandię reprezentowały oraz , natomiast w Pucharze Challenge – .
System rozgrywek.
W fazie zasadniczej 10 drużyn rozgrywa ze sobą spotkania systemem każdy z każdym – mecz u siebie i rewanż na wyjeździe. Sześć najlepszych drużyn uzyskuje awans do grupy mistrzowskiej ("kampioenspoule"), zespoły z miejsc 8-10 trafiają natomiast do grupy spadkowej ("degradatiepoule"). uczestniczy wyłącznie w fazie zasadniczej i nie podlega ostatecznej klasyfikacji.
W grupie mistrzowskiej drużyny rozgrywają ze sobą spotkania tym samym systemem co w fazie zasadniczej, z tym że rozpoczynają one zmagania z następującą liczbą punktów:
Dwie najlepsze drużyny po rozegraniu wszystkich meczów w grupie mistrzowskiej uzyskują awans do finałów. W finałach rywalizacja toczy się do trzech wygranych spotkań ze zmianą gospodarza po każdym meczu. Gospodarzem pierwszego meczu finałowego jest drużyna wyżej sklasyfikowana w grupie mistrzowskiej. Zwycięzca finałów zostaje mistrzem Holandii.
W grupie spadkowej zespoły rozgrywają ze sobą po dwa spotkania. Drużyny rozpoczynają zmagania z następującą liczbą punktów:
Drużyna, która po rozegraniu wszystkich spotkań w grupie spadkowej zajmuje ostatnie miejsce, opuszcza Eredivisie i od sezonu 2020/2021 będzie miała prawo uczestniczyć w rozgrywkach Topdivisie.
Drużyny uczestniczące.
Uwagi:
Źródło: 
Grupa mistrzowska ("kampioenspoule").
Tabela.
Źródło: Volleybal.nl Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: 3:0 i 3:1 - 3 pkt; 3:2 - 2 pkt; 2:3 - 1 pkt; 1:3 i 0:3 - 0 pktUwaga: Kluby grupę mistrzowską zaczynały z następującą liczbą punktów:
Finały.
W finałach miały uczestniczyć dwie najlepsze drużyny w grupie mistrzowskiej. Miały one grać do trzech zwycięstw ze zmianą gospodarza po każdym spotkaniu. Ze względu na przerwanie rozgrywek w trakcie rywalizacji w grupie mistrzowskiej mecze finałowe nie odbyły się.
Grupa spadkowa ("degradatiepoule").
Tabela.
Źródło: Volleybal.nl Zasady ustalania kolejności: 1. liczba zdobytych punktów; 2. wyższy stosunek setów; 3. wyższy stosunek małych punktów.Punktacja: 3:0 i 3:1 - 3 pkt; 3:2 - 2 pkt; 2:3 - 1 pkt; 1:3 i 0:3 - 0 pktUwaga: Kluby grupę spadkową zaczynały z następującą liczbą punktów:
Statystyki.
Rankingi zawodników i drużynowe.
Źródło: 

</doc>
<doc id="4781699" url="https://pl.wikipedia.org/wiki?curid=4781699" title="ZHP 12 Szczep „Preria”">
ZHP 12 Szczep „Preria”



</doc>
<doc id="4781701" url="https://pl.wikipedia.org/wiki?curid=4781701" title="Rząd Xaviera Bettela, Etienne’a Schneidera i Félixa Braza/François Bauscha">
Rząd Xaviera Bettela, Etienne’a Schneidera i Félixa Braza/François Bauscha



</doc>
<doc id="4781702" url="https://pl.wikipedia.org/wiki?curid=4781702" title="Zjednoczone Siły Wolności">
Zjednoczone Siły Wolności

Zjednoczone Siły Wolności (tur. "Birleşik Özgürlük Güçleri", BÖG) – działająca w czasie syryjskiej wojny domowej na terenie Rożawy organizacja bojowa, w skład której wchodzą emigranci kilku rewolucyjnych organizacji socjalistycznych z Turcji, w szczególności Rewolucyjnej Partii Komunardów (DKP).
Zainspirowana przez Brygady Międzynarodowe hiszpańskiej wojny domowej, organizacja została sformowana w grudniu 2014 w Kobanê w "de facto" autonomicznym regionie Rożawy w Syrii.
Dominująca Marksistowsko-Leninowska Partia Komunistyczna oraz maoistyczna Turecka Partia Komunistyczna / Marksiści-Leniniści nie dołączyły do Zjednoczonych Sił Wolności, ale wraz z innymi grupami komunistycznymi z Turcji, Hiszpanii i Grecji, w czerwcu 2015 utworzyły Międzynarodowy Batalion Wolności.
Grupy członkowskie.
Rewolucyjna Partia Komunardów.
Rewolucyjna Partia Komunardów (tur. "Devrimci Komünarlar Partisi", DKP) jest rewolucyjną grupą socjalistyczną z Turcji. Została założona w lutym 2016 jako połączenie Proletariackiej Organizacji Wyzwolenia Rewolucji (tur. "Proleter Devrimci Kurtuluş Örgütü", PDKÖ) i Partii Rewolucyjnej Turcji (tur. "Türkiye Devrim Partisi", TDP), do której w 2017 dołączył Rewolucyjny Front (tur. Devrimci Karargâh). Partia ta jest najbardziej znaczącą grupą stojącą za BÖG, a także częścią sojuszu Ludowego Zjednoczonego Ruchu Rewolucyjnego w Turcji, razem z Partią Pracujących Kurdystanu i 9 innymi grupami.
MLSPB-DC.
Marksistowsko-leninowski Korpus Propagandy Zbrojnej-Front Rewolucyjny (tur. "Marksist Leninist Silahlı Propaganda Birliği-Devrim Cephesi", MLSPB-DC) to komunistyczna grupa zbrojna z Turcji. Batalion został utworzony przez Rewolucyjny Front i MLSPB-DC nazwanym od Alpera Çakasy, bojownika MLSPB-DC zabitego podczas walk w Rożawie. Jest również częścią Ludowego Zjednoczonego Ruchu Rewolucyjnego.
Sosyal İsyan.
Społeczna Insurekcja (tur. Sosyal İsyan, Sİ) to grupa zielonych anarchistów i platformistów z Turcji. Sİ została założona w 2013 w Tuzluçayır. Członkowie grupy czerpią inspirację z takich postaci jak Alfredo M. Bonanno, Nestor Machno i Pierre-Joseph Proudhon.
Kontrowersje w Turcji.
21 września 2015 dowódca BÖG Aziz Güler (pseudonim: Rasih Kurtuluş) zginął w wyniku wybuchu miny lądowej podczas walki z Państwem Islamskim w Iraku i Lewancie. Jego ciało zostało przewiezione do szpitala w Serê Kaniyê w celu przewiezienia go z powrotem do Turcji. Władze tureckie jednak odmówiły wwiezienia ciała do kraju, wzbudzając tym samym kontrowersje. Jego rodzina odwołała się do gubernatora regionu w mieście Suruç, który odrzucił ich wniosek z powodu potajemnego nakazu Rządu Turcji oraz do Sądu Konstytucyjnego, który również odrzucił ich wnioski, zanim zwrócono się do Europejskiego Trybunału Praw Człowieka. Przeciwko tureckim władzom protestowano, a petycja na Change.org zebrała 23 738 podpisów. Po 59 dniach ciało Gülera mogło wjechać do Turcji i zostało pochowane w Stambule 22 listopada 2015.

</doc>
<doc id="4781703" url="https://pl.wikipedia.org/wiki?curid=4781703" title="Dewaraja II">
Dewaraja II

Dewaraja II (zm. 1446) – władca królestwa Widźajanagaru z dynastii Sangama w okresie od 1357 do 1446 roku. Dzięki wzmocnieniu armii arabskimi najemnikami dokonał wielu podbojów w tym uzyskał kontrolę nad wybrzeżem malabarskim. Był również mecenasem literatury i sztuki. 

</doc>
<doc id="4781704" url="https://pl.wikipedia.org/wiki?curid=4781704" title="Pedzetairoi">
Pedzetairoi



</doc>
<doc id="4781705" url="https://pl.wikipedia.org/wiki?curid=4781705" title="Anna Jasińska">
Anna Jasińska



</doc>
<doc id="4781707" url="https://pl.wikipedia.org/wiki?curid=4781707" title="Charles Hernu">
Charles Hernu

Charles Hernu (ur. 3 lipca 1923 w Quimper, zm. 17 stycznia 1990 w Villeurbanne) – francuski polityk, dziennikarz i samorządowiec, deputowany, w latach 1981–1985 minister obrony.
Życiorys.
W okresie II wojny światowej od 1943 był członkiem paramilitarnej organizacji młodzieżowej "Chantiers de la jeunesse française". Pracował jako urzędnik wydziału informacji społecznej w administracji Państwa Francuskiego. Po wyzwoleniu w 1944 był krótko więziony, później wstąpił w szeregi żandarmerii. Po demobilizacji zajmował się dziennikarstwem, w latach 1947–1956 i 1959–1965 pracował też w centrali handlu zagranicznego CNCE.
Działał w partii radykalnej, na początku lat 50. dołączył do jej komitetu wykonawczego. Należał do środowiska wolnomularzy, kierował też klubem politycznym "Club des Jacobins". Od 1956 do 1958 był deputowanym do Zgromadzenia Narodowego IV Republiki III kadencji. Należał do posłów przeciwnych utworzeniu V Republiki. Był członkiem Zjednoczonej Partii Socjalistycznej. Od 1964 działał w Konwencie Instytucji Republikańskich, będąc bliskim współpracownikiem François Mitterranda. W latach 1971–1977 wchodził w skład komitetu wykonawczego Partii Socjalistycznej. Od 1977 do 1990 był merem Villeurbanne.
W latach 1978–1981 sprawował mandat posła do Zgromadzenia Narodowego V Republiki VI i VII kadencji. 22 maja 1981 do 20 września 1985 był ministrem obrony w pierwszym, drugim i trzecim rządzie Pierre’a Mauroy oraz w gabinecie Laurenta Fabiusa. Ustąpił ze stanowiska w wyniku skandalu, jaki wybuchł po zatopieniu przez agentów DGSE należącego do organizacji Greenpeace statku „Rainbow Warrior”.
W latach 1986–1990 był radnym regionu Rodan-Alpy. W 1986 i 1988 ponownie wybierany na deputowanego do niższej izby francuskiego parlamentu, w której zasiadał do czasu swojej śmierci w 1990.

</doc>
<doc id="4781708" url="https://pl.wikipedia.org/wiki?curid=4781708" title="Osiedle Kwiatowe (Zielona Góra)">
Osiedle Kwiatowe (Zielona Góra)

Osiedle Kwiatowe – osiedle Zielonej Góry, położone w południowej części miasta.
Osiedle położone na zachód od Jędrzychowa, od północy sąsiaduje z zespołem przyrodniczo-krajobrazowym Liliowy Las. Zachodnią granicę stanowi strumień Pustelnik, całe osiedle posiada zabudowę jednorodzinną.

</doc>
<doc id="4781709" url="https://pl.wikipedia.org/wiki?curid=4781709" title="Brigittenauer AC">
Brigittenauer AC

Brigittenauer AC – austriacki klub piłkarski, mający siedzibę w stolicy kraju, mieście Wiedeń (dzielnica Brigittenau), działający w latach 1925–2009.
Historia.
Chronologia nazw:
Klub sportowy Brigittenauer AC został założony w miejscowości Wiedeń 27 sierpnia 1925 roku w wyniku fuzji klubów FC Ostmark Wien i SC Donaustadt. Nowo powstały klub zastąpił Ostmark w II. Lidze. W sezonie 1925/26 zwyciężył w II. Lidze z różnicą bramek 108-26 i natychmiast uzyskał awans do I. Ligi. W debiutowym sezonie 1926/27 zajął wysokie drugie miejsce. W następnym 1928 roku niespodziewanie zajął trzecie miejsce od dołu tablicy i ledwo uniknął spadku. W 1929 roku klub wypadł jeszcze gorzej i po zajęciu ostatniej 12.pozycji spadł do drugiej ligi. Wkrótce klub powrócił do swojej dawnej siły. 126 bramek w 26 meczach było na razie wystarczające na zajęcie drugiej lokaty w drugiej lidze w sezonie 1929/39. W następnym sezonie 1930/31 udało się zostać niepokonanymi mistrzami ligi, tym razem ze 127 strzelonymi bramkami. Jednak w pierwszej lidze tak dobrze już nie było. Po dobrym 7.miejscu w sezonie 1931/32, następny sezon 1932/33 zespół zakończył na ostatniej 13.pozycji i ponownie został zdegradowany do drugiej ligi. W kolejnych sezonach występował na drugim poziomie z przemiennym sukcesem. Z czasem pierwsza drużyna została tymczasowo rozwiązana. Przed rozpoczęciem sezonu 1936/37 zmienił nazwę na Brigittenauer Amateur SK (BAS). Po zakończeniu sezonu 1937/38, w którym zajął 13.miejsce, klub spadł z drugiej ligi.
Po zakończeniu II wojny światowej jako Brigittenauer AC ponownie został zakwalifikowany do drugiego poziomu austriackiej piramidy piłki nożnej. Po zakończeniu sezonu 1945/46, w którym zajął spadkowe 7.miejsce, po raz ostatni zagrał w drugiej lidze. W 1955 roku klub awansował do Wiener Stadtligi (D3). W 1956 zmienił nazwę na Brigittenauer SC, a w 1958 spadł do Wiener 1. Klasse (D4). W 1964 roku klub z nową nazwą ESV Brigittenauer AC ponownie startował w "Wiener Stadtlidze", w której grał do 1967. W kolejnych latach występował w niższych klasach mistrzostw Wiednia. W 1972 po fuzji z Rasenspieler Hochstädt przyjął nazwę Brigittenauer AC-Hochstädt. W 1973 klub połączył się ze "SV Helios Brigittenau" w Brigittenauer AC, a w 1974 roku został przemianowany na 1. Brigittenauer SC. W sezonie 1993/94 istniało powiązanie z drużyną straży pożarnej "SKV Feuerwehr Wien", w związku z czym występował w czwartej klasie "Wiener Stadtligi" z nazwą Brigittenauer SC Feuerwehr. Po rozwiązaniu fuzji w następnym roku klub wrócił do nazwy 1. Brigittenauer SC. W 2009 roku nastąpiło ostatnie połączenie z ISS Admira Landhaus, w wyniku czego nazwa "Brigittenau" zniknęła, a klub został rozwiązany.
Barwy klubowe, strój.
Klub ma barwy żółto-czarne. Stroje są nieznane.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz Spielmangasse w Wiedniu, który może pomieścić 2 000 widzów.
Kibice i rywalizacja z innymi klubami.
Rywalizacja.
Największymi rywalami klubu są inne zespoły z miasta.

</doc>
<doc id="4781711" url="https://pl.wikipedia.org/wiki?curid=4781711" title="Tomasz Majka">
Tomasz Majka

Tomasz Zygmunt Majka (ur. 2 maja 1962) – polski menedżer i urzędnik państwowy, w 1998 wicewojewoda tarnowski, wiceprezes Polskiej Agencji Rozwoju Turystyki.
Życiorys.
Syn Władysława, zamieszkał w Tarnowie. W 1987 został absolwentem filologii polskiej (ze specjalnością w zakresie filmoznawstwa) na Uniwersytecie Jagiellońskim, ukończył także kurs w Akademii Obrony Narodowej. Pracował w Krakowskim Domu Kultury „Pałac pod Baranami” i Wojewódzkim Ośrodku Kultury w Tarnowie jako kierownik działów filmowych, następnie był pracownikiem administracji państwowej.
Zaangażował się w działalność polityczną w ramach Unii Wolności, był wiceprzewodniczącym rady regionalnej partii w Małopolsce. W ramach Stowarzyszenia Edukacji Demokratycznej organizował przez szereg lat projekty polsko-ukraińskie. W 1998 z rekomendacji UW sprawował funkcję ostatniego w historii województwa wicewojewody tarnowskiego. Później pracował w Ministerstwie Transportu. W 2005 zrezygnował z działalności politycznej. W latach 1999–2010 pozostawał wiceprezesem Polskiej Agencji Rozwoju Turystyki, prowadził też wykłady na Wydziale Zarządzania i Komunikacji Społecznej UJ. Zajmował stanowiska dyrektora krakowskiego oddziału Totalizatora Sportowego i prezesa zarządu przedsiębiorstwa Biomasa Grupa Tauron. Przez dwa lata był dyrektorem ds. reform ukraińskiej spółki kolejowej Ukrzaliznycia, doradzał także rządowi tego państwa. W 2018 zajął się prowadzeniem własnej działalności w branży doradczej.

</doc>
<doc id="4781712" url="https://pl.wikipedia.org/wiki?curid=4781712" title="Czeski a słowacki">
Czeski a słowacki



</doc>
<doc id="4781714" url="https://pl.wikipedia.org/wiki?curid=4781714" title="Alur">
Alur

Alur – nilotycki lud afrykański zamieszkujący północno-zachodnią Ugandę i sąsiednie obszary Demokratycznej Republiki Konga. Posługują się własnym językiem alur, który jest językiem luo. Ich populację szacuje się na 2,4 miliona. Ich język podobny jest do języków aczoli, langi i padhola do tego stopnia, że są wzajemnie zrozumiałe. 
Historycznie ojczyzna Alur znajduje się wokół północno-zachodnich brzegów Jeziora Alberta i Nilu Alberta, chociaż wielu Alur, obecnie mieszka w większych miastach Ugandy, w tym w stolicy Kampali.
Alur pochodzą z kolebki Nilotów, tzw. "River-Lake Nilotes" – z południowego Sudanu. Przodkowie Nilotów migrowali na południe jakiś czas po 1000 roku n.e. osiedlając się w Pubungu, na północnym krańcu Jeziora Alberta. 

</doc>
<doc id="4781720" url="https://pl.wikipedia.org/wiki?curid=4781720" title="Frédéric César de La Harpe">
Frédéric César de La Harpe



</doc>
<doc id="4781721" url="https://pl.wikipedia.org/wiki?curid=4781721" title="Pet Cheetah">
Pet Cheetah

Pet Cheetah – utwór amerykańskiego zespołu muzycznego Twenty One Pilots, pochodzący z ich piątego albumu studyjnego oraz drugiego koncepcyjnego krążka o nazwie "Trench".
O utworze.
Utwór jest utrzymany w koncepcji rocka, rapu i techno. Utwór trwa 3 minuty i 18 sekund napisany jest w tonacji g-moll w tempie 110 uderzeń na minutę.

</doc>
<doc id="4781722" url="https://pl.wikipedia.org/wiki?curid=4781722" title="Osiedle Morelowe">
Osiedle Morelowe

Osiedle Morelowe – osiedle Zielonej Góry, położone w południowej części miasta.
Osiedle położone ok. 1,5 km na południe od centrum miasta, zabudowę stanowią wybudowane w II połowie lat 60. XX wieku bloki pięciu kondygnacjach. Główną ulicą, od której osiedle przyjęło nazwę, jest Morelowa.

</doc>
<doc id="4781726" url="https://pl.wikipedia.org/wiki?curid=4781726" title="Uładzimir Biadula">
Uładzimir Biadula

Uładzimir Lawoncjewicz Biadula (, , "Władimir Leontjewicz Biedula"; ur. 24 maja 1927 w Podomszy w gminie Dmitrowicze) – radziecki i białoruski kołchoźnik i polityk, dwukrotny deputowany do Rady Najwyższej Białoruskiej SRR, deputowany ludowy ZSRR, w latach 1997–2000 członek Rady Republiki Zgromadzenia Narodowego Republiki Białorusi I kadencji; dwukrotny Bohater Pracy Socjalistycznej.
Życiorys.
Urodził się 24 maja 1927 roku we wsi Podomsza, w gminie Dmitrowicze powiatu brzeskiego województwa poleskiego II Rzeczypospolitej (obecnie rejon kamieniecki obwodu brzeskiego Białorusi). W latach 1945–1951 służył w Armii Radzieckiej. Ukończył dwuletnie studia na Wydziale Ekonomicznym przy Białoruskim Instytucie Mechanizacji Gospodarstwa Wiejskiego. W latach 1951–1955 pracował w organach Komsomołu w Brześciu, był II sekretarzem Brzeskiego Komitetu Miejskiego Leninowskiego Komunistycznego Związku Młodzieży Białorusi. Później był wiceprzewodniczącym kołchozu im. Mołotowa w rejonie kamienieckim. Od 1956 roku pełnił funkcję przewodniczącego kołchozu „Sowietskaja Biełorussija” () w tym samym rejonie. Od 1995 roku był członkiem Komunistycznej Partii Związku Radzieckiego. W latach 1990–1991 był członkiem Komitetu Centralnego (KC) Komunistycznej Partii Białorusi. Po rozwiązaniu partii i uzyskaniu niepodległości przez Białoruś został w 1992 roku członkiem KC Partii Komunistów Białoruskiej.
Dwukrotnie był deputowanym do Rady Najwyższej Białoruskiej SRR: w latach 1967–1971 (VI kadencji) i 1985–1990 (XI kadencji). W latach 1989–1991 był deputowanym ludowym ZSRR. Od 13 stycznia 1997 do 19 grudnia 2000 roku był członkiem Rady Republiki Zgromadzenia Narodowego Republiki Białorusi I kadencji. Pełnił w niej funkcję członka Stałej Komisji ds. Polityki Regionalnej.

</doc>
<doc id="4781731" url="https://pl.wikipedia.org/wiki?curid=4781731" title="Plymouth Cambridge">
Plymouth Cambridge

Plymouth Cambridge – model samochodu osobowego klasy pełnowymiarowej ("full-size car"), niższego segmentu cenowego, produkowany pod amerykańską marką Plymouth koncernu Chryslera od 1950 do 1953 roku, w ramach dwóch generacji, obejmujących lata modelowe 1951–1953.
Dostępny jako 2-drzwiowe coupé, 4-drzwiowy sedan, a w ostatnim roku także jako kombi. Do napędu używano benzynowego silnika R6 o pojemności 3,6 litra, a napęd przenoszony był na oś tylną.
Pierwsza generacja.
Model 1951.
Nowa linia samochodów Plymouth na 1951 rok została zaprezentowana w grudniu 1950 roku, po raz pierwszy otrzymując nazwy własne zamiast określeń opisowych – wszystkie na literę C (Concord, Cambridge i Cranbrook). Wszystkie trzy modele opierały się na tej samej konstrukcji, lecz różniły się wykończeniem i częściowo wersjami nadwoziowymi. Cambridge (kod fabryczny P-23S) był modelem pośrednim cenowo, następcą odmian modelu DeLuxe o dłuższym rozstawie osi (P-20). Obejmował tylko dwie wersje nadwozia: dwudrzwiowe coupé ("Club Coupe") oraz dwudrzwiowy sedan. Obie odmiany były sześciomiejscowe, a rozstaw osi wynosił 118,5 cala (3 metry). Takie same, lecz lepiej wykończone odmiany nadwoziowe miał najbogatszy model Cranbrook. Plymouth był przy tym popularną marką koncernu Chryslera, produkującą najtańsze pełnowymiarowe samochody, konkurujące bezpośrednio z Fordem i Chevroletem.
Konstrukcja samochodu nie była całkiem nowa, lecz stanowiła przestylizowany, od początku mało nowoczesny wizualnie model z 1949 roku. Zmiany nie były duże i głównie dotyczyły przedniej części, w której obniżono i spłaszczono z przodu wystającą maskę, ze złagodzonymi przejściami z błotnikami, unowocześniając wygląd. W minimalnym stopniu powiększono dzieloną szybę przednią. Zastosowano nową niższą i szerszą atrapę chłodnicy, którą tworzyły trzy poziome belki ze stali nierdzewnej. Górna, wygięta, stanowiła obramowanie atrapy od góry i z boków, a po bokach były na niej umieszczone prostokątne światła postojowe. Dwie niższe belki były połączone trzema pionowymi żebrami, a przedłużenie zewnętrznych żeber stanowiły kły masywnego zderzaka. Nad atrapą na nosie maski była metalowa ozdobna listwa z napisem PLYMOUTH wgłębionymi literami, powyżej emblemat w formie tarczy z żaglowcem „Mayflower” (związanym z miastem Plymouth), a na górze maski ozdoba w formie stylizowanego żaglowca rozcinającego fale. Boczne ozdoby, wspólne dla całej gamy Plymoutha, stanowiły poziome listwy nad kołami na błotnikach przednich (z nazwą modelu ponad nimi) i na błotnikach tylnych. Całe nadwozie było niższe o około 3 cm. Nowo zaprojektowana i całkowicie zmieniona była deska przyrządów. Od modelu Cranbrook model Cambridge różnił się zewnętrznie głównie czarnymi gumowymi obwódkami wokół szyb zamiast stalowych i brakiem chromowanej osłony z przodu tylnego błotnika.
Silnik pozostał z poprzedniego modelu: 6-cylindrowy rzędowy, dolnozaworowy, benzynowy, o pojemności 217,8 cali sześciennych (3,6 l), osiągający moc 97 KM, połączony z trzybiegową manualną skrzynią biegów. Był to zarazem jedyny silnik wszystkich modeli Plymoutha. Silnik napędzał tylne koła przez most napędowy. Opony miały rozmiar 6,70×15. Zestaw dodatkowego wyposażenia nie był obszerny i obejmował przede wszystkim radio i elektryczny zegar.
Produkcję modelu Cambridge rozpoczęto 12 grudnia 1950 roku. Wyprodukowano 156 410 samochodów 1951 rocznika, co stanowiło tylko 26,2% sprzedaży marki. Ceny bazowe wynosiły od 1703 dolarów za coupe do 1739 dolarów za sedan. Należy zaznaczyć, że oprócz użytkowników prywatnych, Plymouthy były popularne wśród użytkowników flotowych, w tym firm taksówkowych, dla których opracowano specjalny pakiet wyposażenia, obejmujący m.in. bardziej wytrzymałe sprzęgło i resory.
Samochody Plymouth Cambridge były również produkowane ze zmienionymi detalami pod marką Dodge jako Dodge Crusader (na rynek kanadyjski) i Dodge Kingsway DeLuxe (na inne rynki eksportowe) oraz na eksport pod marką DeSoto jako DeSoto Diplomat DeLuxe. Zmiany ograniczały się przede wszystkim do zmiany atrapy chłodnicy, ozdób i wykończenia wnętrza na typowe dla tych marek.
Model 1952.
Na 1952 rok Plymouth planował wprowadzenie całkiem nowego samochodu, lecz uniemożliwiły to ograniczenia materiałowe związane z wojną koreańską i w konsekwencji nadal produkowano ten sam nieznacznie zmieniony model. Zmiany stylistyczne były minimalne, obejmując głównie zmienione ozdoby na masce i bagażniku. Emblemat na masce z wizerunkiem żaglowca był teraz okrągły, zmieniła się też forma ozdoby na bardziej przypominającą żaglowiec, bez fal. Drobną zmianą z boku były nazwy modeli na błotniku zapisane metalowymi literami pisanymi, a nie bezszeryfowymi kapitalikami. Jako opcja pojawiły się barwione szyby Solex. W zakresie mechanicznym pojawił się opcjonalny nadbieg do skrzyni biegów, zwiększający ekonomikę jazdy na trasie (za 102 dolary).
Wyprodukowano 124 791 samochodów Cambridge tego rocznika. Ceny bazowe wzrosły w niewielkim stopniu, wynosząc 1774 dolary za coupe i 1811 za sedan. Łącznie przez dwa pierwsze lata produkcji powstało 179 417 sedanów i 101 784 coupe.
Druga generacja.
Model 1953.
Na 1953 rok, w którym przypadało 25-lecie istnienia marki Plymouth, firma przygotowała nowe modele samochodów, zaprezentowane 20 listopada 1952 roku. Rozstaw osi skrócono do 2,9 m (114 cali), lecz ilość miejsca wewnątrz wzrosła. Unowocześniono stylistykę – całe nadwozie stało się niższe i wprowadzono pojedynczą giętą szybę przednią zamiast dzielonej oraz giętą szybę tylną. Zasadniczą różnicą była rezygnacja z wystających na boki błotników tylnych, w stylu nadwozia pontonowego, dzięki czemu ściany boczne miały jednolity przebieg. Maska i błotniki przednie zostały poprowadzone nieco niżej oraz zmieniono całkiem atrapę przednią. Głównym elementem atrapy stała się poprzeczna belka lakierowana w kolorze nadwozia, z dziewięcioma chromowanymi paskami na niej, przy tym pomiędzy pięcioma środkowymi paskami belka była pokryta blachą nierdzewną. Na przedłużeniu belki umieszczone były takie same w formie prostokątne światła postojowe / kierunkowskazy, a dalej przechodziła ona w charakterystyczne wybrzuszenia ciągnące się na bokach nadwozia ponad przednimi kołami. Podobna belka ciągnąca się na boki nadwozia znajdowała się z tyłu.
W gamie Plymoutha zrezygnowano z najtańszego modelu Concord, wobec czego do gamy nadwozi modelu Cambridge doszło trzymiejscowe coupé ("Business Coupe") i trzydrzwiowe kombi ("Station Wagon") Cambridge Suburban, a dotychczasowe sześciomiejscowe "Club Coupe" zastąpił podobny dwudrzwiowy sedan ("Club Sedan"). Zwiększono minimalnie stopień sprężania silnika (do 7,1:1), na skutek czego jego moc wzrosła do 100 KM. W dalszym ciągu jako opcja dostępny był nadbieg, a nadto od kwietnia 1953 pojawiła się półautomatyczna skrzynia biegów Hy-Drive za 146 dolarów. Rozmiar opon pozostał taki sam – 6,70×15. Cała gama nosiła kod fabryczny P24, a model Cambridge: P24-1.
Nowe modele Plymoutha odniosły początkowo sukces rynkowy i sprzedaż marki w 1953 roku wzrosła o ponad połowę, do rekordowych 649 tysięcy. Wyprodukowano 201 995 samochodów Cambridge, co stanowiło ok. 31% produkcji marki. Najbardziej popularny był czterodrzwiowy sedan – 93 585 samochodów, a 43 545 nabywców znalazły kombi Suburban. Ceny nieco spadły i czterodrzwiowy sedan kosztował 1765 dolarów, natomiast najtańsze było nowe trzymiejscowe coupe (1618 dolarów), a najdroższe kombi (2064 dolarów).
Na konstrukcji samochodów Plymoutha z 1953 roku oparto tegoroczne modele marki Dodge na rynek amerykański, przy tym Dodge Coronet w odmianach kabriolet, hardtop (Diplomat) i kombi (Sierra), oraz Dodge Meadowbrook kombi (Suburban), miały taki sam rozstaw osi i nadwozia, a pozostałe modele Dodge’a były wydłużone. Samochody Dodge miały całkowicie zmieniony pas przedni i błotniki (bez wybrzuszeń). Plymouth Cambridge serii P24 stanowił również nadal podstawę dla powstania modeli Dodge Crusader na rynek kanadyjski oraz produkowanych w USA i Kanadzie eksportowych Dodge Kingsway Deluxe i DeSoto Diplomat Deluxe. DeSoto odróżniał się jedynie atrapą chłodnicy i ozdobami, a Dodge całym pasem przednim z błotnikami.
Na kolejny 1954 rok modelowy Plymouth zrezygnował z nazwy Cambridge, wprowadzając na jego miejsce najtańszy model Plymouth Plaza i pośredni Plymouth Savoy – przy tym oba początkowo dzieliły tę samą zasadniczą konstrukcję z 1953 roku.
Produkcja w Australii.
Samochody Plymouth serii P24 były montowane od 1953 roku również w Australii pod oryginalnymi nazwami Cambridge i Cranbrook przez Chrysler Australia. Na miejscu produkowano część blach nadwozi. Nazwy modeli Cambridge i Cranbrook były nadal używane w Australii łącznie z nazwami Savoy i Belvedere dla montowanych tam do 1957 roku samochodów kolejnej serii P25 z 1954 roku.
Dane techniczne (1951).
Napęd:
Układ jezdny:
Dane eksploatacyjne:

</doc>
<doc id="4781742" url="https://pl.wikipedia.org/wiki?curid=4781742" title="Sasza Reznikow">
Sasza Reznikow

Sasza Reznikow (, , "Sasza Reznikau"; ur. 20 stycznia 1986 w Mińsku), właśc. Aleksander Reznikow (, , "Alaksandr Reznikau") – białoruski aktor teatralny, telewizyjny i filmowy. Występujący od 2010 na scenie Teatru Muzycznego im. Danuty Baduszkowej w Gdyni. Od 2013 posiada również polskie obywatelstwo.
Wykształcenie.
Studiował w latach 2003–2006 w Białoruskiej Państwowej Akademii Sztuki na wydziale aktorskim (aktor teatralny i filmowy).
W 2009 ukończył Państwową Wyższą Szkołę Teatralną im. Ludwika Solskiego w Krakowie na wydziale aktorskim o specjalności wokalno-aktorskiej.
Kariera aktorska.
W latach 2005–2006 pracował w Teatrze Białoruskiej Dramaturgii. W Polsce mieszka i pracuje od 2006. Współpracował z wieloma polskimi teatrami, między innymi: Teatrem PWST w Krakowie, Teatrem Muzyczny Capitol we Wrocławiu. Od 2008 do 2013 występował w Teatrze Nowym w Poznaniu. Od 2010 występuje w Teatrze Muzycznym w Gdyni.
Filmografia.
Opracowano na podstawie

</doc>
<doc id="4781750" url="https://pl.wikipedia.org/wiki?curid=4781750" title="Franciszek Opiłowski">
Franciszek Opiłowski

Franciszek Opiłowski (ur. 29 stycznia 1940 w Kłudnie) – polski polityk i działacz partyjny, w latach 1994–1998 wicewojewoda skierniewicki.
Życiorys.
Syn Władysława i Zofii. Absolwent Liceum Pedagogicznego im. Andrzeja Frycza Modrzewskiego w Wolborzu. W 1961 został członkiem PZPR, od 1977 należał do jej Komitetu Miejskiego w Skierniewicach. Pełnił też funkcję przewodniczącego zarządu wojewódzkiego Towarzystwa Krzewienia Kultury Świeckiej. W 1969 wybrano go do Gromadzkiej Rady Narodowej w Rawie Mazowieckiej.
Za rządów koalicji SdRP–PSL od 1 kwietnia 1994 do 30 stycznia 1998 sprawował funkcję wicewojewody skierniewickiego (z rekomendacji lewicy). W grudniu 1997 zastępował wojewodę Andrzeja Charzewskiego po jego dymisji. W 2002 bez powodzenia kandydował do rady miejskiej Skierniewic z lokalnego komitetu, działał też w miejskiej radzie seniorów.

</doc>
<doc id="4781754" url="https://pl.wikipedia.org/wiki?curid=4781754" title="Władimir Biedula">
Władimir Biedula



</doc>
<doc id="4781760" url="https://pl.wikipedia.org/wiki?curid=4781760" title="Júlia Dudášová-Kriššáková">
Júlia Dudášová-Kriššáková

Júlia Dudášová-Kriššáková (ur. 12 marca 1945 w Zdziarze) – słowacka językoznawczyni, slawistka. Zajmuje się dialektologią słowiańską i rozwojem języków słowiańskich.
Studiowała słowacystykę i rusycystykę na Uniwersytecie Pavla Jozefa Šafárika. Odbyła staż zagraniczny na Leningradzkim Uniwersytecie Państwowym (1967/1968) oraz pobyt studyjny na praskim Uniwersytecie Karola. W 1983 r. uzyskała stopień kandydata nauk. W 1992 r. została mianowana docentem na Uniwersytecie Pavla Jozefa Šafárika, a w 2002 r. – profesorem na Uniwersytecie Preszowskim. W 2011 r. uzyskała stopień doktora nauk.
Od 1997 r. jest członkinią Słowackiego Komitetu Slawistów Słowackiej Akademii Nauk. Od 2003 r. należy do rady redakcyjnej czasopisma „Slavica Slovaca”. Jest także członkinią Słowackiego Towarzystwa Językoznawczego przy Słowackiej Akademii Nauk. W 2015 r. została uhonorowana Złotym Medalem Uniwersytetu Preszowskiego za całokształt dorobku i wybitne zasługi na rzecz rozwoju Uniwersytetu Preszowskiego.

</doc>
<doc id="4781761" url="https://pl.wikipedia.org/wiki?curid=4781761" title="Júlia Dudášová">
Júlia Dudášová



</doc>
<doc id="4781762" url="https://pl.wikipedia.org/wiki?curid=4781762" title="François Gabriel Le Doux">
François Gabriel Le Doux

François Gabriel Le Doux, także Ledoux (ur. 1754 w Paryżu, zm. 2 lutego 1823 w Warszawie) – francuski tancerz, nauczyciel tańca, baletmistrz i choreograf od 1782 r. związany z Polską, uznawany (wraz z Danielem Curzem) z jednego z ojców polskiego baletu.
Tancerz Opery Paryskiej.
Był w Paryżu uczniem Gaetana Vestrisa i w latach 1770–1782 jednym z tancerzy zespołu baletowego słynnego Théâtre de l’Académie Royale de Musique (tzn. Opery Paryskiej), gdzie występował w ówczesnych przedstawieniach tak sławnych ówczesnych baletmistrzów, jak wspomniany Vestris, Maximilien Gardel i legendarny Jean-Georges Noverre.
Pierwsze lata w Polsce.
W 1782 r. przybył do Polski na zaproszenie hrabiego Antoniego Tyzenhauza, który za poradą swojego dworskiego kapelmistrza Leona Sitańskiego polecił sprowadzić Le Doux do Polski i zatrudnić na stanowisku nauczyciela szkoły tańca, gdzie uczyły się dzieci chłopskie z litewskich dóbr Tyzenhauza. Le Doux zamieszkał wówczas i prowadził swoją działalność pedagogiczną w majątkach hrabiego w Postawach, a później także w Rzepichowie.
Zasłużony kronikarz tamtych lat, Antoni Magier (1762–1837), który znał osobiście baletmistrza Le Doux i poświęcił mu wiele ciepłych słów w swoich bezcennych zapiskach do wydanej wiele lat później jego "Estetyki miasta stołecznego Warszawy", tak m.in. pisał o doświadczeniach francuskiego artysty (w oparciu o jego własne wspomnienia) z pierwszych lat pobytu w litewskich rejonach Rzeczypospolitej Obojga Narodów:
„Przyjechał do Grodna, [ale] wysłany był do Tyzenhauza do powiatu słonimskiego, gdzie biegły ów w swej sztuce nauczyciel poruczony miał sobie wybór 60ciu dzieci wiejskich, cokolwiek z natury ukształconych, które by obiecywać mogły do tej nauki zdatności. Ledoux, wesoły żywy paryżanin, z rozkosznej stolicy Francji, widzi się być nagle przeniesionym do tej niejako dla siebie pustyni, gdzie przy niebrakujących dla siebie wygodach przyszło mu atoli walczyć przeciwko ostrości mroźnego klimatu, nieznajomości języka, braku towarzystwa, a nadto (jak sam wyznawał) zostawać obok mieszkania ekonoma, gdzie często rozlegały się w niebo głosy karanych przez niego, nędznych tego kraju kmiotków. Po kilkokrotnym napominaniu okrutnika, raz zniecierpliwiony na te wrzaski, wpadł na ekonoma, wyrwał mu z rąk kańczug i grzbiet mu dobrze nim wybił. Przestrzeżony potem od Sitańskiego komisarza o złych skutkach tej porywczości, iż znieważył szlachcica, później doświadczył zemsty, gdy jadąc do sąsiedztwa sankami, w lesie został napadniętym i przy żwawej utarczce otrzymał ranę na twarzy w bliskości oka. Przeniesiony do innego domu, dokładał starania, aby w obowiązanym czasie mógł dobraną już szkołę doprowadzić do zamierzonego sobie celu. Skutek odpowiedział jego usiłowaniu” (wg K. W. Wójcickiego, cytującego bezpośrednio z rękopisu Magiera).
Działalność w Warszawie.
Zgodnie z ostatnią wolą zmarłego w 1785 Tyzenhauza jego spadkobiercy przekazali młodych baletników w ręce króla Stanisława Augusta Poniatowskiego, który latem 1785 r. sprowadził ich do Warszawy i uwolnił ich z poddaństwa pod warunkiem lojalnej służby dla dworu, a samego Le Doux mianował baletmistrzem królewskiego zespołu baletowego, zwanego odtąd Tancerzami Narodowymi Jego Królewskiej Mości. Odnośny akt został wydany przez króla 24 czerwca 1785 r. Już 15 sierpnia tego roku zespół zadebiutował na scenie warszawskiej w balecie "Hylas i Sylwia" i występował odtąd regularnie w publicznym Teatrze na placu Krasińskich oraz w prywatnej rezydencji królewskiej w Łazienkach. Był to pierwszy w Warszawie zespół baletowy złożony wyłącznie z polskich tancerzy, dlatego odtąd datuje się zwyczajowo historię polskiego baletu, choć tak naprawdę stałe zespoły baletowe funkcjonowały w Warszawie z inicjatywy Stanisława Augusta już od 1765 roku, tyle że złożone były dotąd z zagranicznych tancerzy.
Le Doux prowadził w Warszawie ożywioną działalność pedagogiczną i baletmistrzowską stale podnosząc umiejętności młodych tancerzy królewskiego baletu, wśród których wybijali się na pierwszy plan Michał Rymiński, Jerzy Waliński, Marianna Malińska, Dorota Sitańska. Działał także jako choreograf, tworząc w latach 1785–1789 ponad 30 przedstawień baletowych. Spośród nich na szczególną uwagę zasługuje balet "Scytowie przez Minerwę zgromieni", wystawiany w Łazienkach latem 1787 r., inspirowany przez samego króla Stanisława Augusta, a będący alegorią ukazującą dobrodziejstwa przyniesione przez rządy Katarzyny II mieszkańcom Krymu. Był też Le Doux twórcą pierwszego dużego baletu pantomimicznego (tzn. dramatu baletowego) o tematyce narodowej pt. "Wanda, królowa polska" (także "Królowa Wanda"), osnutego na kanwie polskich dziejów bajecznych, a wykonanego po raz pierwszy 25 listopada 1788 r., w rocznicę koronacji Stanisława Augusta. W 1789 r. jego kontrakt królewski na prowadzenie baletu wygasł i nie został przedłużony, bo z zespołem pracował jednocześnie od 1786 r. inny utalentowany baletmistrz Daniel Curz, którego uznano na tym etapie za bardziej przydatnego. Le Doux pozostał jednak w Warszawie i udzielał prywatnych lekcji tańca, które cieszyły się dużym powodzeniem.
Spośród innych faktów z jego dalszego życia warto wspomnieć, że 19 kwietnia 1794 r. podpisał akcept do insurekcji kościuszkowskiej, a w swoim ówczesnym mieszkaniu w pałacu Dückerta założył lazaret dla rannych, który utrzymywał z własnych funduszy. Został także mianowany porucznikiem i jednym z 16 adiutantów municypalnych, którzy czuwali nad bezpieczeństwem króla.
W 1798 r. Le Doux wynajął sale redutowe w pałacu Radziwiłłowskim, gdzie urządzał zabawy i inne imprezy towarzyskie, na które mógł przyjść każdy po opłaceniu wstępu. Chętnie gromadzili się tam pospołu zarówno arystokraci i szlachta przyjezdna, jak i mieszczenie, a nawet zwykli lokaje. Le Doux ponoć mawiał z dumą: „Dwa są tylko salony w Warszawie, księcia Józefa i mój”. Za zgromadzone w ten sposób dochody otworzył w 1800 r. prywatną szkołę tańca, do której uczęszczało 36 dzieci. Już od 15 marca 1803 r. jego uczniowie występowali sporadycznie w niewielkich tańcach na scenie Teatru Narodowego na placu Krasińskich, a podpisana wkrótce umowa Le Doux z Wojciechem Bogusławskim zapewniła im już regularne występy dwa razy w tygodniu przy sztukach polskich zespołu aktorskiego. W 1804 r. młodzi tancerze Le Doux wystąpili także gościnnie w Gdańsku. Ich repertuar baletowy cieszył się dobrym odbiorem publiczności, lecz zespół borykał się niestety z problemami finansowymi i dlatego w marcu 1805 r. został ostatecznie rozwiązany. 
Le Doux powrócił wtedy do organizowania zabaw w salach redutowych i kasynach. Jak informował Wójcicki, Franciszek hrabia Skarbek w swoim pamiętniku (w rękopisie) pisał o nim: "Nauczyciel tańców Ledoux dając lekcje po pensjach umiał sobie tyle zjednać wziętości, że cała młodzież z pensji w Warszawie istniejących, płci obojej, przybywała na jego bale, wyłącznie dla niej przeznaczone. Tam się zawiązywały przedwczesne miłostki, z których wiele było pierwszym zawiązkiem małżeństw po wyjściu ze szkół zawieranych". Działo się to w latach Księstwa Warszawskiego. W maju 1817 Le Doux otworzył też szkołę tańców salonowych, do której uczęszczała liczna młodzież. W 1818 r. starał się jeszcze, bezskutecznie, o posadę tancmistrza na Uniwersytecie Warszawskim.
Życie prywatne.
Ok. 1790 r. Le Doux poślubił francuską modniarkę, właścicielkę cenionego magazynu strojów damskich w Warszawie, pannę Christine Cécile Geneviève Lex, z którą miał dwoje dzieci: Walentego Franciszka Tadeusza (1795–1851) i Cecylię Wandę, zamężną Stockmann (1799–1838), których wychował na Polaków. Artysta zmarł w Warszawie, w 69. roku życia, w dniu 2 lutego 1823 r. w swoim mieszkaniu w kamienicy przy ul. Długiej, ówczesny nr hip. 574. W nekrologu na łamach „Kuriera Warszawskiego” napisano, że „był to człowiek przyjacielski, ludzki, przyjemny w towarzystwie, troskliwy w wychowaniu dwojga pozostałych dzieci – syna i córki. Imię jego z wdzięcznością będzie wspominanym w kronice teatru polskiego”. 
Pochowany został na cmentarzu Powązkowskim w katakumbach "bez napisu". Jego symboliczną tablicę nagrobną (rząd 185-4), ufundowaną przez Ministerstwo Kultury i Sztuki, wmurowano tam dopiero 24 czerwca 1985 r. z inicjatywy organizatorów obchodzonego tego dnia jubileuszu 200-lecie polskiego baletu.

</doc>
<doc id="4781763" url="https://pl.wikipedia.org/wiki?curid=4781763" title="Mes Courants Électriques">
Mes Courants Électriques



</doc>
<doc id="4781766" url="https://pl.wikipedia.org/wiki?curid=4781766" title="Shinkolobwe">
Shinkolobwe

Shinkolobwe – kopalnia radu i uranu w prowincji Górna Katanga, w Demokratycznej Republice Konga. Wcześniej znana jako "Kasolo" (swoją nazwę brała od miejscowego minerału kasolitu). Kopalnia wyprodukowała rudę uranu na potrzeby Projektu Manhattan. Oficjalnie zamknięta w 2004 roku. Znajduje się około 15 km na zachód od Likasi.
Historia.
W 1915 roku do Konga dociera brytyjski podróżnik i geolog Robert Rich Sharp. Kiedy odwiedza Shinkolobwe, jego zainteresowanie budzą tamtejsze skały o zielono-żółto-pomarańczowym zabarwieniu. Belgia w tajemnicy tworzy swój własny program radowy. Kluczową rolę odgrywa w nim kopalnia w Kongo, w której uran okazał się wyjątkowo czysty. W 1921 roku rusza wydobycie rudy uranu w Shinkolobwe, a pięć lat później "Union Miniere de Haut Katanga" (UMHK) jest już światowym monopolistą w produkcji radu. W 1937 roku z polecenia prezesa UMHK Edwarda Sengiera wydobywanie zostaje wstrzymane. Zgromadzone w Olen, w Belgii zapasy w wielkości ok. 1150 ton, pokrywały 20-letnie światowe zapotrzebowanie na surowiec do produkcji radu. 10 maja 1940 Niemcy atakują Belgię, tydzień później zajmują Olen i przejmują zapasy rudy, które zostają przekazane na potrzeby hitlerowskiego programu atomowego.
Amerykanie zobowiązali się, że kosztem 13 mln $ uruchomią wydobycie rudy uranowej w Shinkolobwe. Za kolejne 37,5 mln $ mieli odkupić zgromadzone w niej zapasy. Jednak skala przedsięwzięcia okazała się znacznie większa. Aby bezpiecznie przetransportować rudę z serca Afryki na zachodnie wybrzeże, konieczne było rozbudowanie lotnisk, portów, dróg i linii kolejowych. Do Konga zostały wysłane oddziały inżynieryjne amerykańskiej armii, które zmodernizowały lotniska w Elizabethville i Leopoldville, oraz port w Matadi, w delcie rzeki Kongo, by mogły do niego zawijać statki o głębszym zanurzeniu. Zabezpieczyły też alternatywną trasę transportu – koleją przez portugalską Angolę, do portu w Lobito. Jesienią 1940 roku, 1750 ton rudy uranowej zostało zapakowane do metalowych beczek i ruszyło w liczącą 2,5 tys. km drogę przez Atlantyk.
Do końca roku 1944, na potrzeby Projektu Manhattan dostarczono 30 tys. ton rudy. Z uzyskanych z niej izotopów uranu zostały zbudowane pierwsze bomby atomowe typu Little Boy.
Po kilku ofiarach zawalenia kopalnia oficjalnie została zamknięta w 2004 roku. Niemniej jednak złoża nadal są wydobywane nielegalnie i w sposób rzemieślniczy bez odpowiednich środków ochronnych. Poszukuje się tu kobaltu i innych metali. Według różnych pogłosek ruda uranu z Shinkolobwe miała być sprzedawana Iranowi w 2006 roku. Ze względu na nieprzejrzyste warunki polityczne w regionie, nie można było uzyskać dokładniejszych informacji.
Minerały z Shinkolobwe.
Znaleziono tutaj jedne z najlepszych minerałów uranu na świecie. Z 38 pierwszych opisów minerałów (stan na 2019) Shinkolobwe zajmuje 8 miejsce na świecie.

</doc>
<doc id="4781772" url="https://pl.wikipedia.org/wiki?curid=4781772" title="Dilolo">
Dilolo

Dilolo – miasto w południowej części Demokratycznej Republiki Konga, nad rzeką Kasai. Znajduje się przy granicy z Angolą, w prowincji Lualaba. Przechodzi tutaj linia kolejowa Katanga-Benguela.

</doc>
<doc id="4781773" url="https://pl.wikipedia.org/wiki?curid=4781773" title="Gimnazjum w Buczaczu">
Gimnazjum w Buczaczu



</doc>
<doc id="4781782" url="https://pl.wikipedia.org/wiki?curid=4781782" title="Halowe Mistrzostwa Europy w Lekkoatletyce 1980 – bieg na 60 m mężczyzn">
Halowe Mistrzostwa Europy w Lekkoatletyce 1980 – bieg na 60 m mężczyzn

Bieg na 60 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje, półfinały i bieg finałowy zostały rozegrane 1 marca 1980. Zwyciężył reprezentant Polski Marian Woronin, który tym samym obronił tytuł zdobyty na poprzednich mistrzostwach. Christian Haas z Republiki Federalnej Niemiec ustanowił w półfinale nieoficjalny halowy rekord Europy wynikiem 6,55 s. Wyniki Ronalda Desruellesa z Belgii, który doszedł do półfinału, zostały następnie unieważnione z powodu wykrycia w jego organizmie niedozwolonej substancji (dianavitu).
Rezultaty.
Eliminacje.
Rozegrano 3 biegi eliminacyjne, do których przystąpiło 15 biegaczy. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniło trzech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 12 biegaczy. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4781786" url="https://pl.wikipedia.org/wiki?curid=4781786" title="Malcidae">
Malcidae

Malcidae – rodzina pluskwiaków z podrzędu różnoskrzydłych i nadrodziny Lygaeoidea. Obejmuje około 50 opisanych gatunków. Rozprzestrzeniona jest w krainach: orientalnej, etiopskiej i palearktycznej.
Morfologia.
Pluskwiaki te osiągają około 3–4 mm długości ciała. Jego forma jest krótka i przysadzista u Chauliopinae, natomiast dość mocno wydłużona u Malcinae. Powierzchnię ciała porastają szczecinki gruczołowe o kształcie łuskowatym lub zakrzywionym. Głowa ma ustawienie silnie opadające ku dołowi. Wyposażona jest w oczy złożone (u Chauliopinae umieszczone na słupkach), jak i przyoczka. Bukule są dużych rozmiarów. Czułki osadzone są powyżej wysokości środka oczu złożonych, u Malcinae na zredukowanych wzgórkach, a u Chauliopinae na dużych, pokrytych kolcami guzach. Użyłkowanie półpokryw odznacza się obecnością pięciu nierozgałęzionych żyłek na zakrywce. Wszystkie pary odnóży mają stopy zbudowane z trzech członów. Odwłok pozbawiony jest wewnętrznych laterotergitów i ma sternity od drugiego do piątego zrośnięte, o trichobotriach osadzonych na główkowatych wzgórkach (brak trichobotriów na sternicie czwartym). Przetchlinki na segmentach od drugiego do szóstego ulokowane są po grzbietowej stronie. Krawędzie segmentów odwłokowych od piątego do siódmego w większości przypadków są wyraźnie rozszerzone i rozpłaszczone. Samica ma całobrzegi siódmy sternit, lancetowate pokładełko, a przewód jej spermateki jest często wydłużony.
Składane przez te pluskwiaki jaja są kwadratowe w przekroju poprzecznym, a w przypadku Malcinae charakteryzują się także trzema buławkowatymi wyrostkami mikropylowymi. Larwy mają parzyste ujścia grzbietowych gruczołów zapachowych odwłoka zlokalizowane między tergitami czwartym i piątym oraz między piątym i szóstym, a u Malcinae także między trzecim a czwartym. U Malcinae ciało larw pokrywają liczne kolce.
Ekologia i występowanie.
Biologia i ekologia tych owadów są słabo zbadane. W przypadku Chauliopinae stwierdzono żerowanie na psiankowatych oraz na soi warzywnej. Malcinae zbierano m.in. z liści bananów.
Przedstawiciele rodziny występują tylko w Starym Świecie. Zamieszkują krainę orientalną, etiopską i wschodnią część Palearktyki. Pavel Štys w 1963 roku jako centrum ich występowania wskazywał Mjanmę i okoliczne góry, jednak od tego czasu opisano około 30 nowych gatunków, głównie z Azji Wschodniej i Południowo-Wschodniej. W Europie oraz całej zachodniej Palearktyce stwierdzono je jednokrotnie na podstawie pojedynczego okazu "Malcus elongatus", odłowionego w 1986 na Krecie. Nie jest jasne, czy było to jednorazowe zawleczenie, czy też gatunek ten utworzył tamże stabilną populację.
Taksonomia i ewolucja.
Takson ten wprowadzony został w 1862 roku przez Carla Ståla pod nazwą Malcida. Nazwy Malcinae po raz pierwszy użył Géza Horváth w 1904 roku. Przez dłuższy czas takson ten klasyfikowany był w randze podrodziny w obrębie szeroko rozumianych zwińcowatych, sporadycznie w obrębie Colobathristidae. W randze odrębnej rodziny Malcidae sklasyfikował je w 1967 roku Pavel Štys, włączając w ich skład dwie podrodziny: Malcinae i Chauliopinae. Thomas J. Henry w 1997 roku opublikował wyniki analizy filogenetycznej infrarzędu, według których Malcidae tworzą z Ninidae, Colobathristidae i smukleńcowatymi klad siostrzany dla wzdęcielowatych.
Do rodziny tej należy około 50 opisanych gatunków. Jej podział przedstawia się następująco:
W zapisie kopalnym rodzina znana jest z wczesnego eocenu, dzięki inkluzji w bursztynie z francuskiego departamentu Oise.

</doc>
<doc id="4781792" url="https://pl.wikipedia.org/wiki?curid=4781792" title="Jaskinia w Grunwaldzkiej Skale">
Jaskinia w Grunwaldzkiej Skale

Jaskinia w Grunwaldzkiej Skale – jaskinia w skale Grunwald w rezerwat przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Skała Grunwald znajduje się przy parkingu przy drodze nr 977, a jaskinia w jej zachodniej ścianie (przy parkingu). Jest to próżnia skalna pomiędzy skałą Grunwald a kilkoma wielkimi, odpękniętymi od niej blokami skalnymi. Główny otwór ma ekspozycję północno-zachodnią i wysokość około 4 m. Prowadzi od niego korytarz o szerokości do 1,5 m i wysokości od 1,5 do 4,3 m. W odległości około 7 m od otworu odgałęzia się od niego na lewo boczny korytarz 3-metrowej długości. Główny ciąg korytarza biegnie w kierunku północnym i zakręca na zachód. Obydwa korytarze łączą się z sobą i uchodzą drugim otworem pod okapem skały.
Skała zbudowana jest z piaskowca ciężkowickiego. Na dnie jaskini jest piasek, rumosz skalny i nawiane przez wiatr liście. Jest prawie w całości widna. Zwierząt i roślin nie obserwowano.
Jaskinia znana jest od dawna i odwiedzana. Po raz pierwszy opisał ją Kazimierz Kowalski w 1951 roku. Aktualnych pomiarów dokonał G. Mleczek i T. Mleczek w kwietniu 2009 r. T. Mleczek opracował plan jaskini.

</doc>
<doc id="4781795" url="https://pl.wikipedia.org/wiki?curid=4781795" title="Halowe Mistrzostwa Europy w Lekkoatletyce 1980 – bieg na 60 m przez płotki mężczyzn">
Halowe Mistrzostwa Europy w Lekkoatletyce 1980 – bieg na 60 m przez płotki mężczyzn

Bieg na 60 metrów przez płotki mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje, półfinały i bieg finałowy zostały rozegrane 2 marca 1980. Zwyciężył reprezentant Związku Radzieckiego Jurij Czerwaniow, który w finale ustanowił nieoficjalny halowy rekord świata wynikiem 7,54 s. Tytułu zdobytego na poprzednich mistrzostwach nie bronił Thomas Munkelt z Niemieckiej Republiki Demokratycznej.
Rezultaty.
Eliminacje.
Rozegrano 3 biegi eliminacyjne, do których przystąpiło 17 biegaczy. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniło trzech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 12 biegaczy. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4781797" url="https://pl.wikipedia.org/wiki?curid=4781797" title="Mistrzostwa Świata we Wspinaczce Sportowej 2016 – prowadzenie kobiet">
Mistrzostwa Świata we Wspinaczce Sportowej 2016 – prowadzenie kobiet

Prowadzenie – jedna z ekstremalnych konkurencji sportowych rozgrywana przez kobiety na 14. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata we francuskim AccorHotels Arena w Paryżu w dniach 15–17 września 2016. Mistrzynią świata w konkurencji prowadzenia została Słowenka Janja Garnbret, srebrny medal przypadł dla Belgijki Anak Verhoeven, a brązowy zdobyła również Słowenka Mina Markovič.
Terminarz.
Konkurencja rozpoczęła się eliminacjami w dniu 15 września o godzinie 9:00 "(czasu miejscowego)". 
Uczestnicy.
Do zawodów zgłoszonych zostało 75 wspinaczek sportowych. Polskie wspinaczki nie startowały w tej konkurencji.
Wyniki.
Eliminacje.
75 zawodniczek wystartowało w eliminacjach mistrzostw świata, do fazy półfinałowej zakwalifikowało się 26 wspinaczek z najlepszymi wynikami. W ścisłym finale o medale walczyło 9 zawodniczek.
Faza finałowa.
W finale Słowenka Janja Garnbret i Belgijka Anak Verhoeven uzyskały maksymalny wynik tzw. "TOP-a".

</doc>
<doc id="4781798" url="https://pl.wikipedia.org/wiki?curid=4781798" title="T.O.P.">
T.O.P.

T.O.P. – drugi album studyjny południowokoreańskiej grupy Shinhwa, wydany na płycie 15 kwietnia 1999 roku przez SM Entertainment. Był promowany przez singel o tym samym tytule. Tytuł płyty jest skrótem od "Twinkling Of Paradise". Album sprzedał się w liczbie egzemplarzy (stan na wrzesień 1999 roku).

</doc>
<doc id="4781800" url="https://pl.wikipedia.org/wiki?curid=4781800" title="Juliët Lohuis">
Juliët Lohuis

Juliët Lohuis (ur. 10 września 1996 w Oldenzaal) – holenderska siatkarka, grająca na pozycji środkowej, reprezentantka kraju. 
Sukcesy klubowe.
Liga holenderska:
Liga niemiecka:
Puchar Niemiec:
Puchar CEV:

</doc>
<doc id="4781804" url="https://pl.wikipedia.org/wiki?curid=4781804" title="Halowe Mistrzostwa Europy w Lekkoatletyce 1980 – bieg na 60 m kobiet">
Halowe Mistrzostwa Europy w Lekkoatletyce 1980 – bieg na 60 m kobiet

Bieg na 60 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje, półfinały i bieg finałowy zostały rozegrane 2 marca 1980. Zwyciężyła reprezentantka Bułgarii Sofka Popowa. Tytułu zdobytego na poprzednich mistrzostwach nie broniła Marlies Göhr z Niemieckiej Republiki Demokratycznej.
Rezultaty.
Eliminacje.
Rozegrano 3 biegi eliminacyjne, do których przystąpiło 18 biegaczek. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniły trzy zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 12 biegaczek. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4781806" url="https://pl.wikipedia.org/wiki?curid=4781806" title="Matthew Bourne">
Matthew Bourne

Sir Matthew Christopher Bourne, OBE (ur. 13 stycznia 1960) – angielski choreograf i były tancerz baletowy. Zrewolucjonizował balet wprowadzając do niego taniec współczesny. Otrzymał wiele nagród, w tym: Laurence’a Oliviera, Tony i Drama Desk Award, jak również kilka honorowych doktoratów na brytyjskich uniwersytetach. W 2016 został uhonorowany Odznaką Rycerza Kawalera.
Życiorys.
Matthew Bourne urodził się w Hackney w Londynie. Od dzieciństwa zafascynowany tańcem, już jako kilkuletnie dziecko zorganizował małe kółko taneczne odtwarzając wraz z rówieśnikami sceny z filmów Disneya. Jako nastolatek był zapalonym łowcą autografów na West Endzie. Obejrzenie przedstawienia Jeziora Łabędziego w Royal Opera House ukierunkowało jego dalszą drogę życiową.
W 1978 r. Matthew zakończył edukację szkolną (w Sir George Monoux College), pracując kolejno w BBC (jako archiwista), sprzedając bilety do teatru oraz w księgarni teatralnej. Zaczął tańczyć stosunkowo późno, bez żadnego doświadczenia tanecznego zdał egzamin wstępny i w 1982 roku rozpoczął naukę w Laban Center for Movement and Dance (obecnie Conservatoire of Music and Dance) w Deptford, trzy lata później robiąc licencjat z tańca. Po ukończeniu studiów wraz z przyjaciółmi, Emmą Gladstone i Davidem Massinghamem założył zespół taneczny Adventures in Motion Pictures (AMP) z siedzibą w Sadler’s Wells Theatre będąc jego dyrektorem artystycznym od 1987 do 2002 roku. Zawodowo tańczył przez 14 lat, przede wszystkim we własnych przedstawieniach. W 1999 roku dał swój ostatni występ w broadwayowskiej produkcji swojej adaptacji J"eziora Łabędziego".
Choreograf.
Po ukończeniu studiów stworzył ze swoimi przyjaciółmi kilka przedstawień ocierających się o farsę, były to: "Overlap Lovers. An Intrigue in Three Parts" (1987), "Buck and Wing" (1988), "Does Your Crimplene Go All Crusty When You Rub?", "Spitfire" (1988), "The Infernal Galop. A French Dance with English subtitles" (1989), "Town &amp; Country", "Highland Fling. A romantic Wee Ballet" (1994). W tym samym roku tworzył choreografię do wznowienia Olivera! w produkcji Camerona Mackintosha.
W 1992 Bourne przygotował dla Opera North dzieło Czajkowskiego, "Dziadka do orzechów," pierwsze dzieło ze zmianą konwencji (akcję osadzono w sierocińcu), nowoczesną choreografią. Od tej pory jego nazwisko stało się synonimem wywrotowych przeróbek baletowych.W 9 listopada 1995 Bourne wystawił w Saddler's Wells "Jezioro Łabędzie" Piotra Czajkowskiego we własnej awangardowej choreografii. W całkowicie przebudowanym libretto osadzonym we współczesności głównym bohaterem stał się Książę, natomiast wszystkie role łabędzi zostały obsadzone przez mężczyzn. Dzieło przełomowe, które odniosło natychmiastowy sukces. Na wiosnę 1996 miało miejsce tournée po Wielkiej Brytanii, 11 września spektakl wystawiono w Picadilly Theatre, gdzie odbyło się łącznie 120 wystawień (do tej pory niepobity rekord ilości wystawień tańca klasycznego). W kolejnych latach wystawiano go z sukcesem w Los Angeles (1997), na Broadwayu w Neil Simon Theatre (124 przedstawienia). W kolejnych latach miały miejsce tournée po Wielkiej Brytanii, Europie, Stanach i Japonii.
W 1997 roku Bourne inscenizował "Kopciuszka" z muzyką Prokofiewa. W roku 2000 w Theatre Royal w Plymouth wystawił balet "The Car Man", z librettem luźno opartym na operze Bizeta "Carmen". 2002 roku Bourne powołał nową firmę New Adventures. W tym samym roku miały miejsce dwie produkcje: premiera "Play Without Words" odbyła się w ramach sezonu National Theatre Transformations. Odświeżona adaptacja "Dziadka do orzechów" (pod zmodyfikowanym tytułem Nutcracker!) miała premierę w Sadler’s Wells w 2002 i była transmitowana przez BBC1 rozpoczynając światową trasę koncertową. W tym samym roku miało miejsce wznowienie musicalu "My Fair Lady". W 2004 wyreżyserował wznowienie musicalu "Mary Poppins" (oba spektakle produkcji Mackintosha).
W 2005 r. New Adventures zaprezentowało produkcję "Edward Scissorhands", opartą na filmie Tima Burtona, której światowa premiera odbyła się również w Sadlers Wells. Po pobiciu rekordów kasowych przez 11-tygodniowy sezon, spektakl podróżował po w Wielkiej Brytanii, debiutował w Azji później miała miejsce sześciomiesięczna trasa koncertowa po USA.
Balet "Dorian Gray", oparty na powieści Oscara Wilde'a, miał swoją premierę na festiwalu w Edynburgu w 2008 roku. Później w 2008 roku Bourne wyreżyserował kolejne wznowienie "Olivera!" (z Rowanem Atkinsonem w roli Fagina), w londyńskim teatrze Drury Lane. W 2010 r. New Adventures wystawiło adaptację "Władcy much" Williama Goldinga w Theatre Royal w Glasgow.
W 2016 roku Bourne stworzył swoją kolejną produkcję "The Red Shoes", opartą na filmie Powella i Pressburgera, z muzyką Bernarda Herrmanna. Premiera odbyła się w Sadler’s Wells Theatre 6 grudnia 2016 r. W maju 2019 w Curve, Leicester miała miejsce kolejna premiera. "Romeo i Julia" z muzyką Prokofiewa rozpoczął brytyjskie tournée, które zakończyło się miesięcznymi pokazami w Saddler's Wells.
Nagrody i nominacje.
Osiągnięcia w choreografii zostały docenione ponad 30 międzynarodowymi nagrodami, otrzymał także sześć doktoratów honoris causa. W 2001 został uhonorowany Orderem Imperium Brytyjskiego. W 2014 roku otworzył Matthew Bourne Theatre (nazwany na jego cześć) przy szkole do której uczęszczał - Sir George Monoux College we wschodnim Londynie. Otrzymał w 2016 z rąk księcia Karola Odznakę Rycerza Kawalera. W czerwcu 2018 roku Matthew otrzymał honorowy stopień doktora literatury Uniwersytetu Oksfordzkiego.

</doc>
<doc id="4781807" url="https://pl.wikipedia.org/wiki?curid=4781807" title="Dwór (Chmielewo)">
Dwór (Chmielewo)

Chmielewo – część wsi Chmielewo w Polsce położona w województwie podlaskim, w powiecie łomżyńskim, w gminie Nowogród.
Historia.
W latach 1921 – 1939 kolonia leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwały 44 osoby w 6 budynkach mieszkalnych. Miejscowość należała do parafii rzymskokatolickiej w m. Nowogród. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowo.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781809" url="https://pl.wikipedia.org/wiki?curid=4781809" title="Edward Lewek">
Edward Lewek

Edward Lewek (ur. 9 lipca 1872 w Krakowie, zm. ?) – polski nauczyciel oraz działacz społeczny. Dyrektor wyższego Gimnazjum Państwowego w Buczaczu.
Życiorys.
W roku szkolnym 1887/1888 ukończył IVa klasę w Gimnazjum św. Anny w Krakowie, w 1888/1889 – Va, w 1890/1891 – VIIa. W roku szkolnym 1891/1892 ukończył VIIIa klasę (gospodarz klasy dr Wincenty Śmiałek, prowizoryczny nauczyciel w c. k. IV Gimnazjum we Lwowie, przydzielony do tutejszego zakładu) oraz złożył egzamin dojrzałości. Absolwent Uniwersytetu Jagiellońskiego, wychowanek prof. Stanisława Tarnowskiego.
24 stycznia 1900 rozporządzeniem l. 875 wysoka c. k. Rada Szkolna Krajowa przeniosła zastępcę nauczyciela w Gimnazjum św. Anny w Krakowie Edwarda Lewka w tym samym charakterze do c. k. III Gimnazjum w Krakowie. W roku szkolnym 1899/1900 był nauczycielem języka greckiego w klasach Va+b oraz VIa+b. W roku szkolnym 1900/01 pracował jako zastępca nauczyciela c. k. III Gimnazjum w Krakowie, był nauczycielem języków polskiego i greckiego, gospodarzem VIa klasy.
Reskryptem c. k. Rady Szkolnej Krajowej z dnia 19 lipca 1901 l. 15057 zastępca nauczyciela c.k. III Gimnazjum w Krakowie Edward Lewek został mianowany zastępcą nauczyciela c. k. Gimnazjum w Nowym Sączu. Reskryptem Ministra Wyznań i Oświaty z dnia 9 czerwca 1902 l. 16471 zastępca nauczyciela c. k. Gimnazjum w Nowym Sączu Edward Lewek został mianowany nauczycielem rzeczywistym w c. k. Gimnazjum w Złoczowie. 23 maja 1906 profesor c. k. Gimnazjum w Złoczowie Edward Lewek wraz z innymi profesorami tej szkoły prowadził wycieczką uczniów gimnazjum do Lwowa. W 1909 miał zostać kierownikiem prywatnego Seminarium nauczycielskiego żeńskiego w Złoczowie, które miało powstać z inicjatywy miejscowego Towarzystwa Szkoły Ludowej (TSL). W 1914 wzmiankowany jako ocenieciel dla literatury i dziennikarstwa w c. k. Sądzie obwodowym w Złoczowie oraz jako nagrodzony krzyżem jubileuszowym. Reskryptem Rady Szkolnej Krajowej z dnia 29 sierpnia 1918 l. 21048 profesor c. k. Gimnazjum w Złoczowie Edward Lewek otrzymał bezpłatny urlop celem pełnienia kierownictwa Polskim Gimnazjum w Antoninach. Reskryptem Kuratorium Okręgu Szkolnego Lwowskiego z 20 października 1922 l. 14937/II otrzymał 2-miesięczny urlop dla poratowania zdrowia. Reskryptem Kuratorium Okręgu Szkolnego Lwowskiego z 27 stycznia 1923 l. 735/II został kierownikiem Gimnazjum Państwowego w Buczaczu w pełnym zakresie działania od 1 lutego 1923. W 1924 podczas urlopu dyrektora gimnazjum Franciszka Zycha był kierownikiem tej szkoły. Dyrektor wyższego Gimnazjum Państwowego w Buczaczu, m.in. w latach 1926, 1927–1929. Przez pewien czas, m.in. w 1926 był kierownikiem założonego w 1904 Seminarium nauczycielskiego żeńskiego w Buczaczu.
Członek Rady Szkolnej powiatowej w Buczaczu latach szkolnych 1927/28, 1928/29. Kurator «związku gmin szkolnych». Przez pewien czas, m.in. w 1909 był prezesem Towarzystwa Szkoły Ludowej (TSL) w Złoczowie. W 1929–1930 przewodniczący «Sekcji bursackiej» buczackiego Koła Towarzystwa Szkoły Ludowej.
W 1908 podczas wyborów do Sejmu Krajowego Galicji (IX kadencji) jako narodowy demokrata miał kandydować w okręgu wyborczym Złoczów.
Przez pewien czas był członkiem Rady miejskiej w Złoczowie (m.in. w 1910).
Na emeryturze przez pewien czas mieszkał w budynku przy ulice Farnej, 3 w Złoczowie, m.in. w 1936.
Data śmierci E. Lewka nieznana.

</doc>
<doc id="4781810" url="https://pl.wikipedia.org/wiki?curid=4781810" title="Crooked Teeth">
Crooked Teeth

Crooked Teeth – dziewiąty album studyjny amerykańskiego zespołu Papa Roach. Album został wydany 19 maja 2017 roku nakładem wytwórni muzycznej Eleven Seven Music.

</doc>
<doc id="4781813" url="https://pl.wikipedia.org/wiki?curid=4781813" title="Giovanni Maria Bononcini">
Giovanni Maria Bononcini

Giovanni Maria Bononcini (ochrzczony 23 września 1642 w Montecorone koło Modeny, zm. 18 listopada 1678 w Modenie) – włoski kompozytor.
Życiorys.
Uczył się u Agostino Bendinelliego, Marco Uccelliniego i Giovanniego Colonny. Pełnił funkcję kapelmistrza w kościołach San Giovanni in Monte i San Petronio w Bolonii. Był także członkiem bolońskiej Accademia Filarmonica. W 1671 roku otrzymał posadę skrzypka w kapeli dworskiej księżnej Laury d’Este. Był też kapelmistrzem katedry w Modenie.
Pisał sonaty kościelne i świeckie, kantaty, madrygały, arie. Za życia kompozytora ukazało się drukiem 13 opusów. Opublikował traktat teoretyczny "Musico prattico" (Bolonia 1673). Jego synami byli kompozytorzy Giovanni Battista Bononcini i Antonio Maria Bononcini.

</doc>
<doc id="4781814" url="https://pl.wikipedia.org/wiki?curid=4781814" title="Acrotholus">
Acrotholus

Acrotholus – wymarły rodzaj dinozaura, pachycefalozaura z rodziny pachycefalozaurów.
Nowy rodzaj dinozaura opisany został przez Evansa i innych w 2013. Autorzy ukuli jego nazwę rodzajową od słów "akros" oznaczającego "najwyższy" oraz "tholos" znaczącego "kopułę". Odnieśli się w ten sposób do nadzwyczaj wysokiego, tworzącego kopułę sklepienia czaszki zwierzęcia. Pojedynczy umieszczony w rodzaju gatunek nosi epitet gatunkowi "audeti", upamiętniając tym samym Roya Audeta, właściciela rancza, na terenie którego znaleziono skamieniałości.
Evans i współpracownicy widzą w nim przykład, jak preferowanie przez zapis kopalny pozostałości dużych zwierząt może wpłynąć na niewłaściwe, zaniżone postrzeganie różnorodności mniejszych zwierząt. "Acrotholus" zaliczał się właśnie do tych mniejszych dinozaurów, do grupy pachycefalozaurów, zamieszkujących zachodnią Amerykę Północną i Azję ptasiomiednicznych noszących kopuły na głowach, żywiących się pokarmem roślinnym. Skamieniałości "Acrotholus audeti" znalezione zostały w południowej Albercie, pośród skał Ogniwa Deadhorse Coulee formacji Milk River, a więc w skałach datowanych na santon. Oznacza to, że był on wcześniejszy od wszystkich dotychczas znanych pewnych Pachycephalosauridae kontynentu północnoamerykańskiego, nawet od taksonów, u których nie zdążyła się jeszcze wytworzyć pełna kopuła. Prawdopodobnie jest starszy od wszystkich znanych przedstawicieli tej rodziny, do zawodów stawać może wyłącznie poprzedni najstarszy przedstawiciel rodziny, azjatycki "Amtocephale" znaleziony na pustyni Gobi, pochodzący ze skał datowanych na późny santon, wbrew pozorom widziany przez odkrywców, Watabe i współpracowników, raczej jako takson zaawansowany ewolucyjnie, a nie bazalny. Także w pełni wykształcona kopuła "Acrotholus" nie wskazuje, by mógł to być bazalny przedstawiciel pachycefalozaurydów.

</doc>
<doc id="4781815" url="https://pl.wikipedia.org/wiki?curid=4781815" title="Ben Azubel">
Ben Azubel

Ben Azubel (hebr. בן אזובל, ur. 19 września 1993 w Ganne Tikwa) – izraelski piłkarz występujący na pozycji napastnika.

</doc>
<doc id="4781820" url="https://pl.wikipedia.org/wiki?curid=4781820" title="Osetno Drogoszewskie">
Osetno Drogoszewskie

Osetno Drogoszewskie – część wsi Osetno w Polsce położonej w województwie podlaskim, w powiecie łomżyńskim, w gminie Miastkowo.
Dawniej wieś Drogoszewskie Osetno.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwało 38 osób w 8 budynkach mieszkalnych. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781822" url="https://pl.wikipedia.org/wiki?curid=4781822" title="Osetno Zaruzieńskie">
Osetno Zaruzieńskie

Osetno Zaruzieńskie – część wsi Osetno w Polsce położonej w województwie podlaskim, w powiecie łomżyńskim, w gminie Miastkowo.
Dawniej wieś Zaruzieńskie Osetno.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwało 40 osób w 8 budynkach mieszkalnych. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781824" url="https://pl.wikipedia.org/wiki?curid=4781824" title="Mroczna otchłań">
Mroczna otchłań

Mroczna otchłań (tytuł oryginalny: "Carthago") – francuska seria komiksowa autorstwa scenarzysty Christophe'a Beca i rysowników: Érica Henninota (tomy 1–2), Milana Jovanovića (tomy 4–5) i Ennia Bufiego (tomy 6–11). Ukazuje się nakładem wydawnictwa Les Humanoïdes Associés od 2007. Po polsku publikuje ją Egmont Polska od 2020 w formie tomów zbiorczych w tłumaczeniu Ernesta Kacperskiego. Zgodnie z zapowiedzią autorów seria ma się zakończyć na 16. tomie.
Fabuła.
Akcja serii utrzymana jest w konwencji science-fiction i opowiada o młodej oceanografce Kim Melville, która dowiaduje się, że pracownicy firmy wydobywczej Carthago w labiryncie morskich jaskiń odkryli istnienie wciąż żywego prehistorycznego rekina z gatunku "Carcharodon megalodon". To początek przygód Kim, która w toku badań dociera do podwodnych miast i poznaje zamieszkujące je istoty.

</doc>
<doc id="4781825" url="https://pl.wikipedia.org/wiki?curid=4781825" title="Mistrzostwa Świata we Wspinaczce Sportowej 2016 – bouldering mężczyzn">
Mistrzostwa Świata we Wspinaczce Sportowej 2016 – bouldering mężczyzn

Bouldering – jedna z ekstremalnych konkurencji sportowych rozgrywana przez mężczyzn na 14. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata we francuskim AccorHotels Arena w Paryżu w dniach 15–17 września 2016. Mistrzem świata w konkurencji boulderingu został Japończyk Tomoa Narasaki, srebrny medal przypadł Czechowi Adamowi Ondrze, a brązowy zdobył Francuz Manuel Cornu.
Terminarz.
Konkurencja rozpoczęła się eliminacjami w dniu 15 września o godzinie 10:00 "(czasu miejscowego)". Finał rozegrano w dniu 17 o godz 12:00. 
Uczestnicy.
Do zawodów zgłoszonych zostało 123 wspinaczy sportowych. Polskę w boulderingu reprezentowali; Andrzej Mecherzyński-Wiktor "(zajął indywidualnie 31 miejsce)", a Jakub Główka był 57.
Wyniki.
Eliminacje.
123 zawodników wystartowało w eliminacjach mistrzostw świata, do fazy półfinałowej zakwalifikowało się 20 wspinaczy z najlepszymi wynikami. W finale o medale wałczyło 6 zawodników.

</doc>
<doc id="4781827" url="https://pl.wikipedia.org/wiki?curid=4781827" title="Wulkany w Demokratycznej Republice Konga">
Wulkany w Demokratycznej Republice Konga

Wulkany w Demokratycznej Republice Konga – lista wulkanów leżących na terenie Demokratycznej Republice Konga.
Wschodnia część Demokratycznej Republice Konga leży na obszarze Wielkiego Rowu Zachodniego, który częściowo jest wypełniony jeziorami – leżą tu m.in. jeziora Alberta, Edwarda, Kiwu, Mweru i Tanganika. Wzdłuż rowu rozciągają się z północy na południe góry Mitumba dochodzące do 2990 m n.p.m. Między jeziorami Alberta i Edwarda leży pasmo Ruwenzori z najwyższym szczytem kraju – Szczytem Małgorzaty na Górze Stanleya (5109 m n.p.m.). Na północ od jeziora Kiwu wznoszą się wulkaniczne masywy Wirunga, które rozciągają się na terytorium Ugandy i Rwandy. Leży tu 8 wulkanów, przy czym dwa najbardziej aktywne Nyamuragira i Nyiragongo znajdują się na terytorium Demokratycznej Republiki Konga w Parku Narodowym Wirunga.
Wulkany.
Poniższa tabela przedstawia listę wulkanów Demokratycznej Republice Konga według zestawienia zamieszczonego u Sieberta (2011):

</doc>
<doc id="4781838" url="https://pl.wikipedia.org/wiki?curid=4781838" title="Zamek Aboyne">
Zamek Aboyne

Zamek Aboyne (ang. "Aboyne Castle", historyczna nazwa "castrum de Obeyn", także Castle Of Aboyne lub Aboyne Castle Policies, a również Bonty Castle lub Bunty Castle) – zamek leżący w odległości 1,2 km na północ od Aboyne, w szkockim hrabstwie Aberdeenshire. Miejsce budowy zamku z XIII w. było wybrane ze względu na bliskość rzeki Dee i możliwość kontroli północnych zakończeń szlaków wiodących przez Grampiany. Zamek już dawno popadł w ruinę, ale został odrestaurowany przez obecnego Markiza Huntly w 1979 roku.
Architektura.
Zamek został zbudowany przez Bysetów, Lordów Strathdee i Aboyne, "(Lords of Strathdee and Aboyne)" przed 1233 r. jako rezydencja rycerska typu motte. Król Anglii Edward I Długonogi nakazał jego ufortyfikowanie w 1307 r. Później został przekształcony w donżon. W 1671 zachodnie skrzydło zostało przebudowane przez Charlesa, pierwszego Earla Aboyne, "(Earl of Aboyne)", na wieżę rycerską, której część istnieje do tej pory. Dwór został dobudowany w 1701 r. Wschodnie skrzydło powstało w 1801 r. Przebudowa budynku kuchennego w 1869 r. polegała na użyciu elementów granitowych i utworzeniu szczytu schodkowego. Restauracja dworu, przeprowadzona w latach 80. XIX w. przez Sir Cunliffe'a Brooksa, polegała na dodaniu ornamentacji w stylu baronialnym. Architekt George Truefitt przeprowadził pewne prace renowacyjne pod koniec XIX wieku. W 1986 r. został przebudowany przez Iana Begga. 
Budynek ma trzy piętra z piwnicą i poddaszem. Wschodnia elewacja jest symetryczna, podczas gdy północna (wejście), zachodnia i południowa są asymetryczne. Między drugim a trzecim oknem północnej fasady znajduje się tarcza herbowa, na dachu zwieńczenia z kutego żelaza i kurek. Znajduje się tu jedna wieża mieszkalna w stylu baronialnym, czworokątna wieża od północnego zachodu, czterokondygnacyjna piwnica i wieża dachowa od północy. Najstarszą częścią zamku jest jego północno–zachodnia część, w której znajduje się pięciokondygnacyjna, okrągła wieża z kwadratową nadbudową i balustradą. Jej replika została później dobudowana od północnego wschodu. Zamek jest otynkowany. Dachy mają okapy, istnieje też kilka wieżyczek, przypuszczalnie jest też sekretne przejście i pokój mnicha. 
Zamek ma szereg okien z gomółkami i szary, łupkowy dach z kalenicami. Kamienne schody prowadzą do głównego wejścia, a po prawej stronie znajdują się drewniane drzwi z gomółkami. Od północnej strony znajduje się zamknięty dziedziniec otoczony murem.
Właściciele.
W 1242 r. po wygnaniu ze Szkocji Johna i Waltera Bysetów z klanu Bisett, którzy zostali oskarżeni o mord na Patryku, Earlu of Atholl, dokonany w Haddington, zamek jeszcze w tym samym roku przeszedł w posiadanie templariuszy. Następnie trafił do rodu Fraser z Cowie, zanim przez małżeństwo przeszedł na własność Sir Williama de Keith, Earla Marszałka Szkocji "(Earl Marischal of Scotland)" ok. 1355 r. W 1449 r. prawnuczka de Keitha, Joan, wniosła zamek w posagu do małżeństwa z Alexandrem Gordonem, 1 Earlem Huntly. Obecnym właścicielem jest Markiz Huntly "(Marquess of Huntly)", którego rodzina znajduje się w posiadaniu zamku od XV wieku.
Posiadłość.
Po obu stronach rzeki Dee jest duża ilość nasadzeń, w tym nasadzenia ozdobne nad jeziorem Loch of Aboyne. 
Górny bieg Dee "(Upper Dee)" jest obszarem wędkarstwa muchowego. Połów ryb odbywa się za zezwoleniem Glen Tanar Estate (Craigendinnie Beat). Na terenie posiadłości zamku Aboyne znajduje się sztuczne jezioro Loch of Aboyne o rozmiarach 3 x formula_1 fur. z wysepkami. Potok w Aboyne zachował starą nazwę "Allach" tylko w pobliżu zamku, gdzie istnieje most zwany "Allach Bridge", wybudowany nad potokiem.
Relikwia.
Historycznie ważną relikwią jest "Formaston Stone", przechowywany w zamku Aboyne. Pochodzi z okresu 800–1000 r. n.e. Jest na nim symbol lustra, zdobiony krzyż celtycki i inskrypcja ogamiczna.
Ochrona.
Zamek Aboyne z drogą dojazdową, dziedzińcem i północnym murem granicznym został uznany w 1972 r. za budowlę historyczną kategorii B. Również wiele innych obiektów zostało wciągniętych w 2000 r. na listę obiektów historycznych kategorii C, w tym np. ogrodzony murem ogród z XIX w., domek ogrodowy i tzw. dom "Wee". Trójprzęsłowy most "Allach Bridge", wybudowany w 1787 r. z szarego granitu, został uznany 30.03.2000 r. za budowlę zabytkową kategorii B.

</doc>
<doc id="4781841" url="https://pl.wikipedia.org/wiki?curid=4781841" title="Kościół Matki Bożej Bolesnej w Bałtowie">
Kościół Matki Bożej Bolesnej w Bałtowie

Kościół Matki Bożej Bolesnej − rzymskokatolicki kościół parafialny należący do parafii pod tym samym wezwaniem (dekanat sienneński diecezji radomskiej).
Jest to świątynia wzniesiona w 1697 roku, a na początku XX wieku została gruntownie wyremontowana. 
Wybudowany ze składek miejscowej ludności kościół otrzymał trzy ołtarze. Jednak miał niewielkie rozmiary i w 1894 roku ksiądz Teofil Banasiewicz rozpoczął starania o powiększenie świątyni. Obecna jej forma różni się od oryginalnej. Rozpoczęte przez księdza Banasiewicza działania znalazły finał w latach 1904−1908, kiedy to przebudowano i powiększono świątynię. Na miejscu dawnego ołtarza głównego umieszczonego po wschodniej stronie zostały wybite drzwi, natomiast na miejscu dawnego wejścia do kościoła zostało wzniesione prezbiterium. W jego wnętrzu został umieszczony nowy ołtarz. W tym samym czasie zostały dobudowane jeszcze dwie zakrystie i dwie kaplice, natomiast od wschodniej strony został dostawiony fronton zwieńczony dwiema wieżami o wysokości 36,5 metra.
Wyposażenie w postaci ołtarzy bocznych, chrzcielnicy i barokowej ambony pochodzą z poprzedniej świątyni. Wnętrze świątyni jest ozdobione malowidłami dekoracyjnymi pędzla ucznia Jana Matejki Franciszka Woronia. Oprócz tego we wnętrzu na pilastrach jest umieszczonych 12 postaci przedstawiających apostołów. Sklepienia są ozdobione wizerunkami czterech ewangelistów, natomiast między kolumnami ołtarza są umieszczone posągi biskupów męczenników − św. Stanisława i św. Wojciecha. Oprócz tego wewnątrz świątyni jest umieszczona także rzeźba jej patronki − Matki Boskiej Bolesnej, wykonana przez artystę Polkowskiego z Warszawy.

</doc>
<doc id="4781842" url="https://pl.wikipedia.org/wiki?curid=4781842" title="Biskupie (Kraków)">
Biskupie (Kraków)

Biskupie – dawna jurydyka będąca własnością biskupstwa krakowskiego. Powstała w XVI wieku na północ od murów miejskich Krakowa. Obejmowała 27 zagród i 10 ogrodów. Co najmniej od 1543 roku w jurydyce działał samorząd. Pod koniec XVIII wieku liczyła około 480 mieszkańców. Miała wejść w skład miasteczka Stanisławów, planowanego do utworzenia przy dworze biskupim w Prądniku Białym. Ostatecznie jednak została włączona w granice Krakowa.

</doc>
<doc id="4781844" url="https://pl.wikipedia.org/wiki?curid=4781844" title="Sławomir Miedziński">
Sławomir Miedziński

 
Sławomir Miedziński – polski bokser amatorski, dwukrotny złoty medalista mistrzostw Polski (1988, 1989) w kategorii muszej. Podczas swojej kariery amatorskiej reprezentował barwy klubu Gwardia Warszawa.
Kariera amatorska.
Pierwszy swoje medale w boksie amatorskim zdobywał jeszcze za czasów juniorskich. W 1984 roku został wicemistrzem Polski do lat 19 w kategorii papierowej. W finale tej imprezy przegrał na punkty z Januszem Froehlichem. W tym samym roku rywalizował też na mistrzostwach Europy juniorów w Tampere, jednak odpadł z turnieju w swojej pierwszej walce, przegrywając z Lernik Papianem.
W 1985 roku został mistrzem Polski do lat 19 w kategorii papierowej, pokonując w finale Bogdana Jendrysika. W tym samym roku po raz pierwszy brał udział na mistrzostwach Polski seniorów, które odbywały się we Wrocławiu. Miedziński wyeliminował z turnieju Zbigniewa Ciotę, którego pokonał w ćwierćfinale zawodów. Odpadł z turnieju po półfinałowej porażce z Januszem Szampem, zdobywając brązowy medal w kategorii papierowej.
W roku 1986 oraz 1987 był wicemistrzem Polski w kategorii muszej. W finale przegrywał kolejno ze Zbigniewem Raubo (1986) oraz Juliuszem Sobczakiem (1987).
Pierwsze mistrzostwo Polski zdobył w roku 1988, gdzie pokonał Juliusza Sobczaka oraz Krzysztofa Wróblewskiego. Tytuł mistrza Polski w wadze muszej obronił w 1989 roku, pokonując w finale Krzysztofa Wróblewskiego.

</doc>
<doc id="4781845" url="https://pl.wikipedia.org/wiki?curid=4781845" title="DKD-III">
DKD-III

DKD-III – polski jednomiejscowy samolot sportowy w układzie zastrzałowego górnopłatu z lat 20. XX wieku, zaprojektowany i zbudowany w warsztatach 2. Pułku Lotniczego w Krakowie przez braci Stanisława i Mieczysława Działowskich. Oblatany 4 października 1927 roku DKD-III był jednym z wczesnych udanych polskich samolotów sportowych. Brał udział w I Krajowym Konkursie Awionetek w Warszawie, zajmując czwarte miejsce, drugiej edycji tych zawodów w 1928 roku, zajmując trzecie miejsce, oraz trzeciej edycji w 1930 roku, nie kończąc imprezy z powodu uszkodzenia. DKD-III wykonał ogółem około 1800 lotów trwających łącznie 431 godzin.
Historia i użycie.
Po rozbiciu w maju 1927 roku swego pierwszego samolotu DKD-I i przewiezieniu jego wraku do Krakowa, Stanisław Działowski zaczął myśleć o skonstruowaniu nowego modelu. Pod koniec lipca 1927 roku rozpoczął wraz z bratem Mieczysławem prace nad jednomiejscową maszyną o oznaczeniu DKD-III, wykorzystując przy budowie jak najwięcej części i materiałów z rozbitego poprzednika. Projekt, wykorzystujący prawie niezmieniony płat oraz usterzenie DKD-I w połączeniu z nowym kadłubem, miał być napędzany sześciocylindrowym, chłodzonym powietrzem silnikiem gwiazdowym Anzani o mocy 45 KM, który został udostępniony Działowskim przez Departament Aeronautyki. Dzięki dotacji z Ligi Obrony Powietrznej i Przeciwgazowej, przychylności ze strony majora Zenona Romanowskiego, szefa warsztatów 2. Pułku Lotniczego, oraz pomocy kolegów, w ciągu dziewięciu tygodni powstał nowy kadłub wraz z podwoziem oraz wykonano remont skrzydła i usterzenia.
4 października 1927 roku na lotnisku Rakowice-Czyżyny DKD-III, ze znakami rejestracyjnymi P-PAWD, został oblatany przez samego konstruktora – Stanisława Działowskiego. Samolot okazał się poprawny w pilotażu, sterowny oraz miał krótką drogę startu i lądowania. Już następnego dnia S. Działowski udał się na nowej maszynie do Dęblina, a następnie do Warszawy, by wziąć udział w I Krajowym Konkursie Awionetek. W dniach 6–9 października 1927 roku samolot pilotowany przez konstruktora rywalizował z lotniska mokotowskiego z pięcioma innymi maszynami (JD-2, PWS-3B, WR-1, WK-1 Jutrzenka i Skraba ST-3). DKD-III osiągnął najlepszy wynik w próbie wznoszenia w ciągu 30 minut (osiągając pułap 2400 metrów), miał też najkrótszy start (po rozbiegu liczącym 60 metrów), najszybszy czas demontażu i montażu (16 minut i 12 sekund), a także wykazał się najniższym zużyciem paliwa (10,6 kg/100 km). W locie okrężnym na trasie Warszawa – Dęblin – Warszawa o długości 190 km samolot z powodu awarii iskrownika musiał jednak przymusowo lądować w okolicach Czerska, przez co lot trwał aż 4 godziny i 8 minut (najszybszy na trasie PWS-3 osiągnął czas 1 godziny, 32 minut i 55 sekund). Ostatecznie płatowiec Działowskich zajął w zawodach 4. miejsce uzyskując wynik 204 punktów, tracąc 255 punktów do zwycięzcy – samolotu JD-2. Konstruktor DKD-III został przez jury konkursu uhonorowany ustanowioną dodatkowo nagrodą pieniężną w wysokości 1500 złotych. 9 października, podczas lotu powrotnego do Krakowa, S. Działowski musiał dwukrotnie przymusowo lądować: w Piotrkowie Trybunalskim po kolejnej awarii silnika i w Myszkowie z powodu braku paliwa (które zostało dostarczone samolotem Hanriot z 2. Pułku Lotniczego).
W kolejnych miesiącach DKD-III był wykorzystywany do lotów propagandowych na rzecz Ligi Obrony Powietrznej i Przeciwgazowej oraz Aeroklubu Akademickiego, zrzucając ulotki zachęcające mieszkańców Małopolski i Górnego Śląska do wstępowania w szeregi organizacji lotniczych. W 1928 roku S. Działowski pozyskał fundusze ze swego rodzinnego miasta Mielca na ulepszenie konstrukcji samolotu (w wyniku czego jego masa własna wzrosła do 314 kg, masa użyteczna do 149 kg, zaś maksymalna masa całkowita do 463 kg), a na stateczniku pionowym namalowano herb tego miasta.
W dniach 29 października – 1 listopada 1928 roku samolot, także pilotowany przez konstruktora, wziął udział w II Krajowym Konkursie Awionetek, także przeprowadzonym w Warszawie. Do zawodów zgłoszonych zostało 16 samolotów (ostatecznie udział wzięło 14), w tym trzy Działowskich – oprócz DKD-III w rywalizacji uczestniczyły również dwa egzemplarze DKD-IV. Konkurs zakończył się triumfem zbudowanych przez Działowskich samolotów, gdyż DKD-IV z załogą instruktor-pilot Józef Bargiel i Karolina Iwaszkiewiczówna z Aeroklubu Akademickiego zajął 1. miejsce, DKD-IV bis z załogą por. pil. Kaczmarczyk i M. Działowski był 5., zaś DKD-III pilotowany przez S. Działowskiego zajął miejsce trzecie. DKD-III osiągnął drugi wynik w próbie najkrótszego startu (po rozbiegu wynoszącym 70 metrów), trzecią najkrótszą drogę lądowania (90 metrów), drugą lokatę w prędkości wznoszenia w ciągu 30 minut (osiągając pułap 2885 metrów), drugi najszybszy czas demontażu i montażu (11 minut i 58 sekund), a w sześciokrotnym przelocie na trasie Warszawa – Piaseczno osiągnął czas 1 godziny 51 minut i 12 sekund (średnia prędkość 97 km/h), co było jednym z gorszych rezultatów. W klasyfikacji końcowej DKD-III zajął w zawodach 3. miejsce z wynikiem 448 punktów, za co konstruktor otrzymał nagrodę pieniężną w wysokości 3000 złotych.
W 1929 roku płatowiec otrzymał nowe znaki rejestracyjne SP-ACR. Od 24 września do 6 października 1930 roku DKD-III pilotowany przez por. pil. Jana Gaździka wziął udział w III Krajowym Konkursie Awionetek w Warszawie, oznaczony numerem 2. W zawodach miało wziąć udział 27 maszyn, jednak ostatecznie w rywalizacji uczestniczyło 19 awionetek (m.in. z powodu przekroczenia dopuszczalnej masy własnej do konkursu nie dopuszczono najnowszego samolotu Działowskich – DKD-V). DKD-III uzyskał następujące wyniki: długość startu wyniosła 200 metrów, czas wznoszenia na wysokość 1500 metrów wyniósł 21 minut, a w próbie szybkości w obwodzie zamkniętym o długości 181,2 km (pięciokrotne pokonanie trasy Warszawa – Raszyn – Piaseczno – Warszawa) zanotował średnią prędkość 98,8 km/h i zużycie paliwa 9,44 kg/100 km. W pozostałych próbach samolot nie wziął udziału, gdyż z powodu awarii podczas lotu okrężnego o długości 2718 km DKD-III został uszkodzony i ostatecznie wycofany z rywalizacji na lotnisku w Brześciu.
Podczas całego okresu użytkowania samolot wykonał około 1800 lotów trwających łącznie 431 godzin, będąc jednym z pierwszych udanych polskich samolotów sportowych.
Opis konstrukcji i dane techniczne.
DKD-III był jednosilnikowym, jednomiejscowym, sportowym górnopłatem typu parasol o konstrukcji mieszanej. Kadłub o przekroju prostokątnym tworzyła wykonana ze spawanych rur stalowych kratownica, wykrzyżowana drutami stalowymi, kryta płótnem obciągniętym na listwach (z wyjątkiem przodu z pokryciem z blachy aluminiowej). Kabina pilota otwarta, osłonięta z przodu wiatrochronem, wyposażona m.in. we wskaźnik działania świec zapłonowych. Pilot miał do dyspozycji stopień z lewej strony kadłuba, ułatwiający wsiadanie do kokpitu.
Płat o obrysie trapezowym, dwudźwigarowy, niedzielony, konstrukcji drewnianej, kryty płótnem z wyjątkiem krytej sklejką krawędzi natarcia; przymocowany do kadłuba na piramidce z rur stalowych wykrzyżowanych drutem oraz podparty dwiema parami zastrzałów wykonanych z rur stalowych, także wykrzyżowanych drutem. Masa płata wynosiła 51 kg. Rozpiętość skrzydeł wynosiła 9 metrów, a powierzchnia nośna 11,5 m². Profil płata G-441; lotki poruszane linkami.
Długość samolotu wynosiła 5,2 metra, a wysokość 2,1 metra. Masa własna płatowca wynosiła 293 kg, masa użyteczna 127 kg, zaś masa całkowita (startowa) 420 kg (maksymalnie 463 kg). Obciążenie powierzchni wynosiło 36,5 kg/m². Usterzenie prostokątne, spawane z rur stalowych, kryte płótnem. Usterzenie poziome niedzielone, o profilu płaskim; stery poruszane były linkami. Stateczniki usztywnione między sobą i kadłubem przy pomocy drutu stalowego.
Podwozie klasyczne, dwukołowe, osiowe, ze spawanych rur stalowych usztywnionych drutem, amortyzowane sznurem gumowym; z tyłu także amortyzowana płoza ogonowa.
Napęd stanowił chłodzony powietrzem, 6-cylindrowy silnik gwiazdowy Anzani o mocy 33 kW (45 KM) przy 1450 obr./min i masie 72 kg (wyposażony w rozrusznik), napędzający stałe, drewniane, dwułopatowe śmigło ciągnące. Obciążenie mocy wynosiło 9,3 kg/KM. Zbiornik paliwa znajdował się w przedniej części kadłuba za silnikiem. Prędkość maksymalna na poziomie morza wynosiła 125 km/h, prędkość przelotowa 110 km/h, zaś prędkość minimalna 72 km/h. Przelotowe zużycie paliwa wynosiło 9,5 litra/h. Maszyna osiągała pułap 3800 metrów z prędkością wznoszenia wynoszącą 2 m/s. Zasięg wynosił 500 km. Samolot charakteryzował się rozbiegiem wynoszącym 60÷70 metrów i dobiegiem 50÷90 metrów.
Malowanie.
Cały samolot pomalowany był na ciemny odcień koloru szmaragdowozielonego, z wyjątkiem przodu kadłuba i tarcz kół w naturalnym kolorze aluminium. Początkowo na sterze kierunku widniał napis „DKD”, uzupełniony później o dużą literę „P” i znaki rejestracyjne P-PAWD na bokach kadłuba i górnej powierzchni płata, w kolorze czarnym z białą obwódką i podkreśleniem linią poziomą. Od 1928 roku na stateczniku pionowym po obu stronach widniał ówczesny herb Mielca i napis „Mielec”. Na pokrytym lakierem bezbarwnym śmigle namalowano małe biało-czerwone szachownice. Po zmianie oznaczenia samolotu na SP-ACR literę „P” na stateczniku zmieniono na „SP”, a potem zupełnie zamalowano; herb Mielca zastąpiono natomiast logo Aeroklubu Akademickiego w Krakowie oraz zlikwidowano linie podkreślające znaki rejestracyjne.

</doc>
<doc id="4781852" url="https://pl.wikipedia.org/wiki?curid=4781852" title="Wincenty Bolesław Stawiarz">
Wincenty Bolesław Stawiarz

Wincenty Bolesław Stawiarz ps. „Orzeł” (ur. 25 września 1898 w Sosnowcu, zm. 13 marca 1969 w Ziębicach) – podoficer Legionów Polskich, kawaler Orderu Virtuti Militari.
Życiorys.
Urodzony w robotniczej rodzinie Stanisława i Marianny z Zarzyckich. W rodzinnym mieście od 1911 uczęszczał do średniej szkoły realnej. 20 sierpnia 1914 jako ochotnik wstąpił w szeregi 1 pułku piechoty Legionow Polskich. W stopniu kaprala w dniach 22-25 grudnia 1914 wykazał się odwagą podczas bitwy pod Łowczówkiem, gdzie wziął do niewoli 10 Rosjan, a także w październiku 1915 uczestnicząc w walkach pod Kuklą i Kamieniuchą, gdzie „z własnej inicjatywy uzbrajając w granaty ręczne porwał dwie sekcje do kontrataku. Podbiegając z ludźmi na 40 kroków zasypuje stanowisko nieprzyjacielskie granatami ręcznymi, szerząc zamieszanie i popłoch”. Za czyny te został wyróżniony nadaniem Krzyża Srebrnego Orderu Virtuti Militari. Żołnierzem Legionów był do kryzysu przysięgowego otrzymując awans na stopień sierżanta sztabowego. Od listopada 1918 służył ponownie w 9 kompanii 1 pułku piechoty Legionów, przechodząc z pułkiem cały jego szlak bojowy. 1 listopada 1921 został przeniesiony do rezerwy. 
Jako osadnik wojskowy otrzymał 11 hektarową działkę w osadzie Marysin, w gminie Szczorse powiatu nowogródzkiego. Pracował również w samorządzie terytorialnym, w którym piastował stanowisko sekretarza gminy. Później mieszkał w osadzie Andrzejów, w gminie Warchoły powiatu ostrowskiego. Od 1936 pracował w PKP w Jędrzejowie. Od 1938 w Lipsku nad Wisłą był właścicielem hurtowni tytoniowej. 
W czasie trwania kampanii wrześniowej został zmobilizowany do 1 pułku piechoty Legionów, a następnie internowany na Węgrzech. W 1941 udało mu się powrócić do rodziny. Od 1946 mieszkał i pracował w samorządzie miejskim na etacie księgowego w Ziębicach, położonych na Dolnym Śląsku. Zmarł w Ziębicach i został pochowany na miejscowym cmentarzu.
Wincenty był żonaty z Zofią z domu Adamus, z którą miał czworo dzieci: Jadwigę (ur. 1924), Henryka (ur. 1926), Jerzego Ryszarda (ur. 1928) oraz Krystynę (ur. 1932).

</doc>
<doc id="4781853" url="https://pl.wikipedia.org/wiki?curid=4781853" title="Groble (Kraków)">
Groble (Kraków)

Groble, także Tarłowskie, Pod Zamkiem Krakowskim () – jurydyka szlachecka położona na zachód od murów miejskich Krakowa. Przed powstaniem jurydyki na jej obszarze znajdowało się zakole Wisły, jednak w XIV wieku bieg rzeki został zmieniony poprzez usypanie grobli. W XVII wieku na Groblach funkcjonował port rzeczny. W latach 1777–1779 dzierżawcą jurydyki był Hugo Kołłątaj. W 1787 roku jej właścicielami zostali Siemieńscy. W 1791 roku na Groblach odnotowano 12 domów. W granice Krakowa weszły w 1801 roku.

</doc>
<doc id="4781855" url="https://pl.wikipedia.org/wiki?curid=4781855" title="Neustadt (podobóz KL Auschwitz)">
Neustadt (podobóz KL Auschwitz)

Neustadt – niemiecki podobóz KL Auschwitz funkcjonujący w Prudniku w latach 1944–1945. Obóz mieścił się w zakładzie przemysłowym "Schlesische Feinweberei AG" (dawniej "„S. Fränkel” Tischzeug &amp; Leinwand Fabrik", po wojnie znany jako Zakłady Przemysłu Bawełnianego „Frotex”) i więził około 400 osób.
Historia.
26 września 1944 roku w dawnej fabryce włókienniczej Samuela Fränkla założono podobóz niemieckiego obozu koncentracyjnego w Auschwitz. Wcześniej na pierwszym piętrze budynku przetrzymywano Żydówki polskie i jeńców angielskich. Okna zabezpieczono kratami, a dookoła fabryki wzniesiono ogrodzenie z siatki drucianej zwieńczonej drutem kolczastym. Przetrzymywano tu około 400 kobiet (głównie były to Żydówki z Węgier). Więźniarki pracowały w tkalni razem z Niemkami, Polkami i Ukrainkami, gdzie obsługiwały maszyny przędzalnicze. Jeńcy obozu szyli pokrowce do spadochronów. Kierownikami obozu zostali SS-Oberscharführer Paul Heinrich Theodor Müller i Bernhard Becker, którzy mieli do dyspozycji 20 SS-Mannów. Müller wcześniej pełnił funkcję komendanta obozu kobiecego w Birkenau, a przed samym przeniesieniem do Prudnika zajmował stanowisko komendanta załogi SS w Monowitz. Max Krause, szef prudnickiego Gestapo, dokonywał niezapowiedzianych inspekcji na terenie fabryki. Cechowało go szczególne okrucieństwo. Kobiety pracowały 6 dni w tygodniu od 6:00 do 18:00, z półgodzinną przerwą obiadową. 39 więźniarek zostało zamordowanych lub zmarło z powodu trudnych warunków pracy. Ich zwłoki chowano na prudnickim cmentarzu żydowskim. Pozostałe, 19 stycznia 1945, zostały ewakuowane pieszo do obozu w Groß-Rosen.
Pamięć po obozie.
Na dawnym terenie obozu została postawiona tablica z napisem „W latach II wojny światowej mieściło się na terenie obecnych Zakładów „Frotex” niemieckie komando pracy jeńców wojennych R 215 oraz filia oświęcimskiego obozu koncentracyjnego. Miejsce to uświęcone jest męczeństwem i śmiercią jeńców i więźniów wyniszczonych pracą ponad siły, katowaniem i głodem. Cześć ich pamięci.”

</doc>
<doc id="4781857" url="https://pl.wikipedia.org/wiki?curid=4781857" title="Taekwondo na Igrzyskach Afrykańskich 2015">
Taekwondo na Igrzyskach Afrykańskich 2015

Taekwondo na Igrzyskach Afrykańskich 2015 odbywało się w dniach 16–18 września 2015 roku w "Gymnase Talangaï" położonym w Brazzaville.

</doc>
<doc id="4781858" url="https://pl.wikipedia.org/wiki?curid=4781858" title="Office 365">
Office 365



</doc>
<doc id="4781860" url="https://pl.wikipedia.org/wiki?curid=4781860" title="Mistrzostwa Świata w Lekkoatletyce 2019 – skok w dal mężczyzn">
Mistrzostwa Świata w Lekkoatletyce 2019 – skok w dal mężczyzn

Skok w dal mężczyzn – jedna z konkurencji technicznych rozegranych podczas lekkoatletycznych mistrzostw świata w Dosze.
Terminarz.
Źródło: "worldathletics.org".
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2019 przed rozpoczęciem mistrzostw.
Rezultaty.
Kwalifikacje.
Awans: 8,15 (Q) lub dwanaście najlepszych rezultatów (q). Źródło: "worldathletics.org".
Finał.
Źródło: "worldathletics.org".

</doc>
<doc id="4781866" url="https://pl.wikipedia.org/wiki?curid=4781866" title="Bogusław Owoc">
Bogusław Owoc

Bogusław Owoc (ur. 1 października 1955 w Olsztynie) – polski inżynier budownictwa, polityk i samorządowiec, działacz opozycyjny w PRL, w 1998 wicewojewoda olsztyński.
Życiorys.
Absolwent II Liceum Ogólnokształcącego im. Konstantego Ildefonsa Gałczyńskiego w Olsztynie. W młodości uprawiał lekkoatletykę, należał do kadry narodowej biegu na 400 m. W 1979 ukończył studia z budownictwa na Akademii Rolniczo-Technicznej w Olsztynie.
Od początku lat 80. pracował w przedsiębiorstwach budowlanych jako kierownik budów, technolog, specjalista i asystent. Zatrudniony także jako nauczyciel w technikum budowlanym i pracownik Instytutu Organizacji, Zarządzania i Ekonomiki Przemysłu Budowlanego Orgbud w Olsztynie. Działał w podziemnej Polskiej Partii Niepodległościowej: w latach 1985–1993 kierował jej strukturami regionalnymi, należał do Centralnego Komitetu Wykonawczego. Zajmował się też kolportażem podziemnych wydawnictw. Od 1985 do 1986 więziono go z przyczyn politycznych, został skazany na karę 1,5 roku więzienia w zawieszeniu. Sprzeciwiał się porozumieniom Okrągłego Stołu, początkowo bojkotując wybory w III RP.
Od 1991 do 1996 kierował Przedsiębiorstwem Budownictwa Rolniczego w Olsztynie. W latach 1993–1998 był szefem zarządu wojewódzkiego Ruchu dla Rzeczypospolitej, należał do władz krajowych partii. W wyborach parlamentarnych w 1993 otwierał olsztyńską listę okręgową Koalicji dla Rzeczypospolitej, ponownie kandydował w 1997. W 1994 tworzył struktury Warmińskiego Forum Centro-Prawicy, z jego ramienia uzyskał mandat w radzie miasta Olsztyna. Od 27 lipca do 31 grudnia 1998 sprawował funkcję ostatniego w historii wicewojewody olsztyńskiego. W 1998 kandydował w wyborach samorządowych z listy AWS (w 1998 przystąpił do niej wraz ze swoją partią). W 2006 z ramienia Ligi Polskich Rodzin ubiegał się o prezydenturę Olsztyna (zajął przedostatnie, szóste miejsce). W późniejszym okresie został aktywistą stowarzyszenia „Solidarni 2010”. Przez wiele lat toczył spory sądowe z izbami skarbowymi i osobami oskarżającymi go o zniesławienie, działał także według własnych deklaracji jako przeciwnik układów w sądownictwie i władzach.
W 2012 odznaczony Krzyżem Kawalerskim Orderu Odrodzenia Polski, odmówił jego przyjęcia (uzasadniając to brakiem demokracji w państwie).

</doc>
<doc id="4781867" url="https://pl.wikipedia.org/wiki?curid=4781867" title="Stanisław Juszczyk">
Stanisław Juszczyk

Stanisław Juszczyk (ur. 1951) – polski pedagog, doktor habilitowany nauk fizycznych, profesor Instytutu Badań nad Edukacją i Komunikacją Politechniki Śląskiej.
Życiorys.
W 1974 ukończył studia magisterskie na Uniwersytecie Śląskim. W 1981 obronił pracę doktorską. W 1990 habilitował się na podstawie pracy zatytułowanej "Magnetyzm wybranych spineli chromowych". 8 kwietnia 2004 nadano mu tytuł profesora w zakresie nauk humanistycznych. Objął funkcję profesora zwyczajnego w Instytucie Pedagogiki na Wydziale Pedagogiki i Psychologii Uniwersytetu Śląskiego, w Katedrze Edukacji dla Bezpieczeństwa na Wydziale Wychowania Fizycznego Akademii Wychowania Fizycznego im. Jerzego Kukuczki w Katowicach.
Był profesorem w Katedrze Pedagogiki na Wydziale Nauk Społecznych i Technicznych Śląskiej Wyższej Szkole Zarządzania im. gen. Jerzego Ziętka w Katowicach oraz kierownikiem w Katedrze Pedagogiki Wczesnoszkolnej i Pedagogiki Mediów, a także dziekanem na Wydziale Pedagogiki i Psychologii Uniwersytetu Śląskiego.
Piastuje stanowisko profesora Instytutu Badań nad Edukacją i Komunikacją Politechniki Śląskiej.

</doc>
<doc id="4781868" url="https://pl.wikipedia.org/wiki?curid=4781868" title="Karate na Igrzyskach Afrykańskich 2015">
Karate na Igrzyskach Afrykańskich 2015

Karate na Igrzyskach Afrykańskich 2015 odbywało się w dniach 4–6 września 2015 roku w Brazzaville.

</doc>
<doc id="4781869" url="https://pl.wikipedia.org/wiki?curid=4781869" title="Kanał Moskwa-Wołga">
Kanał Moskwa-Wołga



</doc>
<doc id="4781871" url="https://pl.wikipedia.org/wiki?curid=4781871" title="Beata Mazepa-Domagała">
Beata Mazepa-Domagała

Beata Anna Mazepa-Domagała – polska pedagog, doktor habilitowany nauk humanistycznych, adiunkt Instytutu Pedagogiki Wydziału Nauk Społecznych Uniwersytetu Śląskiego.
Życiorys.
30 czerwca 1998 obroniła pracę doktorską "Treści przekazów informacyjnych polskich czasopism ogólnopedagogicznych w okresie transformacji ustrojowej 1989-1995", 25 października 2011 habilitowała się na podstawie pracy zatytułowanej "Upodobania obrazowe dzieci w wieku przedczytelniczym w zakresie ilustracji książkowej". Została zatrudniona na stanowisku adiunkta w Instytucie Pedagogiki na Wydziale Nauk Społecznych Uniwersytetu Śląskiego.
Była starszym wykładowcą w Instytucie Pedagogiki oraz prodziekanem na Wydziale Pedagogiki i Psychologii Uniwersytetu Śląskiego.

</doc>
<doc id="4781872" url="https://pl.wikipedia.org/wiki?curid=4781872" title="Alina Gajdamakina">
Alina Gajdamakina

Alina Gajdamakina (, ur. 20 września 1990 w Woroneżu) – rosyjska wspinaczka sportowa specjalizowała się we wspinaczce na szybkość. Mistrzyni świata we wspinaczce na szybkość z 2014. 
Kariera sportowa.
W 2014 w hiszpańskim Gijón wywalczyła tytuł mistrzyni świata we wspinaczce sportowej, w konkurencji na szybkość.
Wielokrotna uczestniczka festiwalu wspinaczkowego Rock Master, który corocznie odbywa się na słynnych ścianach wspinaczkowych w Arco, gdzie była zapraszana przez organizatora zawodów. Dwukrotna złota medalistka tych zawodów wspinaczkowych w 2012 oraz w 2013 roku.
Uczestniczka World Games w Cali w 2013, gdzie zdobyła złoty medal we wspinaczce na szybkość. W 2013 na zawodach wspinaczkowych w Annecy, które odbywały się w ramach zimowych igrzysk wojskowych zdobyła srebrny medal.

</doc>
<doc id="4781874" url="https://pl.wikipedia.org/wiki?curid=4781874" title="Teresa Wilk">
Teresa Wilk

Teresa Anna Wilk – polska pedagog, doktor habilitowany nauk humanistycznych, adiunkt Instytutu Pedagogiki Wydziału Nauk Społecznych Uniwersytetu Śląskiego i Katedry Pedagogiki Wydziału Ekonomicznego i Społecznego Śląskiej Wyższej Szkole Zarządzania im. gen. Jerzego Ziętka w Katowicach.
Życiorys.
18 kwietnia 2000 obroniła pracę doktorską "Możliwości zaspokojenia potrzeb edukacyjnych młodzieży w warunkach zmiany społecznej w Polsce", 30 września 2010 habilitowała się na podstawie pracy zatytułowanej "Rewitalizacja społeczna poprzez współczesną sztukę teatralną w ocenie reprezentantów (twórców i odbiorców) sztuki dramatycznej Legnicy, Nowej Huty i Wałbrzycha.". Została zatrudniona na stanowisku adiunkta w Katedrze Pedagogiki na Wydziale Ekonomicznym i Społecznym Śląskiej Wyższej Szkole Zarządzania im. gen. Jerzego Ziętka w Katowicach oraz w Instytucie Pedagogiki na Wydziale Pedagogiki i Psychologii Uniwersytetu Śląskiego.
Była prodziekanem Wydziału Pedagogiki i Psychologii Uniwersytetu Śląskiego.

</doc>
<doc id="4781875" url="https://pl.wikipedia.org/wiki?curid=4781875" title="Stadion XX-lecia PRL w Gliwicach">
Stadion XX-lecia PRL w Gliwicach

Stadion XX-lecia PRL – stadion wielofunkcyjny w Gliwicach, w Polsce, działający w latach 1936–2013. Mógł pomieścić 36 tys. widzów. W latach 2013–2018 w jego miejscu wybudowano halę widowiskowo-sportową Arena Gliwice.
Historia.
W 1925 roku zlecono opracowanie projektu nowego, reprezentacyjnego stadionu w Gliwicach. W pierwotnych założeniach obiekt miał być wyposażony w bieżnię lekkoatletyczną i otaczający ją 500-metrowy, cementowy tor wyścigowy z podniesionymi zakrętami. Trybuny areny miały pomieścić 15 tys. widzów, a zadaszenie oprócz trybun miało pokrywać również tor wyścigowy. Ponieważ miasto prowadziło w tym czasie szereg inwestycji, w tym rozbudowę dworca kolejowego oraz lotniska, przeprowadzenie prac odwlekało się w czasie i początkowo ograniczono się jedynie do wyrównania terenu i wykonania nasypu pod miejsca na trybunach. W 1929 roku doszło do tąpnięcia na skutek prac górniczych prowadzonych przez Kopalnię Sośnica, w wyniku czego obniżył się teren we wschodniej części stadionu, następnie przyszedł z kolei wielki kryzys, co spowolniło prace na kolejnych kilka lat. Wreszcie w 1935 roku budowa ruszyła z pełną mocą, a otwarcia obiektu dokonano 2 września 1936 roku. Względem pierwotnej koncepcji nie zrealizowano budowy toru wyścigowego oraz zadaszenia trybun.
Po II wojnie światowej zmieniła się przynależność państwowa Gliwic. Za czasów PRL-u, w latach 1962–1965, wysiłkiem mieszkańców oraz pracowników gliwickich zakładów pracy rozbudowano obiekt do pojemności 36 000 widzów. Zmodernizowaną arenę nazwano stadionem XX-lecia PRL. Na obiekcie odbywały się liczne imprezy sportowe i kulturalne, grywał na nim Piast Gliwice i rozegrano finisz etapu Wyścigu Pokoju. Z czasem obiekt jednak zaczął niszczeć. W 1994 roku przejęła go Politechnika Śląska, która przeprowadziła remont bieżni lekkoatletycznej, jednak powódź w 1997 roku ją zniszczyła. W 2006 roku władze Gliwic zapowiedziały, że w miejscu kompletnie już wówczas opuszczonego i zdewastowanego stadionu powstanie nowoczesna hala widowiskowo-sportowa. Miasto chciało pozyskać środki na budowę z funduszy Unii Europejskiej, jednak Komisja Europejska uznała projekt za nierentowny i nie przyznała dofinansowania. Władze miejskie mimo wszystko zdecydowały się na budowę z własnych środków. W 2013 roku rozebrano stadion XX-lecia i rozpoczęto w jego miejscu budowę nowej hali. Pierwotnie jej otwarcie planowano na rok 2015, ale prace z różnych przyczyn się opóźniły i obiekt został ostatecznie otwarty w 2018 roku.

</doc>
<doc id="4781878" url="https://pl.wikipedia.org/wiki?curid=4781878" title="Waterloo (film)">
Waterloo (film)

Waterloo (ros. "Ватерлоо", "Waterloo") – radziecko-włoski dramat wojenny z 1970 roku, oparty na wydarzeniach z bitwy pod Waterloo. W filmie użyto ok. 15 tys. żołnierzy jako statystów w scenach bitewnych. 
Fabuła.
Akcja rozpoczyna się w czasach wojen napoleońskich, które sprawiły, że Napoleon Bonaparte, po abdykacji, został wygnany na Elbę. Jednak Bonaparte zdołał z niej uciec i wrócić do Francji, aby ponownie sięgnąć po władzę.
Wyrusza na Waterloo, gdzie dochodzi do krwawej bitwy między wojskami francuskimi a angielskimi i pruskimi. Napoleon musi znowu abdykować, nie ma już dla niego odwrotu.
Wersja polska.
Opracowanie i udźwiękowienie wersji polskiej: Studio Opracowań Filmów w Warszawie
Reżyseria: Jerzy Twardowski
Dialogi: Krystyna Albrecht
Dźwięk: Zdzisław Siwecki
Montaż: Maria Sucharska
Kierownictwo produkcji: Jan Szatkowski
Wystąpili:
Lektor: Janusz Kozioł
Źródło: 

</doc>
<doc id="4781880" url="https://pl.wikipedia.org/wiki?curid=4781880" title="Robiert Fatkullin">
Robiert Fatkullin

Robiert Railewicz Fatkullin (, ur. 14 maja 1987 w Ufie) – rosyjski skoczek narciarski pochodzący z Baszkortostanu, reprezentant klubu Łokomotiw Ufa. Uczestnik zimowej uniwersjady (2007) i mistrzostw świata juniorów (2005). Indywidualny mistrz Rosji na skoczni dużej z 2007, wielokrotny medalista mistrzostw kraju.
Skoki narciarskie uprawiał również jego starszy brat, Ildar Fatkullin.
Przebieg kariery.
W oficjalnych zawodach międzynarodowych rozgrywanych pod egidą FIS zadebiutował w lipcu 2004 w Velenje, gdzie w Letnim Pucharze Kontynentalnym zajął 51. miejsce. Jedyne punkty zawodów tej rangi, w ramach zimowego cyklu, zdobył 16 stycznia 2005 w Sapporo, gdzie był 20. W marcu 2005 wziął udział w mistrzostwach świata juniorów – w konkursie indywidualnym zajął 22. lokatę (przegrał wówczas o punkt z Gregorem Schlierenzauerem i Tomem Hildem, a pokonał między innymi Severina Freunda), a drużynowo reprezentacja Rosji zajęła 13. lokatę.
Sezon 2004/2005 był jedynym, w którym Fatkullin startował regularnie w zawodach FIS. Później w oficjalnych zawodach międzynarodowych rozgrywanych pod egidą FIS wystąpił tylko raz – w styczniu 2007 w Pragelato wziął udział w zimowej uniwersjadzie, zajmując w rywalizacji indywidualnej lokaty w piątej dziesiątce (45. na skoczni normalnej i 42. na dużej). W 2008 oficjalnie zakończył karierę sportową.
Fatkullin jest medalistą mistrzostw Rosji – indywidualnie po oba medale sięgnął w 2007, gdy zdobył złoto na skoczni dużej i brąz na skoczni normalnej. Drużynowo zwyciężył w 2006 oraz był drugi w 2004, 2007 i 2008. Wielokrotnie stawał na podium Pucharu Rosji.

</doc>
<doc id="4781886" url="https://pl.wikipedia.org/wiki?curid=4781886" title="Mark Lilla">
Mark Lilla

Mark Lilla (ur. 1956 w Detroit) – amerykański filozof, historyk idei i publicysta, profesor Uniwersytetu Columbia w Nowym Jorku i innych prestiżowych uczelni w USA.
Życiorys.
W 1978 uzyskał tytuł Bachelor of Arts w University of Michigan. W 1980 otrzymał tytuł magistra polityki publicznej (Master of Public Policy) w Uniwersytecie Harvarda, w której to uczelni w 1990 nadano mu stopień doktora filozofii (Ph.D.). Był profesorem Uniwersytetu Nowojorskiego i Uniwersytetu Chicagowskiego. W 2007 został profesorem nauk humanistycznych ("Professor of the Humanities") Uniwersytetu Columbia w Nowym Jorku. Otrzymał stypendia the Russell Sage Foundation, Institut d’études avancées w Paryżu, the Rockefeller Foundation Bellagio Center, the Guggenheim Foundation, the Institute for Advanced Study (Princeton), and the American Academy in Rome. 
Jest autorem wielu publikacji, w tym książkowych. W swoich dziełach podejmuje w szczególności zagadnienia natury filozoficznej i politologicznej. Tłumaczone one były na ponad 12 języków. W języku polskim ukazały się: "Lekkomyślny umysł. Intelektualiści w polityce" (Warszawa 2006), "Bezsilny Bóg. Religia, polityka i nowoczesny Zachód" (Warszawa 2009) oraz "Koniec liberalizmu, jaki znamy" (Warszawa 2018).
Otrzymał wiele nagród za osiągnięcia intelektualne. W 1995 został kawalerem francuskiego Orderu Palm Akademickich.

</doc>
<doc id="4781887" url="https://pl.wikipedia.org/wiki?curid=4781887" title="Katarzyna Krasoń">
Katarzyna Krasoń

Katarzyna Stanisława Krasoń – polska pedagog, doktor habilitowany nauk humanistycznych, profesor nadzwyczajny Katedry Pedagogiki Muzyki Wydziału Kompozycji, Interpretacji, Edukacji i Jazzu Akademii Muzycznej im. Karola Szymanowskiego w Katowicach, Instytutu Pedagogiki Wydziału Nauk Społecznych Uniwersytetu Śląskiego Katedry Pedagogiki Wydziału Nauk Społecznych i Technicznych Śląskiej Wyższej Szkole Zarządzania im. gen. Jerzego Ziętka w Katowicach.
Życiorys.
W 1990 ukończyła studia pedagogiczne na Uniwersytecie Śląskim w Katowicach, 7 czerwca 1994 obroniła pracę doktorską "Świat baśni, legendy i historii, czyli o pisarstwie Kornelii Dobkiewiczowej dla dzieci i młodzieży", 12 grudnia 2006 habilitowała się na podstawie pracy zatytułowanej "Dziecięce odkrywanie tekstu literackiego - kinestetyczne interpretacje liryki". 11 czerwca 2015 nadano jej tytuł profesora w zakresie nauk społecznych.
Objęła funkcję profesora nadzwyczajnego Katedry Pedagogiki Muzyki Wydziału Kompozycji, Interpretacji, Edukacji i Jazzu Akademii Muzycznej im. Karola Szymanowskiego w Katowicach, Instytutu Pedagogiki Wydziału Nauk Społecznych Uniwersytetu Śląskiego Katedry Pedagogiki Wydziału Nauk Społecznych i Technicznych Śląskiej Wyższej Szkole Zarządzania im. gen. Jerzego Ziętka w Katowicach.
Była dyrektorem Instytutu Pedagogiki, oraz prodziekanem na Wydziale Pedagogiki i Psychologii Uniwersytetu Śląskiego.

</doc>
<doc id="4781891" url="https://pl.wikipedia.org/wiki?curid=4781891" title="Katarzyna Joanna Krasoń">
Katarzyna Joanna Krasoń

Katarzyna Joanna Krasoń – polska literaturoznawczyni, doktor habilitowany nauk humanistycznych, profesor Instytutu Literatury i Nowych Mediów Uniwersytetu Szczecińskiego.
Życiorys.
8 maja 1997 obroniła pracę doktorską "Sztuka aluzji literackiej w twórczości lirycznej Tymoteusza Karpowicza", 9 grudnia 2009 habilitowała się na podstawie pracy zatytułowanej "W zwierciadle obcej literatury. Recepcja Zbigniewa Herberta i Tymoteusza Karpowicza w Niemczech". Objęła funkcję profesora nadzwyczajnego w Katedrze Filologii Romańskiej na Wydziale Filologicznym Uniwersytetu Szczecińskiego.
Piastuje stanowisko profesora Instytutu Literatury i Nowych Mediów Uniwersytetu Szczecińskiego.

</doc>
<doc id="4781893" url="https://pl.wikipedia.org/wiki?curid=4781893" title="Michał Biernacki">
Michał Biernacki

Michał Marian Biernacki (ur. 24 września 1855 w Lublinie, zm. 18 maja 1936 w Warszawie) – polski wiolonczelista, pianista, kompozytor, dyrygent i pedagog muzyczny i krytyk muzyczny.
Życiorys.
Michał Biernacki urodził się w 1855 r. w Lublinie. Był synem syn Zenona Biernackiego, urzędnika magistrackiego, i Marii ze Skomorowskich. Wykształcenie ogólne zdobył w gimnazjum lubelskim, muzyczne u Antoniego Müllera (wiolonczela), Jana Müllera i Konrada Staczyńskiego (fortepian). W latach 1874-1877 studiował w Instytucie Muzycznym Warszawskim, gdzie był uczniem Gustawa Roguskiego (harmonia i kontrapunkt), Władysława Żeleńskiego (kompozycja) i Józefa Goebelta (wiolonczela).
Po ukończeniu studiów grał przez dwa lata jako wiolonczelista w orkiestrze Teatru Wielkiego. W 1880 r. wyjechał do Stanisławowa, gdzie przez 17 lat był kierownikiem artystycznym Towarzystwa Muzycznego im. Stanisława Moniuszki. Zreformował szkołę muzyczną Towarzystwa i prowadził z sukcesem dział muzyczny i chór. Chórzyście wykonywali na swych koncertach również oryginalne utwory, które napisał ich dyrygent. W kwietniu 1885 r. po raz pierwszy była wykonana w Stanisławowie kantata Michała Biernackiego "Swaty" w 2 częściach na orkiestrę chór i śpiew solowy.
W 1897 r. osiedlił się w Warszawie, gdzie w tutejszym Konserwatorium objął klasę teorii muzyki, a jednocześnie zaczął pisywać stałe recenzje z ruchu koncertowego stolicy w "„Echu Muzycznym i Teatralnym”". W latach 1897-1906 prowadził chóry Warszawskiego Towarzystwa Muzycznego im. Stanisława Moniuszki, pracując równocześnie w szkole muzycznej tegoż Towarzystwa, ucząc teorii, a następnie harmonii i fortepianu.
W 1901 r. ukazał się jego podręcznik "Zasady muzyki", który miał 8 wydań i przekład na język rosyjski. W latach 1911-1914 był dyrygentem chóru Towarzystwa Miłośników Śpiewu Chóralnego przy kościele ewangelicko-augsburskim pw. Świętej Trójcy.
Bogata twórczość kompozytorska Biernackiego, była nagradzana w kraju, i za granicą. Do ważniejszych kompozycji należą: poemat symfoniczny "Alea iacta est", "Tarantela" na orkiestrę, 2 suity skrzypcowe, utwory chóralne (m.in. "Kantata Kościuszkowska", msze), pieśni solowe, opracowania pieśni ludowych, utwory fortepianowe i wiolonczelowe.
Michał Biernacki zmarł 18 maja w Warszawie. Pochowany został na cmentarzu Powązkowskim.

</doc>
<doc id="4781901" url="https://pl.wikipedia.org/wiki?curid=4781901" title="Irena Kulszewicz-Bajer">
Irena Kulszewicz-Bajer

Irena Kulszewicz-Bajer – polska chemik, inżynier, profesor nauk chemicznych, nauczyciel akademicki Politechniki Warszawskiej, specjalności naukowe: chemia polimerów, spektroskopia NAR polimerów.
Życiorys.
W 1980 ukończyła w Politechnice Warszawskiej studia na kierunku technologia chemiczna. W 1984 na podstawie rozprawy pt. "Badanie domieszkowania poliacetylenu wybranymi halogenkami metali" uzyskała na Wydziale Chemicznym Politechniki Warszawskiej stopień naukowy doktora nauk chemicznych. Tam też w oparciu o dorobek naukowy oraz pracę pt. "Brönsted Versus Lewis Acid Doping of Polyaniline (Kwasowo-zasadowe domieszkowanie polianiliny w ujęciu Brönsteda i Lewisa)" otrzymała w 2001 stopień naukowy doktora habilitowanego nauk chemicznych (dyscyplina: chemia, specjalności: fizykochemia polimerów, spektroskopia). W 2009 prezydent RP nadał jej tytuł profesora nauk chemicznych.
Została profesorem Wydziału Chemicznego Politechniki Warszawskiej w Katedrze Chemii i Technologii Polimerów.

</doc>
<doc id="4781903" url="https://pl.wikipedia.org/wiki?curid=4781903" title="Oldsmobile Royale">
Oldsmobile Royale



</doc>
<doc id="4781905" url="https://pl.wikipedia.org/wiki?curid=4781905" title="Oldsmobile DeLuxe 88">
Oldsmobile DeLuxe 88



</doc>
<doc id="4781906" url="https://pl.wikipedia.org/wiki?curid=4781906" title="Oldsmobile Golden Rocket 88">
Oldsmobile Golden Rocket 88



</doc>
<doc id="4781907" url="https://pl.wikipedia.org/wiki?curid=4781907" title="Oldsmobile Rocket 88">
Oldsmobile Rocket 88



</doc>
<doc id="4781908" url="https://pl.wikipedia.org/wiki?curid=4781908" title="Oldsmobile Super 88">
Oldsmobile Super 88



</doc>
<doc id="4781909" url="https://pl.wikipedia.org/wiki?curid=4781909" title="Oldsmobile Dynamic 88">
Oldsmobile Dynamic 88



</doc>
<doc id="4781910" url="https://pl.wikipedia.org/wiki?curid=4781910" title="Oldsmobile Jetstar 88">
Oldsmobile Jetstar 88



</doc>
<doc id="4781911" url="https://pl.wikipedia.org/wiki?curid=4781911" title="Oldsmobile Delmont 88">
Oldsmobile Delmont 88



</doc>
<doc id="4781912" url="https://pl.wikipedia.org/wiki?curid=4781912" title="Oldsmobile Delta 88">
Oldsmobile Delta 88



</doc>
<doc id="4781914" url="https://pl.wikipedia.org/wiki?curid=4781914" title="Oldsmobile LSS">
Oldsmobile LSS



</doc>
<doc id="4781915" url="https://pl.wikipedia.org/wiki?curid=4781915" title="Kule (powiat łomżyński)">
Kule (powiat łomżyński)

Kule – część wsi Jankowo-Młodzianowo w Polsce położonej w woj. podlaskim, w pow. łomżyńskim, w gminie Nowogród
Dawniej osada.
Historia.
W latach 1921 – 1939 osada leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwało 14 osób w 1 budynku mieszkalnym. Miejscowość należała do parafii rzymskokatolickiej w Nowogrodzie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781916" url="https://pl.wikipedia.org/wiki?curid=4781916" title="Oldsmobile Jetfire">
Oldsmobile Jetfire



</doc>
<doc id="4781919" url="https://pl.wikipedia.org/wiki?curid=4781919" title="Stefan Machowicz">
Stefan Machowicz

Stefan Adam Machowicz (ur. 20 grudnia 1953 w Chełmie) – polski polityk, samorządowiec i działacz partyjny, w latach 1994–1997 wicewojewoda chełmski.
Życiorys.
Syn Franciszka i Anny. Zdobył wykształcenie wyższe. Pracował m.in. jako wicedyrektor Kombinatu Cementowego w Chełmie. W 1975 wstąpił do PZPR, był sekretarzem Komitetu Miejskiego w Chełmie (1981–1983) i członkiem Komitetu Wojewódzkiego (1983–1986). Pod koniec lat 80. kierował Miejską Radą Narodową w Chełmie.
W 1991 kandydował z własnego komitetu do Senatu w okręgu chełmskim (zajął 9 miejsce na 10 kandydatów). Został członkiem Sojuszu Lewicy Demokratycznej. Za rządów koalicji SLD–PSL od 19 kwietnia 1994 do 30 grudnia 1997 sprawował funkcję wicewojewody chełmskiego. W 1998 uzyskał mandat w radzie miejskiej Chełma (ponownie kandydował w 2006). Od 2002 do 2006 pozostawał dyrektorem Lubelskiego Zarządu Drogowych Przejść Granicznych w Chełmie. Był też pełnomocnikiem Agencji Rozwoju Przemysłu ds. stworzenia chełmskiej podstrefy w ramach Specjalnej Strefy Ekonomicznej Euro-Park Mielec. Później związany z przedsiębiorstwami komunalnymi, prowadził też agencję pośrednictwa pracy. W 2010 kandydował na wójta gminy Siedliszcze (zajął ostatnie, trzecie miejsce).
W 2000 otrzymał Krzyż Kawalerski Orderu Odrodzenia Polski.

</doc>
<doc id="4781920" url="https://pl.wikipedia.org/wiki?curid=4781920" title="Dariusz Parylak">
Dariusz Parylak

Dariusz Parylak (ur. 20 marca 1967 w Szczecinie) – żołnierz, polski oficer dyplomowany wojsk pancernych i zmechanizowanych, generał dywizji Wojska Polskiego, dowódca 14 batalionu Ułanów Jazłowieckich z 6 Brygady Kawalerii Pancernej (2002–2004), dowódca 11 Lubuskiej Dywizji Kawalerii Pancernej (2018–2020), dowódca 12 Dywizji Zmechanizowanej (2020-2022), szef sztabu w Dowództwie Generalnym Rodzajów Sił Zbrojnych (od 2022).
Życiorys.
Dzieciństwo, młodość.
Dariusz Parylak to rodowity szczecinianin od 1967. Dzieciństwo i młodość spędził w Szczecinie, gdzie ukończył Szkołę Podstawową nr 5 im. H. Sienkiewicza przy ulicy Błogosławionej Królowej Jadwigi 29. W latach 1981–1986 kontynuował naukę w Technikum Mechanicznym o specjalności konstrukcje stalowe w Zespole Szkół Mechanicznych nr 1 im. prof. Henryka Mierzejewskiego przy ulicy Hożej 6.
Wykształcenie.
Absolwent Wyższej Szkoły Oficerskiej Wojsk Pancernych w Poznaniu (1990). Następnie ukończył: Akademię Obrony Narodowej (1998), kurs języka angielskiego na poziomie 3 (1999), specjalistyczny kurs językowy w przy Lackland Air Force Base w San Antonio w Stanach Zjednoczonych (2000), zaawansowany kurs oficerów wojsk pancernych w w Fort Knox w Stanach Zjednoczonych (2001), studia magisterskie uzupełniające na wydziale ekonomii i administracji Zachodniopomorskiej Szkoły Biznesu w Szczecinie (2007), podyplomowe studium operacyjno-strategiczne w Akademii Obrony Narodowej (2008), studia podyplomowe studium polityki obrony w United States Army War College w Carlisle w stanie Pensylwania w Stanach Zjednoczonych (2013), studia doktoranckie na wydziale bezpieczeństwa narodowego w Akademii Obrony Narodowej (2016).
Kariera wojskowa.
Służbę wojskową rozpoczął w 1990 jako dowódca plutonu czołgów w 5 pułku zmechanizowanym 12 Dywizji Zmechanizowanej, od roku 1993 był na stanowisku dowódcy kompanii czołgów 2 batalionu czołgów, tego samego pułku. W latach 1995–1996 pełnił funkcję dowódcy kompanii czołgów 2 batalionu czołgów w 12 Brygadzie Zmechanizowanej. W roku 1998, po ukończeniu studiów podyplomowych w Akademii Obrony Narodowej, został wyznaczony na stanowisko dowódcy batalionu czołgów 12 Brygady Zmechanizowanej. Od 2001 do 2002 był
szefem sekcji operacyjnej (S-3) sztabu 12 Brygady Zmechanizowanej, następnie rozpoczął służbę w 6 Brygadzie Kawalerii Pancernej, gdzie do roku 2004 piastował funkcję dowódcy 14 batalionu Ułanów Jazłowieckich. W latach 2004–2007 był szefem szkolenia 36 Brygady Zmechanizowanej. Od 6 lutego do 18 lipca 2006 był w ramach VI zmiany Polskiego Kontyngentu Wojskowego w Iraku, na stanowisku zastępcy szefa grupy – szef zespołu doradczo szkoleniowego grupy ds. szkolenia Irackich Sił Bezpieczeństwa. W 2008 roku pełnił służbę w Dowództwie Wojsk Lądowych, jako szef wydziału planowania i struktur organizacyjnych w oddziale organizacyjnym.
Od 30 października 2008 do maja 2009 roku był na stanowisku szefa zespołu – starszy oficer łącznikowy Zespołu Oficerów Łącznikowych w Polskim Kontyngentcie Wojskowym w Afganistanie. Po zakończeniu misji został wyznaczony na stanowisko szefa oddziału analiz i opracowań w zarządzie planowania Dowództwa Wojsk Lądowych (G-5). W 2011 został odznaczony srebrnym medalem „Za Długoletnią Służbę”. Po ukończeniu studiów podyplomowych w Stanach Zjednoczonych objął w 2013 stanowisko zastępcy szefa zarządu planowania (G-5) w Dowództwie Wojsk Lądowych, następnie w roku 2014 został szefem szkolenia 12 Dywizji Zmechanizowanej. Od listopada 2016 pełnił obowiązki dowódcy 10 Brygady Kawalerii Pancernej w Świętoszowie. 11 listopada 2017 za zasługi dla obronności kraju został odznaczony przez Prezydenta Rzeczypospolitej Polskiej Srebrnym Krzyżem Zasługi.
1 marca 2018 został awansowany do stopnia generała brygady. Akt mianowania odebrał z rąk prezydenta Rzeczypospolitej Polskiej Andrzeja Dudy w trakcie obchodów Narodowego Dnia Pamięci „Żołnierzy Wyklętych”. W sierpniu 2018 został wyznaczony na stanowisko zastępcy dowódcy dywizji – szefa sztabu dywizji w 11 Lubuskiej Dywizji Kawalerii Pancernej. 19 marca 2020 został desygnowany na stanowisko dowódcy 11 Lubuskiej Dywizji Kawalerii Pancernej w Żaganiu. 15 sierpnia 2020 prezydent RP Andrzej Duda mianował go na stopień generała dywizji. 1 października 2020 został wyznaczony na stanowisko dowódcy 12 Dywizji Zmechanizowanej. 23 września 2022 został wyznaczony na stanowisko szefa sztabu Dowództwa Generalnego Rodzajów Sił Zbrojnych z dniem 1 października 2022.
Interesuje się problematyką związaną z bezpieczeństwem, fotografią, a jego pasją jest nurkowanie. Ma żonę Iwonę i dwie córki: Magdalenę i Agatę.

</doc>
<doc id="4781923" url="https://pl.wikipedia.org/wiki?curid=4781923" title="Bożena Kania">
Bożena Kania

Bożena Kania, z. d. Woźniak (ur. 2 grudnia 1941 w Poznaniu, zm. 5 listopada 2014) – polska lekkoatletka, specjalizująca się w biegach płotkarskich i wielobojach, mistrzyni Polski.
Kariera sportowa.
Była zawodniczką MKS Zryw Poznań, AZS Poznań i Skry Warszawa.
Na mistrzostwach Polski seniorek zdobyła dziewięć medali: złoty w sztafecie 4 x 100 metrów w 1966, złote w pięcioboju w 1967 i 1968, złoty w biegu na 100 metrów przez płotki w 1968 (w debiucie tej konkurencji na mistrzostwach Polski), srebrny w biegu na 80 metrów przez płotki w 1963, srebrny w sztafecie 4 x 100 metrów w 1965, brązowe w sztafecie 4 x 100 metrów w 1960 i 1964 i brązowy w biegu na 100 metrów przez płotki w 1969.
W 1965 wystąpiła w 1 spotkaniu międzynarodowym.
Z drużyną Skry Warszawa poprawiła 15 sierpnia 1965 klubowy rekord Polski w sztafecie 4 x 100 metrów, z wynikiem 47,5. Po wprowadzeniu w 1968 do programu imprez biegu na 100 metrów przez płotki (w miejsce dystansu 80 metrów przez płotki) uzyskała kolejno najlepsze wyniki w historii Polski: 15,2 (24.07.1968), 14,4 (4.08.1968) i 14,1 (14.09.1968). Ten ostatni wynik został uznany za pierwszy rekord Polski w tej konkurencji (został w 1969 poprawiony przez Teresę Sukniewicz). 
Rekordy życiowe:

</doc>
<doc id="4781924" url="https://pl.wikipedia.org/wiki?curid=4781924" title="Mieczysław Janowski (ujednoznacznienie)">
Mieczysław Janowski (ujednoznacznienie)



</doc>
<doc id="4781926" url="https://pl.wikipedia.org/wiki?curid=4781926" title="Franciszek Jun">
Franciszek Jun

Franciszek Jun (ur. 16 września 1880 w Ustrzykach Dolnych, zm. 14/15 sierpnia 1941 w Czarnym Lesie) – polski nauczyciel.
Życiorys.
Urodził się 16 września 1880 w Ustrzykach Dolnych. Był synem Jana (ok. 1900 budowniczy w Wańkowej, w Ropience). Kształcił się w C. K. Gimnazjum w Sanoku, gdzie w 1901 ukończył z odznaczeniem VIII klasę i zdał egzamin dojrzałości (w jego klasie byli m.in.: Marian Dienstl-Dąbrowa, Roman Saphier, Samuel Seelenfreund). 
Z wykształcenia był nauczycielem filologii klasycznej jako przedmiotów głównych. Pracę w szkolnictwie rozpoczął 1 września 1905. Pracował jako zastępca nauczyciela w C. K. Gimnazjum w Wadowicach. W drugim półroczu 1907/1908. 15 lutego 1909 został przeniesiony do C. K. Gimnazjum w Mielcu. Nauczał tam języków łacińskiego, greckiego, polskiego i niemieckiego. Jako egzaminowany zastępca nauczyciela 1 września 1911 został przeniesiony z Mielca do C. K. I Gimnazjum w Stanisławowie z polskim językiem wykładowym. W randze nauczyciela rzeczywistego uczył tam języków łacińskiego, greckiego, polskiego
Podczas I wojny światowej 28 sierpnia 1916 został przydzielony ze Stanisławowa do macierzystego Gimnazjum w Sanoku, a 19 czerwca 1917 został zatwierdzony w zawodzie nauczycielskim i otrzymał tytuł c. k. profesora. W roku szkolnym 1916/1917 w szkole uczył języka polskiego i języka łacińskiego. Do 1918 był ponownie profesorem gimnazjum stanisławowskiego. Został odznaczony austriackim Krzyżem Jubileuszowym dla Cywilnych Funkcjonariuszów Państwowych.
Po odzyskaniu przez Polskę niepodległości nadal był profesorem zakładu w Stanisławowie, przemianowanego na I Państwowe Gimnazjum im. Mieczysława Romanowskiego, ucząc łaciny i greki, był też zawiadowcą gabinetu archeologicznego. Równolegle sprawował stanowisko kierownika Prywatnego Gimnazjum Żeńskiego im. Elizy Orzeszkowej z prawem publiczności (założonego w 1906 przez TNSW). W Państwowym Gimnazjum uczył do września 1927, po czym urlopowany na rok 1927/1928 pełnił wyłącznie obowiązki kierownika ww. Gimnazjum Żeńskiego. Od roku szkolnego 1928/1929 ponownie był profesorem Gimnazjum im. Romanowskiego. 15 lipca 1929 został mianowany tymczasowym kierownikiem tego gimnazjum. 27 listopada 1930 został mianowany dyrektorem tej szkoły i sprawował stanowisko od 1 grudnia 1930. W zakładzie nadal wykładał język polski. Stanowisko dyrektora piastował do 1939.
Podczas II wojny światowej i nastaniu okupacji niemieckiej został zamordowany w dokonanej przez Niemców egzekucji w Czarnym Lesie pod Pawełczem w nocy 14/15 sierpnia 1941.
Franciszek Jun został symbolicznie upamiętniony inskrypcją na grobowcu rodzinnym na Cmentarzu Centralnym w Sanoku.

</doc>
<doc id="4781928" url="https://pl.wikipedia.org/wiki?curid=4781928" title="Justin Marie Bomboko">
Justin Marie Bomboko

Justin Marie Bomboko (ur. 22 września 1928 w Boleke, zm. 14 kwietnia 2014 w Brukseli) – kongijski polityk, w latach 1960–1963, 1965–1969 oraz w 1981 minister spraw zagranicznych Demokratycznej Republiki Konga, od 4 października 1960 do 9 lutego 1961 premier państwa. 
Życiorys.
J. M. Bomboko urodził się 22 września 1928 w Boleke, wtedy należącym do Konga Belgijskiego. 
W 1960 roku przyjął funkcję ministra spraw zagranicznych D. Rep. Konga, którą pełnił do 1963 roku. Od 4 października 1960 do 9 lutego 1961 premier Demokratycznej Republiki Konga. W 1963 roku został odznaczony Orderem Korony. W latach 1965–1969 oraz w 1981 ponownie pełnił funkcję ministra spraw zagranicznych. 
Bomboko zmarł 14 kwietnia 2014 w Brukseli, stolicy Belgii, w wieku 85 lat.

</doc>
<doc id="4781929" url="https://pl.wikipedia.org/wiki?curid=4781929" title="Wystawa Wschodnioniemiecka">
Wystawa Wschodnioniemiecka



</doc>
<doc id="4781932" url="https://pl.wikipedia.org/wiki?curid=4781932" title="Jerzy Kałążny">
Jerzy Kałążny

Jerzy Kałążny (ur. 5 sierpnia 1956 w Gubinie) – polski literaturoznawca i germanista, doktor habilitowany nauk humanistycznych, profesor uczelni w Uniwersytecie im. Adama Mickiewicza w Poznaniu, specjalność naukowa: literaturoznawstwo germańskie.
Życiorys.
Jest absolwentem Liceum Ogólnokształcącego w Krotoszynie (1975) i studiów germanistycznych na Uniwersytecie im. Adama Mickiewicza w Poznaniu (1979). Po studiach pracował jako nauczyciel języka niemieckiego, od 1983 jest pracownikiem Instytutu Filologii Germańskiej UAM. W 1994 na podstawie napisanej pod kierunkiem Huberta Orłowskiego rozprawy pt. "Fiktion und Geschichte in der Geschichtsschreibung und historischen Belletristik von Alexander von Oppeln-Bronikowski" uzyskał na Wydziale Neofilologii Uniwersytetu im. Adama Mickiewicza stopień doktora nauk humanistycznych (dyscyplina: literaturoznawstwo, specjalność:literaturoznawstwo). Tam też na podstawie dorobku naukowego oraz pracy pt. "Pod „firmamentem mieszczańskich wartości”: Studia poświęcone historycznokulturowej prozie Wilhelma Heinricha Riehla" otrzymał w 2008 stopień naukowy doktora habilitowanego nauk humanistycznych (dyscyplina: literaturoznawstwo, specjalność: filologia germańska).
Został profesorem uczelni w Uniwersytecie im. Adama Mickiewicza w Poznaniu w Wydziale Neofilologii w Instytucie Filologii Germańskiej.

</doc>
<doc id="4781934" url="https://pl.wikipedia.org/wiki?curid=4781934" title="Toby Gard">
Toby Gard

Toby Gard (ur. 8 czerwca 1972 w Chelmsford w hrabstwie Essex) – brytyjski projektant gier komputerowych. Pomysłodawca i współtwórca postaci Lary Croft, głównej bohaterki serii "Tomb Raider".
Życiorys.
W latach 90. rozpoczął pracę w firmie Core Design, dla której zaprojektował grę "BC Racers" z 1995. W 1994 zaproponował stworzenie komputerowej gry akcji obserwowanej z perspektywy trzeciej osoby, w której gracz eksploruje starożytne grobowce. Wymyślił wówczas główną bohaterkę gry, archeolożkę Larę Croft, która inspirowana była jego młodszą siostrą, Frances. Gra "Tomb Raider" została wydana w 1996 i osiągnęła sukces komercyjny, zapewniając firmie przychody ze sprzedaży w wysokości 26 mln euro w dwa lata po premierze.
W 1997 opuścił Core Design, nie godząc się na promowanie Lary Croft w mediach na symbol seksu. W kwietniu 1997 wraz z Paulem Douglasem, współtwórcą gry "Tomb Raider", stworzył firmę Confounding Factor z siedzibą w Bristolu, która wyprodukowała grę "Galleon" z 2004. Premiera gry planowana była na grudzień 1999, jednak z powolu licznych opóźnień ukazała się pięć lat później. Niedługo po wydaniu gry studio ogłosiło upadłość.
Również w 2004 odnowił współpracę z Eidos Interactive, wydawcą gier "Tomb Raider", współpracując ze studiem Crystal Dynamics nad siódmą grą z serii, ' z 2007, jak również przy grach ' (2007) i "" (2008). Za ostatnią z wymienionych gier w styczniu 2009 był nominowany do Writers Guild of America’s Videogame Writing Award w kategorii „najlepszy scenariusz do gry wideo”.
W latach 2010–2012 tworzył komiks internetowy "Otherworld". Przez kolejne dwa lata pracował przy reżyserii gry "Yaiba – Ninja Gaiden Z". W 2014 otworzył studio Tangentlemen, które wydało grę "Here They Lie" z 2016.

</doc>
<doc id="4781936" url="https://pl.wikipedia.org/wiki?curid=4781936" title="Setibhor">
Setibhor

Setibhor – małżonka władcy starożytnego Egiptu Dżedkare Isesi z V dynastii. 
Od dziesięcioleci znany był jej kompleks grobowy, lecz do 2019 r. imię jej pozostawało nieznane. Nosiła kilka tytułów, m.in.: "Ta, która widzi Horusa i Seta, wielka berłem „hetes”, wielka chwałą, żona króla, jego umiłowana".
Pierwsze wykopaliska na terenie kompleksu piramidy Setibhor prowadził Ahmed Fakhry w 1952 r., wyników tych badań jednak nie opublikowano. Do królowej należał ogromny kompleks grobowy położony na północny wschód od piramidy Dżedkare, największy małżonki królewskiej z okresu Starego Państwa. Wskazuje to na niezwykle wysoki status Setibhor. 
Niektórzy badacze uważają, że była ona matką następcy Dżedkare – Unisa. Inni przyjmują, że najpewniej odegrała jakaś rolę w dojściu samego Dżedkare do władzy, który być może zawdzięczał jej tron.
Oprócz niezwykłych rozmiarów jej grób wyróżnia się licznymi wyjątkowymi cechami. Ma elementy architektoniczne i pomieszczenia zastrzeżone dla królów: jej piramida ma własną piramidę satelitarną, drogę procesyjną prowadzącą od dolnej świątyni do świątyni grobowej, hol wejściowy "pr-wrw", otwarty dziedziniec oraz kwadratowy przedsionek. Nietypowe są także granitowe kolumny z palmowymi głowicami. Ponadto w trakcie badań świątyni odnaleziono reliefy noszące ślady przeróbek: zamiast usuniętych tradycyjnych tekstów powyżej postaci królowej umieszczono przedstawienia sępów oraz insygnia królewskie. Świątynia została zaatakowana wkrótce po śmierci królowej – faraon Unis wykorzystał jej elementy architektoniczne we własnym kompleksie grobowym. Badania na terenie kompleksu prowadzą badacze z Czeskiego Instytutu Egiptologicznego, którzy w 2019 r. zidentyfikowali imię królowej na jednej z kolumn.
Insygnia królewskie i przemoc, jaka spotkała świątynię, mogą świadczyć o tym, że Setibhor przejęła rządy w kraju jako samodzielny władca. Zdaniem Klausa Baera królowa krótkotrwale sprawowała władzę po śmierci Dżedkare. Inni badacze widzą w niej regentkę, sprawującą władzę w czasach małoletniości jednego z ostatnich władców V dynastii. Hipotezom tym sprzeciwiają się inni egiptolodzy, jak Michel Baud, wskazując na brak dowodów na regencję lub interregnum pomiędzy rządami Dżedkare i Unisa.

</doc>
<doc id="4781937" url="https://pl.wikipedia.org/wiki?curid=4781937" title="Stanisław Hyjek">
Stanisław Hyjek

Stanisław Hyjek ps. „Boryna” (ur. 1 maja 1895 w Czajkowej, zm. 23 sierpnia 1915 nad rzeką Rośnią k. Wysokiego Litewskiego) – sierżant Legionów Polskich, kawaler Orderu Virtuti Militari.
Życiorys.
Urodził się 1 maja 1895 w Czajkowej, w rodzinie Walentego i Anny z Dudzików. Ukończył gimnazjum w Mielcu i tam też zdał maturę, po czym podjął pracę jako urzędnik pocztowy w Tarnobrzegu. Należał do organizacji „Zarzewie”, „Związek Jastrzębi” i „Przebojem”, działał również w skautingu. Od 1912 roku członek Polskich Drużyn Strzeleckich, w których zajmował stanowisko dowódcy plutonu organizacji studenckiej w Mielcu. 
Od 4 sierpnia 1914 w Legionach Polskich z przydziałem na zastępcę dowódcy plutonu w 2 kompanii VI baonu 1 pułku piechoty. Uczestnik bitew pod Krzywopłotami, Łowczówkiem, Żernikami i Jastkowem. W toku walk mianowany sierżantem. Za wykazane podczas służby poświęcenie i odwagę został pośmiertnie odznaczony Orderem Virtuti Militari. Poległ nad rzeką Rośnią koło Wysokiego Litewskiego podczas pościgu za uciekającymi wojskami rosyjskimi. Pochowany na cmentarzu wojskowym w Wysokim Litewskim. Nie założył rodziny. 

</doc>
<doc id="4781938" url="https://pl.wikipedia.org/wiki?curid=4781938" title="Rodrigo de la Serna">
Rodrigo de la Serna

Rodrigo de la Serna (ur. 18 kwietnia 1976 w Buenos Aires) – argentyński aktor filmowy i telewizyjny oraz muzyk.
Kariera.
Duży sukces odniósł wcielając się w postać Alberta Granady w filmie "Dzienniki motocyklowe" (2004) Waltera Sallesa. Za rolę tę otrzymał nagrodę Independent Spirit w kategorii najlepszy debiut aktorski. Znany jest również z roli Palermo w hiszpańskim serialu "Dom z papieru" (2017).
W 2005 roku wraz z trójką przyjaciół: Juanem Pablo Díazem Hermelo, Blasem Albertim oraz Fabiem Bramuglią utworzył zespół muzyczny o nazwie "Rodrigo y "El Yotivenco"".

</doc>
<doc id="4781939" url="https://pl.wikipedia.org/wiki?curid=4781939" title="Dowialis">
Dowialis

Dowialis ("Dovyalis" E. Mey. ex Arn.) – rodzaj roślin z rodziny wierzbowatych ("Salicaceae"). Obejmuje 15 lub 19 gatunków. Rośliny te występują głównie w równikowej i południowej części Afryki, jeden gatunek ("D. hebecarpa") rośnie na Cejlonie, a jako rośliny introdukowane obecne są także na: Antylach, Wyspie Św. Heleny i wyspach Oceanii.
Dwa gatunki są ważnymi roślinami owocowymi ("D. hebecarpa" i "D. caffra") dostarczającymi soczystych owoców, spożywanych na świeżo i w postaci przetworów – dżemów, galaretek i soków. Owoce "D. hebecarpa" dodawane są wraz z cukrem do araku w celu uzyskania substytutu sherry.
Nazwa rodzajowa utworzona została z greckiego słowa oznaczającego włócznię w nawiązaniu do podobieństwa kształtu cierni wyrastającej na pędach wielu przedstawicieli rodzaju.
Systematyka.
Rodzaj z rodziny wierzbowatych ("Salicaceae"). W dawniejszych systemach klasyfikacyjnych zaliczany był do rodziny strzeligłowowatych ("Flacourtiaceae").

</doc>
<doc id="4781940" url="https://pl.wikipedia.org/wiki?curid=4781940" title="Konstal 105Ne">
Konstal 105Ne

Konstal 105Ne – typ czteroosiowego tramwaju, wytwarzanego w latach 1993–1994 w zakładach Konstal w Chorzowie dla warszawskiej sieci tramwajowej. Wyprodukowano 18 wagonów tego typu.
Konstrukcja.
Konstal 105Ne to jednokierunkowy, czteroosiowy, silnikowy wagon tramwajowy. Konstrukcyjnie wywodzi się od tramwajów 105Nb także powstałych dla Warszawy. Podłoga tramwaju położona jest na wysokości 910 mm nad główką szyny. Po prawej stronie nadwozia umieszczono czworo dwuskrzydłowych drzwi. W przedziale pasażerskim znajdują się tapicerowane siedzenia w układzie 1+1. Górna część okien jest uchylna. Kabinę motorniczego odgrodzono od przestrzeni pasażerskiej szafą aparaturową i drzwiami.
Tramwaje 105Ne wyposażone są w rozruch oporowy. Obydwa dwuosiowe wózki są napędowe, przy czym na jedną oś przypada jeden silnik prądu stałego. Umieszczone na ścianach czołowych gniazda sterowania wielokrotnego pozwalają na łączenie wagonów w składy.
W stosunku do tramwajów typu 105Nb wprowadzono następujące modyfikacje: zwiększono grubość blach poszycia zewnętrznego, okna przesuwne zastąpiono uchylnymi, zamontowano dodatkowy pulpit do jazd manewrowych, usprawniono konstrukcję wózków.
Dostawy.
W latach 1993–1994 wyprodukowano 18 tramwajów typu 105Ne.

</doc>
<doc id="4781941" url="https://pl.wikipedia.org/wiki?curid=4781941" title="Dovyalis">
Dovyalis



</doc>
<doc id="4781949" url="https://pl.wikipedia.org/wiki?curid=4781949" title="Oldsmobile Model 20">
Oldsmobile Model 20

Oldsmobile Model 20 – samochód osobowy produkowany pod amerykańską marką Oldsmobile w latach 1909 – 1910.
Dane techniczne.
Produkcja.
W ciągu rok trwającej produkcji powstało 5325 sztuk modelu Oldsmobile Model 20.

</doc>
