<doc id="4781953" url="https://pl.wikipedia.org/wiki?curid=4781953" title="Halowe Mistrzostwa Europy w Lekkoatletyce 1980 – bieg na 60 m przez płotki kobiet">
Halowe Mistrzostwa Europy w Lekkoatletyce 1980 – bieg na 60 m przez płotki kobiet

Bieg na 60 metrów przez płotki kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje, półfinały i bieg finałowy zostały rozegrane 1 marca 1980. Zwyciężyła reprezentantka Polski Zofia Bielczyk, która w finale ustanowiła nieoficjalny halowy rekord świata wynikiem 7,77 s. Tytułu zdobytego na poprzednich mistrzostwach nie broniła Danuta Perka z Polski.
Rezultaty.
Eliminacje.
Rozegrano 3 biegi eliminacyjne, do których przystąpiło 14 biegaczek. Awans do półfinału dawało zajęcie jednego z pierwszych trzech miejsc w swoim biegu (Q). Skład półfinałów uzupełniły trzy zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 12 biegaczek. Awans do finału dawało zajęcie jednego z trzech pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4781957" url="https://pl.wikipedia.org/wiki?curid=4781957" title="0 A.D.">
0 A.D.

0 A.D., pełna nazwa 0 A.D. Empires Ascendant (ang. "zero-ey-dee" - 0 naszej ery) – darmowa, otwarta gra komputerowa. 0 A.D. jest strategiczną grą czasu rzeczywistego. Producentem gry jest firma Wildfire Games. Obecna wersja to 0 A.D. Alpha 25. Dodano m.in. krainę Kusz i jej cywilizację, czy budynki spartańskie.
Etymologia nazwy.
Nazwa gry przetłumaczona na język polski znaczy "0 Naszej Ery" czyli roku Pańskiego. Jednak w opisie gry zamieszczone jest wyjaśnienie, że rok 0 A.D. nie istnieje, a gra toczy się od 500 roku p.n.e. do 500 roku n.e.. Pełna nazwa oznacza "0 Naszej Ery, Imperium Przodków".
Ogólny opis rozgrywki.
Gra toczy się od 500 roku p.n.e. do 500 roku n.e., chociaż planowane są dodatki o kolejnych cywilizacjach. Gra jest podobna w rozgrywce do m.in. Forge of Empires.
Gdy zaczynasz grę posiada się trzy rzeczy:
W grze należy zbierać te cztery zasoby, aby móc szkolić różne jednostek wojskowych w swoich budynkach. Z kolei jednostki mogą budować inne budowle oraz gromadzić zasoby. W ten sposób buduje się tam silną gospodarkę o stałym strumieniu dochodów z wszystkich czterech zasobów i przygotowuje się do zbudowania silnej armii. Jak najszybciej należy wyszkolić dużą, potężną armię, która może nawet obejmować broń oblężniczą i okręty wojenne. Szkolenie każdej z tych jednostek wojskowych kosztuje zgromadzone zasoby. Ostatecznie wysyła się armię na bitwę, próbując zniszczyć wszystkie struktury wrogów, którzy mogą generować jednostki. Pierwszy gracz, który zniszczy wszystkich wrogów, wygrywa.
Historia.
Powstawanie.
Koncepcja gry 0 A.D. powstała w 2000 roku. Wtedy powstało kilka pomysłów, za którymi opowiadały się poszczególne zespoły. Pierwszą grupą byli gracze o nazwie Tonto Clan. Opracowali projekt gry dla remake'u i zamierzali wysłać go do twórców Age of Empires Ensemble Studios i zasugerować, aby go wdrożyć. Nastąpiło to, ponieważ Ensemble Studios miał na myśli inną koncepcję, która polegała na opracowaniu gry opartej raczej na mitologii niż na historii. Ta gra jest obecnie znana jako Age of Mythology.
Drugą grupą był poprzednik Wildfire Games, zespół Wildfire Studios, który stworzył mod do o nazwie "Rome at War". Chcąc zwiększyć swój sukces, zaczęli opracowywać kolejny mod na znacznie większą skalę, zmieniając znacznie więcej zasobów sztuki - mod „totalna konwersja”. Podczas opracowywania modów zespół ciągle napotykał ograniczenia związane z modyfikowaniem zamkniętej, zastrzeżonej gry i stwierdził, że nie mogą zmienić niektórych funkcji silnika AoK, co skłoniło ich do opracowania samodzielnej gry. Ostatnia grupa, która opowiedziała się za tworzenia fantasy, stworzyła The Last Alliance (TLA).
Chociaż początkowo te trzy grupy współdziałały niezależnie na forach Age of Kings Heaven, stronie dla fanów , połączyły swoje pomysły w koncepcję darmowego, niezależnego silnika gry, który ma wspierać 0 A.D. i TLA zimą 2001/2002. Jason Bishop, który pochodził z Edwall w stanie Waszyngton, przejął inicjatywę i zarządzał projektem przez około 6 lat.
lata 2003-2009.
Po miesiącach projektowania gier, ujednolicony dokument dotyczący 0 A.D. został skończony latem 2003 roku. Głównymi projektantami gier dla 0 A.D. byli Jason Bishop wraz z Kenem Woodem, emerytem z Arizony i Stuartem Walpole, programistą z Wielkiej Brytanii. Rozwój trwał do 2009 r., kiedy wprowadzono zamknięte oprogramowanie. Aby dołączyć do zespołu programistów, wystarczyło jednak złożyć wniosek i przejść rozmowę kwalifikacyjną. W latach 2003-2009 gra rozwijała się w różnym tempie, głównie w dziedzinie sztuki, z dużą liczbą jednostek i tekstur zaprojektowanych od zera, głównie dla frakcji celtyckich i hellenistycznych. Postępy w zakresie programowania osiągnięto w takich kwestiach, jak logika rozgrywki, losowe generowanie map, renderowanie wody i tworzenie sieci dla wielu graczy (wprowadzenie możliwości gry wieloosobowej). We wprowadzaniu tych postępów pomogło kilku programistów: renderowanie wody stworzył Matei Zaharia, a system porządkowania i buforowania plików Jan Wassenberg. Rozwój gry trwał także przy dużej pomocy Michaela Hafera. Jason Bishop ustąpił ze stanowiska kierownika projektu w 2008 r. z powodów rodzinnych; zastąpił go Erik Johansson.
od 2009 roku.
W lipcu 2009 r. gra 0 A.D. przeszła z oprogramowania zamkniętego na wolne oprogramowanie, udostępniając kod na licencji GNU General Public License w wersji 2, a treści artystyczne wydano na licencji Creative Commons Attribution-ShareAlike 3.0. Zespół chciał przyciągnąć nowych talentów do 0 A.D. Niedługo potem Philip Taylor, doktorant z Cambridge, dokonał dużych zmian w bazie kodu, co wymagało przeprojektowania i ponownej implementacji, ułatwiając przyłączenie się nowym osobom. Pod koniec 2016 roku zarządcą gry stał się Nicolas Auvray, student fizyki z Francji.
Zarządzanie.
Zarząd 0 A.D. z 30 kwietnia 2020 roku:

</doc>
<doc id="4781963" url="https://pl.wikipedia.org/wiki?curid=4781963" title="Adrianna Seniów">
Adrianna Seniów

Adrianna Weronika Seniów – polska językoznawczyni, doktor habilitowany nauk humanistycznych, adiunkt i dyrektor Instytutu Językoznawstwa Uniwersytetu Szczecińskiego.
Życiorys.
W 2001 roku na Wydziale Humanistycznym Uniwersytetu Szczecińskiego uzyskała tytuł magistra filologii polskiej w zakresie specjalności nauczycielskiej na podstawie pracy "Rzeczowniki z przyrostkiem -ość w „Leksykonie łacińsko-polskim”". 13 maja 2010 obroniła pracę doktorską "Językowa kreacja świata kobiet w wybranych powieściach Elizy Orzeszkowej", 18 maja 2010 habilitowała się na podstawie pracy zatytułowanej "Słownictwo psychologiczne we współczesnej polszczyźnie ogólnej". Została zatrudniona na stanowisku adiunkta i dyrektora Instytutu Językoznawstwa Uniwersytetu Szczecińskiego.
Była prodziekanem i dziekanem na Wydziale Filologicznym Uniwersytetu Szczecińskiego.

</doc>
<doc id="4781964" url="https://pl.wikipedia.org/wiki?curid=4781964" title="Stanisław Despot-Zenowicz">
Stanisław Despot-Zenowicz

Stanisław Despot-Zenowicz (ur. 1833, zm. 19 maja 1900) – długoletni burmistrz Baku.
Życiorys.
Urodził się w Kietowiszkach na Wileńszczyźnie. Jego bratem był Aleksander Zenowicz, gubernator Tobolska.
W 1853 roku wyjechał na Kaukaz i zaczął pracować w kancelarii gubernatora. Początkowo jako jego sekretarz, potem awansował na sekretarza kolegium. Rozpoczął studia prawnicze na Uniwersytecie Moskiewskim. W 1856 roku otrzymał tytuł radcy tytularnego. W II połowie XIX wieku wyjechał do Baku, gdzie otrzymał posadę prokuratora w sądzie okręgowym. Zenowicz, znanemu z organizowania akcji dobroczynnych, w październiku 1878 roku podczas choroby burmistrza został mianowany jego zastępcą. W lutym 1879 roku został mianowany burmistrzem. Funkcję tę pełnił do 1894 roku, wybierany na to stanowisko w kolejnych wyborach 1881, 1886, 1891. Miał duże zasługi w uporządkowaniu i rozbudowie miasta. Za jego kadencji zbudowano nowe ulice i chodniki, uruchomiono tramwaj konny. 19 lutego 1880 Duma Miejska z jego inicjatywy zgodziła się na otwarcie szkoły rzemieślniczej. W 1893 roku zlecił Józefowi Gosławskiemu wybudowanie budynku dla szkoły.
10 grudnia 1890 roku został wybrany przez akcjonariuszy dyrektorem kaspijsko-czarnomorskiego przemysłu naftowego i stowarzyszenia handlowego.
15 stycznia 1893 roku Rada Miejska (Duma) przyznała mu dożywotnią pensję w wysokości 3 tysięcy rubli. 12 marca 1894 roku odbyło się uroczyste pożegnanie Zenowicza. Wręczono mu album z widokami miasta, a cztery dni później Duma Miejska przyznała mu honorowe obywatelstwo. Zmarł 19 maja w Batumi w 1900 roku. Został pochowany obok swojego brata Aleksandra w Gurzuf.

</doc>
<doc id="4781966" url="https://pl.wikipedia.org/wiki?curid=4781966" title="Oldsmobile Model 30">
Oldsmobile Model 30

Oldsmobile Model 30 – samochód osobowy klasy średniej produkowany pod amerykańską marką Oldsmobile w latach 1923 – 1927.
Historia i opis modelu.
W 1923 roku Oldsmobile przedstawiło następcę dla modelu Six pod postacią linii Model 30. Samochód dostępny był w różnych wariantach nadwoziowych.
Produkcja.
Podczas trwającej 4 lata produkcji Oldsmobile Model 30 powstało 236 474 sztuk tego modelu.

</doc>
<doc id="4781968" url="https://pl.wikipedia.org/wiki?curid=4781968" title="Linia kolejowa nr 571">
Linia kolejowa nr 571

Linia kolejowa nr 571 – zelektryfikowana, jednotorowa linia kolejowa łącząca posterunek odgałęźny Czarnca z posterunkiem odgałęźnym Knapówka.
Linia stanowi łącznicę między linią kolejową Kielce – Fosowskie a Centralną Magistralą Kolejową i umożliwia przejazd pociągów z/do Śląska w/z kierunku Kielc.

</doc>
<doc id="4781970" url="https://pl.wikipedia.org/wiki?curid=4781970" title="Oldsmobile Six">
Oldsmobile Six

Oldsmobile Six – samochód osobowy produkowany pod amerykańską marką Oldsmobile w latach 1913–1921.

</doc>
<doc id="4781971" url="https://pl.wikipedia.org/wiki?curid=4781971" title="Stefan Lippe">
Stefan Lippe

Stefan Lippe (ur. 11 października 1955 w Mannheim, zm. 27 marca 2020) – niemiecki kierownik ds. ubezpieczeń, dyrektor generalny Swiss Re w latach 2009–2012.
Kariera.
Lippe urodził się w Mannheim. Studiował matematykę i ekonomię na Uniwersytecie w Mannheimie, który ukończył w 1982 roku. Następnie był asystentem naukowym w Katedrze Nauk Aktuarialnych na Uniwersytecie w Mannheimie. Za swoją pracę doktorską otrzymał nagrodę Fundacji Kurt-Hamann. W październiku 1983 roku rozpoczął pracę w Bavarian Re, spółce zależnej Swiss Re. W 1986 został kierownikiem działu ubezpieczeń, a w 1988 powołany na stanowisko zastępcy członka zarządu. W 1991 roku przejął całkowitą odpowiedzialność za działalność firmy w krajach niemieckojęzycznych i został powołany na pełnoprawnego członka zarządu. W 1993 został mianowany prezesem zarządu Bavarian Re, a w 1995 powołany do rozszerzonego zarządu Swiss Re na stanowisko szefa grupy Bavarian Re. W 2001 został szefem grupy Property &amp; Casualty Business Group i został wybrany do zarządu Swiss Re. We wrześniu 2008 został mianowany dyrektorem operacyjnym i zastępcą dyrektora generalnego. W dniu 12 lutego 2009, gdy Swiss Re znalazło się na skraju bankructwa, został powołany na stanowisko dyrektora generalnego.
Następnie był współzałożycielem Acqupart Holding AG, gdzie pełnił funkcję wiceprezesa zarządu. Był również współzałożycielem firmy Paperless Incorporated, gdzie był prezesem zarządu. Od 2012 roku dyrektor AXA.
Stefan zmarł 24 kwietnia 2020 roku na COVID-19, podczas pandemii COVID-19 w Szwajcarii.

</doc>
<doc id="4781978" url="https://pl.wikipedia.org/wiki?curid=4781978" title="Gary Chapman (autor)">
Gary Chapman (autor)

Gary Demonte Chapman (ur. 10 stycznia 1938 w China Grove w Karolinie Północnej) – amerykański psychoterapeuta, autor książek i prowadzący programy radiowe. Najbardziej znany jest z serii książek "Pięć języków miłości" dotyczących relacji międzyludzkich. Jest także pastorem w Calvary Baptist Church w Winston-Salem w Karolinie Północnej.
Życiorys.
Urodził się 10 stycznia 1938 r. w China Grove w Karolinie Północnej.
Jest absolwentem Moody Bible Institute i posiada tytuł Bachelor of Arts (B.A.) i Master of Arts (M.A.) z antropologii na Wheaton College i Wake Forest University. Uzyskał także tytuł Master of Religious Education i doktorat z filozofii w zakresie edukacji dorosłych na Southwestern Baptist Theological Seminary.
Kiedy miał wyjechać jako misjonarz do Nigerii, jego żona zachorowała. Dołączył do personelu Calvary Baptist Church w Winston-Salem w 1971 roku i dzieli obowiązki zawodowe z opieką nad chorą współmałżonką.
Najbardziej znany jest ze swojej koncepcji „pięciu języków miłości”, pomagającej ludziom wyrażać i otrzymywać miłość wyrażoną w jednym z pięciu języków: wyrażeń afirmatywnych, wspólnego czasu, prezentów, drobnych przysług lub fizycznego dotyku. Chapman twierdzi, że chociaż każdy z tych języków jest doceniany do pewnego stopnia przez wszystkich ludzi, człowiek zwykle mówi jednym, podstawowym językiem. Pierwszą z wielu książek promujących jego koncepcję „pięciu języków miłości” było "The Five Love Languages: How to Express Heartfelt Commitment to Your Mate", opublikowane po raz pierwszy w 1992 roku. Książka sprzedała się w ponad 12 milionach egzemplarzy w języku angielskim; przetłumaczona została na 49 innych języków, a od 2007 r. konsekwentnie utrzymuje się na liście bestsellerów The New York Timesa.
Wydał także specjalne wersje książki dla osób samotnych, dla mężczyzn oraz dla rodziców wychowujących dzieci. Jest też współautorem książki "The Five Languages of Apology" wraz z dr Jennifer Thomas, w której autorzy koncentrują się tematyce przepraszania i przyjmowania przeprosin. Prowadzi audycje radiowe w Moody Radio Network i ponad 400 innych stacjach.
Jest żonaty z Karolyn J. Chapman. Mają dwoje dorosłych dzieci, Shelley i Dereka.

</doc>
<doc id="4781980" url="https://pl.wikipedia.org/wiki?curid=4781980" title="Who Do You Trust?">
Who Do You Trust?

Who Do You Trust? – dziesiąty album studyjny amerykańskiego zespołu Papa Roach. Album został wydany 18 stycznia 2019 roku nakładem wytwórni muzycznej Eleven Seven Music.

</doc>
<doc id="4781983" url="https://pl.wikipedia.org/wiki?curid=4781983" title="Nowy Młyn (Miastkowo)">
Nowy Młyn (Miastkowo)

Nowy Młyn – zniesiona nazwa miejscowości, dawniej osada młyńska i leśniczówka, później część wsi Miastkowo w Polsce położonej w woj. podlaskim, w pow. łomżyńskim, w gminie Miastkowo.
Nazwę zniesiono z 2005 r., teren pozostał we wsi Miastkowo. Miejscowość miała nadany identyfikator SIMC 0401800.
Na zdjęciu satelitarnym miejscowości (2020 r.) nie ma budynków, są mury ruin. 
Historia.
W latach 1921 – 1939 osada leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwało 10 osób w 2 budynkach mieszkalnych. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4781984" url="https://pl.wikipedia.org/wiki?curid=4781984" title="Kasai (rzeka)">
Kasai (rzeka)

Kasai (w Angoli zwana Rio Cassai) – rzeka w Afryce Środkowej, lewy dopływ Konga. Ma długość 2153 km od źródła na wschodnim zboczu płaskowyżu Bije, w Angoli i tym samym jest najdłuższym dopływem rzeki Kongo. W dorzeczu rzeki występują aluwialne złoża diamentów, szczególnie w dopływach Tshikapy, Longashimo i Tshipumbu.
Geografia.
Dorzecze Kasai zajmuje powierzchnię 904 tys. km², z tego 72,4% znajduje się w Demokratycznej Republice Konga, a pozostałe 27,6%, reprezentujące część południowo-zachodnią, znajduje się w Angoli.
Jej strumień biegnie na wschód przez 402 km, a następnie skręca na północ przez 483 km, tworząc granicę między Angolą a Demokratyczną Republiką Konga. Na drogach wodnych o długości 820 km od Kinszasy do Ilebo ruch jest szczególnie duży. Powyżej Ilebo nawigacja jest utrudniona przez łachy, ale łodzie o płytkim zanurzeniu są w stanie dotrzeć do Djokupundy. Tam od Mukumbi do Mai-Munene, przez 64 km wodospady Mai-Munene wymagają aby przewieźć towary koleją do następnego miejsca żeglownego. W dolnym biegu rzeka wpływa do równikowego lasu deszczowego. Poniżej zlewiska z Kwango tworzy Basen Wissmanna, a następnie wpada do niej Fimi-Lukenie, przynosząc wody jeziora Mai-Ndombe. Dalej jest znana jako Kwa.
W północnej części basenu Kasai występuje klimat równikowy. Charakteryzuje się niewielką różnicą pór roku, przy wysokiej temperaturze i prawie stałej wilgotności. Rozkład opadów w ciągu roku wynosi średnio około 1500 milimetrów. Na południu panuje klimat tropikalny typu Sudan z dwoma maksimami opadów i temperatury. Im bardziej w basenie płynie się z północy na południe, tym pora sucha staje się dłuższa. Płaskorzeźba południowego regionu dorzecza Kasai powoduje niewielki spadek temperatury.

</doc>
<doc id="4781991" url="https://pl.wikipedia.org/wiki?curid=4781991" title="Wyżyna Bié">
Wyżyna Bié



</doc>
<doc id="4781993" url="https://pl.wikipedia.org/wiki?curid=4781993" title="Kamienica Pod Zimnym Kamieniem we Wrocławiu">
Kamienica Pod Zimnym Kamieniem we Wrocławiu

Kamienica Pod Zimnym Kamieniem – zabytkowa kamienica narożna na wrocławskim Rynku, w północnej pierzei tretu tzw. stronie rymarzy lub stronie złotników. 
Swoją nazwę kamienica zawdzięcza budynkowi, który w XIV wieku znajdował się obok północno-wschodniego naroża bloku śródrynkowego, naprzeciwko wejścia do kamienicy nr 24. Budynek o konstrukcji szkieletowej i wymiarach 8,2 x 9,6 metrów, był wymieniany w źródłach pochodzących z lat 1408 i 1516 jako "buda zwana Zimnym Kamieniem". 
Historia kamienicy.
Większość kamienic znajdujących się w północnej pierzei tretu ma rodowód sięgający XV–XVII. Pierwotnie były to parterowe drewniane kramy, a następnie piętrowe murowane pomieszczenia mieszkalne przylegające do dwukondygnacyjnej murowanej ściany północnej smatruza. Z biegiem kolejnych lat pomieszczenia przekształcono w wielopiętrowe kamienice. Linia zabudowy kramów murowanych na działkach od numeru 17-23 znajdowała się ponad sześć metrów przed smatruzem. Po 1824 roku, kiedy to zlikwidowano smatruzy, właściciele kamienic z tej strony wykupili od miasta za kwotę 21 000 talarów, jej tereny i przedłużyli swoje budynki na południe. Zachowane z tego okresu zabudowania mają cechy architektury późnoklasycystycznej. 
Pierwszy murowany budynek na działce nr 24 pochodzi z okresu gotyckiego. Z tego okresu zachowały się mury zasypanej obecnie piwnicy o długości 2,75 metrów, dobudowanej do jeszcze wcześniejszej piwnicy należącej do kamienicy Pod Złotym Kapeluszem. Nad tą piwnicą wznosiła się przynajmniej jedna kondygnacja budynku. W części wschodniej zachowała się druga piwnica, również obecnie zasypana, pochodząca z okresu renesansu o wymiarach 2,75 m długości. Piwnica była wysunięta przed fasadę kamienicy i dostawiona do gotyckiej. 
Obecna kamienica narożna o szerokości elewacji 5,5 metrów w części północnej oraz 16.7 metra w części wschodniej, pochodzi we fragmentach z trzeciej ćwierci XVI wieku. W części południowej znajdowały się dwa przejścia do Smatruza. W narożu budynku został wbudowany ogromny wspornik. W 1700 fasada budynku otrzymała barokowy wygląd; kolejna przebudowa miała miejsce w 1825 roku. Czterokondygnacyjna kamienica, od strony północnej miała dwie osie okienne. Elewacje zakończona była szczytem w formie aediculi z trójkątnym tympanonem otoczonym wolutami. Od strony wschodnie fasada podzielona jest na siedem osi: w zwieńczeniu trzeciej i czwartej osi umieszczono taki sam uproszczony szczyt co od strony wschodniej. W trzeciej osi, na parterze znajduje się wejście do budynku.
Po 1945.
Działania wojenne podczas II wojny światowej częściowo zniszczyły pierzeję północną. Jej odbudowa została opracowana w 1954 roku przez profesora Edmunda Małachowicza w Pracowni Konserwacji Zabytków przy udziale prof. Stanisława Koziczuka, Jadwigi Hawrylak i Stefana Janusza Müllera. 
Kamienica Pod Zimnym Kamieniem została odbudowana wraz z sąsiednimi budynkami nr 23 i nr 25-26, za sprawą oddzielnie rozpisanego konkursu projektowego, który wygrali architekci Włodzimierz Czerechowski, Ryszard Jędrak i Ryszard Natusiewicz. Projekt odbudowy budynku zakładał dostosowanie go na potrzeby Domu Związków Twórczych i siedzibę Związku Literatów Polskich, Związku Polskich Artystów Plastyków i Stowarzyszenia Architektów Polskich. Dwie kamienice mieszczące się na posesjach 23 i 24 miały znaczenie zabytkowe i zachowane mury. Budynki nr 25-26 pochodzące z XIX wieku były całkowicie wypalone z zachowaną konstrukcją. Zgodnie z projektem kamienice te obniżono o jedną kondygnację i połączona z budynkami 23 i 24 oraz zachowano w parterze przejście do wnętrza tretu. Szczyt kamienica Pod Zimnym Kamieniem od strony północnej został uproszczony, zlikwidowano również barokowe ozdoby. Nad wejściem do budynku umieszczono renesansowy kartusz z literą "W" i data "1536". Kartusz przed 1935 rokiem znajdował się nad wejściem do Przejścia Garncarskiego, od strony wewnętrznej. Po modernizacji kamienicy przez niemieckiego architekta Rudolfa Steina została przeniesiona na frontową elewację kamienicy nr 24.
Od lat 60. XX wieku w budynku znajdował się Klubu Związków Twórczych. Obecnie w kamienicy znajduje się restauracja "Bierhalle".

</doc>
<doc id="4782000" url="https://pl.wikipedia.org/wiki?curid=4782000" title="Zygmunt Hummer">
Zygmunt Hummer

Zygmunt Hummer (urodzony 23 marca 1897 w Stanisławowie, zamordowany 1 maja 1940 w Sachsenhausen) – podoficer Legionów Polskich, kawaler Krzyża Srebrnego Orderu Wojennego Virtuti Militari.
Życiorys.
Urodził się jako syn Wacława (urzędnika kolejowego) i Elżbiety z domu Göttmann.
Ukończył gimnazjum, a w styczniu 1914 r. wstąpił w Kołomyi do Związku Strzeleckiego. Od sierpnia tegoż roku w Legionach Polskich z przydziałem do 1 kompanii I baonu 2 pułku piechoty. Ciężko ranny 12 maja 1915 r. pod Bałamutówką - za udział w tej bitwie odznaczony został Krzyżem Srebrnym Orderu Virtuti Militari.
Stanął przed komisją lekarską w Wiedniu i w roku 1916 został zwolniony ze służby. Absolwent Politechniki Lwowskiej - Wydziału Rolniczego w Dublanach (w roku 1921 uzyskał tytuł inżyniera). Do marca 1923 r. pracował w Urzędzie Ziemskim w Białymstoku, następnie (do roku 1927) zatrudniony był w szkolnictwie. Dalsza jego kariera zawodowa to praca na stanowisku komisarza ziemskiego w: Cieszynie (do 1932 r.), Wilnie, Nieświeżu, Lwowie (lata 1934-1937) i Toruniu (do 1939 r.). Aresztowany w marcu 1940 roku przez władze niemieckie w Toruniu i osadzony w obozie koncentracyjnym Oranienburg, gdzie został zamordowany w dniu 1 maja 1940 roku.
Za pracę w dziele odzyskania niepodległości Zygmunt Hummer został, na mocy zarządzenia prezydenta Rzeczypospolitej Ignacego Mościckiego z dnia 4 lutego 1932 roku, odznaczony Krzyżem Niepodległości.
Życie prywatne.
Od roku 1928 żonaty z Ludmiłą Bilowicką, z którą mieli syna Mariana (urodzonego w roku 1929).

</doc>
<doc id="4782001" url="https://pl.wikipedia.org/wiki?curid=4782001" title="Stefan Zand">
Stefan Zand



</doc>
<doc id="4782003" url="https://pl.wikipedia.org/wiki?curid=4782003" title="Caleb Ekuban">
Caleb Ekuban

Caleb Ansah Ekuban (ur. 23 marca 1994 w Villafranca di Verona) – ghański piłkarz występujący na pozycji napastnika w klubie Trabzonspor, reprezentant Ghany.

</doc>
<doc id="4782007" url="https://pl.wikipedia.org/wiki?curid=4782007" title="Oldsmobile Limited">
Oldsmobile Limited

Oldsmobile Limited – samochód osobowy produkowany pod amerykańską marką Oldsmobile w latach 1910–1913.

</doc>
<doc id="4782008" url="https://pl.wikipedia.org/wiki?curid=4782008" title="Ludmiła Michajłowska">
Ludmiła Michajłowska

Ludmiła Nikołajewna Michajłowska, z domu Makarowa ( (Мака́рова), ur. 21 października 1937 w Leningradzie) – rosyjska siatkarka, reprezentantka Związku Radzieckiego, złota medalistka letnich igrzysk olimpijskich, kilkukrotna medalistka mistrzostw świata, mistrzostw Europy i uniwersjady.
Życiorys.
Michajłowska grała w reprezentacji Związku Radzieckiego w latach 1960–1970. Jest tryumfatorką letnich uniwersjad 1961 i 1965. Zdobyła złote medale podczas mistrzostw świata 1960 w Bułgarii i mistrzostw Europy 1963 w Rumunii oraz srebrny na mistrzostwach świata 1962 w ZSRR. Wystąpiła na igrzyskach olimpijskich 1968 odbywających się w Meksyku. Zagrała wówczas w pięciu z sześciu meczów turnieju, a reprezentacja Związku Radzieckiego z kompletem zwycięstw zajęła 1. miejsce. W 1970 zdobyła złoty medal na mistrzostwach świata w Bułgarii.
Była zawodniczką leningradzkich klubów Buriewiestnik (1956-1976) i Ekran (1976-1977). W mistrzostwach ZSRR zajęła 1. miejsce w 1959, 2. miejsce w 1969 i 1970 oraz 3. miejsce w 1961 i 1968. Jest zwyciężczynią pucharu Związku Radzieckiego z 1976. Po zakończeniu kariery sportowej w 1977 pracowała jako nauczycielka wychowania fizycznego.
Za osiągnięcia sportowe została wyróżniona tytułem Zasłużony Mistrz Sportu ZSRR w 1968 i uhonorowana orderem „Znak Honoru”.

</doc>
<doc id="4782012" url="https://pl.wikipedia.org/wiki?curid=4782012" title="Schronisko w Warowni Dolnej">
Schronisko w Warowni Dolnej

Schronisko w Warowni Dolnej – schronisko w skale Warownia Dolna w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Jest to nyża u podstawy Skały Warownia Dolna. Ma długość 2 m, szerokość do 2,2 m i wysokość 0,6 m. Powstała w piaskowcu ciężkowickim w wyniku osunięcia i erozji wietrzeniowej. Jest sucha i w całości widna. Nie obserwowano zwierząt ani roślin.
Schronisko zostało opisane przez W.F. Gubałę w lipcu 2005 r. On też opracował jego plan.

</doc>
<doc id="4782014" url="https://pl.wikipedia.org/wiki?curid=4782014" title="Małgorzata Majchrzak">
Małgorzata Majchrzak

Małgorzata Majchrzak (ur. 30 stycznia 1951) – polska lekkoatletka, specjalizująca się w wielobojach, mistrzyni, rekordzistka i reprezentantka Polski.
Kariera sportowa.
Była zawodniczką Olimpii Poznań.
Na mistrzostwach Polski seniorek zdobyła dwa złote medale w pięcioboju: w 1972 i 1973. W 1974 została halową mistrzynią Polski seniorek w skoku w dal.
Reprezentowała Polskę na zawodach Pucharze Europy w wielobojach, zajmując w 1973 12. miejsce w półfinale, z wynikiem 4135.
30 lipca 1972 ustanowiła rekord Polski w pięcioboju, wynikiem 4248. Rekord ten nie został nigdy poprawiony, gdyż w 1977 zmieniono jedną z konkurencji pięciobojowych, wprowadzając w miejsce biegu na 200 metrów – bieg na 800 metrów.
Rekordy życiowe:

</doc>
<doc id="4782017" url="https://pl.wikipedia.org/wiki?curid=4782017" title="Oldsmobile Viking">
Oldsmobile Viking

Viking – samochód osobowy klas luksusowej produkowany przez amerykańskie przedsiębiorstwo Oldsmobile w latach 1929–1931.
Historia i opis modelu.
Jesienią 1929 Oldsmobile przedstawiło topową, luksusową limuzynę Viking oferowaną jako autonomiczna linia modelowa firmowana pod własnym logotypem. Samochód oferowano zarówno jako limuzynę, jak i kabrioleta. Po zakończeniu produkcji producent nie zdecydował się przedstawić następcy.
Produkcja.
Podczas trwającej niespełna 3 lata produkcji Vikinga powstało odpowiednio 4058 sztuk w 1929 roku, 2813 egzemplarze w roku 1930 oraz 353 w ostatnim, 1931 roku wytwarzania.

</doc>
<doc id="4782018" url="https://pl.wikipedia.org/wiki?curid=4782018" title="Ludmiła Michajłowskaja">
Ludmiła Michajłowskaja



</doc>
<doc id="4782020" url="https://pl.wikipedia.org/wiki?curid=4782020" title="Swietłana Wasilewskaja">
Swietłana Wasilewskaja



</doc>
<doc id="4782022" url="https://pl.wikipedia.org/wiki?curid=4782022" title="Oldsmobile F-Series">
Oldsmobile F-Series

Oldsmobile F-Series − samochód osobowy klasy wyższej produkowany pod amerykańską marką Oldsmobile w latach 1928–1938.

</doc>
<doc id="4782025" url="https://pl.wikipedia.org/wiki?curid=4782025" title="Nisza w Warowni">
Nisza w Warowni

Nisza w Warowni – schronisko w skale Warownia Górna w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Jest to skalna pustka znajdująca się powyżej półki. Ma długość 4,5 m, szerokość do 2 m i wysokość do 0,9 m. Jest łatwo dostępna. Powstała na warstwie międzyławicowej w piaskowcu ciężkowickim w wyniku wietrzenia. Dno z litej skały. Jest sucha i w całości widna. Nie obserwowano zwierząt ani roślin.
Schronisko zostało po raz pierwszy opisane przez Z. Aleksandrowicz w 1970 r. Obecny plan i opis jaskini sporządził T. Mleczek w listopadzie 1999 r.

</doc>
<doc id="4782029" url="https://pl.wikipedia.org/wiki?curid=4782029" title="Barbara Jaźwicka">
Barbara Jaźwicka

Barbara Jaźwicka (ur. 28 lipca 1953) – polska lekkoatletka, specjalizująca się w wielobojach, mistrzyni i reprezentantka Polski.
Kariera sportowa.
Była zawodniczką Olimpii Poznań.
Na mistrzostwach Polski seniorek zdobyła dwa medale w pięcioboju: złoty w 1974 i brązowy w 1975. W 1974 została halową wicemistrzynią Polski seniorek w pięcioboju.
Dwukrotnie reprezentowała Polskę na zawodach półfinału Pucharu Europy w wielobojach, zajmując w 1973 20. miejsce, z wynikiem 3798, w 1975 22. miejsce, z wynikiem 3794.
Rekord życiowy w pięcioboju: 4068 (19.07.1974).

</doc>
<doc id="4782031" url="https://pl.wikipedia.org/wiki?curid=4782031" title="Uładzimier Biadula">
Uładzimier Biadula



</doc>
<doc id="4782033" url="https://pl.wikipedia.org/wiki?curid=4782033" title="Parafia Zmartwychwstania Pańskiego w Belfort">
Parafia Zmartwychwstania Pańskiego w Belfort

Parafia Zmartwychwstania Pańskiego – parafia prawosławna w Belfort. Należy do dekanatu Francji wschodniej Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Parafia została założona w marcu 1927 r. przez rosyjskich białych emigrantów. Obecna cerkiew parafialna została zbudowana w latach 1990–1992 i poświęcona w 1994 r.
Nabożeństwa są celebrowane w języku francuskim, według kalendarza juliańskiego.
Proboszczem jest ks. Alexis Meistermann.

</doc>
<doc id="4782036" url="https://pl.wikipedia.org/wiki?curid=4782036" title="Ludmiła Borozna">
Ludmiła Borozna

Ludmiła Wasiljewna Borozna, obecnie Żygilij ( (Жиги́лий), ur. 2 stycznia 1954 w Leningradzie) – rosyjska siatkarka, reprezentantka Związku Radzieckiego, złota medalistka letnich igrzysk olimpijskich, medalistka mistrzostw świata, mistrzostw Europy i pucharu świata.
Życiorys.
Borozna grała w reprezentacji Związku Radzieckiego w latach 1972-1978. Wystąpiła na igrzyskach olimpijskich 1972 w Monachium. Zagrała wówczas we wszystkich trzech meczach fazy grupowej oraz meczu półfinałowym. Reprezentantki ZSRR zdobyły złoty medal po zwycięskim pojedynku finałowym z Japonią. W 1973 tryumfowała podczas pucharu świata w Urugwaju. Zdobyła medale mistrzostw świata – srebrny w 1974 podczas turnieju w Meksyku oraz brązowy w 1978 w ZSRR. Razem z reprezentacją zajęła 1. miejsce na mistrzostwach Europy 1977 w Finlandii.
Była zawodniczką klubów Spartak Leningrad (do 1976) i Dinamo Moskwa (1977-1983). Z moskiewskim zespołem w mistrzostwach Związku Radzieckiego zajmowała 1. miejsce w 1977 i 1983, 2. miejsce w 1981 oraz 3. miejsce w 1978 i 1979. Tryumfowała w pucharze ZSRR w 1976 oraz w Pucharze Europy Mistrzyń Krajowych w 1977.
Po zakończeniu kariery sportowej w 1983 pracowała jako nauczycielka wychowania fizycznego. Mieszka w Moskwie.
Za osiągnięcia sportowe została w 2003 wyróżniona tytułem Zasłużony Mistrz Sportu Rosji.

</doc>
<doc id="4782038" url="https://pl.wikipedia.org/wiki?curid=4782038" title="Bronisław Rybka">
Bronisław Rybka

Bronisław Rybka (ur. 1948) – polski polityk i menedżer, w latach 1989–1990 wicewojewoda legnicki.
Życiorys.
Został członkiem Polskiego Stronnictwa Ludowego. Od 1 stycznia 1989 do 25 czerwca 1990 sprawował funkcję wicewojewody legnickiego. Na początku lat 90. postawiono go w stan oskarżenia w związku ze sprawą Legnickiej Specjalnej Strefy Ekonomicznej (był pełnomocnikiem spółki mającej utworzyć SSE). W latach 1999–2014 kierował strukturami PSL w powiecie lubińskim. Został wicedyrektorem Energetyki, spółki z grupy kapitałowej KGHM.

</doc>
<doc id="4782040" url="https://pl.wikipedia.org/wiki?curid=4782040" title="Ludmiła Żygilij">
Ludmiła Żygilij



</doc>
<doc id="4782050" url="https://pl.wikipedia.org/wiki?curid=4782050" title="Jaskinia w Ciężkowicach Pierwsza">
Jaskinia w Ciężkowicach Pierwsza

Jaskinia w Ciężkowicach Pierwsza, Jaskinia w Ciężkowicach I, Jaskinia Pajęcza – jaskinia w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Opis jaskini.
Znajduje się w niewielkim skalnym murze powyżej skały Warownia Górna i w odległości około 40 m od niej. Otwór jaskini znajduje się pod dużym okapem i poniżej poziomu terenu. Za otworem znajduje się dwumetrowy kominek oraz prosty i opadający korytarz o długości 7 m. Dawniej na jego końcu była salka, za nią zacisk i ciasny, dwumetrowej długości korytarz. Salka ta i korytarz uległy jednak zawaleniu.
Jaskinia wytworzyła się w piaskowcu ciężkowickim i jest pochodzenia grawitacyjnego. Na jej dnie znajduje się cienka warstwa piasku, a przy otworze również liści. Korytarzyk jest oświetlony rozproszonym światłem słonecznym. Brak roślin, ze zwierząt obserwowano liczne pająki, a w lecie pojedyncze nietoperze.
Historia poznania i dokumentacji.
Po raz pierwszy jaskinię opisali T. Mleczek i T. Kałuża ze Speleoklubu Dębickiego w sierpniu 1987 r. Pomierzyli ją busolą geologiczną Freiberga i taśmą parcianą. Plan jaskini opracował T. Mleczek.

</doc>
<doc id="4782051" url="https://pl.wikipedia.org/wiki?curid=4782051" title="Hissa Hilal">
Hissa Hilal

Hissa Hilal (arab. حصة هلال) – poetka z Arabii Saudyjskiej. Wcześniej publikowała pod pseudonimem Remia, zyskała sławę poza światem arabskim, kiedy recytowała wiersz przeciwko fatwom w konkursie poezji telewizyjnego reality show Poeci Miliona ("Million`s Poet)" w Zjednoczonych Emiratach Arabskich, i stała się pierwszą kobietą, która dotarła do finału programu.
Wczesne lata życia i początki poetyckie.
Hilal, której pełne imię to Hissa Hilal al-Malihan al-'Unzi, urodziła się w północno-zachodniej Arabii Saudyjskiej, niedaleko Jordanii, w społeczności Beduinów i zaczęła pisać wiersze w wieku 12 lat, w tym na tematy pisania i sprawiedliwości. Ukryła swoją poezję przed rodziną, która nie popierała tego zachowania. Uczyła się w liceum w Bahrajnie, gdzie poznała klasyczną literaturę angielską, ale z powodów finansowych nie mogła uczęszczać na uniwersytet. 
Hilal mogła opublikować niektóre ze swoich wierszy w saudyjskich gazetach i czasopismach, pracując na stanowisku urzędniczym w szpitalu w Rijadzie, wykorzystując pieniądze z pierwszej sprzedaży na zakup faksu, aby mogła pisać artykuły o sztuce z domu. Hilal pracowała jako redaktorka i korespondentka w wielu gazetach i czasopismach w Arabii Saudyjskiej i regionie Zatoki Perskiej, a także była redaktorem działu poezji w "Al-Hayat""." Opublikowała dwa zbiory poezji, "The Language of the Sand Heap" (1993) i "The Bedewed One". W tym czasie pisała pod pseudonimem „Remia”. 
Hilal mówi, że małżeństwo dało jej bardziej twórczą wolność od rodziny i że jej czwórka dzieci jest źródłem stabilności. Jej mąż jest także poetą. Hilal chciała rywalizować we wcześniejszych sezonach Poeci Miliona ("Million`s Poet)", ale jej mąż, choć nie odmawiał jej pisemnego zezwolenia na to, aby jako Saudyjka mogła podróżować poza granicami kraju, wahał się go udzielić. Dopiero na czwarty sezon programu dał jej pozwolenie.
"Poeci Miliona (Million`s Poet)".
Hilal i jej poezja były entuzjastycznie wychwalane zarówno przez sędziów, jak i publiczność programu. Jeden z sędziów powiedział: „Jej siła polega na wymyślaniu obrazów ... Jej poezja jest potężna. Zawsze ma przesłanie i silną opinię, nawet na kontrowersyjne tematy.” Najsłynniejszym wierszem Hilal z konkursu był „Chaos fatw” Skrytykowała w rymowanych daktylach „barbarzyńskich” duchownych, którzy rządzą jej krajem, potępiając przemoc i ograniczenia praw wynikające z ich fundamentalistycznej postawy. Wiersz był postrzegany jako reakcja konkretnie na ostatnie uwagi szejka Abdula-Rahmana al-Barraka, w których wezwano do zabicia zwolenników integracji seksualnej. Hilal otrzymała pogróżki za ten wiersz. Mówi, że używa w swoich wierszach prowokującego języka i obrazów, takich jak opis fundamentalistycznych duchownych, który przywołuje obraz zamachowców-samobójców, ponieważ „ekstremizm jest tak silny i nie można o nim rozmawiać w żaden inny sposób”. Wiersz Hissy Hilal w następnym programie składał się z 15 wersów o podobnej tematyce i zdobył jej najwyższy wynik w rundzie, miejsce w finale oraz pochwałę sędziów za jej odwagę. 
Wiersz Hilal w przedostatniej rundzie mówił, że media, temat wybrany przez sędziów, można wykorzystać do walki z ignorancją i cenzurą. „Dołączam do ptaków światła w bitwie o oświecenie, chcemy powstać ze światem, który walczy z ignorancją.” Hilal zajęła trzecie miejsce w konkursie, wygrywając 3 miliony dirhamów i zachęcając więcej kobiet na widowni do udziału w finale niż kiedykolwiek przedtem. Jej ostatnim występ był wierszem adresowanym przez poetę do własnych wierszy: „Masz machające skrzydło / Nie będziesz zdradzony przez otwarte niebo.” Otrzymała najwyższą ocenę od składu sędziowskiego, co stanowi 60% końcowego wyniku zawodnika, ale nie zdobyła wystarczającej liczby głosów publiczności, aby wygrać konkurs. "The Independent" pisze, że konkurs Poeci Miliona ("Million`s Poet)" są szczególnie niezwykłym miejscem dla jej przesłania, biorąc pod uwagę konserwatyzm jej formatu”, który promuje tradycyjną poezję i może dotrzeć do szerszej i bardziej konserwatywnej publiczności niż pokazy talentów inspirowane Zachodem; ponieważ gatunek jest szanowany i tradycyjny, treść może przekraczać granice. Hilal dodaje, że ponieważ ekstremistyczni duchowni są w stanie poprzeć, używając „religijnych terminów i wyrażeń, które są głęboko zakorzenione w psychice wszystkich”, umiarkowani powinni przeciwdziałać im przy użyciu podobnej retoryki, a nie nowoczesnego języka, z którym ludzie nie będą się odnosić. Analitycy sugerują, że ta forma poezji jest coraz częściej wykorzystywana do omawiania problemów społecznych i że udział Hilal prawdopodobnie przyczyni się do tego trendu. Pojawienie się Hilal w programie noszącej nikab zostało odnotowane w mediach. Stwierdziła, że zrobiła to, aby jej męscy krewni, którzy popierają jej poezję, nie byli krytykowani przez innych mężczyzn i że miała nadzieję, że jej córki nie będą musiały zakrywać twarzy. Hilal powiedziała, że jej doświadczenie w noszeniu nikabu podczas podróży poza Arabią Saudyjską było częścią tego, co doprowadziło do powstania „Chaosu fatw”; negatywne reakcje, jakie otrzymała od ludzi z Zachodu, sprawiły, że pomyślała o tym, jak ekstremiści ze swojej religii nadali wszystkim muzułmanom złe imię
Późniejsza twórczość.
Po uczestnictwie w "Poetach Miliona" Hilal opublikowała kilka kolejnych książek. "Divorce and Kholu' Poetry: A Reading of the Status of Women in Tribal Society and Nabati Poetry as a Witness" (2010) to zbiór wierszy napisanych przed 1950 r. przez kobiety beduińskie. Hilal zredagowała zbiór, który uważa za demonstrujący wolność słowa i autonomię w sprawach rodzinnych, które kobiety w Arabii Saudyjskiej miały w poprzednich pokoleniach. Książka zawiera wiersze pięćdziesięciu poetek z różnych plemion beduińskich i składa się z dwóch części: „Prawo wyboru” i „Odrzucenie i opór”. Hilal mówi o tej książce: „Plemienne kobiety recytowały wiersze z prośbą o rozwód, a kiedy ich mężowie to usłyszeli, rozwodzili się z nimi”. Wiele wierszy w książce zostało po raz pierwszy zebranych przez Abdallaha ibn Raddasa w latach pięćdziesiątych i lata 60. XX wieku i opierają się na historiach z ustnej tradycji o kobietach, które szukały separacji od męża, czy to z pragnienia niezależności i wolności wypowiedzi, frustracji z mężem, czy też zuchwałych lub seksistowskich teściów, lub o silnej woli ich reakcji na nakazy rozwodowe zapoczątkowane przez mężów. Antologia Hilal jest sprzeczna z rozpowszechnionym poglądem, że współczesne społeczeństwo jest bardziej cywilizowane niż społeczeństwo plemienne starszych czasów i ilustruje różnice między rolami płciowymi w społecznościach pustynnych Beduinów i społecznościach miejskich, które zaczęły dominować. "Enlightenment" (2011) to kompilacja wierszy Hilal z ostatniej dekady i zawiera „Chaos fatw”. 
Jej twórczość nie została dotąd przetłumaczona na język polski. 

</doc>
<doc id="4782056" url="https://pl.wikipedia.org/wiki?curid=4782056" title="Jaskinia w Ciężkowicach I">
Jaskinia w Ciężkowicach I



</doc>
<doc id="4782057" url="https://pl.wikipedia.org/wiki?curid=4782057" title="Mbosi">
Mbosi

Mbosi (również: Mbochi, M'boshi) – lud zamieszkujący Kongo; trzecia pod względem liczebności grupa etniczna w tym kraju – ok. 10–15% populacji. Posługuje się językiem mbosi z grupy bantu. 
Określają siebie jako "Ombosi" (l. mn. "Ambosi"). Przekazy ustne mówią o wspólnym przodku, "Ndinga". Na tereny Konga przywędrowali najpewniej w połowie XVIII wieku, zasiedlając konfluencję rzek Sangha, Likouala i Kongo. Ustanowili tam dziedziczne prawa połowów i kontrolowali ruch na rzekach. Przemieszczali się na południe, gdzie napotkali lud Teke. W epoce kolonialnej wielu Mbosi przeniosło się w okolice Brazzaville (szczególnie do Poto-Poto). Ich przywódcą politycznym był początkowo Jacques Opangault. Kolejna fala migracji miała miejsce w latach 60. XX wieku, gdy władzę objął Marien Ngouabi (który był z klanu Kouyou, jednego z klanów Mbosi). W połowie lat 80. powstało Front de Liberation des Mbochis et des Makousa, mające wspierać Denisa Sassou-Nguesso, przyszłego prezydenta Konga. Do 1985 roku około 1/3 biura politycznego i komitetu centralnego Kongijskiej Partii Pracy było Mbosi, przede wszystkim z okolic Edou - rodzinnej wioski Sassou-Nguesso..
Wyróżnia się w nim 10 podgrup/klanów: Bonga, Boubangui, Kouyou, Likouaka, Likouba, Makoua, Mboko, Mbosi, Moye, Ngare. Tradycyjnie zajmowali się hodowlą zwierząt (owce, kozy, kury), rybołówstwem i uprawą roli. 
Nazwiska Mbosi zaczynają się samogłoską, ale są wyjątki (np. Sassou-Nguesso). Częstymi imionami są "Koumou" i "Peya".
Znane osoby wywodzące się z Mbosi:

</doc>
<doc id="4782059" url="https://pl.wikipedia.org/wiki?curid=4782059" title="Halowe Mistrzostwa Europy w Lekkoatletyce 1980 – bieg na 400 m mężczyzn">
Halowe Mistrzostwa Europy w Lekkoatletyce 1980 – bieg na 400 m mężczyzn

Bieg na 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje i półfinały zostały rozegrane 1 marca, a bieg finałowy 2 marca 1980. Zwyciężył reprezentant Związku Radzieckiego Nikołaj Czerniecki. Tytułu zdobytego na poprzednich mistrzostwach nie obronił Karel Kolář z Czechosłowacji, który tym razem wywalczył srebrny medal.
Rezultaty.
Eliminacje.
Rozegrano 5 biegów eliminacyjnych, do których przystąpiło 19 biegaczy. Awans do półfinału dawało zwycięstwo w swoim biegu (Q). Skład półfinałów uzupełniło trzech zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Bieg 4
Bieg 5
Półfinały.
Rozegrano 2 biegi półfinałowe, w których wystartowało 8 biegaczy. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4782068" url="https://pl.wikipedia.org/wiki?curid=4782068" title="Lasnet Nkouka">
Lasnet Nkouka

Lasnet Lelisse Nkouka (ur. 28 stycznia 1970) – kongijska lekkoatletka specjalizująca się w biegach sprinterskich, uczestniczka letnich igrzysk olimpijskich.
Nkouka reprezentowała Kongo na Letnich Igrzyskach Olimpijskich 1988 w Seulu na dystansie 400 m. W eliminacjach z czasem 57,19 zajęła 6. miejsce i odpadła z rywalizacji. Wystąpiła bez sukcesów w halowych mistrzostwach świata 1991 w Sewilli i MŚ 1993 w Stuttgarcie.
Jej rekord życiowy na 200 m to 26,64 z mistrzostw świata 1993, a na 400 m to ustanowiony w 1996 w Nogent-sur-Marne czas 54,70.

</doc>
<doc id="4782071" url="https://pl.wikipedia.org/wiki?curid=4782071" title="Patricia N'Goy Benga">
Patricia N'Goy Benga



</doc>
<doc id="4782072" url="https://pl.wikipedia.org/wiki?curid=4782072" title="Ndjibu N'Golomingi">
Ndjibu N'Golomingi



</doc>
<doc id="4782074" url="https://pl.wikipedia.org/wiki?curid=4782074" title="Mikałaj Biełanouski">
Mikałaj Biełanouski

Mikałaj Alaksandrawicz Biełanouski (, , "Nikołaj Aleksandrowicz Biełanowski"; ur. 24 grudnia 1954 w Łohozie) – białoruski działacz związków zawodowych.
Życiorys.
Urodził się 24 grudnia 1954 roku we wsi Łohoza, w rejonie łohojskim obwodu mińskiego Białoruskiej SRR, ZSRR. W 1989 roku ukończył Wyższą Szkołę Ruchu Związkowego Wszechzwiązkowej Centralnej Rady Związków Zawodowych im. Nikołaja Szwernika uzyskując wykształcenie ekonomisty, w 1995 roku – Międzynarodowy Instytut Stosunków Pracowniczych i Społecznych w Mińsku uzyskując wykształcenie prawnika.
W latach 1973–1974 pracował w sowchozie „Łohoza”. W latach 1974–1976 służył w szeregach Armii Radzieckiej. W latach 1976–1986 był ślusarzem remontowym, ustawiaczem maszyn formierczych. W latach 1986–1990 pełnił funkcję przewodniczącego rady zakładowej przedsiębiorstwa metalurgicznego. W roku 1990 pracował jako ekonomista w Mińskiej Fabryce Samochodów. W latach 1990–1995 był zastępcą przewodniczącego Krajowej Rady Związków Zawodowych Pracowników Przemysłu Samochodowego i Maszynowego Białorusi. Od 1995 roku pełnił funkcję zastępcy przewodniczącego Federacji Związków Zawodowych Białoruskiej. W 1993 roku był członkiem Białoruskiej Partii Pracy.

</doc>
<doc id="4782076" url="https://pl.wikipedia.org/wiki?curid=4782076" title="Uniwersytet w Windsor">
Uniwersytet w Windsor



</doc>
<doc id="4782077" url="https://pl.wikipedia.org/wiki?curid=4782077" title="Halowe Mistrzostwa Europy w Lekkoatletyce 1980 – bieg na 400 m kobiet">
Halowe Mistrzostwa Europy w Lekkoatletyce 1980 – bieg na 400 m kobiet

Bieg na 400 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje i półfinały zostały rozegrane 1 marca, a bieg finałowy 2 marca 1980. Zwyciężyła reprezentantka Republiki Federalnej Niemiec Elke Decker. Tytułu zdobytego na poprzednich mistrzostwach nie broniła Verona Elder z Wielkiej Bruyanii.
Rezultaty.
Eliminacje.
Rozegrano 3 biegi eliminacyjne, do których przystąpiło 10 biegaczek. Awans do półfinału dawało zajęcie jednego z pierwszych dwóch miejsc w swoim biegu (Q). Skład półfinałów uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Bieg 3
Półfinały.
Rozegrano 2 biegi półfinałowe, w których wystartowało 8 biegaczek. Awans do finału dawało zajęcie jednego z dwóch pierwszych miejsc w swoim biegu (Q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4782085" url="https://pl.wikipedia.org/wiki?curid=4782085" title="Piotr Nowakowski (strzelec)">
Piotr Nowakowski (strzelec)

Piotr Nowakowski (ur. 27 grudnia 1953) – polski strzelec specjalizujący się w skeecie, medalista mistrzostw świata.
Zawodnik klubu WKS „Wawel” Kraków, jego trenerem był Wiktor Szamrej. Jest dwukrotnym drużynowym medalistą mistrzostw świata. Pierwsze srebro zdobył na mistrzostwach świata w 1974 roku (wraz z Wiesławem Gawlikowskim, Jerzym Trzaskowskim i Hubertem Pawłowskim). Rok później ponownie został wicemistrzem (skład drużyny niemal taki sam – zamiast Pawłowskiego w ekipie znalazł się Andrzej Socharski). W 1976 roku wywalczył brąz w drużynie na mistrzostwach Europy (wraz z Gawlikowskim, Socharskim i Włodzimierzem Dankiem). 
W 1984 roku wystąpił w zawodach Przyjaźń-84, zajmując miejsce 14-15. W 1986 roku uplasował się na drugim miejscu w Pucharze Świata w Suhl. W tym samym roku był także czwarty na mistrzostwach Europy i szósty na mistrzostwach świata. W 1988 roku był rekordzistą Polski i jednym z zawodników, którzy byli objęci przygotowaniami do startu w igrzyskach olimpijskich. Ostatecznie jednak żaden z polskich zawodników strzelających z broni śrutowej nie dostał się na igrzyska (mimo wywalczonych przez Polskę dwóch miejsc na te zawody).
W 1987 został mistrzem Polski w skeecie.
W 1999 otrzymał tytuł honorowego członka Wawelu Kraków.

</doc>
<doc id="4782096" url="https://pl.wikipedia.org/wiki?curid=4782096" title="Andrzej Napiórkowski">
Andrzej Napiórkowski

Andrzej Napiórkowski (ur. 29 października 1940, zm. 28 września 2009) – polski polityk i samorządowiec, w latach 1991–1993 wicewojewoda włocławski, w latach 1994–1998 wiceprezydent Włocławka.
Życiorys.
Przez wiele lat pracował w Biurze Projektów Budownictwa Wiejskiego w Krakowie. Został członkiem Unii Demokratycznej. Od 7 listopada 1991 do 6 sierpnia 1993 pełnił funkcję wicewojewody włocławskiego. Zrezygnował w związku ze startem w wyborach do Senatu w okręgu włocławskim (zajął 8 miejsce na 14 kandydatów). W latach 1994–1998 piastował stanowisko wiceprezydenta Włocławka.
Odznaczony Medalem Marszałka Województwa Kujawsko-Pomorskiego. Zmarł 28 września 2009, pochowano go na Cmentarzu Komunalnym we Włocławku.

</doc>
<doc id="4782099" url="https://pl.wikipedia.org/wiki?curid=4782099" title="Halowe Mistrzostwa Europy w Lekkoatletyce 1980 – bieg na 800 m mężczyzn">
Halowe Mistrzostwa Europy w Lekkoatletyce 1980 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje zostały rozegrane 1 marca, a bieg finałowy 2 marca 1980. Zwyciężył reprezentant Francji Roger Milhau. Tytułu zdobytego na poprzednich mistrzostwach nie bronił Antonio Páez z Hiszpanii.
Rezultaty.
Eliminacje.
Rozegrano 2 biegi eliminacyjne, do których przystąpiło 10 biegaczy. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4782102" url="https://pl.wikipedia.org/wiki?curid=4782102" title="Nikołaj Biełanowski">
Nikołaj Biełanowski



</doc>
<doc id="4782108" url="https://pl.wikipedia.org/wiki?curid=4782108" title="Lista dzieł Antonio Rosettiego">
Lista dzieł Antonio Rosettiego



</doc>
<doc id="4782111" url="https://pl.wikipedia.org/wiki?curid=4782111" title="Diphthongos">
Diphthongos

Diphthongos – utwór wokalno-instrumentalny na chór mieszany i orkiestrę, skomponowany przez Wojciecha Kilara w 1963. 
To trzeci z kolei utwór z serii czterech kompozycji sonorystycznych Kilara, powstałych w pierwszej połowie lat 60; pozostałe utwory z tej serii to "Riff 62" (1962), "Générique" (1963) i "Springfield Sonnet" (1965).
Premiera.
Prawykonanie utworu odbyło się 13 września 1964 w Wenecji, w wykonaniu Orkiestry Symfonicznej i Chóru Filharmonii w Krakowie, pod dyrekcją Andrzeja Markowskiego.
Kilar dedykował to dzieło pamięci Michała Baranowskiego, przedwcześnie zmarłego dyrygenta WOSPRu i Filharmonii Śląskiej, z którym nagrał swoją muzykę filmową do trzech filmów ("Tarpany", "Nikt nie woła", "I ty zostaniesz Indianinem)".
Charakterystyka utworu.
W utworze kompozytor wykorzystał niemal wyłącznie materiał dźwiękowy o nieokreślonej wysokości. Nawet takie instrumenty melodyczne jak smyczki, fortepian i wibrafon służą zasadniczo do wytwarzania efektów szmerowo-perkusyjnych. Na przykład w instrumentach smyczkowych najistotniejszymi artykulacjami są dźwięki najwyższe i najniższe, uderzanie dłonią w struny, arpeggio za podstawkiem, gra za pomocą plektronu i inne. W partiach fortepianu, poza tradycyjną grą na klawiaturze, dźwięki wydobywane są też bezpośrednio na strunach potrójnych lub basowych.
Warstwę wokalną stanowią pojedyncze słowa i okrzyki w języku kiriwiny z piosenek triobrandzkich, zwanych „lo’uwa”, opisanych przez Bronisława Malinowskiego w "Życiu seksualnym dzikich". Jednak głos ludzki jest również traktowany niemelodycznie. Efekty wokalne uzyskiwane są za pomocą pojedynczych fonicznych właściwości samogłosek lub spółgłosek, np. syku, szumu, brzęczenia. Specyficzna artykulacja chóralna obejmuje m.in. tremolo powstające poprzez drganie żuchwy, staccato przy napiętych strunach głosowych czy glissando uzyskiwane przez zmiany układu warg.
Partytura.
"Diphthongos" jako jedyna partytura Kilara ma notację graficzną. Jednak jej niekonwencjonalny charakter polega przede wszystkim na pozostawieniu wykonawcom dużego marginesu interpretacyjnej swobody. Wymiar czasowy utworu określony jest na partyturze w postaci grubej linii ciągłej, na której oznaczone są jednocentymetrowe odcinki odpowiadające minimalnej wartości jednej sekundy, z możliwością niewielkiego przedłużenia. Zdaniem Leszka Polonego „tak zanotowana partytura staje się już grafiką muzyczną, modelowaniem muzyki w czasoprzestrzeni dźwiękowej”.
Instrumentarium.
W "Diphthongos" Kilar zrezygnował zupełnie z instrumentów dętych, kładąc nacisk na rozbudowane instrumentarium perkusyjne. Perkusja składa się z zestawu metalofonów (wibrafon, 12 dzwonów, 4 talerze, 2 gongi), membranofonów (2 kotły, wielki bęben, 12 bongosów, 4 congi) i idiofonów (marakasy, güiro, , sandblock). Obsadę uzupełniają instrumenty smyczkowe (8 skrzypiec, 8 altówek, 8 wiolonczel, 4 kontrabasy), dwa fortepiany oraz 90-osobowy chór mieszany.
Odbiór.
Kompozycja spotkała się z entuzjastycznym przyjęciem podczas Międzynarodowego Festiwalu Muzyki Współczesnej „Warszawska Jesień” 23 września 1964, gdzie była prezentowana w tym samym wykonaniu, co podczas weneckiej prapremiery i na życzenie publiczności była bisowana. W opinii Iwony Lindstedt "Diphthongos" sprawia dość egzotyczne wrażenie i jest najbardziej nowatorskim dziełem ze wszystkich czterech utworów sonorystycznych Kilara.

</doc>
<doc id="4782116" url="https://pl.wikipedia.org/wiki?curid=4782116" title="Karol Szałwiński">
Karol Szałwiński

Karol Szałwiński, ros. Карл Шалвинский (ur. 27 stycznia 1869 we Włocławku, zm. 13 sierpnia 1906 w Zarzeczewie) – polski fotograf.
Życiorys.
Rodzina.
Był najmłodszym synem urzędnika Biura Naczelnika Powiatu we Włocławku Wincentego Onufrego Szałwińskiego (1835-1883) i Tekli Marcjanny z Puchalskich (1842-1910). Pochodził z rodziny szlacheckiej pieczętującej się herbem Szaława. Jego przodkowie od strony ojca byli młynarzami. Pracowali w młynie w Raciążku, następnie dzierżawili młyn z osadą w Kuczku. Na początku XIX wieku pradziadek Karola, Ignacy Szałwiński (ok. 1767-1831) wydzierżawił osadę młyńską Świech we Włocławku. Jego żona Katarzyna ze Świechowiczów (1774-1828) pochodziła z rodziny młynarzy osadzonych tu w XVI wieku, od których osada zawdzięcza swoją nazwę. W połowie wieku ich syn Jan Szałwiński (1794-1856) wykupił młyn z ziemią na własność. W 1876 r. synowie Jana, Teofil (1836-1910) i ww. Wincenty sprzedali majątek. Tekla Puchalska pochodziła z rodziny rzeźników.
Fotograf.
Był uczniem Bolesława Sztejnera. W latach 1887-1890 prowadził warsztat fotograficzny w Brześciu Litewskim.
W 1890 roku powrócił do rodzinnego Włocławka, gdzie założył pracownię pod nazwą "Zakład Fotografii Artystycznej K. Szałwiński" przy obecnej ul. 3 Maja 15, dawniej nazywanej Szeroką oraz Nową. Dom należał do Tomasza Szwankowskiego (1814-1894), a po jego śmierci do jego syna Wiktoryna Szwankowskiego (1866-?). Jako pierwszy pracownię w tym miejscu otworzył w połowie XIX wieku Andrzej Eichenwald (1833-1890). Był to pierwszy zakład fotograficzny we Włocławku. On też zbudował na podwórzu kamienicy szklaną altanę do wykonywania zdjęć przy świetle dziennym. Najpóźniej w 1866 roku warsztat po nim przejął Wolf Majer Majorkiewicz (1828-1905). W 1890 r. atelier było własnością Marii z Rodziewiczów Dowmontt (1865-1953), która nabyła je dla swojego męża, fotografa Piotra Dowmontta (1863-1910). Dowmontt prowadził w tym czasie warsztat w Wiłkomierzu. Ponieważ jego przybycie do Włocławka opóźniało się, jego żona pozwoliła na zainstalowanie przy ul. 3 Maja 15 warsztatu Szałwińskiego. W 1897 r. Karol Szałwiński wykupił pracownię od Marii Dowmontt za sumę 5 tys. rubli. W umowie zawarto klauzulę, zgodnie z którą Piotr Dowmontt nie mógł otworzyć we Włocławku warsztatu pod własnym szyldem. Szałwiński interesował się przede wszystkim fotografią portretową, robił też zdjęcia na użytek pocztówek. 
Pracownikiem i uczniem Szałwińskiego był Władysław Dowmont (1879-1960). Dowmont i Szałwiński byli spowinowaceni. Jego żona, Feliksa z Szumańskich Dowmont była córką Marianny z Puchalskich Szumańskiej (1853-1894), przyrodniej siostry Tekli. Był także kuzynem ww. Piotra Dowmontta. Po śmierci właściciela w 1906 roku, wykupuje pracownię na własność. Ponieważ w tym czasie Piotr Dowmontt otworzył już swój zakład przy ul. Brzeskiej 13, Władysław nadal prowadzi swoje atelier pod szyldem K. Szałwiński, jednak fotografie sygnuje inicjałami WD. 
Śmierć.
Karol Szałwiński zginął w katastrofie na rzece Wiśle 13 sierpnia 1906 roku. Pogrzeb pięciu ofiar katastrofy miał uroczysty charakter. Ciała zmarłych wyprowadzono z nieistniejącej już przystani na rzece Wiśle. Następnie wieluset osobowy kondukt odprowadził ciała ofiar na Cmentarz Komunalny, gdzie spoczęli w zbiorowej mogile przy głównej alei w kwaterze 36/1/12. Pochowanym wystawiono istniejący do dziś pomnik, którym opiekuje się Włocławskie Towarzystwo Wioślarskie. W 1910 roku obok ofiar katastrofy spoczęła Tekla Szałwińska, matka Karola. Przy pomniku ofiar znajduje się także zabytkowy grób Kazimierza Łada, przeniesiony tu ze starego cmentarza przy Zielonym Rynku. Ofiarom poświęcono również żelazny krzyż w miejscu katastrofy, niezachowany do dziś. 
Spuścizna.
W 1991 r. Maria Irena Filipiak (1913-2007), córka Władysława Dowmonta sprzedała część zabytkowego wyposażenia warsztatu swojego ojca, a wcześniej Karola Szałwińskiego Muzeum Ziemi Kujawskiej i Dobrzyńskiej we Włocławku Obejmuje ono m.in. aparaty fotograficzne, negatywy, parawany, prasę do fotografii, krzesła, taborety, fotele i matrycę z napisem „K. Szałwiński”. Wyposażenie warsztatu jak i fotografie autorstwa Szałwińskiego i Dowmonta są eksponowane w Muzeum Historii Włocławka, gdzie utworzono z nich osobną ekspozycję pod tytułem "Zakład fotograficzny z XIX/XX w." Cztery zdjęcia Szałwińskiego (dwa portrety i dwa pejzaże) znajdują się w zbiorach Biblioteki Narodowej w Warszawie. Jeden portret autorstwa Szałwińskiego znajduje się w dziale Kolekcji sztuki XX i XXI wieku zbiorów Muzeum Sztuki w Łodzi. W zbiorach Towarzystwa Opieki nad Zabytkami Przeszłości, obecnie Towarzystwa Opieki nad Zabytkami znajduje się zdjęcie krucyfiksu z Kościoła Wszystkich Świętych we Włocławku wykonane przez Szałwińskiego. Fotografie aut. Szałwińskiego i Dowmonta można zobaczyć także w zbiorach córki M.I. Filipiak, Danuty Anny Krełowskiej (ur. 1946), opublikowanych na łamach Biblioteki Kolekcji Prywatnych.
Szałwiński był jednym z artystów, którego fotografie zainspirowały historyka Andrzeja Winiarskiego do napisania wydanej w 2008 r. publikacji pt. "Włocławek na starej fotografii".

</doc>
<doc id="4782122" url="https://pl.wikipedia.org/wiki?curid=4782122" title="Halowe Mistrzostwa Europy w Lekkoatletyce 1980 – bieg na 800 m kobiet">
Halowe Mistrzostwa Europy w Lekkoatletyce 1980 – bieg na 800 m kobiet

Bieg na 800 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje zostały rozegrane 1 marca, a bieg finałowy 2 marca 1980. Zwyciężyła reprezentantka Polski Jolanta Januchta. Tytułu zdobytego na poprzednich mistrzostwach nie broniła Nikolina Szterewa z Bułgarii.
Rezultaty.
Eliminacje.
Rozegrano 2 biegi eliminacyjne, do których przystąpiło 11 biegaczek. Awans do finału dawało zajęcie jednego z pierwszych dwóch miejsc w swoim biegu (Q). Skład finału uzupełniły dwie zawodniczki z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4782129" url="https://pl.wikipedia.org/wiki?curid=4782129" title="Yohana Yembise">
Yohana Yembise

Yohana Susana Yembise (ur. 1 października 1958 w Manokwari) – indonezyjska uczona i polityk, minister ds. wzmocnienia pozycji kobiet i ochrony dzieci.
Ukończyła studia z zakresu dydaktyki języka angielskiego na Uniwersytecie Cenderawasih. W 1992 roku otrzymała dyplom z językoznawstwa stosowanego w singapurskim Regional Language Center (RELC), SEAMEO, a w 1992 roku uzyskała stopień magistra w Katedrze Edukacji Uniwersytetu Simona Frasera (Kanada). Doktoryzowała się w 2007 roku na Uniwersytecie w Newcastle (Australia). W 2012 roku została mianowana profesorem.
W 2014 roku została powołana na stanowisko ministra ds. wzmocnienia pozycji kobiet i ochrony dzieci. Stała się pierwszą minister z Nowej Gwinei w historii państwowości indonezyjskiej.

</doc>
<doc id="4782130" url="https://pl.wikipedia.org/wiki?curid=4782130" title="Olha Zacharowa">
Olha Zacharowa

Olha Wałentyniwna Zacharowa (, ur. 3 maja 1973 w Kramatorsku) – ukraińska wspinaczka sportowa, specjalizowała się we wspinaczce na szybkość. Mistrzyni świata we wspinaczce sportowej, w konkurencji na szybkość z 1999.
Kariera sportowa.
W 1999 w angielskim Birmingham wywalczyła tytuł mistrzyni świata we wspinaczce sportowej, w konkurencji na szybkość, w finale pokonała swoją rodaczkę Ołenę Riepko.
Wielokrotna uczestniczka mistrzostw Europy, gdzie w Chamonix w 2002 zdobyła srebrny medal, w finale tym razem przegrała z Ołeną Riepko.
Życie prywatne.
Była żoną Wołodymyra (1972-2008), który uprawiał również wspinaczkę sportową, specjalizował się w konkurencji na szybkość (również w 1999 został mistrzem świata). Ich córka Marharyta, uprawia wspinaczkę, specjalizuje się w boulderingu.

</doc>
<doc id="4782135" url="https://pl.wikipedia.org/wiki?curid=4782135" title="Wikłacz żółtonogi">
Wikłacz żółtonogi

Wikłacz żółtonogi ("Malimbus flavipes") – mało znany gatunek niewielkiego ptaka z rodziny wikłaczowatych (Ploceidae). Występuje endemicznie w Lesie Równikowym Ituri, w północno-wschodniej Demokratycznej Republice Konga.

</doc>
<doc id="4782149" url="https://pl.wikipedia.org/wiki?curid=4782149" title="CSKA Moskwa (piłka siatkowa)">
CSKA Moskwa (piłka siatkowa)



</doc>
<doc id="4782165" url="https://pl.wikipedia.org/wiki?curid=4782165" title="Władysław Szulczewski (pilot)">
Władysław Szulczewski (pilot)

Władysław Szulczewski (ur. 22 stycznia 1902 w Grójcu Małym, zm. w 1948) – polski pilot doświadczalny i sportowy, starszy sierżant pilot Polskich Sił Powietrznych.
Życiorys.
Syn Hipolita i Anny. Wstąpił do Wojska Polskiego i służył w 5 eskadrze wywiadowczej. W sierpniu 1923 roku wystartował w zawodach lotniczych na lotnisku Ławica i zajął w nich czwarte miejsce. W maju 1925 roku wystartował w II Wszechpolskim Konkursie Szybowców na Oksywiu na szybowcu S-1 konstrukcji inż. Józefa Wallisa. W trakcie tego samego konkursu wykonał również loty na szybowcu „Bimbuś” konstrukcji Franciszka Jacha oraz jeden lot na szybowcu „Żabuś” konstrukcji inż. Jana Siejakowskiego. Na szybowcu „Bimbuś” wykonał lot trwający 16 sekund, w czasie którego przeleciał 260 metrów. Lot zakończył się uszkodzeniem szybowca, które naprawiono w ciągu jednego dnia. Podczas jednego z kolejnych lotów na „Bimbusiu” o "„włos”" uniknął zderzenia z chłopskim wozem. Podczas zawodów zdobył nagrodę w wysokości 1000 złotych za uzyskanie wysokości 23 m ponad wysokość startu na szybowcu S-1. Nagrodę ufundował Bank Poznański. W kategorii najdłuższego lotu zajął trzecie miejsce, za co został uhonorowany srebrnym pucharem ufundowanym przez mecenasa Chorzelewskiego.
W latach 1927–1928 pracował w Lidze Obrony Powietrznej i Przeciwgazowej, gdzie jako pilot wykonywał loty propagandowe na rzecz tej organizacji. Jesienią 1927 roku oblatał amatorski samolot HL-2 „Haroldek” konstrukcji Józefa Medweckiego. W październiku 1927 roku na tym samolocie miał wziąć udział w I Krajowym Konkursie Awionetek. Z powodu awarii systemu paliwowego lądował przymusowo i nie dotarł na czas na miejsce startu. Wystartował w zawodach poza konkursem i uzyskał lepszy wynik od zwycięskiego RWD. W latach 1928–1939 był pilotem doświadczalnym w Zakładach Mechanicznych E. Plage i T. Laśkiewicz w Lublinie, a następnie w powstałej z nich Lubelskiej Wytwórni Samolotów.
We wrześniu 1928 roku oblatał samolot MN-3 konstrukcji Józefa Medweckiego i Zygmunta Nowakowskiego. Samolot został skonstruowany z myślą o udziale w II Krajowym Konkursie Awionetek, jednak podczas przelotu do Warszawy Szulczewski musiał przymusowo lądować pod Sochaczewem z powodu awarii silnika. Jesienią tego samego roku oblatał samolot DUS-III Pta-pta, na którym 6 października 1929 roku wystartował w zawodach Lot Południowo-Zachodniej Polski. W klasyfikacji ogólnej zajął ósme miejsce oraz uzyskał nagrodę indywidualną za akrobację w postaci zegara.
W 1929 i 1930 roku podejmował próby bicia rekordu świata w długotrwałości lotu. Uzyskał wsparcie finansowe Banku Gospodarstwa Krajowego i wytwórni Plage i Laśkiewicz, dzięki któremu przebudował samolot DUS-III Pta-pta na wersję rekordową. W miejscu pasażera został zamontowany dodatkowy zbiornik paliwa. Pierwszą próbę bicia rekordu podjął w październiku 1929 roku, ale przerwał ją po ośmiogodzinnym locie na lotnisku Poznań-Ławica z powodu trudnych warunków atmosferycznych. Druga próba, z maja 1930 roku, zakończyła się zaraz po starcie. Przeciążony paliwem samolot po starcie przepadł i zawadził skrzydłem o ziemię.
W dniach 4-16 marca 1931 roku na samolocie Lublin R.XIV (o znakach SP-AFD) wyposażonym w narty Władysław Szulczewski wziął udział w rajdzie Aeroklubu Warszawskiego do Estonii. W trakcie rajdu wykonał w Tallinnie akrobacje powietrzne. Latem 1931 roku oblatał samolot Hanriot H.28 wyposażony w pierwszą wersję usterzenia motylkowego zaprojektowanego przez inż. Jerzego Rudlickiego.
Na samolocie LKL-5 wystartował w III Lubelsko-Podlaskich Zimowych Zawodach Lotniczych rozegranych od 3 do 5 lutego 1933 roku, ale odpadł z zawodów z powodu zatkania się filtra paliwa i przymusowego lądowania pod Parczewem. Od połowy sierpnia 1934 roku uczestniczył w lotach próbnych samolotu Lublin R-XX. Późną jesienią 1937 roku oblatał prototyp samolotu sanitarnego LWS-2. Na przełomie marca i kwietnia 1938 roku wykonał pierwsze loty na samolocie LWS-3 Mewa. Podczas jednego z lotów na Mewie przeżył kraksę, która zakończyła się jego wypadnięciem z kabiny.
Po wybuchu II wojny światowej został 9 września 1939 roku ewakuowany z Lublina. Przez Rumunię przedostał się do Francji. 5 lutego 1940 roku wstąpił do Wojska Polskiego we Francji, został przydzielony do szkoły radiooperatorów jako pilot. Po upadku Francji przedostał się do Wielkiej Brytanii, gdzie wstąpił do RAF i otrzymał numer służbowy 783689.
Początkowo został przydzielony do 4. Ferry Pilots Pool w bazie RAF Kemble. 21 listopada 1940 roku rozpoczął służbę w Ghanie, w Polish Detachment RAF Takoradi. Zajmował się przebazowywaniem samolotów z zachodniego wybrzeża Afryki na Bliski i Środkowy Wschód. 13 marca 1942 roku został przeniesiony do 109. Maintenance Unit w Port Sudan, gdzie oblatywał myśliwce Curtiss P-40 Kittyhawk.
20 czerwca 1942 roku został wyróżniony pochwałą dowódcy Oddziału PSP na Środkowym Wschodzie za działania podjęte w celu odnalezienia zaginionego w pustyni F/Sgt Ignacego Mikołajczaka. Na początku 1943 roku został przeniesiony do 56. Repair &amp; Salvage Unit w Habbanija, a po jej likwidacji w maju tego samego roku został przeniesiony do 216. Grupy Transportowej. 14 stycznia 1944 roku został przeniesiony do 1. British Airways Repair Unit (przeformowaną w marcu w 168. Maintenance Unit) w bazie RAF w Heliopolis, gdzie służył do 1946 roku. Wojnę zakończył w stopniu starszego sierżanta.
Zmarł w 1948 roku i został pochowany na cmentarzu Campo Verano w Rzymie.
Oblatane samoloty.
Samoloty oblatane przez Władysława Szulczewskiego:

</doc>
<doc id="4782169" url="https://pl.wikipedia.org/wiki?curid=4782169" title="Kolarstwo na Igrzyskach Afrykańskich 2019">
Kolarstwo na Igrzyskach Afrykańskich 2019

Kolarstwo na Igrzyskach Afrykańskich 2019 odbywało się w dniach 21–29 sierpnia 2019 roku w "Circuit de Benslimane" położonym w Bin Sulajman.

</doc>
<doc id="4782172" url="https://pl.wikipedia.org/wiki?curid=4782172" title="Andrzej Kozłowski (wicewojewoda)">
Andrzej Kozłowski (wicewojewoda)

Andrzej Józef Kozłowski (ur. 25 października 1954) – polski polityk i menedżer, w latach 1990–1991 wicewojewoda włocławski.
Życiorys.
Syn Stanisława (zm. 1979), inżyniera mechanika, i Jadwigi (zm. 2004), nauczycielki muzyki. Oboje rodzice należeli do duszpasterstwa akademickiego, w którym działał Karol Wojtyła. Przyszły papież udzielił ślubu Kozłowskim i ochrzcił ich syna Andrzeja. Wkrótce po narodzinach wraz z rodzicami po narodzinach przeniósł się do Starachowic, gdzie jego ojciec rozpoczął pracę w Fabryce Samochodów Ciężarowych „Star” (był m.in. projektantem papamobile). Absolwent I LO w Starachowicach. Przez rok studiował fizykę na Uniwersytecie Jagiellońskim, ostatecznie ukończył studia na Wydziale Elektrycznym Politechniki Łódzkiej.
Od 10 maja 1990 do 29 września 1991 pełnił funkcję wicewojewody włocławskiego (pierwszego niekomunistycznego). Uczestniczył w pracach komisji rządowo-kościelnej przygotowującej podróż Jana Pawła II w 1991, znalazł się w gronie osób oficjalnie witających go po wylądowaniu we Włocławku. Później sprawował funkcję dyrektora Telekomunikacji Polskiej we Włocławku i szefa PKS Włocławek (2006–2007, 2010–2014), zasiadł też w radzie nadzorczej PKS Gostynin. W 2006 był nieformalnym kandydatem lokalnych struktur Platformy Obywatelskiej na wiceprezydenta Włocławka, w 2010 kandydował do rady miejskiej z ramienia tej partii.
Od 1978 żonaty z Grażyną.

</doc>
<doc id="4782176" url="https://pl.wikipedia.org/wiki?curid=4782176" title="Kazimierz Chmielarz">
Kazimierz Chmielarz

Kazimierz Chmielarz (ur. 6 lutego 1899 w Kobylnicy, zm. 12 czerwca 1969 w Wierzenicy) – polski młynarz, uczestnik powstania wielkopolskiego. 
Życiorys.
Urodził się 6 lutego 1899 w Kobylnicy, był synem Jana Chmielarza i Weroniki "de domo" Świadek. Został powołany do Armii Cesarstwa Niemieckiego Wilhelma II Hohenzollerna w czasie I wojny światowej, a po jej zakończeniu uczestniczył w powstaniu wielkopolskim. Po zakończeniu powstania wziął udział w wojnie polsko-bolszewickiej. Posiadał stopień wojskowy kaprala. W 1936 ożenił się z Marią z Mikołajewskich (1904-1988), córką Mikołaja i Marianny. Po II wojnie światowej prowadził odziedziczony po ojcu zabytkowy młyn wodny w Wierzenicy (wcześniej należący między innymi do Augusta Cieszkowskiego), który w latach 1992-2003 został przeniesiony do Wielkopolskiego Parku Etnograficznego w Dziekanowicach. Był ostatnim właścicielem młyna.
W 1958 odznaczony Wielkopolskim Krzyżem Powstańczym. W styczniu tego samego roku dołączył do Związku Bojowników o Wolność i Demokrację.
Zmarł 12 czerwca 1969 w Wierzenicy i został pochowany na tamtejszym cmentarzu parafialnym. 
W lutym 2019 został upamiętniony na postawionej w Wierzenicy tablicy pamięci, ufundowanej przez gminę Swarzędz z okazji obchodów 100-lecia odzyskania niepodległości przez Polskę. Na pamiątkowej płycie widnieje także jedenaście innych nazwisk powstańców wielkopolskich związanych z Wierzenicą oraz cytat z Księgi Mądrości – "A dusze sprawiedliwych są w ręku Boga...".

</doc>
<doc id="4782178" url="https://pl.wikipedia.org/wiki?curid=4782178" title="Oldsmobile Series 60">
Oldsmobile Series 60

Oldsmobile Series 60 – samochód osobowy klasy wyższej produkowany pod amerykańską marką Oldsmobile w latach 1938–1948.
Pierwsza generacja.
Oldsmobile Series 60 I został zaprezentowany po raz pierwszy w 1938 roku.
Pod koniec lat 30. XX wieku Oldsmobile przedstawiło nową linię modelową klasy wyższej, która w dotychczasowej ofercie marki zastąpiła linię F-Series.
Samochód uzyskał charakterystyczne dla amerykańskiej motoryzacji z późnych lat 30. zaokrąglone nadkola, szpiczastą maskę z zaokrąglonym zakończeniem oraz okrągłe reflektory. Tył zyskał łagodnie opadającą linię nadwozia z podłużnym bagażnikiem - w przypadku odmian z trójbryłową karoserią.
Druga generacja.
Oldsmobile Series 60 II został zaprezentowany po raz pierwszy w 1941 roku.
Druga generacja linii modelowej Series 60 przeszła obszerne modyfikacje wizualne, ze znacznie większym i masywniejszym nadwoziem. Pojawiły się wyraźniej zaznaczone nadkola, a także pojemniejsza kabina pasażerska z charakterystycznym, garbatym zakończeniem tylnej części nadwozia.
Australia.
Druga generacja Series 60 była sprzedawana i produkowana także w Australii, gdzie samochód oferowano pod nazwą Oldsmobile Ace. Różnice wiuzualne obejmowały m.in. inny sposób otwierania tylnych drzwi.

</doc>
<doc id="4782179" url="https://pl.wikipedia.org/wiki?curid=4782179" title="Oldsmobile Ace">
Oldsmobile Ace



</doc>
<doc id="4782180" url="https://pl.wikipedia.org/wiki?curid=4782180" title="Mistrzostwa Europy we Wspinaczce Sportowej 1998">
Mistrzostwa Europy we Wspinaczce Sportowej 1998

Mistrzostwa Europy we wspinaczce sportowej 1998 – 3. edycja mistrzostw Europy we wspinaczce sportowej, która odbyła się 3 kwietnia 1998 roku w niemieckiej Norymberdze. Tomasz Oleksy wywalczył złoty medal we wspinaczce sportowej w konkurencji na szybkość.
Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 1998 roku rywalizowali w 4 konkurencjach. Łącznie do mistrzostw Europy zgłoszonych zostało 159 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4782182" url="https://pl.wikipedia.org/wiki?curid=4782182" title="Marcin Stalmach">
Marcin Stalmach

Marcin Stalmach (ur. 2 listopada 1895 w Zbydniowie, zm. 31 sierpnia 1915 pod Jastkowem) – żołnierz Legionów Polskich. Uczestnik I wojny światowej, kawaler Orderu Virtuti Militari.
Życiorys.
Urodził się w rodzinie Jana i Marii z d. Klęska. Absolwent gimnazjum w Bochni. Należał do Związku Strzeleckiego. Od 16 sierpnia 1914 w Legionach Polskich, żołnierz 10 kompanii 4 pułku piechoty Legionów Polskich z którym walczył podczas I wojny światowej.
Szczególnie odznaczył się podczas walk w bitwie pod Jastkowem, gdzie „ochotniczo wykonał zadanie polegające na przecięciu zasieków nieprzyjacielskich, umożliwiając atak swojego plutonu. Zginął na polu bitwy, tamże pochowany”. Za tę postawę został odznaczony pośmiertnie Orderem Virtuti Militari.
Później pochowany na cmentarzu legionistów w Jastkowie.
Był kawalerem.

</doc>
<doc id="4782183" url="https://pl.wikipedia.org/wiki?curid=4782183" title="Linia kolejowa nr 572">
Linia kolejowa nr 572

Linia kolejowa nr 572 – zelektryfikowana, jednotorowa linia kolejowa łącząca stację Włoszczowa Północ ze stacją Żelisławice.
Linia stanowi łącznicę między Centralną Magistralą Kolejową a linią kolejową Kielce – Fosowskie i umożliwia zjazd pociągów z CMK w kierunku Częstochowy.

</doc>
<doc id="4782186" url="https://pl.wikipedia.org/wiki?curid=4782186" title="Ilja Sawieljew">
Ilja Sawieljew

Ilja Jewgienjewicz Sawieljew (, ur. 10 czerwca 1971 w Moskwie) – rosyjski siatkarz, reprezentant Rosji, medalista igrzysk olimpijskich, mistrzostw świata, mistrzostw Europy i Ligi Światowej.
Życiorys.
Sawieljew grał w reprezentacji Rosji w latach 1993-2002. W tym czasie zdobył brąz mistrzostw Europy 1993 w Finlandii, dwukrotnie zajmował 2. miejsce w lidze światowej w 1993 i 2000 oraz tryumfował podczas pucharu świata 1993 w Japonii. Reprezentował Rosję na Letnich Igrzyskach Olimpijskich 2000 w Sydney. Zagrał wówczas we wszystkich meczach turnieju, w tym w przegranym pojedynku finałowym z Jugosławią. Wraz z drużyną narodową zajął 3. miejsce w lidze światowej 2001.
W latach 1988-1994 Sawieljew był zawodnikiem klubu CSKA Moskwa, z którym w 1993 wywalczył wicemistrzostwo Rosji. Następnie grał we włoskich zespołach Pallavolo Parma (do 1995) i Pallavolo Ferrara (do 1997) oraz japońskim Sumitomo Metal Girasoru. W 1998 powrócił do Parmy. Od 2000 do 2005 występował japońskim klubie JT Thunders, a od 2006 w rosyjskim Fakieł Nowy Urengoj. Karierę sportową zakończył w 2008.
Za osiągnięcia sportowe został w 1999 wyróżniony tytułem Zasłużony Mistrz Sportu Rosji.
Pracował jako dyrektor sportowy w męskim klubie siatkarskim Ural Ufa.

</doc>
<doc id="4782188" url="https://pl.wikipedia.org/wiki?curid=4782188" title="Parafia św. Brata Alberta Chmielowskiego w Bratianie">
Parafia św. Brata Alberta Chmielowskiego w Bratianie

Parafia świętego Brata Alberta Chmielowskiego w Bratianie – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782190" url="https://pl.wikipedia.org/wiki?curid=4782190" title="Parafia św. Jana Bosko w Gwiździnach">
Parafia św. Jana Bosko w Gwiździnach

Parafia świętego Jana Bosko w Gwiździnach – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782193" url="https://pl.wikipedia.org/wiki?curid=4782193" title="Vanda Winter">
Vanda Winter

Vanda Winter (ur. 18 sierpnia 1984 w Buševcu) – chorwacka aktorka filmowa i teatralna oraz piosenkarka.
Jest znana z licznych występów wokalnych oraz uczestnictwa w programie "Tvoje lice zvuči poznato", chorwackiej edycji formatu telewizyjnego "Twoja twarz brzmi znajomo".
Pracuje także w dubbingu.
Życiorys.
Swój pierwszy występ sceniczny miała w programie Turbo Limach Show 1998. Brała udział w licznych festiwalach, są wśród nich m.in. Grand Prix Festival, Hrvatski radijski festival i Zadarfest. Na swoim koncie ma kilka nagród, m.in. Grand Prix (festiwal „Oni dolaze”, 2002) i nagrodę dla wybitnych młodych artystów (Hrvatsko glumište, za rolę w musicalu "Ljepotica i zvijer").
Kształciła się w szkole Rock akademija. W 2005 roku podjęła studia w Akademii Sztuk Dramatycznych w Zagrzebiu. W tym samym roku otrzymała stypendium teatru Komedija. Podczas studiów brała udział w przedstawieniach teatrów Trešnja i Komedija oraz Chorwackiego Teatru Narodowego.

</doc>
<doc id="4782194" url="https://pl.wikipedia.org/wiki?curid=4782194" title="Ilja Sawielew">
Ilja Sawielew



</doc>
<doc id="4782197" url="https://pl.wikipedia.org/wiki?curid=4782197" title="Parafia św. Siostry Faustyny Kowalskiej w Jamielniku">
Parafia św. Siostry Faustyny Kowalskiej w Jamielniku

Parafia świętej Siostry Faustyny Kowalskiej w Jamielniku – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782198" url="https://pl.wikipedia.org/wiki?curid=4782198" title="Parafia św. Jakuba Apostoła w Mikołajkach">
Parafia św. Jakuba Apostoła w Mikołajkach

Parafia świętego Jakuba Apostoła w Mikołajkach – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782200" url="https://pl.wikipedia.org/wiki?curid=4782200" title="Parafia Najświętszego Serca Pana Jezusa w Radomnie">
Parafia Najświętszego Serca Pana Jezusa w Radomnie

Parafia Najświętszego Serca Pana Jezusa w Radomnie – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782201" url="https://pl.wikipedia.org/wiki?curid=4782201" title="Jaskinia w Ciężkowicach Druga">
Jaskinia w Ciężkowicach Druga

Jaskinia w Ciężkowicach Druga, Jaskinia w Ciężkowicach II, Jaskinia Krótka – jaskinia w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Znajduje się w niewielkim skalnym murze około 20 m powyżej skały Warownia Górna. Szeroki, ale niski otwór jaskini znajduje się na poziomie ziemi pod okapem. Za otworem jest szczelina o wysokości 2,5 m, szerokości od 0,5 do 1 m i długości 7 m oraz trzymetrowej wysokości kominek, przez który również można wejść do jaskini.
Jaskinia wytworzyła się w piaskowcu ciężkowickim i jest pochodzenia grawitacyjnego. Na jej dnie znajduje się gruz. Jest w całości ciemna. W miejscach, w których silniej spływa woda, na ścianach i stropie tworzą się nacieki, a zimą lodowe stalaktyty. Brak roślin, ze zwierząt obserwowano liczne pająki i motyle.
Wcześniej nie była zwiedzana – otwór został odkopany dnia 12 sierpnia 1987 r. przez T. Mleczek i T. Kałużę (Speleoklub Dębicki).
Jaskinię odkryli T. Mleczek i T. Kałuża. 12 sierpnia 1987 r. odkopali jej otwór i sporządzili dokumentację. Plan jaskini wykonał T. Mleczek.

</doc>
<doc id="4782208" url="https://pl.wikipedia.org/wiki?curid=4782208" title="Parafia św. Bartłomieja Apostoła w Skarlinie">
Parafia św. Bartłomieja Apostoła w Skarlinie

Parafia Świętego Bartłomieja Apostoła w Skarlinie – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782209" url="https://pl.wikipedia.org/wiki?curid=4782209" title="Śpiewnik domowy (minialbum)">
Śpiewnik domowy (minialbum)

Śpiewnik domowy – minialbum studyjny polskiego rapera Łony oraz szczecińskiego producenta muzycznego Webbera. Wydawnictwo ukazało się 17 kwietnia 2020 roku nakładem wytwórni muzycznej "Dobrzewiesz Nagrania" należącej do Webbera, w dystrybucji Warner Music Poland. Album znalazł się na 1. miejscu listy OLiS.

</doc>
<doc id="4782210" url="https://pl.wikipedia.org/wiki?curid=4782210" title="Parafia św. Michała Archanioła w Tylicach">
Parafia św. Michała Archanioła w Tylicach

Parafia Świętego Michała Archanioła w Tylicach – parafia rzymskokatolicka, znajdująca się w diecezji toruńskiej, w dekanacie Nowe Miasto Lubawskie. 

</doc>
<doc id="4782213" url="https://pl.wikipedia.org/wiki?curid=4782213" title="Neofobia">
Neofobia

Neofobia żywieniowa – zaburzenie karmienia określane jako „jedzenie wybiórcze”.
Objawia się niechęcią do spożywania nowych pokarmów, czasem również ze współwystępującym lękiem. Utrzymuje się jako stała, negatywna postawa wobec nieznanego pokarmu. W tym aspekcie różni się od grymaszenia – również charakterystycznego dla okresu dziecięcego, przejawiającego się w odmawianiu wcześniej preferowanych produktów lub niechęci do spożywania niektórych nowych pokarmów, ze względu na jakąś ich cechę, np. barwę czy konsystencję .
Neofobia żywieniowa najczęściej występuje w okresie wczesnego i średniego dzieciństwa, czyli między 2. a 5-6. rokiem życia. Z badań dotyczących populacji polskiej wynika, że ponad 10% dzieci w tym wieku przejawia postawę neofobiczną. Jej przeciwieństwem jest neofilia żywieniowa, charakterystyczna dla niemowląt. Jest to okres życia cechujący się bardzo dużą otwartością na poznawanie nowych smaków .
Etiologia.
Odmawianie jedzenia przez dziecko może mieć różnorodne i wieloczynnikowe podłoże. Wśród potencjalnych przyczyn wyróżnić można na przykład czynniki biologiczne, osobowościowe czy środowiskowe.
Czynniki biologiczne.
Wśród czynników biologicznych rozpatruje się wysoką wrażliwość na smak gorzki, która jest indywidualną cechą uwarunkowaną genetycznie. Zbyt silne odczuwanie tego smaku może powodować unikanie pewnych produktów. Wyróżnić można również wpływ okresu prenatalnego na kształtowanie preferencji żywieniowych dziecka. Jak się okazuje, duża różnorodność smaków występujących w wodach płodowych, wynikająca z bogatej diety matki w okresie ciąży, pozytywnie wpływa na późniejsze preferencje żywieniowe dziecka i otwartość na próbowanie. 
Czynniki osobowościowe.
Pewne cechy osobowości dziecka mogą sprzyjać zachowaniom neofobicznym. Wśród nich wyróżnić można niską otwartość na nowe doświadczenia oraz wysoką neurotyczność. 
Czynniki środowiskowe.
Rozwinięciu neofobii żywieniowej sprzyjać może nierozszerzanie repertuaru produktów podawanych niemowlęciu i ograniczanie diety wyłącznie do mleka matki. Podobnie skutkować może zbyt długie pozostawianie dziecka na diecie papkowej i niewdrażanie pokarmu stałego do jadłospisu. Negatywny wpływ może mieć również rzadkie eksponowanie dziecku nowych produktów żywnościowych i przez to niewykształcenie w nim ciekawości nowych smaków, a także karmienie dziecka przez rodzica i uniemożliwiane samodzielnej nauki jedzenia z wykorzystaniem różnych zmysłów. Istotny wpływ mogą mieć również postawy reprezentowane przez rodziców. Wśród nich wyróżnić można ograniczenie diety dziecka do produktów żywnościowych, które są preferowane przez rodziców ze względów smakowych lub ideologicznych. Postawie neofobicznej sprzyjać może również panujące w domu rodzinnym nieodpowiednie ustosunkowanie do jedzenia, na przykład stosowanie wybranych produktów jako nagrody lub kary. 
Konsekwencje neofobii żywieniowej.
Długotrwałe odmawianie jedzenia może doprowadzić do niedoborów składników odżywczych np. witamin lub soli mineralnych. Chociaż odpowiednio zbilansowana dieta jest kluczowa dla zdrowia na każdym etapie życia, szczególnie ważna jest ona w okresie dziecięcym, kiedy następuje intensywny wzrost i rozwój. Przedłużające się niedożywienie w kluczowych dla prawidłowego rozwoju momentach życia może doprowadzić do nieodwracalnych zmian metabolicznych, a w konsekwencji do wielu chorób. Chociaż neofobia wydaje się być jednym z elementów rozwoju, ważne jest aby dzieci odmawiające jedzenia znajdowały się pod stałą obserwacją rodziców i specjalistów np. pediatry czy psychodietetyka.
Zalecenia w postępowaniu z dziećmi z neofobią.
Pomocne w zmniejszaniu intensywności zachowań neofobicznych mogą być stopniowe i konsekwentne działania rodziców. Wśród nich wyróżnić można:

</doc>
<doc id="4782214" url="https://pl.wikipedia.org/wiki?curid=4782214" title="Darina Krasnowecka">
Darina Krasnowecka

Darina Ołeksijiwna Krasnowecka (; ur. 7 maja 2007 w Winnicy) – ukraińska piosenkarka popowa.
Uczestniczka i laureatka wielu konkursów muzycznych w Ukrainie. Reprezentantka Ukrainy na 16. Konkursie Piosenki Eurowizji dla Dzieci (2018) w Mińsku.
Życiorys.
Uczy się w Szkole nr 6 w Winnicy.
W 2013 zaczęła kształcić się wokalnie w studiu muzyki popularnej „Zoriana Mrija” () w Winnickim Miejskim Pałacu Sztuki „Zoria” (), jej pierwszą nauczycielką śpiewu została Wiołetta Romaniwna Nahirna (). W tym samym roku wzięła udział w swoim pierwszym konkursie wokalnym "Muzyczna Parasolka" w Winnicy. Kolejne konkursy przynosiły jej coraz więcej sukcesów.
W 2017 wzięła udział w czwartej edycji programu "Hołos.Dity" emitowanego przez 1+1. Pomyślnie przeszła przez „przesłuchania w ciemno” i trafiła do drużyny Monatika, odpadła na etapie „bitew”. W tym samym roku wygrała w kategorii młodszych dziewcząt Ogólnoukraiński Charytatywny Festiwal Dziecięcy "Czornomorski Ihry" () w Skadowsku oraz skorzystała z zaproszenia do wzięcia udziału w solowej trasie koncertowej Narodowego Artysty Ukrainy Ołeksandra Ponomariowa, gdzie miała możliwość kształcić się pod jego okiem w ramach Wokalnej Akademii Ponomariowa.
W 2018 brała udział w kolejnych konkursach wokalnych oraz wygrała z piosenką „Say Love” krajowe eliminacje do 16. Konkursu Piosenki Eurowizji Dla Dzieci, dzięki czemu w listopadzie poleciała do Mińska na finał konkursu, w którym zajęła czwarte miejsce, uzyskując 182 punkty. W tym samym roku wystąpiła gościnnie w teledysku Ołeksandra Ponomariowa do piosenki „Koliaduje Ukrajina”. W 2019 wzięła udział w teatralnym show "Lichtarius. Istoriji ożywajutʹ", gdzie otrzymała musicalową rolę Dżasminy z historii o Aladynie. Podczas obchodów Dnia Niepodległości Ukrainy w Kijowie wraz z innymi wykonawcami zaśpiewała hymn Ukrainy. 16 listopada wystąpiła obok Ołeksandra Ponomariowa na scenie podczas jego koncertu w Narodowym Pałacu Kultury „Ukraina” w Kijowie. 19 listopada wydała cyfrowo pierwszy, solowy album pt. "Insajd" (oryg. ). W tym samym miesiącu ogłaszała punkty przyznawane przez Ukrainę w finale 17. Konkursu Piosenki Eurowizji dla Dzieci. 25 listopada zagrała pierwszy solowy koncert w krakowskim klubie Drukarnia. 4 marca 2020 wypuściła klip do piosenki „In My Eyes”. 24 października 2021 współprowadziła finał krajowych eliminacji do 19. Konkursu Piosenki Eurowizji dla Dzieci.

</doc>
<doc id="4782217" url="https://pl.wikipedia.org/wiki?curid=4782217" title="Kamienica przy ul. Garbary 97/98 w Poznaniu">
Kamienica przy ul. Garbary 97/98 w Poznaniu

Kamienica przy ul. Garbary 97/98 – kamienica zlokalizowana w Poznaniu, na Garbarach, przy ul. Garbary 97/98 (zachodnia pierzeja).
Historia i architektura.
Narożna parcela Garbar i Grochowych Łąk została nabyta przez miasto i zabudowana jeszcze przed wybuchem wielkiego kryzysu i wysiłkiem finansowym zorganizowania Powszechnej Wystawy Krajowej. Inwestorem budowy było miasto Poznań, które zleciło wykonanie projektu kamienicy Kazimierzowi Rucińskiemu (według innych źródeł projektantem mógł być Jerzy Tuszowski). Budynek zrealizowano w latach 1927-1928 i przeznaczono dla pracowników znajdującej się po drugiej stronie ulicy rzeźni miejskiej na Garbarach. Zawierał w swoich wnętrzach 23 mieszkania o zróżnicowanej liczbie pokoi: jedno-, dwu-, trzy- i czteropokojowe, a także obszerną pracownię malarską na poddaszu (studio). W sferze parterowej umieszczono trzy lokale sklepowe.
Obiekt ma kubiczną bryłę, uproszczony i płaski detal, a także tradycyjny podział otworów okiennych, z którego wyłamuje się zlokalizowane na poddaszu studio z pracownią malarską od strony ul. Grochowe Łąki. Ma ono charakterystyczne okno wstęgowe pod gzymsem koronującym oraz drugie, ukośnie zlokalizowane w stosunku do elewacji, w formie nawiązującej do rozwiązań fabrycznych.
W pracowni malarskiej na poddaszu funkcjonował od 1931 Instytut Sztuk Pięknych Adama Hannytkiewicza. Z wnętrza tego korzystał, tworząc swoje dzieła, m.in. Wojciech Kossak.
Kamienica, jako jedyna, przetrwała z przedwojennego zagospodarowania linii zabudowy ulicy Garbary, pomiędzy Grochowymi Łąkami i klasztorem jezuitów.
Zobacz też.
W pobliżu znajdują się m.in.:

</doc>
<doc id="4782218" url="https://pl.wikipedia.org/wiki?curid=4782218" title="Oldsmobile Series 70">
Oldsmobile Series 70

Oldsmobile Series 70 – samochód osobowy klasy wyższej produkowany pod amerykańską marką Oldsmobile w latach 1938–1950.
Pierwsza generacja.
Oldsmobile Series 70 I został zaprezentowany po raz pierwszy w 1938 roku.
Równolegle z premierą mniejszego i tańszego modelu Series 60, Oldsmobile poszerzyło w 1938 roku swoją ofertę o topowy, luksusowy model Series 70.
Samochód zyskał masywne proporcje nadwozia z dużymi, obłymi błotnikami wraz z okrągłymi, osadzonymi na nich reflektorami. Pas przedni zdobiło ostrze zakończeone pasa przedniego, z kolei tylną część nadwozia zdobiła łagodnie opadająca linia dachu.
Druga generacja.
Oldsmobile Series 70 II został zaprezentowany po raz pierwszy w 1941 roku.
Druga generacja Oldsmobile Series 70 przeszła obszerne modyfikacje wizualne, zyskując znacznie większe i masywniejsze nadwozie. Zmiana w zewnętrznych wymiarach przyniosła większą kabinę pasażerską, a także bardziej obłe nadkola i charakterystyczną, garbatą linię dachu.
Opcjonalnie Oldsmobile Series 70 dostępne było z dwukolorowym malowaniem nadwozia, a każdy egzemplarz zdobiła szeroka gama chromowanych ozdobników i ornamentów na czele z pasem przednim. Pojawiły się tam charakterystyczne, pionowe poprzeczki pod reflektorami.
Trzecia generacja.
Oldsmobile Series 70 III został zaprezentowany po raz pierwszy w 1949 roku.
Trzecia i ostatnia generacja Oldsmobile Series 70 zachowała zakres zmian wizualnych i konstrukcyjnych, jaki obecny był w przypadku poprzednika. Nadwozie stało się jeszcze masywniejsze i rozleglejsze, zyskując łagodniejsze i bardziej obłe kształty błotników, które obejmowały wybrzuszeniem także część drzwi przednich. Równie masywne były także przetłoczenia w błotnikach tylnych, wydłużające nadwozie. Produkcja trwała rok, po czym model zastąpiła linia modelowa 88.

</doc>
<doc id="4782219" url="https://pl.wikipedia.org/wiki?curid=4782219" title="Olga Zacharowa">
Olga Zacharowa



</doc>
<doc id="4782229" url="https://pl.wikipedia.org/wiki?curid=4782229" title="Parafia św. Jana Marii Vianeya w Książenicach">
Parafia św. Jana Marii Vianeya w Książenicach



</doc>
<doc id="4782230" url="https://pl.wikipedia.org/wiki?curid=4782230" title="Jerzy Graczykowski">
Jerzy Graczykowski

Jerzy Graczykowski (ur. 28 kwietnia 1936, zm. 29 listopada 2009 w Bydgoszczy) – polski urzędnik, w 1993 wicewojewoda bydgoski.
Życiorys.
Syn Stanisława i Joanny. Przez wiele lat pracował w Urzędzie Wojewódzkim w Bydgoszczy (m.in. jako dyrektor Wydziału Regionalnej Polityki Gospodarczej) i w bydgoskim oddziale Narodowego Banku Polskiego. Od 23 kwietnia do 31 grudnia 1993 pełnił funkcję wicewojewody bydgoskiego. Został pochowany na Cmentarzu katolickim Najświętszego Serca Jezusa w Bydgoszczy.

</doc>
<doc id="4782232" url="https://pl.wikipedia.org/wiki?curid=4782232" title="Rząd Jean-Claude’a Junckera i Jacques’a Poosa">
Rząd Jean-Claude’a Junckera i Jacques’a Poosa

Rząd Jean-Claude’a Junckera i Jacques’a Poosa – rząd Luksemburga pod kierownictwem premiera Jean-Claude’a Junckera i wicepremiera Jacques’a Poosa. Zastąpił trzeci rząd Jacques’a Santera i Jacques’a Poosa.
Gabinet został powołany 26 stycznia 1995, poprzedni premier Jacques Santer złożył rezygnację w związku z przejściem do pracy w Komisji Europejskiej. Rząd utworzyli dotychczasowi partnerzy koalicyjni: Chrześcijańsko-Społeczna Partia Ludowa (CSV) oraz Luksemburska Socjalistyczna Partia Robotnicza (LSAP). Gabinet funkcjonował do 7 sierpnia 1999. Po wyborach parlamentarnych w tymże roku zastąpił go rząd Jean-Claude’a Junckera i Lydie Polfer, który powołali chadecy i Partia Demokratyczna.

</doc>
<doc id="4782233" url="https://pl.wikipedia.org/wiki?curid=4782233" title="Université de Lubumbashi">
Université de Lubumbashi



</doc>
<doc id="4782242" url="https://pl.wikipedia.org/wiki?curid=4782242" title="Maria Gawarecka">
Maria Gawarecka

Maria Gawarecka (ur. 12 sierpnia 1906 w Lublinie, zm. 19 lutego 1986 tamże) – polska bibliotekarka, bibliofilka, historyczka, redaktorka.
Życiorys.
Maria Gawarecka urodziła się w 1906 r. w Lublinie. Była córką Mieczysława Pożaryskiego (1875-1945), profesora elektrotechniki Politechniki Warszawskiej, i Wandy z Grzegorzewskich, nauczycielki botaniki. Na początku I wojny światowej przebywała z rodzicami w Moskwie, gdzie uczęszczała do gimnazjum Anny Jakubowskiej. W 1926 r. ukończyła Państwowe Gimnazjum im. Marii Konopnickiej w Warszawie, następnie studiowała historię na Uniwersytecie Warszawskim, gdzie w 1931 r. uzyskała tytuł magistra filozofii w zakresie historii. Równolegle w r. 1930 ukończyła Szkołę Nauk Politycznych, później odbyła roczne seminarium spraw narodowościowych i kurs pedagogiczny. W związku z pracą doktorską, pod kierunkiem profesora Marcelego Handelsmana, wyjeżdżała do Włoch (1931-32) i do Budapesztu (1936). 
Po studiach wspólnie z matką prowadziła pracę oświatową w stołecznym środowisku robotniczym, w klubach kobiet pracujących i Spółdzielni „Zjednoczenie”. W 1937 r. rozpoczęła pracę w dziale oświatowym Muzeum Narodowego w Warszawie. W 1938 r. poślubiła studenta Politechniki Warszawskiej Henryka Gawareckiego. Po upadku powstania warszawskiego i pobycie w obozie w Pruszkowie, z którego uciekła, znalazła się na wsi pod Grodziskiem Mazowieckim. W marcu 1945 r. przybyła z rodziną do Lublina. 
Po wojnie kolejno pracowała jako kierownik Centrali Bibliotek Ruchomych powiatu lubelskiego, wizytator do spraw czytelnictwa, samokształcenia i popularyzacji wiedzy KOSL. W 1951 r. została dyrektorem nowo powstałej Wojewódzkiej Biblioteki Publicznej. W latach 1955-1977 była wicedyrektorem Wojewódzkiej i Miejskiej Biblioteki Publicznej im. Hieronima Łopacińskiego. W latach 1956—1976 redagowała „"Bibliotekarza Lubelskiego"”.
Bibliografia jej prac drukowanych obejmuje ponad 100 pozycji dotyczących bibliotek publicznych, czytelnictwa, bibliofilstwa, Stowarzyszenia Bibliotekarzy Polskich, współczesnych i przeszłych dziejów kultury lubelskiej. Pełniła funkcje społeczne, m.in. sekretarza Wojewódzkiej Rady Czytelnictwa i Książki, przewodniczącej Zarządu Okręgu i członka ZG Stowarzyszenia Bibliotekarzy Polskich, sekretarza LTMK. Wśród odznaczeń posiadała Krzyż Kawalerski Orderu Odrodzenia Polski.
Zmarła 19 lutego 1986 r. w Lublinie, pochowana została na cmentarzu komunalnym na Majdanku (kwatera S4Z5/1/26). 
Bibliografia.
 

</doc>
<doc id="4782256" url="https://pl.wikipedia.org/wiki?curid=4782256" title="Team (album)">
Team (album)

Team – debiutancki album studyjny słowackiej grupy rockowej Team wydany na początku 1988 roku przez wydawnictwo Opus. Przygotowywanie materiału do albumu zespół rozpoczął w 1986 roku. Album sprzeda się w nakładzie ok. 250 tys. sztuk. Na albumie znalazły się takie przeboje jak „Nároční”, „Reklama na tich” i „Malá nočná búrka”. Album został nagrany w składzie: Pavol Habera (śpiew), Dušan Antalík (gitara), Ivan Válek (gitara basowa), Milan Dočekal (instrumenty klawiszowe), Ivan Marček (perkusja) i Bohuš Kantor (instrumenty klawiszowe).
W 1989 roku ukazała się wersja albumu z piosenkami w języku esperanto, zatytułowana "Ora Team". Album wydała szwajcarska wytwórnia muzyczna LF-Koop we współpracy ze słowacką wytwórnią Opus. W Internecie opublikowano piosenki wraz z nieoficjalnymi teledyskami, stworzone przez esperantystów. W Słowacji album ukazał się pod nazwą "Team en Esperanto" na kasecie magnetofonowej. Tłumaczeniem piosenek na język esperanto zajął się menadżer zespołu Stano Marček, będący również nauczycielem tego języka i członkiem Akademii Esperanto.

</doc>
<doc id="4782257" url="https://pl.wikipedia.org/wiki?curid=4782257" title="Ichak Adizes">
Ichak Adizes

Ichak Kalderon Adizes (hebr. יצחק קלדרון אדיג'ס, ur. 22 października 1937 r. w Skopje) – amerykańsko-izraelski konsultant biznesowy, były profesor na Uniwersytecie Kalifornijskim w Los Angeles (UCLA) i autor książek z obszaru zarządzania zmianą i transformacji organizacyjnej. Założyciel Adizes Institute i Adizes Graduate School. Twórca Metodologii Adizesa, którą opracował dzięki połączeniu teorii zarządzania z doświadczeniem, które nabył podczas doradzania dyrektorom, menedżerom oraz właścicielom firm i organizacji.
Doradzał takim firmom jak: The Coca-Cola Company, Domino’s Pizza, Northrop Corporation, General Electric.
Młodość i emigracja.
Urodził się 22 października 1937 r. w Skopje. Podczas okupacji Macedonii przez siły Państw Osi, Ichak wraz z innymi członkami jego rodziny, został zesłany do fabryki tytoniu „Monopol”, która pełniła rolę obozu przejściowego. Osadzeni tam Żydzi byli wysyłani do obozu zagłady w Treblince. Ojciec Ichaka przekupił łapówką bułgarskiego urzędnika, dzięki czemu ocalił siebie, Ichaka i swoją żonę przed śmiercią. Po opuszczeniu obozu, znaleźli schronienie w Albanii, podając się za muzułmanów. Historia rodziny Adizesów została przedstawiona w filmie dokumentalnym zatytułowanym "I Want To Remember, He Wants To Forget".
W 1948 r. Ichak Adizes przeprowadził się z rodziną do Izraela, gdzie służył w Siłach Obronnych Izraela. Po ukończeniu studiów licencjackich na Uniwersytecie Hebrajskim w Jerozolimie przeniósł się do Stanów Zjednoczonych. W 1963 r. uzyskał stopień doktora w dziedzinie biznesu na Uniwersytecie Columbia.
Kariera.
W ramach rozprawy doktorskiej w 1966 r. badał potencjalne zalety i wady, a także różnice występujące pomiędzy jugosłowiańskim systemem zarządzania, opartym na demokracji przemysłowej, a systemem amerykańskim – „odgórnym”. Wtedy narodził się pomysł opracowania Metodologii Adizesa.
W latach 1967–1982 piastował stanowisko profesora na UCLA. Ponadto wykładał na Uniwersytecie Stanforda, Uniwersytecie Telawiwskim, Uniwersytecie Hebrajskim w Jerozolimie i Uniwersytecie Columbia jako profesor wizytujący. W tym samym okresie, równolegle do swojej działalności na uczelni, doradzał różnym firmom – jedną z takich organizacji była Northrop Corporation.
W 1982 r. zrezygnował ze stanowiska profesora i założył Adizes Institute.
Metodologia Adizesa.
Adizes wykorzystywał swoją wiedzę na temat zarządzania, aby pomagać firmom, które zatrudniały go jako konsultanta biznesowego. Doradzając tym organizacjom, weryfikował swoje własne koncepcje dotyczące zarządzania. Owocem tej pracy było opracowanie teorii o przewidywalnych i powtarzalnych problemach, zjawiskach, zależnościach, a także o ich rozwiązaniach, które występują we wszystkich organizacjach. Metodologia Adizesa jest zbiorem teorii, zasad postępowania i narzędzi do rozwiązywania problemów, którą stosuje Adizes Institute, doradzając swoim klientom.
Cykl Życia Organizacji.
Metodologia zakłada, że wszystkie organizacje, systemy, a nawet organizmy mają swój cykl życia, który dzieli się na poszczególne etapy. W Cyklu Życia Organizacji wg Adizesa występują następujące fazy rozwoju: Zaloty, Niemowlęctwo, Dawaj-Dawaj, Dojrzewanie, Wczesny Etap Rozkwitu, Późny Etap Rozkwitu; oraz fazy, w których dany system lub organizacja nie rozwija się, zmierzając tym samym do końca swojego życia: Romans, Umieralność Niemowląt, Pułapka Założyciela lub Pułapka Rodzinna, Rozwód, Upadek, Arystokracja, Salem, Biurokracja i Śmierć.
Przejście do następnego etapu stawia organizację lub system przed nowymi problemami, które wymagają porzucenia niektórych zachowań i nauczenia się nowych. Metodologia Adizesa określa, jakie problemy mogą wystąpić na każdym z etapów i dzieli je na normalne i anormalne.
Przykładem problemu normalnego jest niewielka ilość zasad i procedur w młodej firmie (na etapie Niemowlęctwa). Jeśli na tym samym etapie organizacja wprowadzi dużo zasad, procedur i stworzy strukturę organizacyjną, to wówczas będzie miała do czynienia z problemem anormalnym.
Role Zarządzania (PAEI).
W Metodologii Adizesa istnieją cztery role zarządzania, których nazwa kryje się pod akronimem "PAEI":
Zdaniem dr. Adizesa, w każdej organizacji lub systemie muszą być wypełniane wszystkie cztery role, aby mogła być skuteczna i wydajna krótkoterminowo i długoterminowo. Role zarządzania są przez niego przyrównane do witamin – niedobór jakiejkolwiek roli spowoduje przewidywalne i powtarzalne „choroby”, które można wyleczyć przez uzupełnienie brakujących ról (podobnie jak suplementowanie witamin w ludzkim organizmie).
Role "PAEI" nie są ze sobą kompatybilne, dlatego bardzo rzadko zdarza się, że jedna osoba potrafi pełnić wszystkie jednocześnie.
Jeśli menedżer w ogóle nie wykonuje jakiejkolwiek z ról "PAEI," oznacza to, że jego styl zarządzania jest nieodpowiedni ("Mismanagement Style"); skrajne style zarządzania, w których dana osoba wypełnia wyłącznie jedną rolę, są określane jako:
Wyróżnienia.
W 2017 r. został uznany za jednego z najlepiej komunikujących się liderów przez The Holmes Report (obecnie PRovoke Media). Obok niego, wyróżnieni zostali między innymi: Steve John (McKinsey), Keith Weed (Unilever) i Jonathan Ive (Apple).
W 2019 r. HR Tech Outlook wymienił jego organizację – Adizes Institute – w rankingu dziesięciu najlepszych firm konsultingowych, doradzających w dziedzinie zarządzania zmianą.

</doc>
<doc id="4782260" url="https://pl.wikipedia.org/wiki?curid=4782260" title="Quebrada de Humahuaca">
Quebrada de Humahuaca

Quebrada de Humahuaca – obszar obejmujący dolinę rzeki Rio Grande oraz okoliczne góry i obszary położony w prowincji Jujuy w Argentynie. Wpisany na listę światowego dziedzictwa UNESCO pod numerem 1116. Quebrada de Humahuaca położona jest pomiędzy wysokim płaskowyżem Puna na zachodzie, a wschodnimi wilgotnymi, ciepłymi terenami leśnymi ciągnącymi się wzdłuż wschodnich zboczy Andów od Peru przez Boliwię do północnej Argentyny zwanymi Yungas. Doliną rzeki Rio Grande biegnie także wpisany na listę UNECO ważny szlak kulturowy Qhapac Ñan. Quebrada de Humahuaca rozciąga się na przestrzeni około 155 km od źródeł Rio Grande w departamencie Cochinoca na wysokim zimnym płaskowyżu Andów w okolicach miejscowości Tres Cruces w departamencie Humahuaca do jej dopływu Rio León w okolicach miejscowości León w departamencie Doctor Manuel Belgrano. 
Dolina stanowi od około 10 tysięcy lat ważny trakt łączący wysokogórskie zimne tereny Andów z rozległymi równinami o umiarkowanym klimacie południowo-wschodniej Ameryki Południowej. Charakteryzuje się prawie niezmienionym przez człowieka środowiskiem naturalnym, w którym jednak widoczne są setki stanowisk archeologicznych. Świadczą one o tym, że dolina Quebrada de Humahuaca była używana jako główny szlak handlowy od czasów prehistorycznych. O jej liczącym ponad 100 wieków znaczeniu dla kultury świadczą liczne stanowiska od okresu późnego paleolitu, wczesnego neolitu, okresu prekolumbijskiego, Imperium Inków poprzez hiszpańskie miasta, osady i misje do miejsc związanych z walką i uzyskaniem niepodległości Argentyny. Jednym z najciekawszych stanowisk archeologicznych w dolinie jest stanowisko w Coctaca. Obszar pól tarasowych należących do kultury Omaguaca rozciągał się na kilka kilometrów i według szacunków służył jako zaopatrzenie dla populacji liczącej około 10 tysięcy. Kolejnym ważnym stanowiskiem w Quebrada de Humahuaca jest Pucará de Tilcara. Znajdujące się około kilometra od miejscowości Tilcara wzgórze położone w dolinie rzeki Rio Grande. Stanowisko zostało odkryte w 1903 roku, a zrekonstruowane w latach pięćdziesiątych XX wieku.

</doc>
<doc id="4782265" url="https://pl.wikipedia.org/wiki?curid=4782265" title="Criminals Hall of Fame">
Criminals Hall of Fame

The Criminals Hall of Fame Wax Museum – gabinet figur woskowych poświęcony znanym kryminalistom, istniejący w latach 1977-2014 w Ontario i promowany jako "Galeria Sławy Kryminalistów".
Historia.
Temat muzeum został wybrany w wyniku ankiety przeprowadzonej przez dwóch braci, którzy chcieli stworzyć atrakcję turystyczną w mieście Niagara Falls w kanadyjskiej prowincji Ontario. W tym czasie w Niagara Falls było niewiele atrakcji turystycznych. Gabinet figur woskowych przedstawiających słynnych kryminalistów został założony latem 1977 przy ulicy 5751 Victoria Avenue.
Na początku w muzeum znajdowało się 18 figur woskowych. Z czasem ich liczba wzrosła do ponad 40. Odwzorowani zostali nie tylko słynni kryminaliści, ale także typowe dla nich otoczenia, a niekiedy także osoby z nimi związane. Na przykład na wystawie Johna Wilkesa Bootha znajdował się również zabity przez niego Abraham Lincoln. Muzeum oferowało odwiedzającym również poznanie historii tych przestępców i różne metody egzekucji, takie jak krzesło elektryczne, komora gazowa i powieszenie.
W 1999 figura Adolfa Hitlera została ukradziona z muzeum. Nigdy nie została odnaleziona. Później zastąpiono ją nowszą figurą.
Muzeum zostało zamknięte w 2014, kiedy jego właściciel Don Lombardi postanowił przejść na emeryturę.
W 2016 ponad 30 figur woskowych oraz różne rekwizyty wykorzystywane w muzeum zostały wystawione na lokalnej aukcji w St. Catharines przez Niagara Falls Exchange. Uczestniczyć w niej można było także za pośrednictwem Kijiji oraz Craigslist. Wśród figur wystawionych na aukcji były: Al Capone, John Dillinger, John Wayne Gacy, Ed Gein, Adolf Hitler, Jesse James, Theodore Kaczynski, Charles Manson, Timothy McVeigh i Abraham Lincoln.

</doc>
<doc id="4782266" url="https://pl.wikipedia.org/wiki?curid=4782266" title="Dmitrij Woskobojnikow">
Dmitrij Woskobojnikow

Dmitrij Wiaczesławowicz Woskobojnikow (, ur. 6 marca 1941 w Moskwie, zm. 2 grudnia 2001 tamże) – rosyjski siatkarz, reprezentant Związku Radzieckiego, złoty medalista igrzysk olimpijskich, medalista mistrzostw świata, pucharu świata i mistrzostw Europy.
Życiorys.
Woskobojnikow grał w reprezentacji Związku Radzieckiego w latach 1962–1966. W tym czasie tryumfował na mistrzostwach świata 1962 w ZSRR i zdobył brązowy medal na mistrzostwach Europy 1963 w Rumunii. Wystąpił na igrzyskach olimpijskich 1964 w Tokio. Zagrał wówczas w siedmiu z dziecięciu meczów, a reprezentacja Związku Radzieckiego zajęła 1. miejsce. W 1965 zdobył złoty medal pucharu świata w Polsce, a w następnym roku brązowy medal mistrzostw świata w Czechosłowacji
Był zawodnikiem klubów moskiewskich klubów Trudowyje Riezierwy, Buriewiestnik i CSKA (od 1966). W 1963 i 1966 zdobył mistrzostwo Związku Radzieckiego, a w 1959 i 1967 wicemistrzostwo.
Za osiągnięcia sportowe został w 1990 wyróżniony tytułem Zasłużony Mistrz Sportu ZSRR.
Pochowany na Cmentarzu Wagańkowskim w Moskwie.

</doc>
<doc id="4782268" url="https://pl.wikipedia.org/wiki?curid=4782268" title="Górale Orawscy">
Górale Orawscy

Górale Orawscy, Orawianie () – góralska grupa etnograficzna zamieszkująca Górną Orawę, region znajdujący się częściowo w Polsce, częściowo na Słowacji. Posługują się gwarą orawską. Mimo polskiego pochodzenia, ze względu na uwarunkowania historyczne, prawie wszyscy Górale Orawscy ze Słowacji oraz mała część z Polski mają słowacką świadomość narodową.

</doc>
<doc id="4782270" url="https://pl.wikipedia.org/wiki?curid=4782270" title="Lax (Szwajcaria)">
Lax (Szwajcaria)

Lax – gmina w Szwajcarii, w kantonie Valais, w okręgu Goms.
Gmina została po raz pierwszy wspomniana w dokumentach w 1295 roku jako "Lacx". W 1308 roku gmina została wspomniana jako "Zend Goms Lax".
Demografia.
W Lax w 2018 roku mieszkały 309 osoby. W 2008 roku 13,7% populacji gminy stanowiły osoby urodzone poza Szwajcarią.
W 2000 roku 94,1% mieszkańców mówiło w języku niemieckim, 4,1% mieszkańców w języku serbsko-chorwackim, a 0,7% populacji w języku niderlandzkim. Jedna osoba zadeklarowała znajomość języka włoskiego.
Zmiany w liczbie ludności są przedstawione na poniższym wykresie:

</doc>
<doc id="4782272" url="https://pl.wikipedia.org/wiki?curid=4782272" title="David Labrava">
David Labrava

David M. Labrava (ur. 19 października 1962 w Miami) – amerykański aktor, tatuażysta, były członek Hells Angels.
Wczesne życie.
Labrava urodził się w Miami na Florydzie, młodość spędził w dużej części w Amsterdamie gdzie pracował w salonie tatuażu oraz jako ochroniarz w klubie. Swojego pierwszego Harleya Davidsona dostał w wieku 17 lat. W wieku 14 lat dorabiał jako gotując "chicharrón".
Kariera.
Labrava został zatrudniony jako konsultant techniczny podczas kręcenia "Synów Anarchii", a następnie został obsadzony jako Happy Lowman. Był także współautorem odcinka 10 z sezonu czwartego - jedynego odcinka który kiedykolwiek zdobył wyróżnienie magazynu TIME. 
Jest autorem autobiografii zatytułowanej "Becoming A Son". 
Labrava wyprodukował i wyreżyserował film fabularnym "Street Level" z 2015, w którym wcielił się również w jedną z postaci.
Życie osobiste.
Aktor mieszka ze swoimi psami w Oakland w Kalifornii. Praktykuje buddyzm.
Jego szesnastoletni syn popełnił samobójstwo 5 maja 2018 r. na skutek depresji. Z tego powodu Labrava poprosił wtedy swoich fanów na Instagramie o zwracanie uwagi na stan psychiczny swoich bliskich, ponieważ mogą nie okazywać żadnych objawów depresji.

</doc>
<doc id="4782275" url="https://pl.wikipedia.org/wiki?curid=4782275" title="Sos majonezowy">
Sos majonezowy



</doc>
<doc id="4782279" url="https://pl.wikipedia.org/wiki?curid=4782279" title="Fotograf z Mauthausen">
Fotograf z Mauthausen

Fotograf z Mauthausen (hiszp. "El fotógrafo de Mauthausen") – hiszpański film wojenny z 2018 roku w reżyserii Mar Targarona.
Opis fabuły.
Bohaterem filmu jest dwudziestokilkuletni hiszpański więzień, Francisco Boix, który został pomocnikiem fotografa w obozie koncentracyjnym w Mauthausen. W pierwszych latach wojny Niemcy czują się tak pewnie, że skrupulatnie dokumentują swoje zbrodnie. Francisco wykonuje fotografie więźniów, którzy przybywają do obozu, dokumentuje też codzienne okrutne życie więźniów, a także ich śmierć. Francisco zamierza pokazać całemu światu prawdę o zbrodniach, do jakich dochodzi w obozie koncentracyjnym Mauthausen-Gusen.

</doc>
<doc id="4782280" url="https://pl.wikipedia.org/wiki?curid=4782280" title="Wirginia Mirosławska">
Wirginia Mirosławska

Wirginia Mirosławska (ur. 1961) – polska polonistka i slawistka, dyrektorka Instytutu Polskiego w Bratysławie (1996–2000)
Życiorys.
Pochodzi ze Świętokrzyskiego. Ukończyła polonistykę na Uniwersytecie Łódzkim, gdzie w 1993 obroniła doktorat nauk humanistycznych z językoznawstwa na podstawie napisanej pod kierunkiem Marii Kamińskiej pracy "Nazwy osobowe w metrykach Kazimierza i Lutomierska z XVII i I poł. XVIII wieku". Pracowała jako lektorka języka polskiego w Preszowie oraz na macierzystej uczelni. Od 1996 do 2000 dyrektorka Instytutu Polskiego w Bratysławie w stopniu I sekretarz. Następnie pracowała w wydawnictwie naukowym w Krakowie. Stamtąd wyjechała do Kaliningradu, gdzie uczyła języka polskiego. Następnie została skierowana przez Ministerstwo Nauki i Szkolnictwa Wyższego na Uniwersytecie Wielkotyrnowskim im. Świętych Cyryla i Metodego, gdzie jest lektorką polskiego.
W 2001 uzyskała uprawnienia tłumaczki przysięgłej języka słowackiego.

</doc>
<doc id="4782281" url="https://pl.wikipedia.org/wiki?curid=4782281" title="Stanisław Rowiński">
Stanisław Rowiński

Stanisław Jan Rowiński (ur. 7 marca 1872 w Stanisławowie, zm. 14 grudnia 1952 w Kocborowie) – polski adwokat, działacz społeczny, chóralny i sokoli.
Życiorys.
Początkowo wychowywał się w Oświęcimu u Franciszka Knihinnickiego. Ukończył Gimnazjum św. Jacka w Krakowie. W latach 1889-1894 studiował na Uniwersytecie Jagiellońskim (Wydział Prawa). Był w tym czasie czynnym śpiewakiem założonego Krakowskiego Chóru Akademickiego, z którym był związany również w latach późniejszych (w 1935 zorganizował pierwszy jubileusz tego chóru). Po studiach praktykował w Krakowie jako adwokat i cieszył się w tym zawodzie dużym uznaniem. W 1914 został na krótko zmobilizowany do armii austriackiej, gdzie służył w artylerii. Był ostatnim przed wybuchem II wojny światowej dziekanem Rady Adwokackiej w Krakowie, jak również wiceprezesem Związku Adwokatów Polskich. W 1938 (jako jedyny Polak w historii) był prezesem Międzynarodowego Związku Adwokatów. Oprócz tego sprawował mandat radnego miasta Krakowa oraz był prezesem krakowskiego "Sokoła" w latach 1919-1931. Piastował też stanowisko wiceprezesa Bractwa Kurkowego. W czasie wojny został mianowany przez władze okupacyjne komisarycznym zarządcą adwokatury krakowskiej. W tym czasie (od 1941) współpracował z tajną Śląsko-Krakowską Radą Adwokacką. W 1945, po odwołaniu ze stanowiska przez władze komunistyczne, wyjechał z Krakowa i zamieszkał w pomorskim Kocborowie. W tamtejszym szpitalu psychiatrycznym pracował jego syn Władysław (lekarz). W Kocborowie zmarł i został pochowany, jednak ekshumowano go i 12 kwietnia 2017 pochowano na krakowskim cmentarzu Rakowickim.
Publikacje.
Był autorem artykułów i rozpraw na temat sokolstwa, a także współzałożycielem czasopisma "Przegląd Gimnastyczny". Niektóre z jego rozpraw, to m.in.:
Rodzina.
Jego żoną była Helena z Kamieńskich, z którą miał dwóch synów: Władysława (ur. 1906) i Tadeusza (ur. 1905). Władysław był lekarzem psychiatrą, który zamieszkał we Wrocławiu, a Tadeusz lekarzem stomatologiem, który po pobycie w Kocborowie wyjechał z Polski i osiadł w Los Angeles.

</doc>
<doc id="4782283" url="https://pl.wikipedia.org/wiki?curid=4782283" title="Bożena Wziętek">
Bożena Wziętek

Bożena Wziętek (ur. 17 czerwca 1944 w Bożejowicach) – polska strzelczyni, mistrzyni świata.
Zawodniczka WKS Śląska Wrocław. Była medalistką mistrzostw Polski, została m.in. wicemistrzynią Polski w karabinie pneumatycznym w roku 1970, przegrywając jedynie z Bogumiłą Stawowską.
Jedyny medal mistrzostw świata wywalczyła na turnieju w 1966 roku w Wiesbaden w zawodach drużynowych. Wraz z Eulalią Zakrzewską i Barbarą Kopyt zdobyła złoty medal w karabinie standardowym leżąc z 50 metrów (jej wynik – 576 punktów, był najsłabszym rezultatem polskiej drużyny). Jest to jej jedyny medal osiągnięty na mistrzostwach świata lub Europy (zarówno w kategorii seniorek jak i juniorek).

</doc>
<doc id="4782286" url="https://pl.wikipedia.org/wiki?curid=4782286" title="Skóra (piosenka)">
Skóra (piosenka)

Skóra – piosenka zespołu Aya RL z 1984 roku, którą wydano na reedycji albumu "Aya RL" (1985) w 1991 roku.
Z czasem utwór zyskał dużą popularność i zdobył wysokie miejsca polskich list przebojów, choć przyniósł błędny wizerunek zespołu, który nie miał na celu nagrywania popularnych, młodzieżowych hitów. Na Liście Przebojów Trójki piosenka była 32 tygodnie, z czego 4 na 1. miejscu (notowania 121–124).
Remiks utworu wykonał na gitarze Zbigniew Hołdys.
Cover utworu nagrał Stachursky w 2010 roku na swojej płycie "Wspaniałe polskie przeboje 2".

</doc>
<doc id="4782287" url="https://pl.wikipedia.org/wiki?curid=4782287" title="Likouala (rzeka)">
Likouala (rzeka)

Likouala – rzeka o długości 480 km w północno-zachodnim Kongu, prawy dopływ rzeki Kongo. Wzdłuż biegu rzeki leży wiele terenów bagiennych i podmokłych. Głównymi dopływami są: Kouyou, Mambili, Lengouè. Rzeka na odcinku ok. 210 km, między Mossaką a Ntokou jest żeglowna (4-5 dni rejsu do stołecznego Brazzaville).
Właściwości fizyko-chemiczne:

</doc>
<doc id="4782290" url="https://pl.wikipedia.org/wiki?curid=4782290" title="Władysław Szulczewski">
Władysław Szulczewski



</doc>
<doc id="4782291" url="https://pl.wikipedia.org/wiki?curid=4782291" title="Źródełko Młodości">
Źródełko Młodości



</doc>
<doc id="4782301" url="https://pl.wikipedia.org/wiki?curid=4782301" title="Karol Chodkiewicz (strzelec)">
Karol Chodkiewicz (strzelec)

Karol Chodkiewicz (ur. 7 grudnia 1932 w Będkowie) – polski strzelec, medalista mistrzostw świata.
Był zawodnikiem Legii Warszawa, jego trenerem był Marian Turczyn. 
Chodkiewicz zdobył brązowy medal w pistolecie dowolnym z 50 metrów drużynowo na mistrzostwach świata w 1970 roku (wraz z Rajmundem Stachurskim, Pawłem Małkiem i Zbigniewem Fedyczakiem). Osiągnął 554 punkty, co było najlepszym wynikiem w polskiej drużynie. Rok później Chodkiewicz został drużynowym mistrzem Europy w strzelaniu z pistoletu pneumatycznego (skład drużyny był prawie taki sam, w miejsce Fedyczaka startował Wacław Hamerliński). Zdobył 382 punkty – lepszy wynik w drużynie miał jedynie Stachurski. 
W 1971 został wicemistrzem Polski w strzelaniu z pistoletu pneumatycznego.
Był zawodowym podoficerem Wojska Polskiego.

</doc>
<doc id="4782302" url="https://pl.wikipedia.org/wiki?curid=4782302" title="Stadion Sportowy im. Henryka Witkowskiego w Dębnie">
Stadion Sportowy im. Henryka Witkowskiego w Dębnie

Stadion Sportowy im. Henryka Witkowskiego w Dębnie – wielofunkcyjny stadion znajdujący się w Dębnie. Na tym obiekcie rozgrywają mecze piłkarze Dębu Dębno. Obiektem zarządza Ośrodek Sportu i Rekreacji w Dębnie.
Położenie.
Stadion położony jest przy ulicy Gorzowskiej w Dębnie, w północno-wschodniej części miasta, w kompleksie leśnym. Nieopodal stadionu, od strony północnej, przebiega ulica Myśliborska, która stanowi część drogi krajowej nr 23, a także linia kolejowa.
Historia.
Przed drugą wojną światową w miejscu dzisiejszego stadionu istniał plac sportowy. Obiekt powstał po wojnie i od początku służył piłkarzom Dębu Dębno. Od 2000 roku stadion nosi imię Henryka Witkowskiego, inicjatora Maratonu Dębno.
W 2021 roku wyremontowano trybuny i zainstalowano nowe krzesełka. Na lata 2022–2023 zaplanowano przebudowę obiektu, w wyniku której zostanie położona tartanowa, czterotorowa (sześć na prostej) bieżnia lekkoatletyczna wraz z infrastrukturą techniczną i oświetleniem terenu.
W sezonie 1975/1976 obiekt gościł występy Dębu w II lidze. Na inaugurację rozgrywek 10 sierpnia 1975 roku „Biało-Zieloni” zagrali z Motorem Lublin – mecz przyciągnął rekordową frekwencję na stadionie – 7000 widzów. 
Wysokie frekwencje w sezonie 1975/1976 padały również podczas meczów z Polonią Warszawa – 5 tysięcy, Lechią Gdańsk, Avią Świdnik i Olimpią Poznań – 4 tysiące, Zawiszą Bydgoszcz – 3,5 tys. , Jagiellonią Białystok, Ursusem Warszawa, Stalą Stocznią Szczecin, Bałtykiem Gdynia i Polonią Bydgoszcz – 3 tysiące, Arką Gdynia – 2,5 tys..
W sezonie 1970/1971 Pucharu Polski Dąb zagrał tutaj w 1/16 finału z Zagłębiem Sosnowiec. Mecz przyciągnął 3 tys. widzów. 15 września 1993 roku mecz Dębu ze Ślęzą Wrocław w 1/32 finału Pucharu Polski zgromadził 2 tys. kibiców. 
W 1978 (Celuloza Kostrzyn 1:0 (pd.) Dąb), 1985 (Lubuszanin Drezdenko 1:1 (k. 4:2) Dąb), 1987 (SHR Wojcieszyce 0:0 (k. 5:4) Dąb) i w 1996 roku (Lubuszanin Drezdenko 1:0 Polonia Słubice, widzów 1200) rozegrano tutaj finał Pucharu Polski na szczeblu województwa gorzowskiego, z kolei w 1993 roku rozegrano tu rewanżowy mecz finałowy, w którym Dąb pokonał Polonię Lipki Wielkie 2:1.
25 maja 1978 roku odbył się tutaj mecz juniorskich reprezentacji Polski i NRD. Na boisku padł remis 1:1, a mecz przyciągnął 4000 widzów. W lipcu 1980 r. stał się on jedną z aren piłkarskiego turnieju czterech państw juniorów do 18 lat, organizowanego na terenie ówczesnego województwa gorzowskiego. W ramach turnieju 16 lipca 1980 roku na dębnowskim stadionie rozegrano mecz pomiędzy Polską a Danią, który wygrała reprezentacja gości 6:1. Spotkanie przyciągnęło 3000 widzów.
24 maja 2008 roku na stadionie odbył się mecz 32 kolejki IV ligi zachodniopomorskiej Dąb – Pogoń Szczecin, który zgromadził 2500 kibiców.

</doc>
<doc id="4782308" url="https://pl.wikipedia.org/wiki?curid=4782308" title="Józef Botwin">
Józef Botwin

Józef Botwin (ur. 24 stycznia 1946 w Warszawie lub we Lwowie) – polski strzelec, mistrz świata.
Był zawodnikiem Gwardii Warszawa, jego trenerem był Sylwester Krodowski.
Kariera sportowa.
Jedyny medal mistrzostw świata Botwin wywalczył na turnieju w 1974 roku w zawodach drużynowych. Wraz z Eugeniuszem Pędziszem, Andrzejem Sieledcowem i Henrykiem Górskim zdobył złoty medal w karabinie dowolnym klęcząc z 300 metrów (jego wynik – 385 punktów, był najlepszym rezultatem polskiej drużyny). Jest to jego jedyny medal osiągnięty na mistrzostwach świata lub Europy (zarówno w kategorii seniorów jak i juniorów). Indywidualnie zajął w tej samej konkurencji czwarte miejsce.
W 1967 został mistrzem Polski w konkurencji kbks-5 (karabinka małokalibrowego), w 1969 w konkurencji kbd-1 (karabinu dowolnego).

</doc>
<doc id="4782310" url="https://pl.wikipedia.org/wiki?curid=4782310" title="Regional at Best (album Twenty One Pilots)">
Regional at Best (album Twenty One Pilots)

Regional at Best (skracane do RaB) - drugi album studyjny amerykańskiego duetu muzycznego Twenty One Pilots, wydany 8 lipca 2011 roku. Część utworów było później nagrane i wydane ponownie na albumie Vessel z 2013 roku.
Historia.
Krótko po tym, jak Nick Thomas i Chris Salih opuścili zespół, perkusista Josh Dun dołączył do Tylera Josepha, tworząc obecny skład zespołu. Album został wydany niezależnie w dniu 8 lipca 2011 roku w formacie cyfrowym i CD. Towarzyszył mu bezpłatny koncert w New Albany High School.
Styl albumu.
Po zmianie składu zespół drastycznie zmienił swoje brzmienie. Pierwszy album utrzymany był w klimacie rocka alternatywnego, gdy styl Regional at Best skomponowany jest w koncepcji pop rocka, indietronici i synth popu.
Wstrzymanie produkcji.
Po podpisaniu umowy z Fueled by Ramen w 2012 roku postanowiono o wstrzymaniu produkcji Regional at Best. Album został wycofany wraz z wydaniem Vessel i nie jest już dostępny cyfrowo ani fizycznie (jedynie niektóre usługi przesyłania strumieniowego nadal posiadają album). Kopie fizyczne są obecnie bardzo trudne do znalezienia.

</doc>
<doc id="4782312" url="https://pl.wikipedia.org/wiki?curid=4782312" title="Element Hotels">
Element Hotels

Element Hotels (do 2016 Element by Westin) – amerykańska sieć hotelowa należąca do grupy Marriott International. Powstała w 2006. Pierwszy hotel otwarto w 2008 w Lexington, w stanie Massachusetts. Do sieci należy 87 hoteli z łącznie 12 558 pokojami (31 grudnia 2021).
Hotele.
Do sieci należą 102 hotele na całym świecie, w tym jeden hotel w Europie. W Polsce hotele Element nie występują (27 luty 2023).

</doc>
<doc id="4782313" url="https://pl.wikipedia.org/wiki?curid=4782313" title="Element by Westin">
Element by Westin



</doc>
<doc id="4782314" url="https://pl.wikipedia.org/wiki?curid=4782314" title="Turystyka modowa">
Turystyka modowa

Turystyka modowa to rodzaj turystyki kulturowej, który opiera się na zainteresowaniu modą. Polega na podróżowaniu do miejsc związanych z historią mody, wytwarzaniem mody lub prezentujących jej różne aspekty, w celu doświadczania i poznawania mody. Wiąże się z uczestnictwem w festiwalach i wydarzeniach modowych, jak również z odwiedzaniem muzeów i sklepów.
Definicje turystyki modowej.
Turystyka modowa opisywana jest również jako niszowy segment rynku, rozwinięty z trzech głównych sektorów turystyki, chodzi tu o turystykę kreatywną, kulturową oraz zakupową. Definiowana jest jako interakcja między organizacjami marketingu miejsc docelowych ("Destination Marketing Organizations"), stowarzyszeniami handlowymi, dostawcami turystyki i społecznościami przyjmującymi, z osobami podróżującymi i odwiedzającymi określone miejsce w celach biznesowych lub wypoczynkowych, aby cieszyć się, eksperymentować, studiować, odkrywać, handlować, komunikować się i konsumować modę. Turystyka modowa w tym przypadku łączona jest z rozwojem lokalnych, regionalnych lub narodowych programów politycznych i handlowych.
Jennifer Craik wychodzi od samego pojęcia mody definiując zjawisko turystyki modowej. Nazywa modę „obliczem globalnej wioski”, tworem o wielu twarzach. Twarze te nakładają się na siebie i tworzą siatki. Moda w tym wypadku jest przekaźnikiem wielu wiadomości, takich jak: tożsamość kulturowa, marki globalne, lokalne, odrębność, uniwersalność stylu, autentyczność, tradycja kulturowa, rękodzieło. Turyści wchłaniają te wiadomości prawie nieświadomie. To, jak turysta przetworzy te informacje, wpłynie na podejmowane przez niego decyzje. Finalnie świat mody łączy się ze światem turystyki, a coraz bardziej niszowy gatunek turystyki modowej staje się nieodłączną częścią przemysłu turystycznego, gdy turystyka stała się dodatkiem do przemsłu mody. Moda i turystyka służą tworzeniu marzeń i obrazów inności, w których konsumenci mogą podróżować do wyśnionego miejsca. Turystyka modowa to logiczne udoskonalenie tkania snów.
Krótsza definicja turystyki modowej brzmi, iż jest to zjawisko, w którym ludzie podróżują i przebywają poza ich zwykłym środowiskiem, aby cieszyć się, doświadczać i ewentualnie konsumować modę.
Turystyką modową jest podróżowanie z jednego do drugiego miejsca w celu zakupu lub oglądania mody.

</doc>
<doc id="4782393" url="https://pl.wikipedia.org/wiki?curid=4782393" title="Andrzej Kalisz">
Andrzej Kalisz

Andrzej Kalisz (ur. 18 marca 1953 w Kłodzku) – polski polityk, ekonomista i działacz partyjny, doktor nauk ekonomicznych, były wicewojewoda wrocławski.
Życiorys.
Syn Stanisława i Henryki. Absolwent Wydziału Informatyki i Zarządzania Politechniki Wrocławskiej, obronił doktorat nauk ekonomicznych i został nauczycielem akademickim. Działał w PZPR, będąc m.in. starszym instruktorem i specjalistą. Zajmował też stanowisko kierownika kancelarii I sekretarza Komitetu Wojewódzkiego PZPR we Wrocławiu i szefa partyjnej komórki w dzielnicy Stare Miasto.
W III RP był m.in. prezesem spółki wodno-budowlanej. Związał się z SLD, w 1994 i 1998 wybierano go do rady miejskiej Wrocławia. Od 23 stycznia 1995 do 20 listopada 1997 zajmował stanowisko wicewojewody wrocławskiego. W ramach pełnionej funkcji latem 1997 kierował Wojewódzkim Komitetem Przeciwpowodziowym, podjął wbrew wojewodzie decyzję o niewysadzaniu wału w Łanach w związku z protestami mieszkańców. W 2004 kandydował do Parlamentu Europejskiego z ramienia Socjaldemokracji Polskiej. Od 1997 zasiadał w zarządzie Związku Pracodawców Dolnego Śląska (części Pracodawców RP), od 2009 do 2015 jako jego przewodniczący. Od 2003 do 2020 należał do Wojewódzkiej Komisji Dialogu Społecznego.
Odznaczony Krzyżem Kawalerskim Orderu Odrodzenia Polski (2002). W 1997 otrzymał Złoty Krzyż Zasługi.

</doc>
<doc id="4782397" url="https://pl.wikipedia.org/wiki?curid=4782397" title="Mirvarid Dilbazi">
Mirvarid Dilbazi

Mirvarid Paşa qızı Dilbazi (ur. 12 sierpnia 1912 w Musaköy, zm. 12 lipca 2001 w Baku) – azerska poetka i tłumaczka, jedna z najwybitniejszych przedstawicielek literatury azerskiej XX wieku.
Życiorys.
Mirvarid Dilbazi urodziła się 12 sierpnia 1912 roku w niewielkiej wiosce Musaköy (obecnie Xanlıqlar) niedaleko miasta Qazax w rodzinie Paşy i Cəvahir Dilbazich. Jej obaj dziadkowie, Hacı Rəhim i Əbdürəhman Dilbazi, byli poetami. Po śmierci ojca rodzina zamieszkała w pobliskiej miejscowości Daş Salahlı, gdzie Mirvarid i jej starsza siostra Yaqut uczęszczały do szkoły wiejskiej. W 1921 roku siostry zostały przeniesione do szkoły w Baku.
Mirvarid Dilbazi studiowała w Azerbejdżańskim Instytucie Pedagogicznym na wydziale języka i literatury. Po ukończeniu studiów przez dwa lata pracowała jako nauczycielka w mieście Quba. Po powrocie do Baku pracowała w latach 1934–1938 w Azerbejdżańskiej Akademii Nauk, a następnie w latach 1938–1940 w Państwowym Wydawnictwie Azerbejdżanu „Azərnəşr”.
W 1928 roku opublikowała swój pierwszy wiersz "Qadınların hüriyyəti", który poświęcony był emancypacji kobiet. Pierwszy tom "Bizim səsimiz" wydała w 1934 roku. Między 1920 a 1930 roku rozpoczął się proces zwiększania roli kobiet w życiu społecznym i polityce, a także rozluźniły się wymogi odnośnie do noszenia czadorów. Kolejnym krokiem była walka z analfabetyzmem i dostępem kobiet do edukacji. Wiersze napisane przez poetkę pod koniec lat dwudziestych XX wieku, odnosiły się właśnie do nowego stylu życia kobiet z Azerbejdżanu. W czasie II wojny światowej wydała siedem tomów wierszy, z których sześć poświęciła sprawom narodowym.
Mirvarid Dilbazi jest jedną z najwybitniejszych przedstawicielek literatury azerbejdżańskiej XX wieku. Pisała także wiersze dla dzieci i przetłumaczyła na azerski dzieła m.in. Nizamiego, Chaghaniego Afzaluddina, Ali Szera Nizamaddina Nawoi, Aleksandra Puszkina, Tarasa Szewczenki, Samuiła Marszaka, Siergieja Michałkowa i innych poetów.
W 1979 roku jako pierwsza kobieta w historii kraju otrzymała honorowy tytuł Ludowego Poety Azerbejdżanu. W 1998 roku prezydent İlham Əliyev przyznał jej order „İstiqlal” (Niepodległości).

</doc>
<doc id="4782400" url="https://pl.wikipedia.org/wiki?curid=4782400" title="Zbigniew Starczewski">
Zbigniew Starczewski

Zbigniew Henryk Starczewski (ur. 16 marca 1946 w Częstochowie, zm. 20 kwietnia 2020) – polski specjalista w dziedzinie budowy i eksploatacji maszyn, nauczyciel akademicki, profesor Politechniki Warszawskiej.
Życiorys.
Wykształcenie, praca naukowa i zawodowa.
W 1960 w Warszawie ukończył Szkołę Podstawową, a pięć lat później Technikum Radiowe im. Marcina Kasprzaka. Od 1965 do 1966 pracował jako laborant w Katedrze Maszynoznawstwa i Elementów Maszyn na Wydziale Komunikacji Politechniki Warszawskiej. W 1971 został magistrem inżynierem na Wydziale Maszyn Roboczych i Pojazdów PW i został asystentem na tym wydziale. W 1977 obronił doktorat i został adiunktem Wydziale Samochodów i Maszyn Roboczych PW. W 1991 na podstawie pracy "Modelowanie i analiza dynamiczna czopa w łożysku ślizgowym" uzyskał stopień doktora habilitowanego. W 1996 uzyskał tytuł profesora nadzwyczajnego, a w 2003 profesora zwyczajnego. 
Od 1996 do 1999 i od 2005 do 2010 (ponownie wybrany w 2008, zrezygnował w trakcie kadencji) był prodziekanem Wydziału Samochodów i Maszyn Roboczych Politechniki Warszawskiej. Był związany z Instytutem Podstaw Budowy Maszyn WSiMR PW.
Był specjalistą od automatyki, dynamiki maszyn, teorii maszyn i mechanizmów, dynamiki układów łożyskowych, teorii drgań (układy dyskretne, ciągłe, drgania nieregularne i chaotyczne).
Uczestniczył w licznych kongresach i konferencjach naukowych w kraju i zagranicą, podczas których wygłaszał referaty.
Przez wiele lat był związany z Siecią Badawczą Łukasiewicz – Instytutem Mechanizacji Budownictwa i Górnictwa Skalnego. W Instytucie pracował na różnych stanowiskach, a od 2017 do kwietnia 2020 był dyrektorem naczelnym.
Śmierć i pogrzeb.
Zmarł po długiej i ciężkiej chorobie 20 kwietnia 2020. Osiem dni później po mszy w kościele Dobrego Pasterza został pochowany w kwaterze katolickiej na cmentarzu prawosławnym na warszawskiej Woli.
Rodzina.
Był żonaty, miał syna i córkę.
Publikacje.
Był autorem artykułów, które zostały opublikowane w czasopismach krajowych i zagranicznych, w takich jak: „Archiwum Budowy Maszyn” (czasopismo PAN), „Mechanika Teoretyczna i Stosowana”, „Tribologia”, „Zagadnienia Eksploatacji Maszyn” oraz autorem i współautorem publikacji książkowych:

</doc>
<doc id="4782401" url="https://pl.wikipedia.org/wiki?curid=4782401" title="Piotr Niedzielski">
Piotr Niedzielski

Piotr Niedzielski (ur. 12 stycznia 1991 w Poznaniu) – polski zawodnik mieszanych sztuk walki (MMA) oraz zapaśnik walczący w stylu klasycznym. Były mistrz Babilon MMA w wadze lekkiej. Od 10 marca 2022 jest zawodnikiem Bellator MMA.
Życiorys.
Przygodę ze sportem zaczął w wieku 11 lat w zapaśniczym klubie sportowym Sobieski Poznań. Po 8 latach rozpoczął treningi MMA w klubie Gamenes Team Poznań, dzięki czemu zadebiutował w zawodowych starciach w tej formule. Następnie w klubie Ankos MMA, a aktualnie trenuje w klubie Czerwony Smok. Niedzielski jest wielokrotnym medalistą Mistrzostw Polski oraz turniejów rangi międzynarodowej w zapasach.
Kariera MMA.
Wczesna kariera.
Niedzielski zawodowy debiut zaliczył 25 kwietnia 2010 na gali "RDP – K-1 Against Drugs", gdzie zwyciężył walkę w pierwszej rundzie, poddając Mikołaja Żukowskiego gilotyną.
W drugiej walce wziął udział w turnieju Areny Berserkerów wagi lekkiej, przegrywając ćwierćfinałową walkę po dwóch pięciorundowych rundach ze szczecinianinem, Kamilem Gniadkiem.
Kolejne pięć starć wygrał, w tym 3 przez poddania rywali. Dwie następne walki stoczył w Dublinie oraz Bad Vöslau, obie przegrał m.in. z Chorwatem, Luką Jelčiciem i Mołdawianinem, Valeriu Mirceą.
10 grudnia 2016 na gali "Slugfest 9" we Wrześni wygrał przez TKO z Czechem, Martinem Hajtmarem, który nie został dopuszczony przez lekarza do trzeciej rundy, ze względu na rozcięcie nad prawym okiem.
18 lutego 2017 podczas gali "Poznań Fight Night: Mecz Bokserski Polska vs. Niemcy" technicznie znokautował w parterze Kacpra Koziorzębskiego.
W Chorzowie na "Spartan Fight 7" uległ decyzją jednogłośną po trzech rundach Alanowi Langerowi.
14 października 2017 podczas "Gali Sportów Walki w Międzychodzie 8" wygrał jednogłośnie z doświadczonym Litwinem, Sauliusem Buciusem.
Babilon MMA i dwie walki na innych galach.
W 2018 związał się na dłużej z Babilon MMA, jednak w międzyczasie występował na dwóch innych galach.
8 czerwca 2018 na "Babilon MMA 4" wygrał przez TKO z czołowym polskim zawodnikiem wagi półśredniej oraz lekkiej, Mateuszem Zawadzkim, stopując go lewym kopnięciem w okolice korpusu oraz zasypując ciosami w parterze.
27 października 2018 na "Gali Sportów Walki w Międzychodzie 9: Welcome to Hell" poddał w pierwszej odsłonie gilotyną Mateusza Strzelczyka.
W powrocie dla "Babilon MMA", podczas gali z numerkiem 7 pokonał na przestrzeni trzech rund Ukraińca, Aleksandra Gorszecznika.
Równe 4 miesiące później znokautował kopnięciem na korpus Litwina, Ričardasa Vaičysa, walka odbyła się na "Poznań Fight Show Night""."
Trzy następne walki zwyciężał na galach "Babilon MMA". 16 sierpnia 2019 w Pruszkowie podczas "Babilon MMA 9" pokonał na przestrzeni trzech rund niepokonanego przed pojedynkiem Brazylijczyka, Uellitona Silve.
Następnie w Łomży na "Babilon MMA 12" udusił gilotyną w pierwszej rundzie innego zawodnika pochodzącego z kraju Kawy, Marcosa Schmitza. To starcie było oficjalnym eliminatorem do walki o pas.
W grudniu 2020 miał stoczyć walkę dla czesko-słowackiej federacji Oktagon MMA, jednak przeciwnik Niedzielskiego, Ivan Buchinger wypadł z tego starcia. W związku z brakiem znalezienia zastępstwa dla Niedzielskiego, ten także został zdjęty z karty gali "Oktagon 20".
Niedzielski będąc na passie 8 zwycięstw z rzędu, w tym 4 dla organizacji Babilon MMA w kolejnej walce zawalczył o pas mistrzowski wagi lekkiej. Podczas gali "Babilon MMA 24" zdobył ten tytuł, nokautując mocnym lewym Ukraińca, Iwana Wułczina.
Bellator MMA.
W 2022 roku podpisał kontrakt z czołową, amerykańską federacją Bellator MMA. Trzy dni później Niedziela ogłosił, że zmienia kategorię wagową na piórkową. Debiut Niedzielskiego dla nowego pracodawcy odbył się 6 maja 2022 ("Bellator 280") w stolicy Francji, gdzie spotkał się z Portugalczykiem, Pedro Carvalho. Po 15 minutach pojedynku zwyciężył niejednogłośnie na punkty (29-28, 29-28, 28-29).
Oczekiwano, że 18 listopada 2022 w drugiej walce dla Bellator MMA miał zmierzyć się z Brazylijczykiem Killysą Motą, jednak ten nie zgodził się na limit wagowy kategorii piórkowej, w której obecnie walczy Niedzielski. Walka została anulowana.
25 lutego 2023 podczas gali "Bellator 291" w Dublinie przegrał niejednogłośną decyzją sędziowską z Richie Smullenem.

</doc>
<doc id="4782402" url="https://pl.wikipedia.org/wiki?curid=4782402" title="Karpaczów (rejon wyżnicki)">
Karpaczów (rejon wyżnicki)



</doc>
<doc id="4782410" url="https://pl.wikipedia.org/wiki?curid=4782410" title="Śrem (powiat międzychodzki)">
Śrem (powiat międzychodzki)



</doc>
<doc id="4782411" url="https://pl.wikipedia.org/wiki?curid=4782411" title="Duncan Trussell">
Duncan Trussell

Charles Duncan Trussell (ur. 20 kwietnia 1974 w Asheville) – amerykański aktor, aktor głosowy i stand-uper, znany ze swojego podcastu "The Duncan Trussell Family Hour", występów w podcastach "Joe Rogan Experience" i "Joe Rogan Questions Everything" oraz serialu animowanego Netflix ""The Midnight Gospel".
Kariera.
Duncan Trussell to stand-uper, podcaster, scenarzysta i aktor. Pisał teksty oraz pojawił się w dwóch sezonach "Stupidface" produkcji Fuel TV, w "La La Land" produkcji Showtime, w "Nick Swardson's Pretend Time" produkcji Comedy Central oraz obu sezonów serii HBO "Funny or Die Presents"".
Regularnie podróżuje jako komik, ma za sobą występy na festiwalu "Just for Laughs" w Montrealu oraz na festiwalu komediowym Moontower w Austin, TX.
Telewizja.
Jego telewizyjne osiągnięcia obejmują produkcje "MADtv" i "Curb Your Enthusiasm". Był gospodarzem "Thunderbrain", pilota odcinka naukowego dla Comedy Central. Ponadto Duncan pojawił się w "Adventure Time" produkcji Cartoon Network oraz w czterech odcinkach serialu internetowego z serii "Funny or Die" pt. „Tesla &amp; Edison”, „Great Escape”, „Drugs” i „Whistleblowers” a także wystąpił w Comedy Central, odcinku "This is Not Happening". Był konsultantem w sprawach przygotowania tekstów dla Jasona Sudekisa podczas MTV Movie Awards 2011.
Duncan podłożył również głos postaci Dave'a, jednej z trzech ciem, w animowanej produkcji HBO autorstwa Mike'a Luciano i Philip'a Matarese pt. "Animals".
Podcast.
Współprowadził podcast "The Lawender Hour" z Natashą Leggero do stycznia 2012 r. Duncan obecnie jest gospodarzem własnego podcastu: ""The Duncan Trussell Family Hour" (DTFH)". "DTFH" to projekt, w którym Trussell zaprasza gości na luźną, około godzinną rozmowę. Dyskusja różni się znacznie w zależności od gościa, ale często powracające tematy obejmują używanie psychodelików i buddyzm. Wśród zaproszonych gości znajdują się Joe Rogan, Dan Harmon, Joey Diaz, Ram Dass, Tim Ferriss, Lou Barlow, Bert Kreischer, Alex Gray, Rick Doblin, Natasha Leggero, Graham Hancock, Abby Martin, Dr. Drew, Daniele Bolelli oraz Christopher Ryan. Na dzień 25 kwietnia 2020 r. miało miejsce 381 odcinków "DTFH".
The Midnight Gospel.
Wybrane fragmenty z odcinków tego podcastu zostały zaadaptowane do animowanego serialu Netflix pt. "The Midnight Gospel" w reżyserii Pendletona Warda. Główny bohater tej animacji Clancy, podróżuje za pomocą symulatora światów po różnych alternatywnych rzeczywistościach, przeprowadzając rozmowy z napotkanymi postaciami i zadając pytania egzystencjalne, porusza tematy życia, śmierci i wszystkiego pomiędzy.
Życie osobiste.
27 czerwca 2018 r. Trussell ogłosił w podcaście The Joe Rogan Experience, że będzie ojcem. Urodził mu się syn.
14 grudnia 2012 r. Trussell ogłosił, że zdiagnozowano u niego raka jąder. Duncan został skutecznie uleczony z raka.

</doc>
<doc id="4782415" url="https://pl.wikipedia.org/wiki?curid=4782415" title="Fariza Onggarsynowa">
Fariza Onggarsynowa

 
Fariza Onggarsynkyzy Onggarsynowa (; ur. 25 grudnia 1939 w Manaszu, zm. 23 stycznia 2014 w Astanie) – kazachska poetka i tłumaczka, jedna z najwybitniejszych przedstawicielek literatury kazachskiej XX wieku.
Życiorys.
Fariza Onggarsynowa urodziła się 25 grudnia 1939 roku w niewielkiej wiosce Manasz, ok. 50 km na zachód od miasta Gurjew (obecnie Atyrau). Ojciec Farizy, Onggarsyn Imangalijew (1891–1940), zajmował się organizacją przemysłu rybnego w regionie. Matka, Chalima Imangalijewa, znała tradycyjne kazachskie przekazy ustne i władała także językiem arabskim. W 1961 roku Fariza ukończyła studia na wydziale filologicznym na Gurjewskim Uniwersytecie Pedagogicznym. 
W latach 1961-1969 pracowała jako nauczyciel języka kazachskiego i literatury w miejscowości Jerkynkała na przedmieściach Gurjewa. W tym czasie pełniła także funkcję dyrektora szkoły. W 1966 roku zaczęła współpracę z redakcją gurjewskiej gazety „Kommunistyk jengbek”. W latach 1968-1970 współpracowała z dziennikiem „Leninszyl żas”. Od 1970 do 1977 roku pełniła funkcję redaktora gazety republikańskiej „Kazakstan pioniery” (obecnie „Ułan”). W latach 1978-2000 była redaktorem naczelnym magazynu „Pionier” (obecnie „Ak żelken”). W latach 1996-2004 zasiadała w Mażylisie Parlamentu Republiki Kazachstanu.
Fariza Onggarsynowa jest jedną z najwybitniejszych przedstawicielek literatury kazachstańskiej XX wieku. Pierwsze wiersze Onggarsynowej zostały opublikowane w 1958 roku w prasie ogólnorepublikańskiej. Pierwszy tom wierszy wydała w 1966 roku. Wiele jej dzieł zostało przetłumaczonych na języki obce. Przetłumaczyła na język kazachski utwory chilijskiego poety Pabla Nerudy, a także Jewgienija Jewtuszenki i Aleksandra Błoka.

</doc>
<doc id="4782417" url="https://pl.wikipedia.org/wiki?curid=4782417" title="Rozbicie obozu karnego w Solcu nad Wisłą">
Rozbicie obozu karnego w Solcu nad Wisłą

Rozbicie obozu karnego w Solcu nad Wisłą – akcja zbrojna Batalionów Chłopskich, przeprowadzona 28 października 1942 roku, w wyniku której uwolniono 300 junaków z obozu karnego Baudienstu.
Przebieg akcji.
Atak na obóz karny nastąpił 28 października 1942. Akcję przeprowadził oddział Batalionów Chłopskich ze zgrupowania BCh "Ośka" z obwodu iłżeckiego dowodzony przez Władysława Gołąbka. Akcję rozpoczęto od zorganizowania zasadzki, w którą wpadła kolumna junaków wracająca z pracy, eskortowana przez Niemców. Następnie oddział BCh w sile 10 ludzi zaatakował obóz karny Baudienstu. W czasie walki zginęło 6 Niemców, a kilku zostało rannych. Po walce 13 wziętych do niewoli Niemców rozbrojono, a 300 junaków uwolniono. Wśród partyzantów był jeden ranny. W czasie powrotu z akcji w zasadzce zorganizowanej przez Niemców we wsi Świesielice został ranny kolejny partyzant, Jan Wojewódka ps. Mały Jaś. Pozostali dwa partyzanci Jan Sońta ps. "Ośka" i Jan Wdowiak ps. "Ułanek" ostrzeliwując się i używając granatów wydostali się z zasadzki bez uszczerbku. 
Kilka dni po partyzanckim ataku Niemcy zlikwidowali obóz karny w Solcu nad Wisłą.

</doc>
<doc id="4782418" url="https://pl.wikipedia.org/wiki?curid=4782418" title="Bachus i Ariadna (obraz Giovanniego Pittoniego)">
Bachus i Ariadna (obraz Giovanniego Pittoniego)

Bachus i Ariadna – mitologiczny obraz włoskiego malarza Giovanniego Pittoniego, powstały w 1720.

</doc>
<doc id="4782421" url="https://pl.wikipedia.org/wiki?curid=4782421" title="Romanowo (powiat ciechanowski)">
Romanowo (powiat ciechanowski)



</doc>
<doc id="4782422" url="https://pl.wikipedia.org/wiki?curid=4782422" title="Wenus i Mars (obraz Giovanniego Pittoniego)">
Wenus i Mars (obraz Giovanniego Pittoniego)

Wenus i Mars – mitologiczny obraz włoskiego malarza Giovanniego Pittoniego, powstały w 1720.

</doc>
<doc id="4782427" url="https://pl.wikipedia.org/wiki?curid=4782427" title="Madonna i dziecko z dwoma aniołami (obraz Giovanniego Pittoniego)">
Madonna i dziecko z dwoma aniołami (obraz Giovanniego Pittoniego)

Madonna i dziecko z dwoma aniołami (Madonna and Child with two angels) – obraz włoskiego malarza Giambattisty Pittoniego, powstały w latach 1720.

</doc>
<doc id="4782428" url="https://pl.wikipedia.org/wiki?curid=4782428" title="Fryderyk Erdmann Anhalt-Köthen">
Fryderyk Erdmann Anhalt-Köthen



</doc>
<doc id="4782432" url="https://pl.wikipedia.org/wiki?curid=4782432" title="Halowe Mistrzostwa Europy w Lekkoatletyce 1980 – bieg na 1500 m mężczyzn">
Halowe Mistrzostwa Europy w Lekkoatletyce 1980 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Eliminacje zostały rozegrane 1 marca, a bieg finałowy 2 marca 1980. Zwyciężył reprezentant Republiki Federalnej Niemiec Thomas Wessinghage, który był już mistrzem w tej konkurencji w 1975. Wessinghage ustanowił w finale nieoficjalny halowy rekord Europy czasem 3:37,54. Tytułu zdobytego na poprzednich mistrzostwach nie bronił Eamonn Coghlan z Irlandii.
Rezultaty.
Eliminacje.
Rozegrano 2 biegi eliminacyjne, do których przystąpiło 17 biegaczy. Awans do finału dawało zajęcie jednego z pierwszych trzech miejsc w swoim biegu (Q). Skład finału uzupełniło dwóch zawodników z najlepszym czasem wśród przegranych (q).Opracowano na podstawie materiału źródłowego.
Bieg 1
Bieg 2
Finał.
Opracowano na podstawie materiału źródłowego.

</doc>
<doc id="4782434" url="https://pl.wikipedia.org/wiki?curid=4782434" title="Warner Oland">
Warner Oland

Warner Oland (właśc. Johan Verner Ölund; ur. 3 października 1879 w Bjurholm, zm. 6 sierpnia 1938 w Sztokholmie) – szwedzko-amerykański aktor filmowy i teatralny, pracujący głównie w Stanach Zjednoczonych. Najbardziej znany z roli detektywa Charlie Chana.

</doc>
<doc id="4782435" url="https://pl.wikipedia.org/wiki?curid=4782435" title="Halowe Mistrzostwa Europy w Lekkoatletyce 1980 – bieg na 3000 m mężczyzn">
Halowe Mistrzostwa Europy w Lekkoatletyce 1980 – bieg na 3000 m mężczyzn

Bieg na 3000 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu bieg finałowy 2 marca 1980. Zwyciężył reprezentant Republiki Federalnej Niemiec Karl Fleschen, który był już mistrzem w tej konkurencji w 1977. Tytułu zdobytego na poprzednich mistrzostwach nie bronił Markus Ryffel ze Szwajcarii.
Rezultaty.
Finał.
Rozegrano od razu bieg finałowy, w którym wzięło udział 6 biegaczy.Opracowano na podstawie materiału źródłowego.

</doc>
<doc id="4782437" url="https://pl.wikipedia.org/wiki?curid=4782437" title="Koleba pod Borsukiem">
Koleba pod Borsukiem

Koleba pod Borsukiem – schronisko w skale Borsuk w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Znajduje się u południowo-wschodniego podnóża skały Borsuk. Jest to pusta przestrzeń pod okapem tej skały. Otwór znajduje się na poziomie ziemi. Ma szerokość 3,5 m i wysokość 0,6 m. Za otworem ciągnie się coraz niższa pustka o długości 3,5 m. Na jej końcu w głąb skały biegnie ciasny korytarzyk dwumetrowej długości, zakończony niedostępną szczeliną wyprowadzającą na zewnątrz skały.
Jaskinia wytworzyła się w piaskowcu ciężkowickim i jest pochodzenia grawitacyjnego. Powstała w wyniku osiadania ławic piaskowca, a pusta przestrzeń powiększała się wskutek erozji. Schronisko jest w całości widne. Roślin i zwierząt nie zaobserwowano.
Schronisko znane było od dawna. Świadczą o tym znajdujące się w nim śmieci i ślady biwakowania. Po raz pierwszy Zostało zmierzone i opisane w listopadzie 1999 r. przez T. Mleczka (Speleoklub Dębicki). On też wykonał jego plan.

</doc>
<doc id="4782438" url="https://pl.wikipedia.org/wiki?curid=4782438" title="Smukleńcowate">
Smukleńcowate

Smukleńcowate (Berytidae) – rodzina pluskwiaków z podrzędu różnoskrzydłych i nadrodziny Lygaeoidea. Obejmuje ponad 170 opisanych gatunków. Rozprzestrzeniona jest kosmopolitycznie. Owady te są głównie fitofagiczne, ale przynajmniej niektóre uzupełniają dietę żywym i martwym pokarmem zwierzęcym, w tym mszycami.
Morfologia.
Pluskwiaki o ciele długości od 2,3 do ponad 16 mm, zwykle smukłym, wydłużonym i delikatnie zbudowanym. Głowa jest niemal kulistawa do mocno wydłużonej, a tułów i odwłok tworzą zwykle smukły, wydłużony, pałeczkowaty korpus z bardzo długimi, cienkimi, nitkowatymi odnóżami – takim pokrojem przywodzą na myśl poślizgowate lub Emesinae; bardziej zwartą budowę ciała spotyka się u niektórych taksonów z Nowego Świata. Dominuje wśród nich ubarwienie maskujące, żółtawe, żółtawobrązowe, szarobrązowe lub rudobrązowe. Powierzchnia ciała może mieć rozmaite guzki i kolce, a u Berytinae występować może okrywa z jedwabistych szczecinek.
Głowa jest opadająca i podzielona poprzecznym szwem na część przednią i tylną. Przednia zaopatrzona jest w oczy złożone oraz czteroczłonową kłujkę o nasadzie otoczonej parą niewielkich bukuli i często ma wystający ku przodowi nadustek. W części tylnej leżą przyoczka. U Berytinae czoło miewa wyrostek (kolec), którego kształt może być pomocny w oznaczaniu. Długie, czteroczłonowe czułki osadzone są powyżej wysokości środka oka złożonego, na zredukowanych wzgórkach. Pierwszy człon czułków jest silnie wydłużony i u szczytu pogrubiony, drugi krótki i walcowaty, trzeci walcowaty i wydłużony, a czwarty krótki, często wrzecionowaty i nabrzmiały.
Przedplecze ma zarys trapezowaty, niekiedy z brzegami uzbrojonymi w kolce. Jego powierzchnia często jest gęsto punktowana, ale występuje na niej para niepunktowanych zgrubień, dzielących przedplecze na krótszą część przednią zwaną kołnierzem i znacznie dłuższą część tylną. Powierzchnię przedplecza zdobi również żeberko środkowe. Na niewielkiej, trójkątnej tarczce często występują guzki lub kolce, a jej wierzchołek bywa wydłużony w szpic. W rodzinie tej występuje polimorfizm skrzydłowy, ale jest on rzadki i zdecydowana większość gatunków jest długoskrzydła. Półpokrywy form długoskrzydłych są pociągłe i mają trzy żyłki podłużne na przykrywce oraz zwykle pięć żyłek podłużnych na zakrywce. Formy o skróconych skrzydłach w faunie środkowoeuropejskiej cechują się częściową redukcją zakrywki i spłaszczeniem przedplecza. Odnóża mają skierowane ku tyłowi biodra i często zgrubiałe odsiebne części ud. Stopę ich budują trzy człony, a wieńczy para przylg i ząbkowane pazurki. Gruczoły zapachowe zatułowia mają wyraźną zewnętrzną część systemu wyprowadzającego z rozległymi i często nakrytymi pleurytami ewaporatoriami.
Odwłok ma niecałkowicie zesklerotyzowane tergity. Ich części środkowe (mediotergity) są zrośnięte. Wszystkie przetchlinki leżą grzbietowo między wewnętrznymi i zewnętrznymi laterotergitami. Postacie dorosłe mają na trzecim sternicie 3, rzadziej 2 trichobotria. Czwarty sternit ma 3 trichobotria, zaś te od piątego do siódmego po 2. Samice mają całobrzegi sternit siódmy, zredukowane pokładełko, a korpus ich spermateki jest duży i jajowaty lub kulistawy.
Larwy mają ujścia grzbietowych gruczołów zapachowych odwłoka zlokalizowane między tergitami trzecim i czwartym, a u części gatunków także między czwartym i piątym. Zwykle na ich ciele występują szczecinki gruczołowe.
Ekologia i występowanie.
Większość gatunków bytuje na roślinach; liczne związane są z roślinami o gruczołowym owłosieniu. Pozostałe gatunki zamieszkują powierzchnię gruntu. Są to owady głównie fitofagiczne, ale przynajmniej liczne Berytinae uzupełniają swoją dietę żywymi i martwymi stawonogami o niewielkich rozmiarach, np. mszycami. Związane są z roślinami z takich rodzin jak bobowate, bodziszkowate, dyniowate, jasnotowate, psiankowate, szarłatowate, ślazowate, trędownikowate, wiechlinowate i wiesiołkowate.
Rodzina rozprzestrzeniona jest kosmopolitycznie. Metacanthini i Berytinae występują głównie na półkuli wschodniej, w szczególności Berytinini ograniczone są do Palearktyki. Gampsocorini zamieszkują wyłącznie półkulę wschodnią, a Metatropini ograniczone są do Azji Wschodniej. Do półkuli zachodniej ograniczone jest natomiast plemię Hoplinini. W Polsce stwierdzono 8 gatunków z 4 rodzajów (zobacz: smukleńcowate Polski).
Taksonomia i ewolucja.
Takson ten wprowadzony został w 1851 roku przez Franza Xaviera Fiebera pod nazwą Berytidea. W XIX wieku i początkach wieku XX klasyfikowany bywał w obrębie wtykowatych, zwińcowatych i wzdęcielowatych, jednak większość autorów z XX wieku dawała mu rangę odrębnej rodziny. Thomas J. Henry w 1997 roku opublikował wyniki analizy filogenetycznej infrarzędu, według wyników której wchodzą w skład kladu, obejmującego także Ninidae, Malcidae i Colobathristidae, siostrzanego dla wzdęcielowatych.
Rodzina ta obejmuje ponad 170 opisanych gatunków, zgrupowanych w 3 podrodzinach i 9 plemionach:
W zapisie kopalnym smukleńcowate znane są od oligocenu. Z epoki tej pochodzą odnalezione we Francji skamieniałości "Neides oligocenicus" i "Metacanthus (Megalomerium) serratum".

</doc>
<doc id="4782440" url="https://pl.wikipedia.org/wiki?curid=4782440" title="Berytidae">
Berytidae



</doc>
<doc id="4782441" url="https://pl.wikipedia.org/wiki?curid=4782441" title="Halowe Mistrzostwa Europy w Lekkoatletyce 1980 – bieg na 1500 m kobiet">
Halowe Mistrzostwa Europy w Lekkoatletyce 1980 – bieg na 1500 m kobiet

Bieg na 1500 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu bieg finałowy 2 marca 1980. Zwyciężyła reprezentantka Związku Radzieckiego Tamara Koba. Tytułu zdobytego na poprzednich mistrzostwach nie broniła Natalia Mărășescu z Rumunii.
Rezultaty.
Finał.
Rozegrano od razu bieg finałowy, w którym wzięło udział 6 biegaczek.Opracowano na podstawie materiału źródłowego.

</doc>
<doc id="4782443" url="https://pl.wikipedia.org/wiki?curid=4782443" title="Metacanthinae">
Metacanthinae

Metacanthinae – podrodzina pluskwiaków z podrzędu różnoskrzydłych i rodziny smukleńcowatych. 
Morfologia.
Pluskwiaki te mają głowę na przedzie zaokrągloną do niemal ściętej, pozbawioną kolcowatego wyrostka, sterczącego ponad zaustkiem. Ich ubarwienie często odznacza się rozległym, czarnym obrączkowaniem odnóży i czułków. Przedplecze ma na tylnej krawędzi trzy mniej lub bardziej rozwinięte guzki lub kolce. Boczne brzegi przedplecza niekiedy także zaopatrzone są w kolce. Tarczka zazwyczaj ma pośrodku ząbek lub kolec albo jej tylna krawędź przedłuża się w kolcopodobny wyrostek. Dominują w podrodzinie formy długoskrzydłe. U wielu gatunków ujścia gruczołów zapachowych zatułowia przedłużone są w kolcopodobne wyrostki. Punktowanie na spodzie odwłoka jest rozproszone lub brak go zupełnie. U samic tergity odwłoka ósmy i dziewiąty są niepodzielone, a pierwszy walwifer nie zrasta się z ósmym paratergitem.
Ekologia i występowanie.
Większość gatunków to fitofagi, bytujące na roślinach. Pozostałe gatunki zamieszkują powierzchnię gruntu.
Podrodzina rozprzestrzeniona jest kosmopolitycznie, ale większość gatunków zamieszkuje półkulę wschodnią. Kosmopolityczny zasięg ma rodzaj "Metacanthus". Poza nim w Ameryce występuje rodzaj "Jalysus". Metatropini występują głównie Azji Wschodniej. W Polsce potwierdzono występuje tylko sonik tarczokolec (zobacz: smukleńcowate Polski).
Taksonomia i ewolucja.
Takson ten wprowadzony został w 1865 roku przez Johna Williama Douglasa i Johna Scotta. We współczesnym sensie, jako jedna z trzech podrodzin smukleńcowatych, zdefiniowany został w monografii Thomasa J. Henry’ego z 1997 roku. Według zawartej w niej analizy filogenetycznej stanowi on grupę siostrzaną dla Gampsocorinae, podczas gdy Berytinae zajmują w rodzinie pozycję bazalną.
Podrodzina ta obejmuje około 80 opisanych gatunków, zgrupowanych w 2 plemionach i 13 rodzajach:
W zapisie kopalnym Metacanthinae znane są od oligocenu. Z epoki tej pochodzą odnalezione we Francji skamieniałości "Metacanthus (Megalomerium) serratum".

</doc>
<doc id="4782445" url="https://pl.wikipedia.org/wiki?curid=4782445" title="Berytinae">
Berytinae

Berytinae – podrodzina pluskwiaków z podrzędu różnoskrzydłych i rodziny smukleńcowatych. 
Morfologia.
Pluskwiaki o wydłużonym, walcowatym ciele i zwykle maskującym, żółtawym do rudobrązowego ubarwieniu, bez rozległych czarnych obrączkowań na czułkach i odnóżach. Często ciało porastają jedwabiste szczecinki. Głowa ich jest na przedzie ścięta lub też przedłużona w wyrostek ponad zaustkiem, zaopatrzona w oczy złożone, przyoczka, czteroczłonową kłujkę i czteroczłonowe czułki. Ciemię ma poprzeczną bruzdę, a na czole często znajduje się kolcowaty wyrostek. Formy długoskrzydłe mają przedplecze wyniesione przed tylną krawędzią, a półpokrywy z pięcioma wyraźnymi żyłkami podłużnymi na zakrywce. U form o skrzydłach skróconych zakrywka jest zredukowana a przedplecze spłaszczone. Spodnia powierzchnia odwłoka jest gęsto punktowana. Na trzecim jego sternicie znajdują się 2 pary trichobotrii. U samic tergity odwłoka ósmy i dziewiąty są całkowicie podzielone poprzeczną bruzdą.
Ekologia i występowanie.
Większość gatunków bytuje na roślinach; liczne związane są z roślinami o gruczołowym owłosieniu. Są to owady głównie fitofagiczne, ale uzupełniają swoją dietę żywymi i martwymi stawonogami o niewielkich rozmiarach, np. mszycami.
Podrodzina ta zamieszkuje głównie półkulę wschodnią, przy czym plemię Berytinini ograniczone jest do Palearktyki. Najliczniej reprezentowana jest w Starym Świecie. W Australii występują tylko 4 gatunki z rodzajów "Bezu" i "Chinoneides". Jedynym gatunkiem rodzimym dla Ameryki jest "Neides muticus", zasiedlający Nearktykę. W Polsce potwierdzono występowanie smukleńca komarnicowatego i 6 gatunków z rodzaju nibugar (zobacz: smukleńcowate Polski).
Taksonomia i ewolucja.
Takson ten wprowadzony został w 1851 roku przez Franza Xaviera Fiebera pod nazwą Berytidea. We współczesnym sensie, jako jedna z trzech podrodzin smukleńcowatych, zdefiniowany został w monografii Thomasa J. Henry’ego z 1997 roku. Według zawartej w niej analizy filogenetycznej stanowi on grupę siostrzaną dla kladu obejmującego Gampsocorinae i Metacanthinae.
Podrodzina ta obejmuje około 40 opisanych gatunków, zgrupowanych w 2 plemionach i 12 rodzajach:
W zapisie kopalnym Berytinae znane są od oligocenu. Z epoki tej pochodzą odnalezione we Francji skamieniałości "Neides oligocenicus".

</doc>
<doc id="4782448" url="https://pl.wikipedia.org/wiki?curid=4782448" title="Acrotholus audeti">
Acrotholus audeti



</doc>
<doc id="4782449" url="https://pl.wikipedia.org/wiki?curid=4782449" title="Halowe Mistrzostwa Europy w Lekkoatletyce 1980 – skok wzwyż mężczyzn">
Halowe Mistrzostwa Europy w Lekkoatletyce 1980 – skok wzwyż mężczyzn

Skok wzwyż mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 2 marca 1980. Zwyciężył reprezentant Republiki Federalnej Niemiec Dietmar Mögenburg. Tytułu zdobytego na poprzednich mistrzostwach nie bronił Władimir Jaszczenko ze Związku Radzieckiego.
Rezultaty.
Rozegrano od razu finał, w którym wzięło udział 25 skoczków.
Opracowano na podstawie materiału źródłowego.

</doc>
<doc id="4782451" url="https://pl.wikipedia.org/wiki?curid=4782451" title="Monety Augusta III Sasa">
Monety Augusta III Sasa

Monety Augusta III Sasa (1733–1763) – monety bite w okresie panowania Augusta III na tronie polskim i wielkoksiążęcym litewskim oraz monety saskie, na których umieszczano polsko-litewską tytulaturę monarchy lub symbolikę Rzeczypospolitej Obojga Narodów.
Drugi z Wettinów zapisał się w Rzeczypospolitej bardziej energiczną niż poprzednik działalnością w gospodarce pieniężnej. Z punktu widzenia państwa polsko-litewskiego rządy Augusta III w zakresie działalności monetarnej można podzielić na trzy okresy:
Łączny dorobek menniczy Augusta III przedstawia się dość imponująco, choć przy konsekwentnym stosowaniu kryterium legalności, za polskie można by było jedynie uznać emisje z lat 60. XVIII w.
Tło historyczne.
Śmierć Augusta II w lutym 1733 r., elekcja i intronizacja Stanisława I 19 września, obalenie go przez rosyjską interwencję i koronacja antykróla Augusta III 17 stycznia 1734 r. niewiele zmieniły w sprawach monetarnych. Nawet kilkumiesięczne oblężenie Stanisława I w Gdańsku w 1734 r. nie dało powodu do wybicia monety z jego imieniem.
August III nie wykorzystał do decyzji w sprawach monetarnych jedynego pomyślnie zakończonego sejmu (1736), tzw. pacyfikacyjnego. W początkowych latach nie próbował też – inaczej niż jego ojciec – wykorzystywać mennic saskich dla zdobytego królestwa. Co prawda przed pacyfikacją pojawiały się:
jednak nic z tego ostatecznie nie wyszło.
Po wojnach śląskich (1740–1742 oraz 1744–1745) do Rzeczypospolitej napłynęła fala złej monety srebrnej. Powszechnym zjawiskiem było obrzynanie dukatów – dlatego też ich gdańska emisja z 1734 r. miała po raz pierwszy karbowane obrzeże. Stare złotówki-tymfy stały się rzadkością i rosły w cenie. Zarówno z tych powodów, jak i ze względu na ogólnoświatowe tendencje (w 1717 r. Wielka Brytania oparła swoją walutę na złocie), w dużych transakcjach rosła rola złota, a jak pisał Tadeusz Czacki:
Działalność monetarna Augusta III.
Król August III, po kilkunastu latach panowania i praktycznie całkowitego zastoju monetarnego, zajął się bardzo energicznie działalnością emisyjną, którą przeprowadził w trzech fazach:
I faza.
W 1749 r., za sprawą ministra hrabiego Henryka von Brühla, w sytuacji ruiny finansów Saksonii, rozpoczęto produkcję monet miedzianych. W tym celu założono nawet nową mennicę w Gubinie, a w 1752 r. drugi zakład, pomocniczy, powstał przy hucie miedzi w Grünthalu pod Olbernhau w Rudawach. Na początku wybijano przede wszystkim miedziane szelągi, zbliżone do boratynek. W 1752 r. rozpoczęto również bicie groszy w tym samym metalu, w celu ułatwienia obrotu walutą miedzianą.
Cała „miedziana” działalność mennicza została jednak skompromitowana nadużyciami. W 1755 r. przywódca opozycji książę August Czartoryski, zlecił mincerzom badanie szelągów, po czym oznajmił, że mają ledwie połowę wartości, zabronił więc przyjmowania ich administratorom swoich dóbr oraz gwardzistom koronnym. Do krytyki przyłączył się prymas Władysław Łubieński, nazywając miedziaki
wobec czego podskarbi Karol Sedlnicki ogłosił, że emisja zostanie zatrzymana z końcem 1755 r.
Na początku XXI w. wśród badaczy pojawiają się przypuszczenia, że zdemaskowane przez Augusta Czartoryskiego obniżenia standardu monet miedzianych były fałszerskimi wyrobami pruskimi.
II faza.
25 sierpnia 1752 r. wydano koncesję dla Johanna Georga Gődecke z Ansbachu, na założenie na zamku Pleißenburg pod Lipskiem mennicy do złota i srebra z prawem wybijania:
z gwarancją monopolu dla mincerza w Saksonii i Rzeczypospolitej.
12 marca 1753 r. rozszerzono koncesję na:
Jako podstawę dla mennictwa polskiego przyjęto grzywnę kolońską, z której miano wybijać 13 talarów obrachunkowych (6-złotowych) i 12 groszy saskich.
Gödecke zmarł w 1753 r. Licencję dostał po nim żydowski bankier Frege z Lipska, z limitem 2 mln grzywien srebra i 11 tys. grzywien złota. Pierwsze monety z 1752 r. wybito prawdopodobnie w starym budynku mennicy lipskiej przed Bramą Św. Piotra, a dopiero w następnym roku przeniesiono zakład do kazamat w Pleißenburgu.
Najważniejszą innowacją tej fazy był augustdor – moneta o nominale 5 talarów w złocie, chociaż w koncesji nazwa augustdora oznaczała monetę dziesięciotalarową. Nie można jednak augustdora uważać za próbę oparcia na złocie polskiego systemu monetarnego, tym bardziej że polskość augustdora jest mocno wątpliwa – mimo polskiego tytułu i herbu Rzeczypospolitej monetę tę nawet w kontrakcie menniczym określono jako saską, a talar w złocie nie występował w żadnym akcie normatywnym dotyczącym Rzeczypospolitej Obojga Narodów. Z drugiej strony, pełnowartościowa moneta złota miała walor ponadlokalny i formalne ograniczenia nie odgrywały tu wielkiej roli.
W srebrze wybito i puszczono do obiegu w Rzeczypospolitej w krótkim czasie blisko 5½ miliona talarów, ale jedynie część zakontraktowanych gatunków:
III faza.
Wycofywana w krajach ościennych moneta napływała do Rzeczypospolitej. Podskarbi koronny w 1759 r. zredukował nowo bite (więc lipskie) monety srebrne:
Próby tępienia fałszerstw przez ustanowienie zbrojnej kontroli na granicach upadły z powodu braku wojska, ale również dlatego, że sprzymierzone oddziały rosyjskie nie zamierzały poddawać się kontroli. Dwór wysunął pomysł zwołania specjalnego sejmu w sprawach monetarnych. Henryk Brühl przedstawił projekt założenia polskiej mennicy – sejm zwołany na 27 kwietnia 1761 r., zerwała jednak Familia (stronnictwo Czartoryskich). Mimo to podskarbiowie koronny i I litewski ogłaszali i wielokrotnie korygowali „redukcje” monety, mające na celu eliminację najgorszych gatunków i unormowanie kursu innych. Pojawiały się też lokalne redukcje, które, choć kierowane dobrymi intencjami, pogłębiały tylko ogólne zamieszanie.
Negocjowano wybijanie nowej monety Rzeczypospolitej w Gdańsku i Toruniu, ale wobec braku pozytywnego rezultatu 30 listopada 1761 r. Brũhl odświeżył koncesję Fregego, zezwalając mu bić z polskich monet:
Wobec okupacji Lipska przez wojska pruskie jako siedzibę mennicy wskazano Drezno, Sayger Hütte (czyli Grünthal) lub Gubin. Była to wymuszona przez okoliczności trzecia faza działalności monetarnej Augusta III. Z niejasnych powodów z dalszych kroków zrezygnowano, decydując się wypłacić Fregemu odszkodowanie za zerwany kontrakt.
System monetarny (1749–1762).
W szczegółach system monetarny czasów panowania Augusta III przedstawiono w tabeli:
Monety.
Polskie.
Miedziane.
W pierwszej fazie mennictwa wybijano przede wszystkim miedziane szelągi, zbliżone do boratynek. Monety, starannie zaprojektowane, przedstawiały popiersie króla w peruce na jednej stronie i rozdwojony kartusz polsko-litewski na drugiej, a król prezentował swe tytuły polski i saski, bez litewskiego. Z czasem zewnętrzna jakość szelągów uległa pogorszeniu, zmniejszono również ich rozmiar. Emisje szelągów prowadzono nieprzerwanie w latach 1749–1755.
Grosze miedziane, których emisję rozpoczęto w 1752 r., ikonograficznie naśladowały szelągi. Bito je nieprzerwanie do 1755 r. Istnieje również grosz miedziany z 1758 r., który przypuszczalnie powstał w mennicy w Lubowli.
Był też projekt trojaka miedzianego z 1754 r., który jednak ostatecznie pozostał jedynie próbą – w założeniach nie miał on być równy trojakowi bilonowemu.
W latach 1749–1755 łącznie wybito monet miedzianych na kwotę złotych polskich (ok. 50 mln groszy i ok. 100 mln szelągów).
Srebrne i złote.
Najdrobniejszym gatunkiem bitym w srebrze był półtorak (1753, 1755, 1756). W kruszcu tym bito również:
W ordynacji menniczej z 1658 r. na teoretyczny grosz polski srebrem przypadało w szóstaku 0,217 grama czystego kruszcu, w przypadku emisji Augusta III, po stu latach, było to jedynie 0,163 grama.
Emisje złote to:
Poza najdrobniejszym nominałem, pozostałe monety otrzymały ujednoliconą szatę plastyczną, identyczną dla srebra i dla złota:
Talary, dukaty oraz ich frakcje nie miały oznaczeń wartości, pozostałe monety jednak ich potrzebowały:
Sens tych oryginalnych jak na standardy Rzeczypospolitej oznaczeń szóstaków wywodził się z poprzednich regulacji kursu, według których relacja: tymf = 3 szóstaki = 6 trojaków wcale nie była oczywista i to szóstak uformował się jako podstawa waluty srebrnej. Z tego też powodu kolejną monetę, o równowartości 2 złotych polskich, zawarty z dzierżawcą mennicy kontrakt określił jako "dziesięcioszóstakówkę". Oznaczono ją jednak „8 GR”, zatem w groszach saskich, co miało ją wiązać z saskim systemem monetarnym (cztery takie grosze równały się złotemu polskiemu). Tylko półtoraki, o zredukowanej ikonografii i legendach, otrzymały pełne, słowne oznaczenie nominału – „PULTORAK”.
Z trzecią fazą mennictwa Augusta III związane są talary z 1762 r. oraz monety próbne.
Miejskie.
Gdańska.
W 1734 r. w Gdańsku przeprowadzono sporą emisję dukatów z tytułem i imieniem Augusta III. Na długo były to jedyne monety Rzeczypospolitej Obojga Narodów tego władcy.
W całych Prusach Królewskich swobodnie obiegała moneta Królestwa Pruskiego, którą na poziomie monety średniej i drobnej należy odróżnić od brandenburskiej, bitej wedle innego systemu. W 1753 r. zauważalne obniżenie standardu monet z Królewca skłoniło Gdańsk do uruchomienia własnej mennicy, w której wybito na początek bilonowe szelągi na kwotę 5000 talarów. Na monetach pojawił się nowy monogram królewski: „A3R”. Gatunek ten bito w latach: 1753, 1754, 1757, 1760, 1761,1763.
W końcu 1755 r. wydano nowe dytki (dudki), czyli trojaki (1755, 1758, 1760, 1763). W gdańskim kurancie otrzymały one jednak kurs tylko dwóch groszy (ale w ewaluacji z 1756 r. „saskie dytki” uznano za gorsze od gdańskich nowych o 7%).
W 1758 r. wprowadzono tymfy, czyli orty (1758, 1759, 1760, 1763), a w 1760 – szóstaki (1760, 1761, 1762, 1763) zapewniając w ten sposób miastu stabilną monetę srebrną.
W początku 1756 r. „wytrąbiono”, czyli wycofano z obiegu wszystkie trojaki wybite po 1680, w tym pleißenburskie.
Oprócz już bitych szelągów, trojaków, szóstaków i tymfów (ortów) Gdańsk w 1760 r. planował emisję dużych dwuzłotówek z napisem „2 PR GULDEN”, najwyraźniej mających stanowić podstawę do twardej waluty Prus Królewskich – byłyby nieco tylko mniejsze od pruskiego reichstalera z Królewca. Zrezygnowano jednak z emisji – poza próbami cynowymi wybito po śmierci króla tylko 26 szt. w srebrze.
W 1762 r. wybito nieco złotówek równych 30 groszom srebrem – nie polskim jednak, lecz lepszym, pruskim. Złotówki bito również w 1763 r.
Torunia.
W czasie wojny siedmioletniej Rosjanie zajęli Toruń. Po wywołaniu całej monety sprzed 1753 r., jako fałszywej, otwarto mennicę miejską (1760). Bito w niej przede wszystkim szelągi z podobizną Augusta III (1760–1763), a także niewielkie ilości trojaków (1763) i szóstaków (1762, 1763), których stemplami wykonywano też różne osobliwości kolekcjonerskie.
Mennica miejska funkcjonowała zarówno po wycofaniu Rosjan (1762), jak i po śmierci króla (1763), aż do 1765 r., kiedy ją ostatecznie zamknięto w związku z reformami Stanisława Augusta Poniatowskiego.
Elbląga.
W mennicy miejskiej Elbląga, obok szelągów (1760, 1761, 1763), trojaków (1761, 1763) i szóstaków (1762, 1763), bito także tymfy, czyli orty (1763) i dwudukaty (1763). Wraz ze śmiercią Augusta III mennicę ostatecznie zamknięto.
Lenne kurlandzkie.
Refleksy różnych prób i błędów w Saksonii i Rzeczypospolitej docierały również do Kurlandii, gdzie cesarzowa Elżbieta osadziła w 1758 r. z własnej inicjatywy syna Augusta III, księcia Karola. Ten w ostatnich miesiącach panowania wydał sporą serię monet z 1762 r., według niezwykłego, hybrydalnego systemu. Są tam miedziane szelągi, podobne do gubińskich, ale również bilonowe grosze, przypuszczalnie odpowiadające (nominalnie, bo raczej nie kruszcowo) groszowi srebrnemu, szóstej części bitego również szóstaka. Był to jedyny od czasów Jana Kazimierza przypadek wybicia w Rzeczypospolitej monety jednogroszowej według polskiego systemu srebrnego (w Prusach Książęcych, gdzie ten system przetrwał bez większych zmian, wybijano grosze w srebrze, choć rzadko).
Awersy monet przedstawiały portret księcia, zdradzający prowincjonalny raczej poziom twórcy, na rewersach umieszczono parę tarcz z Orłem i Pogonią.
Po śmierci ojca i rosyjskiej protektorki książę Karol nie utrzymał się na kurlandzkim tronie, co zakończyło jego emisje monetarne.
Sasko-polskie (Fryderyka Augusta II).
August III, tak jak jego ojciec August II, bił monety dla Saksonii z tytulaturą króla polskiego oraz z herbami polskim, litewskim i koroną. Jego tytuł saski podawany był bez liczby „II”.
W latach 1733–1736 bito:
Okolicznościowe.
Podobnie jak w przypadku jego ojca, za panowania Augusta III, przeprowadzano emisje okolicznościowe:
Fałszywe Fryderyka II Wielkiego.
Już w 1753 r. pojawiały się doniesienia o lekkich dukatach, bitych przez Fryderyka II do handlu z Rzecząpospolitą. W 1755 r. z mennic króla pruskiego w Królewcu i Wrocławiu, prowadzonych przez Ephraima i Fränckla wyszły tymfy oceniane na 4½ trojaka. Emisje te były przykładem dywersji monetarnej, podobnej do szwedzkich praktyk w XVII w.: wybijanie monety pod własnym stemplem, zwyczajowo przyjętej na obcym – polskim – rynku, ale o znacznie zaniżonej wartości.
Wkrótce jednak agresja monetarna przybrała prostsze formy. 29 sierpnia 1756 r. wojska pruskie wtargnęły do Saksonii, rozpoczynając wojnę siedmioletnią. Zarządca mennicy lipskiej, pod groźbą aresztu, wydał okupantom stemple. Król Fryderyk II zlecił ich wykorzystanie do wybijania monet na stopę 18 talarów z grzywny – równocześnie w Dreźnie rozpoczęto również fałszowanie monety saskiej. W następnych latach decydowano o kolejnych obniżkach standardu monet lipskich, ale i własnych – bitych we Wrocławiu i innych mennicach:
Bile w 1760 r. monety złote z datą 1755 zawierały tylko 7 karatów złota. Produkcją zajmowały się firmy Ephraim &amp; Söhne oraz Moses Isaac &amp; Itizig, których konsorcjum dzierżawiło za wyśrubowany czynsz mennicę pleißenburską, Na monetach znajdował się portret Augusta III oraz daty roczne począwszy od 1753. Mennica pozostawała w pruskich rękach do pokoju w Hubertusburgu (15 lutego 1763 r.), a jej wyroby ściągano przez kolejne trzy lata, przebijając na nową, monetę saską bitą według stopy konwencyjnej.
Rezultatem akcji pruskiej był zalew fałszywych monet, określanych nazwami:
przenoszonymi zresztą na różne monety i bardzo trudnymi do interpretacji w źródłach – np. tynfy i szóstaki lipskie fałszowali żydzi i stolnik litewski, Józef Aleksander Jabłonowski.
W 1758 r. fałszerska działalność Fryderyka II została częściowo przerwana przez wtargnięcie do Prus, a następnie poprzez polskie Prusy Królewskie, do Brandenburgii, wojsk rosyjskich. W mennicy królewieckiej bicie fałszywek zostało zastąpione przez emisje rosyjskiego pieniądza okupacyjnego ozdobionego popiersiem carycy, dostosowanego do miejscowych warunków, choć także ze sfałszowaną zawartością kruszcu. Wśród monet były również gatunki przeznaczone do handlu okupowanych Prus z Rzecząpospolitą:
a także:
Reformy z lat 1760–1762 oraz stopa konwencyjna.
W latach 1760–1762 udało się królowi wprowadzić kilka nowych ordynacji menniczych regulujących:
Z przeniesieniem mennictwa w granice Rzeczypospolitej wiązało się także wprowadzenie stopy konwencyjnej, przyjętej w 1753 r. w państwach przynależących do unii wiedeńskiej (Austria, Bawaria, od 1763 r. również Saksonia), opartej na grzywnie kolońskiej (233,856 grama).
Reformy z lat 1760–1762 były sensowne i potrzebne., ale nie zdążyły wywrzeć istotnego wpływu na mennictwo Augusta III, tym bardziej że przyjęcie stopy konwencyjnej nastąpiło w roku jego śmierci. Odegrały jednak istotną rolę w budowie nowego systemu monetarnego wprowadzonego przez następnego króla – Stanisława Augusta Poniatowskiego.
Mennica w Lubowli.
W 1761 r. została ujawniona działająca w trzymanym przez Brühla starostwie spiskim mennica, bijąca miedziane grosze według wzoru z 1752 r. – prawdopodobnie były to rzadkie w początku XXI w. okazy z datą 1758 – i fałszywe tymfy „wrocławskie”. Mennicę prowadził dla premiera Piotr Mikołaj Gartenberg, wcześniej zaangażowany w mennicy gubińskiej, a jej położenie ujawniły opublikowane w XX w. inwentarze zamku w Lubowli, siedziby starostwa, sporządzone po zajęciu zamku przez Węgrów w 1769 r.

</doc>
<doc id="4782452" url="https://pl.wikipedia.org/wiki?curid=4782452" title="Gampsocorinae">
Gampsocorinae

Gampsocorinae – podrodzina pluskwiaków z podrzędu różnoskrzydłych i rodziny smukleńcowatych.
Morfologia.
Pluskwiaki te wyróżniają się na tle rodziny głową o silnie zredukowanych bukulach, poprzecznym szwie międzyocznym i zwykle wyraźnie obrączkowanych czułkach. Tułów ich wyróżnia się szarawobiałymi łatami na mezopleurach. Charakterystycznymi cechami ich odwłoka są jedwabista powierzchnia drugiego segmentu oraz genitalia o zredukowanym hypandrium.
Rozprzestrzenienie.
Przedstawiciele plemienia Gampsocorini zamieszkują półkulę wschodnią, a przedstawiciele Hoplinini półkulę zachodnią. W Australii występuje tylko "Australacanthus halei". Z Polski dwa gatunki (zobacz: smukleńcowate Polski).
Taksonomia.
Takson ten wprowadzony został w 1959 roku przez Richarda Southwooda i Dennisa Lestona. We współczesnym sensie, jako jedna z trzech podrodzin smukleńcowatych, zdefiniowany został w monografii Thomasa J. Henry’ego z 1997 roku. Według zawartej w niej analizy filogenetycznej stanowi on grupę siostrzaną dla Metacanthinae, z którymi tworzy klad siostrzany dla Berytinae.
Podrodzina ta obejmuje ponad 50 opisanych gatunków, zgrupowanych w 2 plemionach i 13 rodzajach:

</doc>
<doc id="4782454" url="https://pl.wikipedia.org/wiki?curid=4782454" title="Wilhelm Gottlob Lasch">
Wilhelm Gottlob Lasch

Wilhelm Gottlob Lasch (ur. 28 stycznia 1787 w Berlinie, zm. 1 lipca 1863 w Drezdenku) – niemiecki farmaceuta, botanik i mykolog.
Opisał nowe gatunki roślin i grzybów. Przy ich nazwach naukowych dodawany jest cytat Lasch. Uhonorowano go nazywając jego nazwiskiem rośliny, m.in. "Hieracium laschii" Zahn, "Hypericum laschii" Frolich2, "Dryopteris laschii" E.Walter in Walter &amp; Calle, "Rubus laschii" Focke i grzyby "Typhula laschii" Rabenh., "Puccinia laschii" Lagerh.

</doc>
<doc id="4782457" url="https://pl.wikipedia.org/wiki?curid=4782457" title="Kolegiata św. Bartłomieja w Głogówku">
Kolegiata św. Bartłomieja w Głogówku



</doc>
<doc id="4782460" url="https://pl.wikipedia.org/wiki?curid=4782460" title="Kolegiata Wniebowzięcia Najświętszej Maryi Panny w Kurzelowie">
Kolegiata Wniebowzięcia Najświętszej Maryi Panny w Kurzelowie



</doc>
<doc id="4782461" url="https://pl.wikipedia.org/wiki?curid=4782461" title="Kolegiata św. Józefa w Klimontowie">
Kolegiata św. Józefa w Klimontowie



</doc>
<doc id="4782465" url="https://pl.wikipedia.org/wiki?curid=4782465" title="Mistrzostwa Europy we Wspinaczce Sportowej 2000">
Mistrzostwa Europy we Wspinaczce Sportowej 2000

Mistrzostwa Europy we wspinaczce sportowej 2000 – 4. edycja Mistrzostw Europy we wspinaczce sportowej, która odbyła się 7 października 2000 roku w niemieckim Monachium. 
Podczas zawodów wspinaczkowych zawodnicy i zawodniczki rywalizowali w 4 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2000 roku rywalizowali w 4 konkurencjach. Łącznie do mistrzostw Europy zgłoszonych zostało 154 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". 

</doc>
<doc id="4782466" url="https://pl.wikipedia.org/wiki?curid=4782466" title="Halowe Mistrzostwa Europy w Lekkoatletyce 1980 – skok o tyczce mężczyzn">
Halowe Mistrzostwa Europy w Lekkoatletyce 1980 – skok o tyczce mężczyzn

Skok o tyczce mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 1 marca 1980. Zwyciężył reprezentant Związku Radzieckiego Konstantin Wołkow. Tytułu zdobytego na poprzednich mistrzostwach nie obronił Władysław Kozakiewicz z Polski, który tym razem zajął 4. miejsce.
Rezultaty.
Rozegrano od razu finał, w którym wzięło udział 21 skoczków.
Opracowano na podstawie materiału źródłowego.

</doc>
<doc id="4782470" url="https://pl.wikipedia.org/wiki?curid=4782470" title="Gołąbek zebrowany">
Gołąbek zebrowany

Gołąbek zebrowany ("Geopelia striata") – gatunek średniej wielkości ptaka z rodziny gołębiowatych (Columbidae), zamieszkujący Azję Południowo-Wschodnią. Nie jest zagrożony wyginięciem.
Systematyka.
Takson opisany po raz pierwszy zgodnie z zasadami nazewnictwa binominalnego w roku 1766 przez Linneusza w 12. edycji pracy "Systema Naturae" jako "Columba striata". Blisko spokrewniony z gołąbkiem łuskowanym ("G. placida") i gołąbkiem falistym ("G. maugeus"); niekiedy łączono je w jeden gatunek, choć wyraźnie różnią się głosem. Nie wyróżnia się podgatunków.
Etymologia nazwy naukowej.
"Geopelia": gr. γεω- "geō-" „ziemny-”, od γη "gē" „ziemia”, „grunt”; πελεια "peleia" „gołąb”
"striataː" „pręgowany”, „prążkowany”, od "striare" „bruzdkować”, od "stria" „bruzdka”, „zmarszczka”
Charakterystyka.
Wygląd zewnętrzny.
Upierzenie czoła jasnoszare, przechodzące w ciemniejsze na czubku głowy i nad oczami. Kark brązowy. Szyja płowobrązowa, z czarnymi zakończeniami tworzącymi wzór prążków. Pióra na bokach piersi szarawe, w centrum różowawe i przechodzące w płową żółć na brzuchu. Pokrywy skrzydłowe oliwkowobrązowe, na spodzie kasztanowate z prążkami. Większe pokrywy skrzydłowe z szarością po zewnętrznej stronie. Lotki pierwszorzędowe ciemnobrązowe, drugorzędowe brązowe z jasnymi zakończeniami, a trzeciorzędowe brązowawe z ciemnymi paskami. Upierzenie ciała w górnej części jasnoszare, niżej oliwkowobrązowe z czarnymi końcówkami. Kuper szarobrązowy. Pokrywy ogonowe szarobrązowe. Centralne pióra ogona zielonobrązowe i ciemniejsze na końcach, pozostałe pióra czarne z białymi brzegami i krótsze od tych w środkowej części. Spód ogona biały. Skóra przy oczodołach niebieskawa lub zielona. Tęczówka szaroniebieska. Dziób szarobrązowy, z niebieskawą podstawą. Barwa nóg od różowej do fioletowej. Dymorfizm płciowy nieznaczny – różowy obszar na piersi samicy jest prążkowany i węższy niż w przypadku samca.
Występowanie.
Środowisko.
Suche, otwarte obszary lesiste z zakrzewieniami. Gołąbek zebrowany występuje zazwyczaj na wysokościach co najmniej do 2000 m n.p.m. Spotykany również w pobliżu miejskich i wiejskich osiedli ludzkich, na terenach uprawnych i w parkach.
Zasięg występowania.
Południowo-wschodnia Azja. Gatunek zamieszkuje Bali, Jawę, Lombok, Malezję, Mjanmę, Singapur, Sumatrę i Tajlandię. Introdukowany na Ambon, Borneo, Filipiny, Hawaje, Selayar, Seszele, Sulawesi, Tahiti, Wyspę Świętej Heleny i do północnego Laosu.
Pożywienie.
Gołąbek zebrowany poszukuje pokarmu na ziemi. Żywi się przede wszystkim nasionami traw i roślinami zielnymi. Ponadto zjada zboża uprawne i okazjonalnie małe bezkręgowce.
Tryb życia i zachowanie.
Przebywa na ogół w parach lub małych grupach. Większe stada spotykane w miejscach żerowania. We wczesnych godzinach porannych widywany na poboczach. Raczej ufny i pozwala na zbliżenie się, ale spłoszony natychmiast zrywa się z ziemi i ląduje na drzewie. Lot szybki, lekko falowany, z momentami gwałtownego uderzania skrzydłami.
Głos.
Nierówny śpiew o wysokiej tonacji, rozpoczynający się odgłosem zapisywanym jako "crooodle", po którym następuje seria sześciu do ośmiu energicznych, szybkich zawołań "croo." Znane również trzysylabowe zawołanie opisywane jako "kok-kurr-kurr". 
Rozród.
Okres godowy.
Tokiː gołąbek zebrowany nachyla przednią część ciała do ziemi, rozkłada pióra ogona i częściowo rozpościera skrzydła. W locie pokazowym samiec podlatuje ku górze ze słyszalnym uderzaniem skrzydeł, a następnie zlatuje lotem ślizgowym. 
Gniazdoː platforma z gałązek umieszczona na wysokości do czterech metrów nad ziemią, na drzewach lub zakrzewieniach. 
Okres lęgowy.
Jajaː dwa w lęgu, białe. Na podstawie lęgów wyprowadzonych w niewoli wiadomo, że średnie wymiary jaja to 17,21 na 22,65 mm, natomiast jego masa to średnio 4,5 g.
Wysiadywanieː w różnych miesiącach w zależności od zamieszkiwanej części świata oraz warunków. Na Półwyspie Malajskim lęgi zauważone w początkowych miesiącach roku, na Filipinach od połowy lutego do końca maja, a na Borneo w październiku. Jaja wysiadywane na zmianę przez samca i samicę. 
Pisklętaː karmione przez obu rodziców ptasim mleczkiem. Po dziesięciu dniach od wyklucia młode zaczynają poruszać skrzydłami, a po piętnastu rozpoczyna się ich pierzenie.
Status.
W Czerwonej księdze gatunków zagrożonych IUCN gołąbek zebrowany klasyfikowany jest jako gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako zazwyczaj pospolity w większości zasięgu występowania, rzadki na Jawie, Bali, Filipinach i Borneo. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny.

</doc>
<doc id="4782471" url="https://pl.wikipedia.org/wiki?curid=4782471" title="Geopelia striata">
Geopelia striata



</doc>
<doc id="4782473" url="https://pl.wikipedia.org/wiki?curid=4782473" title="Wądołki-Cwejki">
Wądołki-Cwejki



</doc>
<doc id="4782476" url="https://pl.wikipedia.org/wiki?curid=4782476" title="Kongijska Federacja Piłki Nożnej">
Kongijska Federacja Piłki Nożnej



</doc>
<doc id="4782478" url="https://pl.wikipedia.org/wiki?curid=4782478" title="Heinrich Christian Friedrich Schumacher">
Heinrich Christian Friedrich Schumacher

Heinrich Christian Friedrich Schumacher (ur. 15 listopada 1757 w Glückstadt, zm. 9 grudnia 1830) – duński lekarz (chirurg) i biolog.
Jego ojciec był zawodowym wojskowym (sierżantem piechoty). Heinrich Christian po ukończeniu gimnazjum w Glückstadt w wieku 16 lat został chirurgiem (felczerem) w batalionie ojca. Jego zwierzchnik chirurg Mehl, dostrzegł jego zdolności i dał mu 8-miesięczny urlop na dokształcenie się w Theatrum Anatomico-Chirurgicum w Kopenhadze (obecnie część wydziału medycyny na Uniwersytecie Kopenhaskim). Po powrocie do oddziału wojskowego zrobił dobre wrażenie na profesorze Christenie Friis Rottbøllu, który ponownie wysłał go do Kopenhagi na dokończenie studiów medycznych. Heinrich Christian ukończył je w 1797 r. i zamarzyła mu się kariera naukowa. Rozpoczął studia na wydziale botaniki i zapisał się na międzynarodową wyprawę naukową statkiem. W ostatniej jednak chwili zmieniono jej plan i wyprawa zakończyła się na Morzu Bałtyckim. Zmusiło go to do zmiany planów. Zaczął pracować jako chirurg we Frederiks Hospital oraz jako wykładowca w Theatrum Anatomico-Chirurgicum. Udało mu się otrzymać stypendium i w latach 1786–1789 studiował chemię i botanikę w Paryżu i Londynie.
Opisał nowe gatunki roślin, grzybów i małży. Przy ich nazwach naukowych dodawany jest cytat Schumach.

</doc>
<doc id="4782479" url="https://pl.wikipedia.org/wiki?curid=4782479" title="Aepyornithomimus">
Aepyornithomimus

Aepyornithomimus – wymarły rodzaj dinozaura, teropoda z grupy celurozaurów i ornitomimozaurów oraz rodziny ornitomimów.
Skamieniałości nieznanego nauce dinozaura znaleziono w Mongolii, w okolicy Tögrögiin Shiree, jakieś pół setki kilometrów na północny zachód od Bayn Dzak. Szczątki znajdowały się pośród eolicznych osadów formacji Djadokhta, datowanej na kredę późną. Leży ona między formacją Bayanshiree powstałą w cenomanie lub turonie a formacją Baruungoyot datowaną na santon bądź kampan. Autorzy opisu rodzaju wskazali, że o ile pośród skał tej formacji często znajdywano skamieniałości innych teropodów takich jak dromeozaury czy Parvicursorinae, o tyle pozostałości ornitomimozaurów należały w niej do rzadkości (znaleziono je wcześniej dwukrotnie), a nowy okaz ewidentnie zaliczał się do tej właśnie grupy celurozaurów. Ponadto żadnego ornitomimozaura nie znaleziono wcześniej w tej lokalizacji. Odnalezione skamieniałości obejmowały kości dystalnej części kończyny dolnej, tak więc kości skokową, piętową, dystalną trzecią kość śródstopia oraz kompletną stopę. Kości wyróżniały się takimi cechami, jak dwie nierówne wklęsłości na wspomnianej trzeciej kości śródstopia, zakrzywione powierzchnie łączące się z innymi kośćmi na drugiej i czwartej kości śródstopia oraz nachylenie przyśrodkowego kłykcia na proksymalnym paliczku czwartego promienia. Prócz tych autapomorfii, które umożliwiły zespołowi Tsogtbaatara opisanie nowego rodzaju, kości cechowały się również właściwościami spotykanymi u przedstawicieli rodziny ornitomimów, pozwalającymi na zaliczenie nowego okazu do tej właśnie rodziny. Jak inne ornitomimozaury, "Aepyornithomimus" cechował się bezzębnym dziobem, długimi kończynami górnymi i silnymi dolnymi. Tsogtbaatar i współpracownicy ukuli nową nazwę rodzajową, odnosząc się do mamutaka ("Aepyornis"), wielkiego nielotnego ptaka z Madagaskaru, który wyginął w czwartorzędzie i budowa stopy którego przypominała budowę stopy nowego dinozaura. Z kolei "mimus" oznacza w łacinie „podobny”. Jedyny gatunek zaliczony do tego rodzaju nosi epitet "tugrikinensis", który odwołuje się do miejsca znalezienia szczątków.

</doc>
<doc id="4782480" url="https://pl.wikipedia.org/wiki?curid=4782480" title="Mięsień brzuchaty">
Mięsień brzuchaty



</doc>
<doc id="4782481" url="https://pl.wikipedia.org/wiki?curid=4782481" title="Halowe Mistrzostwa Europy w Lekkoatletyce 1980 – skok w dal mężczyzn">
Halowe Mistrzostwa Europy w Lekkoatletyce 1980 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 2 marca 1980. Zwyciężył reprezentant Republiki Federalnej Niemiec Winfried Klepsch. Pierwotnie zwycięzcą został ogłoszony Ronald Desruelles z Belgii, ale później został zdyskwalifikowany z powodu wykrycia w jego organizmie niedozwolonej substancji (dianavitu). Tytułu zdobytego na poprzednich mistrzostwach nie bronił Władimir Cepielow ze Związku Radzieckiego.
Rezultaty.
Rozegrano od razu finał, w którym wzięło udział 15 skoczków.
Opracowano na podstawie materiału źródłowego.

</doc>
<doc id="4782484" url="https://pl.wikipedia.org/wiki?curid=4782484" title="Borowe (Zaruzie)">
Borowe (Zaruzie)

Borowe – część wsi Zaruzie w Polsce, położonej w woj. podlaskim, w pow. łomżyńskim, w gminie Miastkowo.
Dawniej wieś Zaruzie Borowe.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwało 17 osób w 2 budynkach mieszkalnych. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4782487" url="https://pl.wikipedia.org/wiki?curid=4782487" title="Romanki (województwo podkarpackie)">
Romanki (województwo podkarpackie)



</doc>
<doc id="4782489" url="https://pl.wikipedia.org/wiki?curid=4782489" title="Antonio Ullo">
Antonio Ullo

Antonio Ullo (ur. 7 stycznia 1963 w Milazzo koło Mesyny) – włoski lekkoatleta specjalizujący się w biegach krótkich. 
Kariera.
Zdobył 4 medale w zawodach międzynarodowych z czego 2 w sztafecie. Zajął 4 miejsce w sztafecie i na Letnich Igrzyskach Olimpijskich w Los Angeles 1984. Na tych samych igrzyskach olimpijskich ustanowił rekord życiowy na 100 metrów wynoszący 10,36 sekundy. W latach 1983-1991 30 razy wystąpił w kadrze narodowej.
W 1985 w zawodach Pucharu Europy w Moskwie zdobył brązowy medal w sztafecie 4 x 100 m.
W maju 1987 w Potenzie ustanowił rekord życiowy w biegu na 200 metrów wynoszący 20.99 sekund.

</doc>
<doc id="4782490" url="https://pl.wikipedia.org/wiki?curid=4782490" title="Robert Heindel">
Robert Heindel

Robert Heindel (ur. 1 października 1938 w Toledo (Ohio), zm. 3 lipca 2005 w Guilford (Connecticut)) – amerykański malarz, ilustrator i scenograf najbardziej znany ze swoich obrazów nawiązujących do tańca i sztuk scenicznych. W ciągu dwudziestu pięciu lat Heindel stworzył ponad 1300 obrazów. Jest opisywany jako najlepszy malarz tańca swoich czasów. 
Znani mecenasi tańca i sztuki scenicznej zebrali dzieła Heindela i sponsorowali jego wystawy. Do sponsorów jego prac należeli m.in. Księżna Diana, Księżniczka Małgorzata, księżna Karolina Hanowerska, księżniczka i książę Takamado, a także Andrew Lloyd Webber. 
Życiorys.
Heindel urodził się w Toledo, Ohio, był najstarszym z trzech adoptowanych synów, Charlotte i Roberta Heindela przedstawicieli klasy robotniczej. Jego matka pracowała w lokalnej fabryce Jeepa, montując gaźniki. Jego ojciec był inżynierem i pianistą. Heindel zainteresował się malarstwem w młodym wieku, zachęcany przez swoich rodziców, ale zwłaszcza jego matkę, która uważała go za niezwykle uzdolnionego. W wieku 16 lat Heindel zapisał się do Famous Artists School, stając się ostatecznie jednym z jej najbardziej znanych absolwentów. 
Heindel poślubił Rosalie (Rose) Petres w 1959 r. Mieli trzech synów: Toby'ego (ur. 28 lutego 1960 r., zm. 20 września 1990 r.), Troya (ur. 1 grudnia 1961 r.) i Todda (ur. 7 września 1966 r.). Heindel często podpisywał swoje obrazy symbolem swojej żony Rose. 
Podczas swojej 25-letniej kariery ilustracyjnej Heindel przyjaźnił się z najlepszymi ilustratorami końca XX wieku, w tym z Bobem Peakem, Berniem Fuchsem, Markiem Englishem, Fredem Otnesem i Alanem E. Coberem. Wspólnie stworzyli doroczne wydarzenie edukacyjne o nazwie Warsztat ilustratora, aby uczyć młodych twórców z branży ilustracji.
Kariera.
Heindel wspiął się na szczyty branży ilustracyjnej na początku lat 80., a jego prace pojawiały się w prawie każdym dużym czasopiśmie drukowanym, takim jak „Sports Illustrated”, „TV Guide”, „Ladies Home Journal”, „Saturday Evening Post", a także w tygodniku „Time”. Okładka magazynu „Time” autorstwa Heindela przedstawiająca ekonomistę Daniela Ellsberga znajduje się w stałej kolekcji The Smithsonian National Portrait Gallery. 
Twórczość.
W wieku 44 lat Heindel był uważany za zbyt dojrzałego, aby wejść do świata sztuk pięknych, do którego dostęp często kontrolowane były przez nowojorskie galerie. Heindel przyjął strategię współpracy, która zapewniła mu dostęp do najlepszych tancerzy i firm działających na całym świecie. Heindel spędzał od roku do dwóch lat przygotowując się do swojej największej wystawy. Kilka miesięcy przed wejściem do studia malował, pracował z zespołem baletowym, ściśle współpracując z dyrektorem artystycznym, choreografem i głównymi tancerzami, obserwując i fotografując próby. Heindel rzadko tworzył obrazy z finalnych występów, wolał zamiast tego malować tancerzy na próbach. 
Po zebraniu materiału Heindel wracał do swojej pracowni w Easton gdzieś przez sześć do dziewięciu miesięcy, tworzył obrazy, przechwytując główne tematy spektaklu. Wystawa obrazów, od 30 do 100 obrazów i rysunków, odbywała się w miejscu spektaklu lub w jego pobliżu mniej więcej w tym samym czasie, co pierwszy występ.
Heindel został zatrudniony w 1987 roku przez Andrew Lloyda Webbera do malowania wrażeń z musicali Koty i Upiór w operze. 
W 1996 roku Heindel stworzył obrazy z produkcji Kabuki. Okazją było wykonanie tańca Kabuki Yasuna w wykonaniu Onoe Kikugoro VII. Historia Yasuny, która traci narzeczoną tuż przed ślubem, a następnie, oszalały ze smutku, błąka się wiosną po wsi w jedwabnym kimonie narzeczonej, dotknięty wspomnieniem rozpaczy, jaką odczuł Heindel, gdy stracił syna Toby'ego sześć lat wcześniej.
„Zawsze jestem bardzo zainteresowany” - powiedział Heindel - „różnicami kulturowymi. Moje zaangażowanie w taniec i teatr zwykle oznacza, że jestem zaangażowany w działalność twórczą. W kulturze japońskiej najbardziej interesuję się tańcem. Jednak gdy zajmę się jednym z tematów, które nas dotykają, takimi jak miłość czy porażka, życie lub śmierć, nie odczuwam prawie żadnej różnicy między kulturami." Heindel próbował rzucić świat Kabuki w kontekście uniwersalnych tematów, które łączy ludzkość i które wykraczają poza Wschód lub Zachód w świecie własnych obrazów.
Śmierć.
Robert Heindel zmarł w swoim domu w Guildford, Connecticut 3 lipca 2005 r., po 10-letniej walce z rozedmą płuc. W jego pracowni były trzy niedokończone obrazy taneczne. Przed śmiercią Heindel skomentował, że kiedy nie będzie już mógł wspinać się po schodach do swojej pracowni, aby malować, nadszedł czas, aby odszedł.

</doc>
<doc id="4782495" url="https://pl.wikipedia.org/wiki?curid=4782495" title="Bierné-les-Villages">
Bierné-les-Villages

Bierné-les-Villages – gmina we Francji, w regionie Kraj Loary, w departamencie Mayenne. W 2013 roku populacja ludności wynosiła 1311 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Argenton-Notre-Dame, Bierné, Saint-Laurent-des-Mortiers oraz Saint-Michel-de-Feins. Siedzibą gminy została miejscowość Bierné.

</doc>
<doc id="4782496" url="https://pl.wikipedia.org/wiki?curid=4782496" title="Stadion odborářů">
Stadion odborářů

Stadion odborářů – nieistniejący już wielofunkcyjny stadion w Ostrawie, w Czechach. Obiekt został otwarty w 1954 roku i rozebrany pod koniec XX wieku. Mógł pomieścić 60 000 widzów, co czyniło go jednym z największych stadionów w Czechosłowacji. Po rozbiórce w jego miejscu powstało centrum handlowe Futurum, otwarte w 2000 roku.
Historia.
Budowa stadionu odborářů w Ostrawie rozpoczęła się w 1952 roku. Propagatorem budowy, a zarazem architektem stadionu był Rudolf Šajdek. Obiekt powstał w miejscu dawnej cegielni, gdzie istniało już część wałów ziemnych potrzebnych do wybudowania trybun. Stadion wybudowano w ramach Akcji Z. Obiekt posiadał dookoła owalne trybuny ziemne; po stronie zachodniej były one wyższe, a na środku mieściło się wejście na stadion. Pojemność obiektu wynosiła 60 000 widzów, co czyniło go drugim co do wielkości stadionem w kraju (po stadionie Strahov, z którym jednak ciężko go porównywać gdyż mógł on pomieścić wewnątrz swoich trybun nie jedno, a dziewięć pełnowymiarowych boisk piłkarskich). 26 września 1954 roku rozegrano na obiekcie pierwsze zawody żużlowe. W 1955 roku odbyła się na nim spartakiada. W trakcie pokazów gimnastycznych dał o sobie jednak znać brak skutecznego systemu odprowadzania wody i po ulewie boisko zamieniło się w błoto. Ta wada konstrukcyjna przyczyniła się do tego, iż potencjał stadionu nie został należycie wykorzystany, choć zawody żużlowe organizowane na nim były jeszcze do lat 70. XX wieku, a żużlowcy z Kopřivnic sporadycznie korzystali z niego również w latach 80. i 90. Ponadto w 1958 roku okazało się, że w trakcie budowy zniknęła część pieniędzy z funduszów przeznaczonych na stadion. Do odpowiedzialności pociągnięty został Rudolf Šajdek, który otrzymał wyrok 12 lat więzienia (po odwołaniu skrócony do 8), chociaż najprawdopodobniej nie miał nic wspólnego z defraudacją. Po latach go zrehabilitowano i wypłacono odszkodowanie. Z czasem stadion zaczął niszczeć, a jego trybuny pokryła dzika roślinność. W pomieszczeniach schronienie znajdywali bezdomni. Na przełomie lat 80. i 90. XX wieku pojawiły się plany modernizacji, po której stadion miał się stać areną dla dwóch największych klubów piłkarskich Ostrawy, Baníka oraz TJ Vítkovice. Baník nie chciał jednak przenosić się ze śląskiej do morawskiej części Ostrawy, a klub z Witkowic wkrótce przestał występować w I lidze i pomysł rewitalizacji stadionu upadł. Niszczejący obiekt ostatecznie rozebrano, a w jego miejscu powstało centrum handlowe Futurum, otwarte w połowie maja 2000 roku.

</doc>
<doc id="4782501" url="https://pl.wikipedia.org/wiki?curid=4782501" title="Lasy laurowe">
Lasy laurowe



</doc>
<doc id="4782504" url="https://pl.wikipedia.org/wiki?curid=4782504" title="Gennes-Longuefuye">
Gennes-Longuefuye

Gennes-Longuefuye – gmina we Francji, w regionie Kraj Loary, w departamencie Mayenne. W 2013 roku populacja ludności wynosiła 1367 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Gennes-sur-Glaize oraz Longuefuye. Siedzibą gminy została miejscowość Gennes-sur-Glaize. 

</doc>
<doc id="4782508" url="https://pl.wikipedia.org/wiki?curid=4782508" title="Puchar Europy w narciarstwie dowolnym 2019/2020">
Puchar Europy w narciarstwie dowolnym 2019/2020

Puchar Europy w narciarstwie dowolnym 2019/2020 rozpoczął się 24 listopada 2019 r. w Pitztal w Austrii, a zakończył się 6 marca 2020 r. w szwajcarskiej Crans-Montanie. Początkowo zmagania o Puchar Europy miały zakończyć się 2 kwietnia 2020 we włoskim ośrodku Chiesa in Valmalenco, ale ostatecznie te zawody zostały odwołane.

</doc>
<doc id="4782509" url="https://pl.wikipedia.org/wiki?curid=4782509" title="Halowe Mistrzostwa Europy w Lekkoatletyce 1980 – trójskok mężczyzn">
Halowe Mistrzostwa Europy w Lekkoatletyce 1980 – trójskok mężczyzn

Trójskok mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 1 marca 1980. Zwyciężył reprezentant Węgier Béla Bakosi. Tytułu zdobytego na poprzednich mistrzostwach nie bronił Hienadzij Walukiewicz ze Związku Radzieckiego.
Rezultaty.
Rozegrano od razu finał, w którym wzięło udział 15 skoczków.
Opracowano na podstawie materiału źródłowego.

</doc>
<doc id="4782512" url="https://pl.wikipedia.org/wiki?curid=4782512" title="Château-Gontier-sur-Mayenne">
Château-Gontier-sur-Mayenne

Château-Gontier-sur-Mayenne – gmina we Francji, w regionie Kraj Loary, w departamencie Mayenne. W 2013 roku populacja ludności wynosiła 17 663 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Azé, Château-Gontier oraz Saint-Fort. Siedzibą gminy została miejscowość Château-Gontier. 

</doc>
<doc id="4782513" url="https://pl.wikipedia.org/wiki?curid=4782513" title="Tribute Portfolio">
Tribute Portfolio

Tribute Portfolio – amerykańska sieć hotelowa należąca do Marriott International. Powstała w 2015. Do sieci należy 69 hoteli z łącznie 10 102 pokojami (31 grudnia 2021).
Hotele.
Do sieci należy 98 hoteli na całym świecie, w tym 21 hoteli w Europie. W Polsce znajduje się jeden hotel Tribute Portfolio (19 luty 2023).

</doc>
<doc id="4782518" url="https://pl.wikipedia.org/wiki?curid=4782518" title="Piotr Stopyra">
Piotr Stopyra

Piotr Stopyra ps. „Lech” (ur. 24 czerwca 1894 w Grodzisku, zm. w 1929 tamże) – podporucznik Legionów Polskich, kawaler Orderu Virtuti Militari.
Życiorys.
Urodził się w rodzinie Jana i Elżbiety z domu Szklana. W Rzeszowie ukończył gimnazjum. W 1912 wstąpił do Związku Strzeleckiego okręgu rzeszowskiego. Od 1913 na Uniwersytecie Jana Kazimierza we Lwowie był studentem na wydziale prawa. W tym samym roku ukończył Szkołę Podoficerską, a od października członek lwowskiego oddziału Związku Strzeleckiego. Równocześnie ze wstąpieniem do Związku Strzeleckiego rozpoczął kurs w szkole oficerskiej. 
6 sierpnia 1914 wstąpił w szeregi Legionów Polskich i został przydzielony w 1 Kompanii Kadrowej do 1 pułku piechoty Legionów Polskich. Uczestniczył w wyprawie na Kielce. 24 grudnia 1914 biorąc udział w bitwie pod Łowczówkiem podczas której dowodził plutonem, dał przykład ogromnej odwagi swoim podwładnym powstrzymując kilkakrotne ataki żołnierzy wroga, które były skierowane na pozycje legionowe. Podczas dalszych walk pułku, oddział którym dowodził zawsze wzorowo prowadził do ataku, aż do momentu otrzymania ciężkiej rany w której stracił lewą rękę. Za waleczność i poświęcenie okazane podczas walk z wrogiem wyróżniony został nadaniem Krzyża Srebrnego Orderu Virtuti Militari.
Będąc inwalidą wojskowym w sierpniu 1918 otrzymał zwolnienie z wojska. Powrócił do rodzinnego miasta, gdzie od 1921 prowadził hurtownię tytoniu. Zmarł w Grodzisku i spoczął na miejscowym cmentarzu. Pośmiertnie został odznaczony Krzyżem Niepodległości. 
Życie prywatne.
Żonaty z Anną Stopyra i mieli troje dzieci: Jana, Bronisława i Adolfa.

</doc>
<doc id="4782522" url="https://pl.wikipedia.org/wiki?curid=4782522" title="Mistrzostwa Europy we Wspinaczce Sportowej 2015">
Mistrzostwa Europy we Wspinaczce Sportowej 2015

Mistrzostwa Europy we wspinaczce sportowej 2015 – 11. edycja mistrzostw Europy we wspinaczce sportowej, która odbyła się w 2015 roku i była przeprowadzona w dwóch terminach i w dwóch miastach&lt;ref name="EM/B 2015"&gt;&lt;/ref&gt;&lt;ref name="ME/P 2015"&gt;&lt;/ref&gt;.
Konkurencje boulderingu przeprowadzono w austriackim Innsbrucku "(w terminie 13–16 maja)", a zawody w prowadzeniu, wspinaczkę na szybkość oraz w łączną przeprowadzono we Francji w Chamonix "(w terminie 10–12 lipca)". 
Podczas zawodów wspinaczkowych zawodnicy i zawodniczki rywalizowali w 8 konkurencjach. Zawody wspinaczkowe w "prowadzeniu" oraz we "wspinaczce na szybkość" we francuskim Chamonix rozegrano w ramach Pucharu Świata we wspinaczce sportowej 2015 roku.
Uczestnicy.
Zawodnicy i zawodniczki podczas zawodów wspinaczkowych w 2015 roku rywalizowali w 8 konkurencjach. Łącznie do mistrzostw świata zgłoszonych zostało 324 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS oraz organizatora zawodów)". 
Wyniki.
Wspinaczka na szybkość.
30 zawodników i 32 zawodniczek wystartowało w eliminacjach mistrzostw świata we wspinaczce na szybkość, do fazy pucharowej zakwalifikowało się 16 wspinaczy z najlepszymi czasami. Zawody wspinaczkowe w fazie finałowej były rozgrywane systemem pucharowym w formule duel, zwycięzca z pary kwalifikował się do dalszych wspinaczek, pokonany odpadał z rywalizacji. Dodatkowo została rozegrana wspinaczka o brązowy medal pomiędzy zawodnikami, którzy odpadli na etapie rywalizacji półfinałowej.

</doc>
<doc id="4782526" url="https://pl.wikipedia.org/wiki?curid=4782526" title="La Roche-Neuville">
La Roche-Neuville

La Roche-Neuville – gmina we Francji, w regionie Kraj Loary, w departamencie Mayenne. W 2013 roku populacja ludności wynosiła 1202 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Loigné-sur-Mayenne oraz Saint-Sulpice. Siedzibą gminy została miejscowość Loigné-sur-Mayenne. 

</doc>
<doc id="4782528" url="https://pl.wikipedia.org/wiki?curid=4782528" title="Janusz Ołdak">
Janusz Ołdak

 
 Janusz Ołdak – polski bokser amatorski, wielokrotny medalista mistrzostw Polski seniorów oraz dwukrotny mistrz Polski juniorów. Podczas swojej kariery amatorskiej reprezentował barwy klubu Gwardia Wrocław.
Kariera amatorska.
W 1978 r. odniósł pierwszy triumf na ringach amatorskich, zostając mistrzem Polski juniorów w kategorii muszej. W finale zawodów pokonał Krzysztofa Kanię. Rok później również zdobył mistrzostwo Polski juniorów, ale w wyższej kategorii wagowej, koguciej. 
Dwukrotnie był wicemistrzem Polski seniorów w kategorii piórkowej (1982) oraz lekkiej (1989) oraz trzykrotnie zajmował trzecie miejsce w roku 1981, 1984, 1985.

</doc>
<doc id="4782529" url="https://pl.wikipedia.org/wiki?curid=4782529" title="Halowe Mistrzostwa Europy w Lekkoatletyce 1980 – pchnięcie kulą mężczyzn">
Halowe Mistrzostwa Europy w Lekkoatletyce 1980 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 2 marca 1980. Zwyciężył reprezentant Jugosławii Zlatan Saračević. Tytułu zdobytego na poprzednich mistrzostwach nie bronił Reijo Ståhlberg z Finlandii.
Rezultaty.
Rozegrano od razu finał, w którym wzięło udział 4 miotaczy.
Opracowano na podstawie materiału źródłowego.

</doc>
<doc id="4782536" url="https://pl.wikipedia.org/wiki?curid=4782536" title="Budynek Wydziału Chemii UMK w Toruniu">
Budynek Wydziału Chemii UMK w Toruniu

Budynek Wydziału Chemii UMK w Toruniu – kompleks budynków Wydziału Chemii UMK w Toruniu.
Lokalizacja.
Budynki znajdują się w zachodniej części miasta, w dzielnicy Bielany, na terenie miasteczka uniwersyteckiego, przy ul. Gagarina 7, w sąsiedztwie Rektoratu, Biblioteki Głównej oraz Interdyscyplinarnego Centrum Nowoczesnych Technologii
Historia.
 
Pierwszy etap budowy Instytutu Chemii (obecnie Wydział Chemii), według projektu Andrzeja Jaworskiego, ukończono w 1972 roku. Budowa ta wchodziła w skład większego kompleksu – miasteczka uniwersyteckiego, wybudowanego w związku z uczczeniem 500. rocznicy urodzin patrona uczelni Mikołaja Kopernika. 
W 1978 roku oddano do użytku drugi budynek Instytutu wraz z Halą Technologiczną i zespołem warsztatów.
W latach 2016–2020 budynki zostały gruntownie zmodernizowane, a 2020 roku zostały one objęte ochroną konserwatorską jako element historycznego układu urbanistycznego miasteczka uniwersyteckiego.
Charakterystyka.
Powierzchnia użytkowa budynków wynosi 21 630 m². W dwóch głównych gmachach trzykondygnacyjnych znajdują się pomieszczenia naukowo-badawcze i dydaktyczne, zaś w trzech pawilonach dwukondygnacyjnych zespoły dużych pracowni studenckich. Ponadto w budynku znajdują się jeszcze: sale wykładowe i seminaryjne oraz biblioteka wydziałowa. Poszczególne segmenty budynku połączone są łącznikami komunikacyjnymi.

</doc>
<doc id="4782539" url="https://pl.wikipedia.org/wiki?curid=4782539" title="Stary kościół Narodzenia Najświętszej Maryi Panny w Warszawie (Płudy)">
Stary kościół Narodzenia Najświętszej Maryi Panny w Warszawie (Płudy)

Stary kościół Narodzenia Najświętszej Maryi Panny – rzymskokatolicki kościół filialny należący do parafii Narodzenia Najświętszej Maryi Panny w Warszawie (Pludy) (dekanat tarchomiński) diecezji warszawsko-prawskiej. Znajduje się w Warszawskiej dzielnicy Białołęka, na osiedlu Płudy. Zwany jest przez parafian kościołem na górce.
Świątynia została wzniesiona w latach 1908 – 1913 w stylu neogotyku nadwiślańskiego, dzięki staraniom katolików świeckich. Inicjatorem budowy był rejent Krzysztof Kiersnowski, który ze swojego majątku wydzielił plac pod budowę świątyni. Plany zostały wykonane przez architekta Wacława Wędrowskiego. Kościół został poświęcony przez księdza Leopolda Łyszkowskiego 8 września 1913 roku. 16 września 1949 roku przy kościele została erygowana parafia przez księdza prymasa Stefana Wyszyńskiego. Została wydzielona przede wszystkim z terenu parafii św. Jakuba w Tarchominie. 15 września 1984 roku ksiądz prymas Józef Glemp konsekrował trzy dzwony, natomiast 10 września 1987 roku konsekrował kościół.
W prezbiterium jest powieszony duży krucyfiks, natomiast w bocznych ołtarzykach są umieszczone obrazy: Najświętszego Serca Pana Jezusa i Matki Bożej Częstochowskiej – namalowane przez Jana Molgę. W prezbiterium są powieszone dwa duże obrazy: Matki Bożej Siewnej – pędzla Marii Wędrowskiej oraz Matki Bożej z Dzieciątkiem – pędzla nieznanego artysty. Świątynia posiada takie elementy wyposażenia jak: stylową ambonę, konfesjonał, gipsowe stacje drogi krzyżowej oraz witraże o tematyce maryjnej - dzieło Jana Molgi i pracowni Józefa Olszewskiego.

</doc>
<doc id="4782541" url="https://pl.wikipedia.org/wiki?curid=4782541" title="Halowe Mistrzostwa Europy w Lekkoatletyce 1980 – skok wzwyż kobiet">
Halowe Mistrzostwa Europy w Lekkoatletyce 1980 – skok wzwyż kobiet

Skok wzwyż kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 1 marca 1980. Zwyciężyła reprezentantka Włoch Sara Simeoni, która zwyciężała w tej konkurencji w 1977 i 1978. Tytułu zdobytego na poprzednich mistrzostwach nie obroniła Andrea Mátay Węgier, która tym razem wywalczyła srebrny medal.
Rezultaty.
Rozegrano od razu finał, w którym wzięło udział 12 zawodniczek.
Opracowano na podstawie materiału źródłowego.

</doc>
<doc id="4782549" url="https://pl.wikipedia.org/wiki?curid=4782549" title="Bois-de-Haye">
Bois-de-Haye

Bois-de-Haye – gmina we Francji, w regionie Grand Est, w departamencie Meurthe i Mozela. W 2013 roku populacja ludności wynosiła 2335 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Sexey-les-Bois oraz Velaine-en-Haye. Siedzibą gminy została miejscowość Velaine-en-Haye. 

</doc>
<doc id="4782550" url="https://pl.wikipedia.org/wiki?curid=4782550" title="Oldsmobile Vista Cruiser">
Oldsmobile Vista Cruiser

Oldsmobile Vista Cruiser – samochód osobowy klasy pełnowymiarowej, a następnie klasy wyższej produkowany pod amerykańską marką Oldsmobile w latach 1964 – 1977.
Pierwsza generacja.
Oldsmobile Vista Cruiser I został zaprezentowany po raz pierwszy w 1964 roku.
W połowie lat 60. XX wieku Oldsmobile poszerzyło swoją ofertę modelową o pełnowymiarowe kombi opracowane w ramach koncernu General Motors razem z firmą Buick.
Pojazd realizował popularną w drugiej połowie XX wieku w Ameryce Północnej koncepcję stosowaną także przez konkurencyjne marki takie jak Ford, Chrysler czy Mercury.
Charakterstycznymi cechami wyglądu pierwszej generacji modelu Vista Cruiser była masywna, szeroka karoseria z podwójnymi reflektorami, duża chromowana atrapa chłodnicy, a także duży przedział transportowy z wąskimi tylnymi lampami.
Druga generacja.
Oldsmobile Vista Cruiser II został zaprezentowany po raz pierwszy w 1968 roku.
Druga generacja Vista Cruiser przeszła obszerne modyfikacje wizualne, zyskując masywniejszą karoserię z bardziej awangardowymi akcentami stylistycznymi. Z przodu pojawiła się podzielona na dwie części atrapa chłodnicy, z szeroką poprzeczką dzielącą ją na pół. Zachowano też dwuczęściowe, okrągłe reflektory.
Innym charakterystycznym rozwiązaniem był także wyraźniej zarysowany, podniesiony przedział transportowy z wyżej poprowadzoną linią dachu i linią szyb względem pozostałych części nadwozia. Vista Cruiser II był też dostępny z dwukolorowym malowaniem nadwozia.
Trzecia generacja.
Oldsmobile Vista Cruiser III został zaprezentowany po raz pierwszy w 1973 roku.
Trzecia i ostatnia generacja Oldsmobile Vista Cruiser powstała tym razem już bez udziału Buicka, opierając się na technice innych konstrukcji koncernu General Motors - na czele z pojadem Chevrolet Chevelle. Jako że ofertę Oldsmobile poszerzył dwa lata wcześniej ofertę o nowy, pełnowymiarowy model Custom Cruiser, tak Vista Cruiser stał się mniejszym pojazdem plasującym się poniżej niego w ofercie.
Lifting.
W 1974 roku Vista Cruiser III przeszło obszerną modernizację, w ramach której zmieniono wygląd pasa przedniego. Pojawiły się większe, kanciaste reflektory oraz duża, prostokątna atrapa chłodnicy w stylu pokrewnego modelu Cutlass. Po zakończeniu produkcji w 1977 roku, następcę przedstawiono dopiero 7 lat później w postaci modelu Cutlass Cruiser.

</doc>
<doc id="4782556" url="https://pl.wikipedia.org/wiki?curid=4782556" title="Stadionul Ion Comșa">
Stadionul Ion Comșa

Stadionul Ion Comșa – wielofunkcyjny stadion w Călărași, w Rumunii. Został otwarty w 1962 roku. Może pomieścić 10 400 widzów. Swoje spotkania rozgrywają na nim piłkarze klubu Dunărea Călărași.

</doc>
<doc id="4782557" url="https://pl.wikipedia.org/wiki?curid=4782557" title="Douaumont-Vaux">
Douaumont-Vaux

Douaumont-Vaux – gmina we Francji, w regionie Grand Est, w departamencie Moza. W 2013 roku populacja ludności wynosiła 81 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Douaumont oraz Vaux-devant-Damloup. Siedzibą gminy została miejscowość Vaux-devant-Damloup. 

</doc>
<doc id="4782561" url="https://pl.wikipedia.org/wiki?curid=4782561" title="Tętnice łydkowe">
Tętnice łydkowe



</doc>
<doc id="4782567" url="https://pl.wikipedia.org/wiki?curid=4782567" title="Parafia Podwyższenia Krzyża Świętego w Hartowcu">
Parafia Podwyższenia Krzyża Świętego w Hartowcu

Parafia Podwyższenia Krzyża Świętego w Hartowcu – parafia rzymskokatolicka, znajdująca się w diecezji toruńskiej, w dekanacie Rybno Pomorskie. 

</doc>
<doc id="4782569" url="https://pl.wikipedia.org/wiki?curid=4782569" title="Cadillac Series 60">
Cadillac Series 60

Cadillac Series 60 – samochód osobowy produkowany pod amerykańską marką Cadillac w latach 1936–1938.

</doc>
<doc id="4782571" url="https://pl.wikipedia.org/wiki?curid=4782571" title="Demange-Baudignécourt">
Demange-Baudignécourt

Demange-Baudignécourt – gmina we Francji, w regionie Grand Est, w departamencie Moza. W 2013 roku populacja ludności wynosiła 588 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Baudignécourt oraz Demange-aux-Eaux. Siedzibą gminy została miejscowość Demange-aux-Eaux. 

</doc>
<doc id="4782572" url="https://pl.wikipedia.org/wiki?curid=4782572" title="Halina Fornal">
Halina Fornal

Halina Fornal, po mężu Ślęzak (ur. 17 marca 1955) – polska lekkoatletka, specjalizująca się w skoku wzwyż, medalistka mistrzostw Polski.
Kariera sportowa.
Była zawodniczką LZS Bliżyn i Granatu Skarżysko-Kamienna.
W 1974 została wicemistrzynią Polski seniorek na otwartym stadionie w skoku wzwyż. W 1974 zdobyła w tej samej konkurencji brązowy medal halowych mistrzostw Polski seniorek.
Rekord życiowy w skoku wzwyż: 1,72 (8.09.1974).

</doc>
<doc id="4782573" url="https://pl.wikipedia.org/wiki?curid=4782573" title="Parafia Podwyższenia Krzyża Świętego w Koszelewach">
Parafia Podwyższenia Krzyża Świętego w Koszelewach

Parafia Podwyższenia Krzyża Świętego w Koszelewach – parafia rzymskokatolicka, znajdująca się w diecezji toruńskiej, w dekanacie Rybno Pomorskie. 

</doc>
<doc id="4782575" url="https://pl.wikipedia.org/wiki?curid=4782575" title="Glauco">
Glauco

„Glauco” – nazwa noszona na przestrzeni dziejów przez okręty Regia Marina. Pochodzi od mitologicznego syna Posejdona i jednej z najad – Glaukosa:

</doc>
<doc id="4782578" url="https://pl.wikipedia.org/wiki?curid=4782578" title="Krzysztof Heksel">
Krzysztof Heksel

Krzysztof Heksel (ur. 1982 w Wałbrzychu) – polski artysta, malarz sztalugowy.
Życiorys.
Krzysztof Heksel urodził się w 1982 roku w Wałbrzychu gdzie mieszka i tworzy. Sztuka była obecna w jego domu od najmłodszych lat głównie za sprawą ojca, malarza amatora. Jest samoukiem, nie posiada wykształcenia artystycznego.
Od 2013 roku pokazuje swoje obrazy na wystawach. W krótkim czasie jego prace zostały docenione i w marcu 2015 roku przyjęto go do Związku Artystów Plastyków .
Styl.
Jego styl i technika ewoluowała przez lata. Zaczynał od szkiców ołówkiem, poprzez farby wodne, akrylowe, ale to jednak oleje stałe się jego ulubioną techniką malarską. Inspiruje się Zdzisławem Beksińskim, Iwanem Ajwazowskim, Williamem Turnerem i Aleksandrem Gierymskim. Obecnie jego obrazy wpisują się w nurt surrealizmu. Tematyka jego prac porusza przemijanie, śmierć oraz marzenia senne. Obrazy powstają na płytach, malowane są olejami techniką laserunku dla uzyskania ciekawszej faktury obrazu. Artysta tłumaczy
"Mój ojciec malował tylko na płótnie. Nie pasowało mi to płótno, które się tak poddawało. Nie można było mocniej pędzlem przycisnąć, bo robiło się wgłębienie. Było zbyt delikatne. A ja miałem manie na punkcie tego, żeby coś, co robię było solidne." 
Artysta nie tytułuje swoich dzieł nie chcąc narzucać widzom drogi do interpretacji .
Przez wielu porównywany do Beksińskiego. Piotr Pawlicki w telewizyjnym wywiadzie dla Fakty TVP Wrocław określił, że prace Krzysztofa Heksla to nie kopiowanie, lecz przedłużenie twórczości Beksińskiego. Określił go jako kontynuatora tego co stworzył Beksiński .
Wystawy indywidualne i grupowe.
2013, wrzesień – "Inspiracje", Wałbrzych, Galeria na Piętrze, Katolickiego Stowarzyszenia Civitas 
2014, styczeń – "Magiczne światy", Głuszyca, Galeria Centrum Kultury-MBP
2014, październik – "Na pograniczu światów...", Ząbkowice Śląskie, Galeria Rotunda Centrum Kultury
2014, listopad – "Na pograniczu światów...", Boguszów Gorce, Centrum Kulturalno – Kongresowym „Witold”
2015, luty – "Na pograniczu światów...", Kłodzko, Parter KCKSIR
2015, marzec – Wystawa Zbiorowa Artystów Dolnośląskiego Oddziału ZAP, Wałbrzych, Biblioteka „Pod Atlantami”
2015, listopad – Malarstwo, Wrocław, Galeria Impart
2016, czerwiec – Wystawa Zbiorowa Artystów Dolnośląskiego Oddziału ZAP, Wałbrzych, Zamek Książ
2016, sierpień – "Surrealistyczne światy Krzysztofa Heksla", Wrocław, Hala Stulecia – Polcon
2016, listopad – Malarstwo, Wałbrzych, Centrum Nauki i Sztuki Stara Kopalnia
2016, listopad – Flux Exhibition, Londyn, The Old Truman Brewery
2017 luty – "Metamorfoza", Gdańsk, Włocławek, Kołobrzeg, Wrocław - wystawa zbiorowa prac polskich artystów z nurtu surrealizmu i realizmu magicznego.
2017, marzec – "Impresje", Wałbrzych, Muzeum Porcelany, wystawa zbiorowa Związku Artystów Plastyków Oddziału Dolnośląskiego
2017, marzec – "One Night One Art" - wystawa indywidualna, Piaseczno, Art-Passion
2019, sierpień – Muzeum Magicznego Realizmu "Ochorowiczówka" w Wiśle, wystawa indywidualna

</doc>
<doc id="4782579" url="https://pl.wikipedia.org/wiki?curid=4782579" title="Glauco (1935)">
Glauco (1935)

Glauco – włoski okręt podwodny z okresu międzywojennego i II wojny światowej, jedna z dwóch jednostek typu "Glauco". Pierwotnie została zamówiona przez Portugalię jako „Delfim”, jednak z powodu zerwania kontraktu została ukończona na potrzeby Regia Marina. Okręt został zwodowany 5 stycznia 1935 roku w stoczni Cantieri Riuniti dell'Adriatico (CRDA) w Monfalcone, a w skład włoskiej marynarki wszedł 20 września 1935 roku. Pełnił służbę na Morzu Śródziemnym, Morzu Czerwonym i Atlantyku, biorąc udział m.in. w wojnie domowej w Hiszpanii i bitwie o Atlantyk, operując z Betasom. Został samozatopiony 27 czerwca 1941 roku na zachód od Gibraltaru, po ciężkim uszkodzeniu przez brytyjski niszczyciel HMS „Wishart” (D67).
Projekt i budowa.
W 1930 roku rząd Portugalii przyjął plan rozbudowy i modernizacji swojej marynarki, w którym znalazło się także pozyskanie oceanicznych i silnie uzbrojonych okrętów podwodnych. Mimo zażyłych kontaktów z Wielką Brytanią, Portugalczycy zwrócili się z zapytaniem ofertowym do stoczni włoskich, konkurencyjnych cenowo i jakościowo ze stoczniami innych krajów europejskich. W 1931 roku w stoczni CRDA w Monfalcone opracowano projekt okrętów, bazując na jednostkach typu "Squalo". Portugalski rząd w tym samym roku zamówił dwa okręty, mające nosić nazwy „Delfim” i „Espadarte”, jednak wkrótce wycofał się z kontraktu z przyczyn finansowych. W 1932 roku kontrakt na budowę obu jednostek przejęła włoska marynarka wojenna, a stocznia ukończyła okręty z nazwami zmienionymi odpowiednio na „Glauco” i „Otaria”. Okręty były szybkie, charakteryzowały się bardzo dobrą manewrowością na powierzchni i pod wodą oraz były silnie uzbrojone.
„Glauco” zbudowany został w stoczni CRDA w Monfalcone. Stępkę okrętu położono 12 października 1932 roku, a zwodowany został 5 stycznia 1935 roku. Nazwa okrętu nawiązywała do mitologicznego syna Posejdona i jednej z najad – Glaukosa.
Dane taktyczno-techniczne.
„Glauco” był dużym, oceanicznym jednokadłubowym okrętem podwodnym. Długość całkowita wynosiła 73 metry, szerokość 7,2 metra i zanurzenie 5,12 metra. Wyporność normalna w położeniu nawodnym wynosiła 1054 tony, a w zanurzeniu 1305 ton. Okręt napędzany był na powierzchni przez dwa silniki wysokoprężne FIAT o łącznej mocy 3000 KM. Napęd podwodny zapewniały dwa silniki elektryczne CRDA o łącznej mocy 1200 KM. Dwuśrubowy układ napędowy pozwalał osiągnąć prędkość 17 węzłów na powierzchni i 8 węzłów w zanurzeniu. Zasięg wynosił 2825 Mm przy prędkości 17 węzłów w położeniu nawodnym (lub 9760 Mm przy prędkości 8 węzłów) oraz 110 Mm przy prędkości 3 węzłów w zanurzeniu. Zbiorniki paliwa mieściły 59 ton oleju napędowego. Dopuszczalna głębokość zanurzenia wynosiła 90 metrów.
Okręt wyposażony był w osiem stałych wyrzutni torped kalibru 533 mm: cztery na dziobie i cztery na rufie, z łącznym zapasem 14 torped. Torpedy kalibru 533 mm miały długość 7,2 metra, masę 1550 kg (w tym 260 kg materiału wybuchowego), prędkość 50 węzłów przy zasięgu 4000 metrów lub 30 węzłów przy strzelaniu na odległość 12 000 metrów. Uzbrojenie artyleryjskie stanowiły umieszczone przed i za kioskiem dwa pojedyncze działa pokładowe kalibru 100 mm L/47 OTO M1931. Masa całkowita działa wynosiła 2177 kg, a długość 4,94 metra; kąt podniesienia lufy wynosił 45°, donośność 12 600 metrów, zaś szybkostrzelność osiem strzałów na minutę. Działo strzelało nabojami o masie 26 kg (w tym pocisk burzący ważył 13,8 kg, a ładunek miotający 5 kg) z prędkością wylotową 840 m/s. Broń przeciwlotniczą stanowiły dwa pojedyncze wielkokalibrowe karabiny maszynowe Breda M1931 kalibru 13,2 mm L/76. Masa wkm wynosiła 47,5 kg, kąt podniesienia lufy 85°, a skuteczna donośność 2000 metrów; broń zasilana była z magazynku na 30 nabojów (masa naboju wynosiła 0,125 kg przy masie pocisku 0,051 kg), zaś szybkostrzelność praktyczna wynosiła 400 strzałów na minutę przy prędkości początkowej 790 m/s. Jednostka wyposażona też była w hydrofony.
Załoga okrętu składała się z 7 oficerów oraz 50 podoficerów i marynarzy.
Służba.
„Glauco” wszedł do służby w Regia Marina 20 września 1935 roku. Jednostka wzięła udział w wojnie domowej w Hiszpanii, a następnie służyła na Morzu Czerwonym. 10 czerwca 1940 roku, w momencie ataku Włoch na Francję, okręt pełnił służbę na Morzu Śródziemnym wchodząc w skład 12. eskadry (wł. "Squadriglia") 1. Flotylli okrętów podwodnych (wł. "Gruppo sommergibili") stacjonującej w La Spezia i Neapolu (w skład której wchodziły ponadto: siostrzana „Otaria” oraz „Comandante Cappellini”, „Comandante Faà di Bruno”, „Mocenigo” i „Veniero”). Po rozpoczęciu działań wojennych okręt odbył trzy wojenne patrole. Podczas jednego z nich nieopodal Przylądka Corbelin zaatakował bez powodzenia ogniem artyleryjskim brytyjski parowiec „Baron Erskine” o pojemności 3657 BRT (26 czerwca). W dniach 6–11 lipca „Glauco” patrolował wody na zachód od Sardynii. W końcu lipca jednostkę skierowano do arsenału marynarki w Neapolu, gdzie w ciągu dwóch miesięcy przeprowadzono konieczne prace przygotowujące „Glauco” do działań na Atlantyku.
26 września 1940 roku okręt wyszedł z Neapolu, dowodzony przez kmdra por. (wł. "capitano di fregata") Giuseppe Mellinę. 2 października bez większych problemów sforsował Cieśninę Gibraltarską, a dzień później na wodach między przylądkami Trafalgar a Spartel wystrzelił trzy niecelne torpedy do okrętów zidentyfikowanych jako niszczyciele. Rankiem 7 października w pobliżu Azorów okręt dostrzegł w odległości ponad 25 km konwój składający się z 18 statków, a następnie drugi, który tworzyło 12 jednostek (później zauważono jeszcze trzecią grupę frachtowców). Mając niesprawny jeden z silników Diesla dowódca rozpoczął pościg za zauważonymi konwojami najpierw w położeniu podwodnym, a później w wynurzeniu, jednak stracono kontakt z wrogimi jednostkami, a na dodatek radiogram o zauważeniu konwojów wysłano po sześciu godzinach od pierwszego kontaktu. W dniach 8–12 października „Glauco” patrolował wody wokół Azorów, a 22 października przybył do Betasom. Postawa Giuseppe Melliny podczas pierwszego atlantyckiego patrolu została negatywnie oceniona przez dowódcę bazy kontradm. Paronę, który odebrał mu dowództwo okrętu. Nowym kapitanem został mianowany kpt. mar. (wł. "tenente di vascello") Luigi Baroni.
23 grudnia 1940 roku „Glauco” wyszedł na kolejny patrol, udając się na wody na zachód od Szkocji. Rejon działań okręt osiągnął 28 grudnia, przebywając w nim do 5 stycznia 1941 roku. Rankiem 9 stycznia, znajdując się między Szkocją a Irlandią, będący w zanurzeniu okręt, wystrzelił z niewielkiej odległości niecelną torpedę do parowca o szacowanej pojemności 4000 BRT. Następnie wynurzył się i rozpoczął ostrzał statku z działa pokładowego, zgłaszając trafienia, lecz przeciwnik odpowiedział skutecznym ogniem, zmuszając włoski okręt do zanurzenia po stracie jednego członka załogi, por. mar. Carlo Marenco di Moriondo (do zdarzenia doszło na przybliżonej pozycji ). Przeciwnikiem „Glauco” okazał się brytyjski pomocniczy okręt patrolowy (ang. "ocean boarding vessel") HMS „Cavina” (zarekwirowany przez Royal Navy statek transportowo-pasażerski zbudowany w 1924 roku o pojemności 6908 BRT, uzbrojony w dwa pojedyncze działa kal. 152 mm, armatę przeciwlotniczą kalibru 76 mm i dwie pojedyncze armaty przeciwlotnicze kal. 40 mm). Okręt powrócił do bazy 13 stycznia.
Po dwutygodniowym postoju, 27 stycznia jednostka wyszła z Bordeaux na swój trzeci atlantycki patrol, tym razem w rejon pomiędzy Przylądkiem Silleiro, Porto i Przylądkiem Świętego Wincentego. 14 lutego w estuarium Tagu „Glauco” został wykryty przez co najmniej pięć nieprzyjacielskich jednostek ZOP, które podjęły atak na włoski okręt, zrzucając 130 bomb głębinowych. W wyniku bliskich eksplozji pod kilem „Glauco” doznał poważnych uszkodzeń i został zmuszony do przerwania patrolu, powracając 22 lutego do bazy. Naprawa okrętu trwała trzy miesiące.
18 czerwca 1941 roku „Glauco” wyszedł z Betasom z zamiarem powrotu na Morze Śródziemne, jednak z powodu awarii siłowni okręt zmuszony był zawrócić do Bordeaux w celu dokonania koniecznych napraw uszkodzonych silników Diesla. 24 czerwca jednostka ponownie opuściła bazę i trzy dni później znalazła się u wejścia do Cieśniny Gibraltarskiej. 27 czerwca o godzinie 11:25 płynący w zanurzeniu okręt został na pozycji wykryty i zaatakowany bombami głębinowymi przez brytyjski niszczyciel HMS „Wishart” (D67), dowodzony przez kmdra por. Edwarda T. Coopera (który opuścił konwój HG-66). Wybuchające blisko włoskiej jednostki bomby spowodowały ciężkie uszkodzenia, co zmusiło kpt. Baroniego do wydania rozkazu alarmowego wynurzenia. Ostrzeliwani przez niszczyciel Włosi podjęli walkę, otwierając ogień z artylerii pokładowej, jednak byli bez szans i na rozkaz dowódcy rozpoczęli procedurę samozatopienia jednostki. „Glauco” zatonął około 14:00, w odległości 330 Mm na zachód od przylądka Spartel, a podczas ostatniej jego walki zginęło ośmiu marynarzy, w tym główny mechanik (wł. "tenente del Genio Navale") Augusto Cernigoi. Do niewoli trafiło 51 członków załogi okrętu – siedmiu oficerów oraz 44 podoficerów i marynarzy, podjętych z wody przez załogę HMS „Wishart”, który następnego dnia zawinął do Gibraltaru.

</doc>
<doc id="4782581" url="https://pl.wikipedia.org/wiki?curid=4782581" title="Coctaca">
Coctaca

Coctaca – wioska i stanowisko archeologiczne położone w prowincji Jujuy w departamencie Humahuaca. Według spisu ludności z 2010 roku we wsi mieszkało 141 osób. Wieś położona jest około 8 km na północny wschód od Humahuaca. W jej sąsiedztwie znajdują się największe w północno-wschodniej Argentynie prekolumbijskie ruiny. Obejmują one około 40 ha pozostałości budynków, pól tarasowych, systemów nawadniających oraz podziemnych komór do przechowywania żywności. Stanowisko Coctaca wiązane jest z kulturą Omaguaca, która zajmowała obszary obecnie znane jako Quebrada de Humahuaca. Jej najwcześniejsze ślady pochodzą z IX wieku. W połowie XV w. została wchłonięta przez Imperium Inków. Szczytowy okres rozwoju stanowiska przypada na okres największego rozkwitu Imperium Inków w XVI wieku. W jego pobliżu przebiegała jedna z ważnych dróg na szlaku Qhapac Ñan. W 2000 roku stanowisko zostało uznane za zabytek historii narodowej Argentyny.
W obszarze Coctaca uprawiano m.in. sześć odmian komosy, ziemniaki i kukurydzę. Działo się tak dzięki specyficznemu mikroklimatowi doliny, która chroniła przed silnymi wiatrami, mrozami i zapewniała odpowiednią wilgotność.

</doc>
<doc id="4782582" url="https://pl.wikipedia.org/wiki?curid=4782582" title="René Rumpelmayer">
René Rumpelmayer

René Rumpelmayer (ur. 3 lutego 1870 w Nicei, zm. 28 stycznia 1915 w Paryżu) – francuski lotnik i baloniarz.
Życiorys.
Ojciec Anton był cukiernikiem, austro-węgierskim poddanym, który zamieszkał we Francji i tam prowadził firmę. René był najstarszym z czterech synów. Uprawiał różne dyscypliny sportu pływanie, jazdę konną, kolarstwo i wioślarstwo. W Nicei razem z kolegami założył klub wioślarski. Po odbyciu służby wojskowej w kawalerii został przeniesiony do rezerwy do 2 regimentu artylerii górskiej. Z lotami balonem zetknął się w Paryżu. Pierwszy lot odbył w 1909 roku. Szybko uzyskał licencję pilota. Z Maurice Bienaimé pierwszy lot z Paryża do Amberg w Bawarii odbyli w grudniu 1910 roku zdobywając Puchar Roberta. W lutym 1911 roku lecąc z Paryża do Ried w Austrii zdobył pierwszą nagrodę miasta Paryża. 6 listopada 1911 wygrał La Motte-Breuil za lot balonem "Picard" o długości 1700 km do Rosji. W 1912 roku wygrywa zawody o Puchar Gordona Bennetta. Zwycięski balon "Le Picard" z Maurice Bienaimé i René Rumpelmayerem ustanowił rekord długości lotu lądując w Riazaniu po locie na odległość 2198 km.  Pod koniec 1912 roku wygrał Grand Prix Paryża za lot na odległość 1200 km z Saint-Cloud do Bogozlo(Węgry). W 1913 roku lecąc z panią Goldschmidt w 41 godzin pokonał odległość 2400 km z Saint-Cloud do Voltchy(Rosja).
Podczas I wojny światowej służył w sztabie 2 korpusu angielskiego. Zmarł w Paryżu i został pochowany na cmentarzu Père-Lachaise. 

</doc>
<doc id="4782585" url="https://pl.wikipedia.org/wiki?curid=4782585" title="Parafia Najświętszego Serca Pana Jezusa w Mrocznie">
Parafia Najświętszego Serca Pana Jezusa w Mrocznie

Parafia Najświętszego Serca Pana Jezusa w Mrocznie – parafia rzymskokatolicka, znajdująca się w diecezji toruńskiej, w dekanacie Rybno Pomorskie. 

</doc>
<doc id="4782586" url="https://pl.wikipedia.org/wiki?curid=4782586" title="Forges de Lanouée">
Forges de Lanouée

Forges de Lanouée – gmina we Francji, w regionie Bretania, w departamencie Morbihan. W 2013 roku populacja ludności wynosiła 2293 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Les Forges oraz Lanouée. Siedzibą gminy została miejscowość Lanouée. 

</doc>
<doc id="4782588" url="https://pl.wikipedia.org/wiki?curid=4782588" title="Halowe Mistrzostwa Świata w Lekkoatletyce 2025">
Halowe Mistrzostwa Świata w Lekkoatletyce 2025

19. Halowe Mistrzostwa Świata w Lekkoatletyce – zawody lekkoatletyczne, które mają odbyć się w marcu 2023 roku w Nankinie, w Chińskiej Republice Ludowej. Zawody zostały przeniesione z , a następnie 2021 w związku z rozszerzaniem się zakażeniami koronawirusem SARS-CoV-2. 
Kandydatami do organizacji mistrzostw były trzy miasta: Nankin, Belgrad oraz Toruń, który jednocześnie ubiegał się o prawo do goszczenia halowych mistrzostw Europy w sezonie 2021. Gospodarz wydarzenia został wybrany przez Radę Międzynarodowego Stowarzyszenia Federacji Lekkoatletycznych 27 listopada 2017 roku.
Pierwotnie zawody miały odbyć się pomiędzy 13 i 15 marca 2020 roku jednak pod koniec stycznia tego roku, w związku z pandemią COVID-19, Rada World Athletics przeniosła zawody na kolejny rok. Kilka tygodni później potwierdzono nowy termin mistrzostw tzn. okres pomiędzy 19 i 21 marca 2021 roku. 10 grudnia 2020 roku poinformowano, że zawody zostają przeniesione na rok 2023.

</doc>
<doc id="4782591" url="https://pl.wikipedia.org/wiki?curid=4782591" title="Parafia św. Barbary w Rumianie">
Parafia św. Barbary w Rumianie

Parafia świętej Barbary w Rumianie – parafia rzymskokatolicka, znajdująca się w diecezji toruńskiej, w dekanacie Rybno Pomorskie. 

</doc>
<doc id="4782592" url="https://pl.wikipedia.org/wiki?curid=4782592" title="André Lubambu">
André Lubambu

André Lubambu – kongijski polityk, urzędnik państwowy oraz gubernator prowincji Górne Lomami od 2018 roku.
Kariera.
Gubernatorem został 8 listopada 2018 roku po zdymisjonowaniu pierwszego gubernatora prowincji – Marcela Lenge. Swoje stanowisko utrzymuje do dziś. Wcześniej stacjonował na stanowisku komisarza generalnego ds. mediów oraz współpracy między prowincjami w prowincji Górne Lomami (fr. "Le commissaire général à la Communication-presse et coopération interprovinciale du Haut-Lomami").

</doc>
<doc id="4782593" url="https://pl.wikipedia.org/wiki?curid=4782593" title="Bukama (ujednoznacznienie)">
Bukama (ujednoznacznienie)



</doc>
<doc id="4782595" url="https://pl.wikipedia.org/wiki?curid=4782595" title="Henryk Kaźmierczak">
Henryk Kaźmierczak



</doc>
<doc id="4782596" url="https://pl.wikipedia.org/wiki?curid=4782596" title="Kabwe (ujednoznacznienie)">
Kabwe (ujednoznacznienie)



</doc>
<doc id="4782598" url="https://pl.wikipedia.org/wiki?curid=4782598" title="Johny Lahure">
Johny Lahure

Johny Lahure (ur. 24 marca 1942 w Niederkorn, zm. 23 listopada 2003) – luksemburski polityk i związkowiec, działacz Luksemburskiej Socjalistycznej Partii Robotniczej (LSAP), w latach 1989–1998 minister.
Życiorys.
Długoletni działacz związkowy, pełnił funkcję sekretarza związku zawodowego, był redaktorem naczelnym periodyku związkowego „Arbecht”. W latach 1974–1984 wchodził w skład Rady Stanu, organu pełniącego funkcje doradcze. Związany z Luksemburską Socjalistyczną Partią Robotniczą. Był członkiem rządów, którymi kierowali premierzy Jacques Santer i Jean-Claude Juncker. W 1984 został sekretarzem stanu do spraw gospodarki, a w 1988 dodatkowo sekretarzem stanu do spraw zdrowia. Następnie pełnił funkcje ministra zdrowia (1989–1998), ministra zabezpieczenia społecznego (1989–1994), ministra kultury fizycznej i sportu (1989–1994), ministra do spraw młodzieży (1989–1994) i ministra środowiska (1994–1998). Z ramienia UE w 1997 prowadził rozmowy skutkujące wynegocjowaniem protokołu z Kioto. Odszedł z gabinetu, przyjmując odpowiedzialność polityczną za nieprawidłowości w resorcie zdrowia. Od 1999 był komisarzem luksemburskiego rządu do spraw Expo 2000.

</doc>
<doc id="4782599" url="https://pl.wikipedia.org/wiki?curid=4782599" title="Lubambu">
Lubambu



</doc>
<doc id="4782600" url="https://pl.wikipedia.org/wiki?curid=4782600" title="Halowe Mistrzostwa Świata w Lekkoatletyce 2020">
Halowe Mistrzostwa Świata w Lekkoatletyce 2020



</doc>
<doc id="4782602" url="https://pl.wikipedia.org/wiki?curid=4782602" title="Ludunga">
Ludunga



</doc>
<doc id="4782604" url="https://pl.wikipedia.org/wiki?curid=4782604" title="Alejandro Carnicero">
Alejandro Carnicero

Alejandro Carnicero (ur. 17 czerwca 1693 w Íscar, zm. 6 października 1756 w Madrycie) – hiszpański rzeźbiarz barokowy i rytownik.
Życiorys.
Pochodził z Íscar w prowincji Valladolid. Kształcił się w Salamance u rzeźbiarza José de Larry Domíngueza, z którym współpracował rzeźbiąc stalle do chóru katedry w Salamance. Przeprowadził się z rodziną do Madrytu w 1749 roku. W stolicy otrzymał zamówienie na trzy figury władców Hiszpanii, będące częścią serii wykonanej przez różnych rzeźbiarzy. Figury miały zdobić Pałac Królewski, część z nich została ustawiona na przyległym placu Oriente. Wykonał liczne ryciny na podstawie własnych rzeźb. W Muzeum Prado zachowały się płaskorzeźby Carnicera o tematyce historycznej należące do serii zleconej wielu rzeźbiarzom. Płaskorzeźby miały zdobić nadproża w galeriach Pałacu Królewskiego w Madrycie. Przy tym projekcie pracowali także jego synowie.
Miał czterech synów: malarzy Isidra i Antonia, rzeźbiarza Gregoria i rytownika José.

</doc>
<doc id="4782605" url="https://pl.wikipedia.org/wiki?curid=4782605" title="Parafia św. Mikołaja Biskupa w Zwiniarzu">
Parafia św. Mikołaja Biskupa w Zwiniarzu

Parafia świętego Mikołaja Biskupa w Zwiniarzu – parafia rzymskokatolicka, znajdująca się w diecezji toruńskiej, w dekanacie Rybno Pomorskie. 

</doc>
<doc id="4782606" url="https://pl.wikipedia.org/wiki?curid=4782606" title="Malemba-Nkulu">
Malemba-Nkulu



</doc>
<doc id="4782607" url="https://pl.wikipedia.org/wiki?curid=4782607" title="Muchanga">
Muchanga



</doc>
<doc id="4782608" url="https://pl.wikipedia.org/wiki?curid=4782608" title="Mulenda">
Mulenda



</doc>
<doc id="4782609" url="https://pl.wikipedia.org/wiki?curid=4782609" title="Santiago García de la Rasilla Domínguez">
Santiago García de la Rasilla Domínguez

Santiago María García de la Rasilla Domínguez SJ (ur. 18 października 1936 w Madrycie, zm. 13 sierpnia 2018 w Limie) – hiszpański duchowny katolicki pracujący w Peru, wikariusz apostolski Jaén w latach 2006-2014.
Życiorys.
Święcenia kapłańskie przyjął 14 lipca 1967 w zgromadzeniu jezuitów, zaś 15 sierpnia 1973 złożył w tymże zakonie śluby wieczyste. Pracował w zakonnych kolegiach w Peru, był także m.in. członkiem Ruchu dla Lepszego Świata.
11 listopada 2005 papież Benedykt XVI mianował go wikariuszem apostolskim Jaén ze stolicą tytularną "Voncaria". Sakry biskupiej udzielił mu 13 stycznia 2006 abp Oscar Rolando Cantuarias Pastor.
11 czerwca 2014 przeszedł na emeryturę.
Zmarł w Limie 13 sierpnia 2018.

</doc>
<doc id="4782616" url="https://pl.wikipedia.org/wiki?curid=4782616" title="Fariza Ongarsynowa">
Fariza Ongarsynowa



</doc>
<doc id="4782624" url="https://pl.wikipedia.org/wiki?curid=4782624" title="Halowe Mistrzostwa Europy w Lekkoatletyce 1980 – skok w dal kobiet">
Halowe Mistrzostwa Europy w Lekkoatletyce 1980 – skok w dal kobiet

Skok w dal kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 2 marca 1980. Zwyciężyła reprezentantka Polski Anna Włodarczyk. Tytułu zdobytego na poprzednich mistrzostwach nie broniła Siegrun Siegl z Niemieckiej Republiki Demokratycznej.
Rezultaty.
Rozegrano od razu finał, w którym wzięło udział 12 zawodniczek.
Opracowano na podstawie materiału źródłowego.

</doc>
<doc id="4782658" url="https://pl.wikipedia.org/wiki?curid=4782658" title="Gregorio Carnicero">
Gregorio Carnicero

Gregorio Carnicero (ur. 1725, zm. 1765) – hiszpański rzeźbiarz barokowy aktywny w XVIII wieku.
Życiorys.
Był synem barokowego rzeźbiarza Alejandra Carnicera z Salamanki, u którego się kształcił. Miał dwóch braci: malarzy Isidra i Antonia. Jego ojciec przeprowadził się z rodziną do Madrytu w 1749 roku. W Muzeum Prado zachowała się płaskorzeźba Carnicera "Gramatyka" należąca do alegorycznej serii zleconej wielu rzeźbiarzom. Płaskorzeźby miały zdobić nadproża w galeriach Pałacu Królewskiego w Madrycie.

</doc>
<doc id="4782659" url="https://pl.wikipedia.org/wiki?curid=4782659" title="Henryk Kaźmierczak (polityk)">
Henryk Kaźmierczak (polityk)

Henryk Kaźmierczak (także Kazimierczak) (ur. 7 czerwca 1932 w Tarnówku) – polski polityk i działacz partyjny, w latach 1975–1980 wojewoda koniński.
Życiorys.
Syn Czesława i Marty. Od 1954 członek PZPR. W latach 1951–1953 przewodniczący koła Związku Młodzieży Polskiej w powiecie kolskim, potem do 1956 kierownik wydziału i wiceprzewodniczący Zarządu Miejskiego ZMP w Kole. W latach 1953–1957 wiceprezes Ligi Przyjaciół Żołnierza w Kole, następnie został działaczem PZPR w powiecie kolskim. Pełnił m.in. funkcje kierownika ośrodka propagandy partyjnej (1958–1965) i członka egzekutywy, a od 1969 do 1971 – I sekretarza KP PZPR w Kole. Następnie do 1975 kierował Komitetem Powiatowym w Koninie.
Od 12 maja 1975 był pełnomocnikiem rządu ds. utworzenia województwa konińskiego, następnie od 1 czerwca 1975 do 30 listopada 1980 zajmował stanowisko jego pierwszego w historii wojewody.

</doc>
<doc id="4782660" url="https://pl.wikipedia.org/wiki?curid=4782660" title="Bukama (terytorium)">
Bukama (terytorium)

Bukama – terytorium w północno-wschodniej części Demokratycznej Republiki Konga, na terenie prowincji Górne Lomami. Jej centralnym miastem jest Bukama. W 2017 roku żyło tam 1,072,662 osób.
Geografia.
Graniczy z terytoriami Kamina, Kabongo, Malemba-Nkulu, Mitwaba oraz Lubudi. Na terytorium występuje 77 jezior, z czego większość znajduje się pod ochroną Parku Narodowym Upemba. Największe z nich to Upemba, Kisale, Lukanga, Lunda, Mulenda, Kayumba oraz Kabwe. Główne rzeki na terenie Bukamy to Lualaba, Lufira oraz Lovoy.
Demografia.
Grupy etniczne.
Terytorium Bukama jest zamieszkane głównie przez lud Luba (97%), którego językiem jest luba-katanga oraz lud Chokwe (3%), którego członkowie nie są rdzennymi mieszkańcami, przybyli na te tereny do pracy w firmie Gécamines.
Języki.
Na terytorium Bukama występują dwa główne języki, są to luba-katanga (85%) oraz suahili (35%). Rdzenna ludność posługuje się językiem luba-katanga, a suahili używają mieszkańcy, którzy przybyli na te ziemie z innych terytoriów lub prowincji.
Gospodarka.
Ponad połowa gospodarki Bukamy składa się z rolnictwa (dokładnie 62%). Rybołówstwo stanowi 12 procent gospodarki, a handel 16 procent. Resztę stanowi hodowla oraz rzemiosło. Główne uprawy na terenach Bukamy to maniok, kukurydza oraz ryż. Sześćdziesiąt procent upraw przeznaczanych jest tam na własne potrzeby mieszkańców.
Opieka zdrowotna.
Na terenie Bukamy znajduje się 5 szpitali oraz 77 ośrodków zdrowia. W 2017 roku pracowało tam 24 lekarzy oraz 241 pielęgniarek. W ciężkich przypadkach pacjentów zabiera się do Kaminy lub do Lubumbashi. Najczęściej występujące tam choroby to malaria, ostre infekcje dróg oddechowych oraz odra.
Edukacja.
Terytorium Bukama posiada 452 szkoły podstawowe, 175 szkół średnich oraz 2 uniwersytety. Średnia liczba uczniów w szkołach wynosi tam 278 uczniów w szkołach podstawowych oraz 201 w szkołach średnich. Pracuje tam 1263 nauczycieli szkół podstawowych, 668 nauczycieli szkół średnich oraz 10 nauczycieli akademickich.
Transport.
W 2018 roku na terenie Bukamy znajdowało się 325 km krajowej drogi lądowej, z czego 103 km były w dobrym stanie, 170 km w średnim, a 52 km w złym stanie. Ponadto znajdowało się tam 70 km drogi wojewódzkiej. W porównaniu z wcześniejszymi latami jakość dróg znacznie się polepszyła.

</doc>
<doc id="4782663" url="https://pl.wikipedia.org/wiki?curid=4782663" title="Friedrich Miescher">
Friedrich Miescher



</doc>
<doc id="4782664" url="https://pl.wikipedia.org/wiki?curid=4782664" title="Kominek w Skale z Krzyżem">
Kominek w Skale z Krzyżem

Kominek w Skale z Krzyżem – komin w Skale z Krzyżem w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Jest to szczelinowaty kominek. Jego dolny otwór znajduje się u południowo-wschodniej podstawy Skałki z Krzyżem. Są w nim dwa progi o wysokości 1,5 m i 1 m. W górnej części kominka jest kulista salka o średnicy 1,5 m. Na północny zachód odchodzi od niej szczelina, dla ludzi możliwa do przejścia na długości 1,5 m, dalej dla ludzi zbyt ciasna. W kierunku południowo-wschodnim z salki odchodzi jednometrowej długości korytarzyk, którym można się wydostać na podest z 3,5 metrowym progiem, którym można wydostać się na szczyt skały (podest ubezpieczony jest metalowym prętem).
Kominek powstał w piaskowcu ciężkowickim na tektonicznej szczelinie powiększonej w wyniku wietrzenia mrozowego. Jego dno tworzy lita skała z okruchami skalnymi. Kominek jest w całości widny.
Po raz pierwszy obiekt był wzmiankowany przez W. Krygowskiego w 1977 roku. Kominek często jest używany jako droga wyjściowa na szczyt skały. Zmierzony został przez T. Mleczka i R. Dadela ze Speleoklubu Dębickiego. Jego plan opracował T. Mleczek.

</doc>
<doc id="4782673" url="https://pl.wikipedia.org/wiki?curid=4782673" title="Chinami Nishimura">
Chinami Nishimura

 – japońska seiyū związana z 81 Produce.

</doc>
<doc id="4782678" url="https://pl.wikipedia.org/wiki?curid=4782678" title="Halowe Mistrzostwa Europy w Lekkoatletyce 1980 – pchnięcie kulą kobiet">
Halowe Mistrzostwa Europy w Lekkoatletyce 1980 – pchnięcie kulą kobiet

Pchnięcie kulą kobiet – jedna z konkurencji technicznych rozgrywanych podczas halowych lekkoatletycznych mistrzostw Europy w hali Glaspalast w Sindelfingen. Rozegrano od razu finał 1 marca 1980. Zwyciężyła reprezentantka Czechosłowacji Helena Fibingerová, która wcześniej zwyciężała w tej konkurencji w 1973, 1974, 1977 i 1978. Tytułu zdobytego na poprzednich mistrzostwach nie broniła Ilona Slupianek z Niemieckiej Republiki Demokratycznej.
Rezultaty.
Rozegrano od razu finał, w którym wzięło udział 5 miotaczek.
Opracowano na podstawie materiału źródłowego.

</doc>
<doc id="4782691" url="https://pl.wikipedia.org/wiki?curid=4782691" title="Georges Wohlfart">
Georges Wohlfart

Georges Wohlfart (ur. 13 lipca 1950 w Helmdange, zm. 13 lutego 2013) – luksemburski polityk i lekarz, działacz Luksemburskiej Socjalistycznej Partii Robotniczej (LSAP), parlamentarzysta, sekretarz stanu, a w latach 1998–1999 minister.
Życiorys.
Syn polityka Josepha Wohlfarta. W 1978 ukończył studia medyczne na Uniwersytecie w Liège. Praktykował jako lekarz. Przez dziesięć lat był lekarzem sportowym podczas wyścigu kolarskiego Tour de Luxembourg.
Działał w Luksemburskiej Socjalistycznej Partii Robotniczej. W latach 1984–1989 i 1999–2004 wykonywał mandat posła do Izby Deputowanych. W randze sekretarza stanu w latach 1989–1998 wchodził w skład rządów, którymi kierowali premierzy Jacques Santer i Jean-Claude Juncker. Odpowiadał głównie za handel zagraniczny i współpracę rozwojową. W latach 1998–1999 zajmował stanowiska ministra zdrowia oraz ministra kultury fizycznej i sportu.

</doc>
<doc id="4782700" url="https://pl.wikipedia.org/wiki?curid=4782700" title="Zajnab Bijszewa">
Zajnab Bijszewa

 
Zajnab Abdułłowna Biiszewa (; , "Za̋jna̋b Abdulla ǩyz̦y Biiševa"; ur. 2 stycznia 1908 w Tujembietowie, zm. 24 sierpnia 1996 w Ufie) – baszkirska pisarka, poetka, dramatopisarka i tłumaczka. Ludowy Pisarz Baszkirskiej ASRR, trzykrotnie uhonorowana orderem „Znak Honoru”.
Życiorys.
Zajnab Biiszewa urodziła się 2 stycznia 1908 roku w niewielkiej wsi Tujembietowo, w rejonie kugarczinskim. Miała czworo rodzeństwa. Jej ojciec Abdułła był mułłą, a matka Fagila była córką mułły ze wsi Sapykowo. Zajnab Biiszewa wcześnie straciła rodziców, gdy miała 2 i pół roku zmarła jej matka. Ojciec zmarł w grudniu 1919 roku.
Uczyła się technikum pedagogicznym w Orenburgu. W 1929 roku po uzyskaniu dyplomu nauczycielskiego rozpoczęła pracę w szkole we wsi Tiemiasowo, w rejonie bajmakskim. W 1935 roku przeprowadziła się z rodziną do rejonu saławatskiego. W 1938 roku zamieszkała w Ufie, gdzie rozpoczęła pracę w Baszkirskim Wydawnictwie „Kitap” i współpracę z magazynem „Amanat”, w którym ukazało się jej pierwsze opowiadanie w 1930 roku. 
Po rozpoczęciu II wojny światowej jej mąż Gaziza Aminow został wysłany na front, a Biiszewa została z trójką małych dzieci i musiała poświęcić się pracy, aby utrzymać rodzinę. Najbardziej twórczy okres nastąpił po wojnie. Pierwsza książka, "Partizan małaj", została opublikowana w 1941 roku. W 1949 roku została członkiem Związku Pisarzy ZSRR. Od 1953 roku poświęciła się pisaniu zawodowo. Była członkiem zarządu Związku Pisarzy Republiki Baszkortostanu i delegatem wielu kongresów pisarzy Federacji Rosyjskiej i ZSRR. W 1968 roku otrzymała Nagrodę Państwową im. Saławata Jułajewa. W 1993 roku otrzymała honorowy tytuł Ludowego Pisarza Baszkirskiej ASRR. Ponad 60 jej książek zostało wydanych w językach narodów Rosji i innych.
Zajnab Biiszewa napisała kilka książek dla dzieci i młodzieży, sztukę "Drużba" i powieść "Budiem druzjami", dziesiątki wierszy i bajek. Dramaty "Wołszebnyj kuraj" (1957), "Tainstwiennyj pierstień" (1959), "Gulbadar" (1961), "Obiet" (1966), "Zulchiza" (1981) odniosły duży sukces nie tylko na scenie Baszkirskiego Państwowego Akademickiego Teatru Dramatycznego, ale także na scenach teatrów poza granicami republiki. Przetłumaczyła na język baszkirski dzieła Nikołaja Gogola, Iwana Turgieniewa, Arkadija Gajdara, Lwa Kassila, Aleksieja Tołstoja, Siergieja Aksakowa, Antona Czechowa, Maksima Gorkiego. 
Upamiętnienie.
Do słów jej wierszy powstało wiele popularnych piosenek. Z jej twórczości korzystali m.in. Ajrat Kubaguszew, Szamil Kulbarisow, Abdułła Chalfietdinow i wielu innych. W 1992 roku Amir Abdrazakow nakręcił film dokumentalny o Zajnab Biiszewej. W 2008 roku z okazji setnych urodzin pisarki Abdrazakow nakręcił film "Nasza Zajnab".
Imieniem Zajnab Biiszewej nazwano: 
Na domu w którym mieszała w Ufie znajduje się tablica pamiątkowa, w rodzinnej wiosce Tujembietowo jest Dom-Muzeum Zajnab Biiszewej. 14 października 2016 roku w Ufie został odsłonięty pomnik Biiszewej wykonany z brązu przez Władimira Dwornika.

</doc>
<doc id="4782710" url="https://pl.wikipedia.org/wiki?curid=4782710" title="Jerzy Trzaskowski">
Jerzy Trzaskowski

Jerzy Trzaskowski (ur. 12 marca 1952) – polski strzelec specjalizujący się w skeecie, medalista mistrzostw świata.
Był zawodnikiem Legii Warszawa, gdzie jego trenerem był Jerzy Kocan.
Na mistrzostwach Europy w 1972 roku wywalczył srebrny medal w skeecie juniorów (142 punkty). Jest dwukrotnym drużynowym medalistą mistrzostw świata. Pierwsze srebro zdobył na mistrzostwach świata w 1974 roku (wraz z Wiesławem Gawlikowskim, Piotrem Nowakowskim i Hubertem Pawłowskim). Rok później ponownie został wicemistrzem (skład drużyny niemal taki sam – zamiast Pawłowskiego w ekipie znalazł się Andrzej Socharski). W 1975 roku wywalczył brąz w drużynie na mistrzostwach Europy (wraz z Gawlikowskim, Socharskim i Piotrem Waślickim). Na trzecim stopniu podium stanął także na mistrzostwach kontynentu w 1977 roku (skład drużyny taki sam jak dwa lata wcześniej).
Na mistrzostwach świata w 1974 roku zajął 19. miejsce indywidualnie w skeecie (191 punktów).
W 1970 i 1977 roku został mistrzem Polski w skeecie, w 1975 roku międzynarodowym wicemistrzem Polski w skeecie. W 1978 i 1979 roku zdobył w tej konkurencji brązowy medal mistrzostw Polski.

</doc>
<doc id="4782711" url="https://pl.wikipedia.org/wiki?curid=4782711" title="Rafał Horbowicz">
Rafał Horbowicz

Rafał Horbowicz (ur. 1 kwietnia 1998) – polski lekkoatleta, specjalizujący się w wielobojach. 
W 2019 roku zajął 11. miejsce w mistrzostwach Europy do lat 23. 
Reprezentant Polski w meczach międzypaństwowych oraz drużynowych mistrzostwach Europy w wielobojach.
Medalista mistrzostw Polski seniorów w wielobojach. Zdobywał także medale na mistrzostwach Polski w innych kategoriach wiekowych oraz konkurencjach innych niż wielobój.
Osiągnięcia.
Rekordy życiowe: 

</doc>
<doc id="4782717" url="https://pl.wikipedia.org/wiki?curid=4782717" title="Małgorzata Zagórska">
Małgorzata Zagórska

Małgorzata Anna Zagórska – polska chemiczka, profesor nauk chemicznych, nauczyciel akademicki Politechniki Warszawskiej, specjalność naukowa: chemia fizyczna polimerów.
Życiorys.
Uzyskała stopień naukowy doktora. W 1994 na podstawie dorobku naukowego oraz pracy pt. "Conducting poly/4,4'-dialkyl-2,2' - bithionphenes/; preparation, spectroscopie and electrochemical properties" otrzymała na Wydziale Chemicznym Politechniki Warszawskiej stopień naukowy doktora habilitowanego nauk chemicznych w dyscyplinie chemia. W 2005 prezydent RP Aleksander Kwaśniewski nadał jej tytuł profesora nauk chemicznych.
Została profesorem na Wydziale Chemicznym Politechniki Warszawskiej w Katedrze Chemii i Technologii Polimerów.

</doc>
<doc id="4782718" url="https://pl.wikipedia.org/wiki?curid=4782718" title="Macro">
Macro

Macro – czwarty album studyjny ukraińskiego zespołu Jinjer. Album został wydany 25 października 2019 roku nakładem wytwórni muzycznej Napalm Records.

</doc>
<doc id="4782724" url="https://pl.wikipedia.org/wiki?curid=4782724" title="IAAF World Relays">
IAAF World Relays



</doc>
<doc id="4782727" url="https://pl.wikipedia.org/wiki?curid=4782727" title="Waveney">
Waveney



</doc>
<doc id="4782734" url="https://pl.wikipedia.org/wiki?curid=4782734" title="Uniwersytet Satpajewa">
Uniwersytet Satpajewa

Kazachski Narodowy Uniwersytet Techniczny im. K.I. Satpajewa (, ) – kazachska uczelnia techniczna zlokalizowana w Ałmaty.
Poprzednikiem uczelni był Kazachski Instytut Górniczo-Metalurgiczny założony w 1934 roku w Ałmaty. Początkowo funkcjonowały na nim dwa wydziały: Górnictwa i Metalurgii. W 1941 uczelnia została połączona z ewakuowanym z Moskwy Instytutem Metali Nieżelaznych i Złota. Po wojnie w instytucie funkcjonowały trzy wydziały:Górnictwa, Metalurgii oraz Poszukiwań Geologicznych.
8 lipca 1960 uczelnia została przemianowana na Kazachski Instytut Politechniczny. Od 1970 roku nosiła imię Włodzimierza Lenina. W 1975 wydzielona z niej Instytut Energetyki (później przekształcony w Uniwersytet Energetyki i Telekomunikacji w Ałmaty). 26 lipca 1984 roku Kazachski Instytut Politechniczny im. Lenina w uznaniu zasług w kształceniu specjalistów i rozwijaniu badań naukowych został uhonorowany Orderem Czerwonego Sztandaru Pracy.
W 1994 roku, po rozpadzie Związku Radzieckiego i uzyskaniu niepodległości przez Kazachstan, Kazachski Instytut Politechniczny został przemianowany na Kazachski Narodowy Uniwersytet Techniczny. W 1999 roku, w setną rocznicę urodzin Kanysza Satpajewa uczelni nadano jego imię. W 2017 roku nazwę uczelni skrócono do Uniwersytet Satpajewa.
Struktura organizacyjna.
W skład uczelni wchodzą następujące jednostki organizacyjne:

</doc>
<doc id="4782739" url="https://pl.wikipedia.org/wiki?curid=4782739" title="Kazachski Instytut Górniczo-Metalurgiczny">
Kazachski Instytut Górniczo-Metalurgiczny



</doc>
<doc id="4782740" url="https://pl.wikipedia.org/wiki?curid=4782740" title="Pluméliau-Bieuzy">
Pluméliau-Bieuzy

Pluméliau-Bieuzy – gmina we Francji, w regionie Bretania, w departamencie Morbihan. W 2013 roku populacja ludności wynosiła 4500 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Bieuzy oraz Pluméliau. Siedzibą gminy została miejscowość Pluméliau. 

</doc>
<doc id="4782741" url="https://pl.wikipedia.org/wiki?curid=4782741" title="Jauhien Jenka">
Jauhien Jenka



</doc>
<doc id="4782745" url="https://pl.wikipedia.org/wiki?curid=4782745" title="Powodzie w Afryce Środkowej i Wschodniej (2019–2020)">
Powodzie w Afryce Środkowej i Wschodniej (2019–2020)

Powodzie w Afryce Środkowej i Wschodniej (2019-2020) – seria powodzi, które nawiedziły Republikę Kongo, Demokratyczną Republikę Konga, Republikę Środkowoafrykańską, Tanzanię, Ugandę, Kenię, Somalię, Sudan Południowy i Nigerię w okresie od września 2019 do kwietnia 2020. Była największą klęską naturalną w Kongo od ponad 20 lat i od 25 lat w DRK. Zginęło co najmniej 280 osób.
Wywołana przez długotrwałe, trwające od końca września 2019 do marca 2020, ulewne opady deszczu w strefie równika, nad większą częścią terytorium Konga i DRK, oraz innych krajach Afryki środkowej i wschodniej. Spowodowały one wystąpienie z brzegów rzek Kongo, Ubangi, i wielu innych. W marcu 2020 Kongo miało stan o 5-7 metrów wyższy niż normalnie. Obie rzeki są naturalną granicą między Kongiem a DRK.
Klimatolodzy wiążą te deszcze ze zjawiskiem dipola Oceanu Indyjskiego, który powoduje, że ocean u wschodnich brzegów Afryki jest cieplejszy niż zazwyczaj. Cieplejsze powietrze kumuluje więcej pary wodnej, która w postaci deszczu. Według Australijskiego Biura Meteorologicznego w sezonie 2019/2020 dipol miał największą intensywność od 60 lat. To samo zjawisko, które spowodowało, że powietrze po drugiej stronie Oceanu Indyjskiego było suchsze niż zazwyczaj, jest najpewniej przyczyną suszy i rozległych pożarów w Australii w tym samym okresie.
Kataklizm spowodował wzrost cen żywności w całym regionie. Zakłócone zostały też zbiory: w Kenii zbiory kukurydzy w 2020 były niższe o ok. 1/4 niż w roku poprzednim. 
Kongo.
Katastrofa dotknęła co najmniej 213 tys. mieszkańców z 4 departamentów (Plateaux, Cuvette, Sangha i Likouala), w tym ok. 30 000 uchodźców z Republiki Środkowoafrykańskiej i Demokratycznej Republiki Konga, i zalała ponad 6000 hektarów terenów rolnych (70% strat) i pastwisk. Łącznie, powodzie dotknęły 8 z 12 prowincji kraju.
Powódź rozprzestrzeniała się przez kilka miesięcy, wraz z kolejnymi falami ulewnych deszczy. Na 4 listopada 2019 szacowano, że powódź dotknęła ponad 17 tys. ludzi a zniszczonych było ponad 3900 domów. 19 listopada rząd ogłosił stan klęski żywiołowej w departamentach Likouala, Cuvette i Plateaux. Liczbę poszkodowanych szacowano wtedy już na ponad 112 tysięcy (ok. 60 tys. w Likouala, 34 tys. w Cuvette, 16 tys. w Plateaux, 2 tys. w Shanga). Dwa miesiące później, w styczniu 2020, już 170 tysięcy. W tym samym miesiącu odnotowano pierwsze spadki poziomu wód. 
7 stycznia ulewne deszcze nawiedziły stołeczne Brazzaville, niszcząc wiele elementów infrastruktury. Po ulicach pływano łodziami.
Pomoc zagraniczna.
Do połowy kwietnia 2020 Światowy Program Żywnościowy przekazał ponad 1000 ton żywności.
Powódź była pierwszą akcją pomocową dla regionalnego centrum przeciwdziałania głodowi i niedożywieniu CERFAM, otworzonego 25 marca 2019 w Wybrzeżu Kości Słoniowej. CEFARM, Benin i Wybrzeże Kości Słoniowej przysłały do Konga swoich ekspertów ds. żywienia i produkcji żywności.
Pomocy finansowej udzieliły:
Demokratyczna Republika Konga.
W DRK opady wystąpiły szczególnie w rejonie Kinszasy, miast Zongo i Libenge. Rzeki wylały w wielu prowincjach kraju: Ubangi Południowe, Ubangi Północne, Mongala, Maniema, Dolne Uele, Górne Uele, i Tshopo. Do 28 listopada 2019 w Kinszasie i okolicach zginęło 41 osób. Tylko w gminie Selembao doniesiono o 30 zawalonych budynkach, w których zginęło 6 osób.
Katastrofą w DRK zostało dotkniętych ponad 923 000 osób w 12 prowincjach (według szacunków rządowych; połowa grudnia 2019), w tym około 400 000 musiało się ewakuować. 
W marcu 2020, po kolejnych ulewnych deszczach między 14 a 18 marca, powódź rozprzestrzeniła się na terytorium Bukama w prowincji Górne Lomami, niszcząc tysiące domów i pól uprawnych. Kataklizmem dotkniętych zostało ponad 73 000 mieszkańców prowincji, w tym 30 000 osób straciło dach nad głową. Te same deszcze przyniosły drugi epizod powodzi w prowincji Maniema. Dotkniętych było ponad 4000 ludzi. Żywioł zniszczył 65 ujęć wody.
16-17 kwietnia ulewne deszcze wystąpiły nad prowincją Kiwu Południowe, w mieście Uvira i okolicach. Według doniesień misji stabilizacyjnej ONZ MONUSCO, zginęło tam 36 osób a ponad 40 zostało rannych. Około 15 000 domów zostało zniszczonych, zostawiając ok. 78 tys. bez schronienia. Uszkodzonych lub zniszczonych zostało 7 mostów, wiele dróg i ujęć wody. 
Sytuacja w prowincjach.
Według danych Biura ds. Koordynacji Pomocy Humanitarnej ONZ w połowie grudnia 2019 liczba poszkodowanych w poszczególnych prowincjach wynosiła:
W Ubangi Południowym uszkodzonych lub zniszczonych zostało 12 8000 domów, 12 szkół, 21 mostów, i 48 budynków użyteczności publicznej. W Zongo 1 osoba zginęła a 36 800 zostało bez dachy nad głową. Na koniec listopada liczbę poszkodowanych w prowincji szacowano na ponad 235 000. W sąsiednim Ubangi Północnym, na 180 000, i 10 ofiar śmiertelnych.
W prowincji Górne Uele dotkniętych zostało ponad 10 000 ludzi (październik 2019). 
W okolicach miasta Isangi (prowincja Ituri) zalanych zostało 45 wiosek, zmuszając do ucieczki 18 000 osób. W grudniu osuwisko błotne w prowincji Ituri zalało kopalnię, zabijając 24 osoby.
W prowincji Tshopo zatopionych lub zniszczonych zostało co najmniej 64 szkoły. Zniszczony został most między Lemba a Ngaba. Zginęło co najmniej 15 osób.
W Boma, gdzie 26 grudnia 2019 z brzegów wystąpiła rzeka Kalamu (2 m ponad normalny stan), zginęło co najmniej 50 osób. Niektóre z ofiar znaleziono w sąsiedniej Angoli.
Pozostałe kraje.
W Nigerii powódź wystąpiła na przełomie października i listopada 2019, w stanie Borno, przy granicy z Kongiem, gdzie z brzegów wystąpiła rzeka Kaalia. Zginęły co najmniej 34 osoby, a ponad 101 tys. było poszkodowanych.
Powodziami została również dotknięta Republika Środkowo Afrykańska, w tym stolica Bangi. W połowie listopada 2019 Norwegian Refugee Council donosiła o zniszczeniu ponad 10 000 domów i 60 000 osobach dotkniętych żywiołem. W Bangi wiele części miasta było dostępnych wyłącznie za pomocą łodzi. 
W Somalii powódź nastąpiło wraz z wrześniowymi deszczami, podobnie jak w Kongo i DRK. Część z opadów spadła w górach Etiopii, ale spłynęła na terytorium Etiopii. Z brzegów wystąpiły rzeki Shabelle i Dżuba. Do 31 października ponad 270 000 osób musiało opuścić swoje domy, w tym 230 tys. mieszkańców dystryktu Belet Weyne. Zginęło co najmniej 11 osób. 4 listopada 2019 rzeka Shabelle w Bulo Burti osiągnęła swój rekordowy stan.
W Sudanie Południowym powodzie mogły dotknąć od 500 tysięcy do nawet 1 miliona osób. Najgorsza sytuacja była w Maban i Torit. Zniszczonych zostało co najmniej kilka tysięcy domów. Podobnie jak w przypadku Somalii, duża ilość opadów spłynęła z górskich terenów Etiopii.
W Tanzanii w rzekach utonęło 10 osób. W Kenii największe szkody żywioł wyrządził w regionie Pokot. w Tapach i Parua (Pokot Południowe) zginęło 12 osób. W Tamkal (Pokot Środkowe) zginęło 17 osób.
W Ugandzie powodzie wystąpiły 3 grudnia 2019, w dystryktach Bududa i Sironko. Dotknęły one ponad 80 000 osób. Co najmniej 7 osób zginęło.

</doc>
<doc id="4782747" url="https://pl.wikipedia.org/wiki?curid=4782747" title="Anatol Wołkau">
Anatol Wołkau



</doc>
<doc id="4782749" url="https://pl.wikipedia.org/wiki?curid=4782749" title="Narodowy Uniwersytet Techniczny im. Kanysza Sätbajewa">
Narodowy Uniwersytet Techniczny im. Kanysza Sätbajewa



</doc>
<doc id="4782755" url="https://pl.wikipedia.org/wiki?curid=4782755" title="Dorota Lubowicka">
Dorota Lubowicka

Dorota Lubowicka (ur. 4 września 1957) – polska lekkoatletka, specjalizująca się w wielobojach, halowa mistrzyni Polski, reprezentantka Polski.
Kariera sportowa.
Była zawodniczką Śląska Wrocław.
Na mistrzostwach Polski seniorek zdobyła jeden medal: srebrny w pięcioboju w 1975. W halowych mistrzostwach Polski seniorek zdobyła dwa medale: złoty w skoku wzwyż w 1973 i brązowy w pięcioboju w 1975.
Reprezentowała Polskę na zawodach Pucharu Europy w wielobojach, zajmując w 1975 18. miejsce w półfinale, z wynikiem 3857 i 18. miejsce w finale, z wynikiem 4002.
Rekord życiowy w pięcioboju: 4003 (29.06.1975), w skoku wzwyż: 1,74 - w hali (25.02.1973).

</doc>
<doc id="4782758" url="https://pl.wikipedia.org/wiki?curid=4782758" title="Manderen-Ritzing">
Manderen-Ritzing

Manderen-Ritzing – gmina we Francji, w regionie Grand Est, w departamencie Mozela. W 2016 roku populacja ludności wynosiła 601 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Manderen oraz Ritzing. Siedzibą gminy została miejscowość Manderen. 

</doc>
<doc id="4782761" url="https://pl.wikipedia.org/wiki?curid=4782761" title="Micro (minialbum)">
Micro (minialbum)

Micro – minialbum studyjny ukraińskiego zespołu Jinjer. Album został wydany 11 stycznia 2019 roku nakładem wytwórni muzycznej Napalm Records.

</doc>
<doc id="4782763" url="https://pl.wikipedia.org/wiki?curid=4782763" title="IAAF World Relays 2019">
IAAF World Relays 2019

4. IAAF World Relays – zawody lekkoatletyczne w biegach sztafetowych, organizowane pod egidą Międzynarodowego Stowarzyszenia Federacji Lekkoatletycznych (IAAF), które odbyły się 11 i 12 maja 2019 roku na International Stadium w Jokohamie.
Pierwotnie zawody, podobnie jak trzy poprzednie edycje, miały odbyć się w Nassau, stolicy Bahamów. Kraj ten we wrześniu 2018 roku, z powodu kłopotów finansowych, wycofał się jednak z przygotowania zawodów. Przejęcie organizacji imprezy rozważały Jamajka oraz Australia, ale ostatecznie w październiku 2018 roku Rada IAAF wskazała na gospodarza wydarzenia Japonię.
W programie zawodów zadebiutowała sztafeta płotkarska oraz sztafeta 2 x 2 x 400 metrów.

</doc>
<doc id="4782766" url="https://pl.wikipedia.org/wiki?curid=4782766" title="Krzysztof Konaszewski">
Krzysztof Konaszewski

Krzysztof Marek Konaszewski (ur. 11 grudnia 1952) – polski menedżer, inżynier i urzędnik państwowy, doktor nauk technicznych, w latach 1997–1999 podsekretarz stanu w Ministerstwie Skarbu Państwa.
Życiorys.
Syn Henryka, zamieszkał w Warszawie. W 1976 ukończył studia z mechatroniki na Politechnice Warszawskiej, następnie do 1987 pozostawał asystentem na tej uczelni. Obronił doktorat z nauk technicznych na podstawie pracy pt. "Badanie procesów zmęczeniowych stali prądami wirowymi". Pracował następnie na stanowiskach kierowniczych w prywatnych spółkach, od 1991 do 1992 był też wiceprezesem Agencji Rozwoju Przemysłu i prezesem Centrum Rozwoju Przedsiębiorczości.
Od 1 grudnia 1997 do 28 lutego 1999 pełnił funkcję podsekretarza stanu w Ministerstwie Skarbu. Powrócił następnie do działalności prywatnej, pełnił funkcje prezesa kolejno: Stoen, Unitex Import-Eksport i PGE Energia Odnawialna. Został też wiceprezesem PGNiG Energia i Krajowego Funduszu Poręczeniowego oraz dyrektorem zarządzającym w spółce Aiz. Działał także jako ekspert ds. energetycznych Platformy Obywatelskiej.

</doc>
<doc id="4782771" url="https://pl.wikipedia.org/wiki?curid=4782771" title="Rezonville-Vionville">
Rezonville-Vionville

Rezonville-Vionville – gmina we Francji, w regionie Grand Est, w departamencie Mozela. W 2016 roku populacja ludności wynosiła 515 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Rezonville oraz Vionville. Siedzibą gminy została miejscowość Rezonville. 

</doc>
<doc id="4782773" url="https://pl.wikipedia.org/wiki?curid=4782773" title="Józef Stanisław Retinger">
Józef Stanisław Retinger

Józef Stanisław Retinger (ur. 1 kwietnia 1849 w Tarnowie-Zabłociu, zm. 7 lutego 1897) – polski adwokat.
Życiorys.
Kształcił się w Krakowie. Odegrał istotną rolę w uzyskaniu wyłącznych praw do Morskiego Oka przez stronę polską w czasie sporu o Morskie Oko, ponieważ w 1889 roku wylicytował w imieniu Władysława Zamoyskiego teren leżący w Tatrach na pograniczu z Węgrami. W dalszej perspektywie intensywne zabiegi Zamoyskiego umożliwiły wygraną przed sądem arbitrażowym i wytyczenie obecnej granicy w okolicach Morskiego Oka, czego Retinger już nie dożył. 
Był autorem książek z zakresu prawoznawstwa i prawa wekslowego. 
Ożenił się z Marią Krystyną, córką Maksymiliana Czyrniańskiego. Jego synem był m.in. Józef Hieronim Retinger (1888–1960).

</doc>
<doc id="4782776" url="https://pl.wikipedia.org/wiki?curid=4782776" title="Springfield Sonnet">
Springfield Sonnet

Springfield Sonnet – utwór instrumentalny na orkiestrę symfoniczną, skomponowany przez Wojciecha Kilara w 1965. 
Jest to ostatni utwór z serii czterech kompozycji sonorystycznych Kilara, powstałych w pierwszej połowie lat 60; pozostałe utwory z tej serii to "Riff 62" (1962), "Générique" (1963) i "Diphthongos" (1963).
Premiera.
Światowe prawykonanie utworu odbyło się 6 września 1965 w Sztokholmie, w wykonaniu Orkiestry Symfoniczna Filharmonii Narodowej w Warszawie, pod dyrekcją Witolda Rowickiego.
Polskie prawykonanie miało miejsce 21 września 1965, podczas Międzynarodowego Festiwalu Muzyki Współczesnej „Warszawska Jesień”, w tym samym wykonaniu co światowa prapremiera.
Dedykacja.
Kilar zadedykował to dzieło prezydentowi Stanów Zjednoczonych Abrahamowi Lincolnowi, w 100. rocznicę jego tragicznej śmierci. Tytuł utworu nawiązuje do faktu, że Lincoln spędził 17 lat swego życia w Springfield, w stanie Illinois.
Jako motto, kompozytor zamieścił w partyturze ostatnią strofę wiersza Walta Whitmana "", napisanego krótko po zamachu na Lincolna i jemu dedykowanego. Motto to nasuwało także skojarzenie z innym zamachem – na prezydenta Johna Kennedy’ego, dwa lata wcześniej.
Charakterystyka utworu.
"Springfield Sonnet" zbudowany jest z sześciu odcinków: "Introduzione", "Soggetto", "Variante I", "Variante II", "Variante III" i "Punto". Całość różni się istotnie od poprzednich utworów z tej serii. Środki sonorystyczne zostały tu częściowo złagodzone na rzecz zwiększonej roli instrumentów melodycznych. Mimo że kompozytor nadal posługuje się sprawdzoną wcześniej specjalną artykulacją (tremolando, glissando, arpeggio, tryl, frullato itd.), agresywne brzmienia zastąpiły dźwięki bardziej przyjazne dla ucha. Równocześnie Kilar łączy tu sonotyzm z elementami techniki dodekafonicznej, tworząc jak w "Riffie 62" serię identyczną pod względem rozmiaru interwałów pomiędzy kolejnymi dźwiękami.
Instrumentarium.
Pierwszoplanową rolę pełnią instrumenty dęte drewniane (flet piccolo, rożek angielski, mały klarnet i saksofon altowy) i blaszane (waltornia, 2 trąbki i 2 puzony). W grupie instrumentów perkusyjnych są metalofony (wibrafon, dzwony, dzwonki, 4 talerze, 2 gongi) i membranofony (kotły, bongosy, tom-tomy) oraz – jako uzupełnienie perkusji – fortepian, czelesta i harfa. Całość dopełnia sekcja instrumentów smyczkowych.

</doc>
<doc id="4782782" url="https://pl.wikipedia.org/wiki?curid=4782782" title="Jolanta Szuba">
Jolanta Szuba

Jolanta Szuba (ur. 2 czerwca 1956 w Warszawie) – polska lekkoatletka, wieloboistka, mistrzyni i reprezentantka Polski.
Kariera sportowa.
Była zawodniczką Śląska Wrocław, AZS Katowice i Górnika Zabrze.
Na mistrzostwach Polski seniorów na otwartym stadionie zdobyła trzy medale w pięcioboju: złoty w 1975, srebrny w 1974 i brązowy w 1977. W halowych mistrzostwach Polski seniorów wywalczyła również trzy medale: złoty w pięcioboju w 1975, brązowe w pięcioboju w 1974 i 1981.
Reprezentowała Polskę na zawodach Pucharze Europy w wielobojach. W 1975 zajęła 11. miejsce w półfinale, z wynikiem 3909 i 20. miejsce w finale, z wynikiem 3928, w 1979 była 20 w półfinale, z wynikiem 3813.
Rekord życiowy w pięcioboju: 4094 ((17.06.1975), w siedmioboju: 5046 (31.08.1980), według tabel obowiązujących od 1985, w biegu na 100 m ppł: 14,1 (17.06.1975).

</doc>
<doc id="4782784" url="https://pl.wikipedia.org/wiki?curid=4782784" title="Divna Veković">
Divna Veković

Divna Veković (czarn. Дивна Вековић, ur. 1886 w Lužacu w gminie Berane, zm. 1944 lub 1945 w miejscowości Zidani Most) – pierwsza czarnogórska lekarka. Była też pisarką i tłumaczką.
Życiorys.
Rodzicami Divny Veković byli Tole i Uroša Veković. Divna uczyła się w monasterze Đurđevi stupovi w Beranach oraz w Skopje i Cetyni. Następnie otrzymała stypendium Instytutu Dziewcząt im. Cesarzowej Marii, dzięki któremu mogła wyjechać do Francji. Tam ukończyła szkołę akuszerek w Amiens. Studiowała też medycynę na Uniwersytecie Paryskim i odbyła dwuletnie szkolenie stomatologiczne.
Podczas I wojny światowej Veković współpracowała z Międzynarodowym Ruchem Czerwonego Krzyża na froncie salonickim. Organizowała liczne kampanie humanitarne, wysyłała żywność, wszelką pomoc materialną oraz leki. Król Serbii Piotr I Karadziordziewić uhonorował ją za to Orderem Gwiazdy Jerzego Czarnego.
Veković jako pierwsza przetłumaczyła czarnogórską epopeję narodową "Górski wieniec", wydaną w 1847 roku, na język francuski. Król Mikołaj I Petrowić-Niegosz nagrodził ją za to cenną broszką z jego portretem. Tłumaczyła też dzieła pediatry i poety Jovana Jovanovicia Zmaja (1833–1904) oraz bajki i legendy autorstwa Vuka Stefanovicia Karadžicia (1787–1864). Napisała także wiele słowników, które zostały wydane między innymi w Paryżu i Belgradzie. Za swoją pracę językoznawczą otrzymała Order Narodowy Legii Honorowej. Publikowała również prace etnologiczne. Oprócz serbskiego i francuskiego mówiła również po włosku, angielsku i rosyjsku.
W 1926 roku Veković uzyskała doktorat na uniwersytecie w Belgradzie za rozprawę pt. "Крвни умир" na temat chirurgii naczyniowej.
Zmarła w 1944 lub 1945 roku w okolicznościach, których nigdy nie wyjaśniono. Jako zwolenniczka monarchii uciekła pod koniec wojny z kilkoma tysiącami serbskich uchodźców z Czarnogóry pod opieką duchową metropolity Lipovaca wraz z oddziałami czetników ppłk. Pavla Đurišića na tereny Słowenii. Podaje się, że w Zidanim Moście została rozpoznana przez partyzantów Tito oraz, jak wielu innych, zabita strzałem w głowę i wrzucona do Sawy.

</doc>
<doc id="4782787" url="https://pl.wikipedia.org/wiki?curid=4782787" title="Akcja Saybusch">
Akcja Saybusch



</doc>
<doc id="4782788" url="https://pl.wikipedia.org/wiki?curid=4782788" title="World Athletics Relays 2021">
World Athletics Relays 2021

5. World Athletics Relays – zawody lekkoatletyczne w biegach sztafetowych, organizowane pod egidą World Athletics, które odbyły się 1 i 2 maja 2021 roku na Stadionie Śląskim w Chorzowie. 
Oprócz Polski chęć organizacji wydarzenia wyrażała także Japonia, gospodarz imprezy w roku 2019. Ostatecznie Śląsk i Stadion Śląski zostali wybrani przez Radę World Athletics na organizatora pod koniec sierpnia 2019 roku.
Program.
"Źródło: worldathletics.org".

</doc>
<doc id="4782792" url="https://pl.wikipedia.org/wiki?curid=4782792" title="Bosyry (rejon czortkowski)">
Bosyry (rejon czortkowski)



</doc>
<doc id="4782795" url="https://pl.wikipedia.org/wiki?curid=4782795" title="La Corne-en-Vexin">
La Corne-en-Vexin

La Corne-en-Vexin – gmina we Francji, w regionie Hauts-de-France, w departamencie Oise. W 2016 roku populacja ludności wynosiła 540 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Boissy-le-Bois, Énencourt-le-Sec oraz Hardivillers-en-Vexin. Siedzibą gminy została miejscowość Énencourt-le-Sec. 

</doc>
<doc id="4782798" url="https://pl.wikipedia.org/wiki?curid=4782798" title="Enencourt-le-Sec">
Enencourt-le-Sec



</doc>
<doc id="4782800" url="https://pl.wikipedia.org/wiki?curid=4782800" title="La Corne en Vexin">
La Corne en Vexin



</doc>
<doc id="4782806" url="https://pl.wikipedia.org/wiki?curid=4782806" title="Linia kolejowa nr 574">
Linia kolejowa nr 574

Linia kolejowa nr 574 – zelektryfikowana, jednotorowa linia kolejowa łącząca stację techniczną Radzice ze stacją Idzikowice.
Linia stanowi łącznicę między Centralną Magistralą Kolejową a linią kolejową Tomaszów Mazowiecki – Radom i umożliwia przejazd pociągów z Tomaszowa Mazowieckiego w kierunku Opoczna.

</doc>
<doc id="4782808" url="https://pl.wikipedia.org/wiki?curid=4782808" title="ARCY">
ARCY



</doc>
<doc id="4782810" url="https://pl.wikipedia.org/wiki?curid=4782810" title="Richard Gurley Drew">
Richard Gurley Drew

Richard Gurley Drew (ur. 22 czerwca 1899 w Saint Paul, zm. 14 grudnia 1980 w Santa Barbara) – amerykański wynalazca pracujący dla firmy Johnson &amp; Johnson i 3M.
Życiorys.
Po ukończeniu studiów na Uniwersytecie Minnesoty, rozpoczął w 1921 roku pracę w firmie 3M, gdzie zajmował się produkcją papieru ściernego. Podczas testowania nowej partii papieru ściernego w lokalnym warsztacie samochodowym zauważył, że lakiernicy mają trudności z zakrywaniem niektórych części samochodu podczas malowania. Taśma zakrywająca te miejsca miała bowiem tendencję do odrywania się wraz z naniesioną na auto farbą. Richard postanowił opracować taśmę, która zapobiegałaby temu procesowi, dzięki czemu po dwóch latach pracy w laboratorium firmy 3M, stworzył pierwszą taśmę ochraniającą w 1925 roku. Pięć lat później opracował i opatentował pierwszą taśmę klejącą wykonaną z celofanu, która przyniosła globalny sukces firmie, gdyż doskonale nadawała się do naprawiania zepsutych i podartych przedmiotów, których nie trzeba było dzięki temu wyrzucać. W 1943 roku 3M pozwoliło mu założyć i kierować laboratorium nazwanym "Pro-Fab Lab".. Pracowała w nim niewielka grupa najkreatywniejszych z pracowników, którzy przyczynili się do wynalezienia folii odblaskowej, czy nowego rodzaju respiratorów. Po czterdziestu latach pracy Richard przeszedł na emeryturę mając w swoim portfolio 30 patentów. Mimo odejścia z pracy nadal formalnie pracował jako konsultant 3M. Wynalazca zmarł 14 grudnia 1980 roku w swoim apartamencie w Santa Barbara.

</doc>
<doc id="4782811" url="https://pl.wikipedia.org/wiki?curid=4782811" title="Jarosław Wyszkowski">
Jarosław Wyszkowski

Jarosław Eugeniusz Wyszkowski (ur. 1953) – polski prawnik i urzędnik państwowy, w latach 1996–1997 podsekretarz stanu w Ministerstwie Skarbu Państwa.
Życiorys.
Absolwent Wydziału Prawa i Administracji Uniwersytetu Warszawskiego, uzyskał uprawnienia radcy prawnego i adwokata. W latach 1978–1995 był dyrektorem departamentu prawnego i orzecznictwa w Ministerstwie Gospodarki Przestrzennej i Budownictwa, a od 1996 szefem biura Mostostal-Export w Warszawie. Od 3 grudnia 1996 do 10 grudnia 1997 pełnił funkcję podsekretarza stanu w Ministerstwie Skarbu. Potem powrócił do pracy w Mostostalu, od 1998 do 1999 zasiadał w jego zarządzie, a później został dyrektorem ds. prawno-organizacyjnych. Zasiadł też w radach nadzorczych innych spółek.
Odznaczony Krzyżem Kawalerskim Orderu Odrodzenia Polski "w uznaniu wybitnych zasług w działalności na rzecz przekształceń gospodarczych w kraju" (2000). W 1994 otrzymał Złoty Krzyż Zasługi.

</doc>
<doc id="4782814" url="https://pl.wikipedia.org/wiki?curid=4782814" title="Teresa Marszałowicz">
Teresa Marszałowicz

Teresa Danuta Marszałowicz, po mężu Szymczak (ur. 6 listopada 1949) – polska lekkoatletka, wieloboista i skoczkini w dal, medalistka mistrzostw Polski, reprezentantka Polski.
Kariera sportowa.
Był zawodniczką Lechii Warszawa.
Na mistrzostwach Polski seniorów na otwartym stadionie zdobyła dwa brązowe medale: w skoku w dal w 1970 i w pięcioboju w 1973.
Reprezentowała Polskę na zawodach Pucharu Europy w wielobojach, zajmując w 1973 19. miejsce w półfinale, z wynikiem 3799.
Jej mężem został Edward Szymczak.
Rekord życiowy w skoku w dal: 6,28 (27.06.1972), w pięcioboju: 3946 (21.06.1973).

</doc>
<doc id="4782816" url="https://pl.wikipedia.org/wiki?curid=4782816" title="Jan Bigo (urzędnik)">
Jan Bigo (urzędnik)

Jan Bigo – urzędnik pocztowy, autor skorowidzów miejscowości i dóbr tabularnych Galicji.
Życiorys.
W okresie zaboru austriackiego w ramach autonomii galicyjskiej został zatrudniony w C. K. Dyrekcji Poczty we Lwowie i od około 1882 do około 1890 był asystentem w urzędzie pocztowo-telegraficznym w Złoczowie. Od około 1890 do około 1896 pracował jako oficjał w urzędzie pocztowo-telegraficznym Lwów Miasto. Następnie, w tym samym charakterze od około 1896 był zatrudniony w kasie C. K. Dyrekcji Poczt i Telegrafów we Lwowie, gdzie od około 1897 do około 1907 jako przydzielony pracował w randze kontrolera, a od około 1907 do około 1909 jako starszy kontroler. Od około 1909 co najmniej do 1914 w tej samej randze był pracownikiem biura wywiadowczego we lwowskiej C. K. Dyrekcji Poczt i Telegrafów.
Odznaczenia.
austro-węgierskie

</doc>
<doc id="4782817" url="https://pl.wikipedia.org/wiki?curid=4782817" title="Danuta Marszałowicz">
Danuta Marszałowicz



</doc>
<doc id="4782822" url="https://pl.wikipedia.org/wiki?curid=4782822" title="Partia Pracy Korei Północnej">
Partia Pracy Korei Północnej



</doc>
<doc id="4782824" url="https://pl.wikipedia.org/wiki?curid=4782824" title="Komunistyczna Partia Korei Północnej">
Komunistyczna Partia Korei Północnej



</doc>
<doc id="4782825" url="https://pl.wikipedia.org/wiki?curid=4782825" title="Komunistyczna Partia Korei (grupa północna)">
Komunistyczna Partia Korei (grupa północna)



</doc>
<doc id="4782830" url="https://pl.wikipedia.org/wiki?curid=4782830" title="Filippo de Villanova">
Filippo de Villanova

Filippo de Villanova, Filippo de Nova Villa (zm. 20 października 1507 w Kutnej Horze) – włoski duchowny, biskup tytularny Sydonu, wikariusz generalny diecezji Modeny.
Filippo de Villanova, podobnie jak biskup Augustyn Luciani wspomagał na przełomie XV i XVI wieku Kościół utrakwistyczny wyświęcając księży husyckich. Spotkała go za to kara suspensy ze strony papieża Juliusza II.
W latach 1504-1507 przebywał na terenie Królestwa Czech, gdzie osiedlił się za sprawą utrakwistów. Początkowo był goszczony w Taborze, następnie udał się do Pragi na zaproszenie rady miejskiej i profesorów Uniwersytetu. Mieszkał w stolicy Czech. Spór z konsystorzem kościoła Najświętszej Marii Panny przed Tynem i administratorem Pawłem ze Žatca o jurysdykcję nad Kościołem utrakwistycznym spowodował opuszczenie przez niego miasta. 
Od 1506 roku rezydował w Kutnej Horze, w której korzystając ze swobody wyznania zorganizował własną administraturę kościelną niezależną od praskiego konsystorza. 

</doc>
<doc id="4782831" url="https://pl.wikipedia.org/wiki?curid=4782831" title="Villers-Saint-Frambourg-Ognon">
Villers-Saint-Frambourg-Ognon

Villers-Saint-Frambourg-Ognon – gmina we Francji, w regionie Hauts-de-France, w departamencie Oise. W 2016 roku populacja ludności wynosiła 755 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Ognon oraz Villers-Saint-Frambourg. Siedzibą gminy została miejscowość Villers-Saint-Frambourg. 

</doc>
<doc id="4782832" url="https://pl.wikipedia.org/wiki?curid=4782832" title="Skałki Siekierczyńskie">
Skałki Siekierczyńskie

Skałki Siekierczyńskie – dwie grupy skał w lesie we wsi Siekierczyna w województwie małopolskim, w powiecie tarnowskim, w gminie Ciężkowice. Zbudowane są z piaskowca ciężkowickiego i są typowymi ostańcami wierzchowinowymi wymodelowanymi przez erozję wietrzeniową.
Znajdują się w podszczytowej części prawych zboczy Siekierczański, nieco powyżej szkoły w Siekierczynie. Nie prowadzi obok nich żaden szlak turystyczny.
Znajdują się także w prawych zboczach Siekierczanki, ale dalej na południe. Prowadzi do nich znakowana zielonym liściem klonu ścieżka edukacyjna „Przez Wieprzek”. W tej grupie skał znajduje się jaskinia Kruchy Komin i schron jaskiniowy Schronisko Złoty Komin.

</doc>
<doc id="4782833" url="https://pl.wikipedia.org/wiki?curid=4782833" title="Jan Bigo">
Jan Bigo



</doc>
<doc id="4782841" url="https://pl.wikipedia.org/wiki?curid=4782841" title="Gabriela Richter">
Gabriela Richter

Gabriela Richter (ur. 13 lutego 1954 w Szopienicach) – polska lekkoatletka, wieloboistka i płotkarka, medalistka mistrzostw Polski, reprezentantka Polski.
Kariera sportowa.
Była zawodniczką Piasta Gliwice i Górnika Zabrze.
Na mistrzostwach Polski seniorów na otwartym stadionie zdobył jeden medal: brązowy w sztafecie 4 x 100 metrów w 1973. Indywidualnie najwyższe miejsce zajęła w 1975 (4. w pięcioboju).
Reprezentowała Polskę na zawodach Pucharze Europy w wielobojach, zajmując w 1975 27. miejsce w finale, z wynikiem 3708.
Rekord życiowy w pięcioboju: 3973 (28.07.1975), w biegu na 100 m: 11,7 (5.08.1972), w biegu na 200 m: 24,3 (2.07.1972), w biegu na 100 m ppł: 13,96 (12.08.1977).

</doc>
<doc id="4782845" url="https://pl.wikipedia.org/wiki?curid=4782845" title="Linia kolejowa nr 575">
Linia kolejowa nr 575

Linia kolejowa nr 575 – zelektryfikowana, jednotorowa linia kolejowa łącząca stację Szeligi z posterunkiem odgałęźnym Marków.

</doc>
<doc id="4782848" url="https://pl.wikipedia.org/wiki?curid=4782848" title="Joseph Herter">
Joseph Herter

Joseph Anthony Herter (ur. 3 sierpnia 1945 w Detroit, zm. 12 grudnia 2019 w Warszawie) – polsko-amerykański dyrygent, pedagog muzyczny, propagator arcydzieł orkiestrowych i chóralnych.
Życiorys.
Joseph Herter urodził się 3 sierpnia 1945 roku w Detroit jako potomek polskiej rodziny osiadłej w Stanach Zjednoczonych. Ukończył studia muzyczne w Szkole Muzyki Uniwersytetu Michigan (The School of Music at the University of Michigan) w Ann Arbor, specjalizując się w pedagogice muzycznej. Dyrygenturę w Ann Arbor studiował u Elizabeth Green, Thomasa Hilbishema, Maynarda Kleina i Gustava Meiera. Studia w dziedzinie dyrygentury chóralnej kontynuował w Westminster Choir College u Roberta Shawa (1981) i w Instytucie Muzycznym w Berkshire w Tanglewood pod kierunkiem takich dyrygentów jak Seiji Ozawa i Kurt Masur (1984). Joseph Herter dwukrotnie był stypendystą Fundacji Kościuszkowskiej w Nowym Jorku. Podczas pierwszego stypendium prowadził badania nad polską muzyką chóralną, a podczas drugiego uczestniczył w seminarium dyrygenckim w Tanglewood. Przed przeprowadzeniem się do Polski, pracował jako dyrektor muzyczny w kilku kościołach rzymskokatolickich w Detroit, w tym w tzw. „starym” kościele św. Marii w centrum miasta. Przez kilka lat był także członkiem Archidiecezjalnej Komisji Ekumenicznej w Detroit. 
W 1974 Joseph Herter osiedlił się w Polsce, gdzie początkowo pracował jako nauczyciel i dyrektor muzyczny w Szkole Amerykańskiej w Warszawie (American School of Warsaw). Od czasów demokratycznych przemian w Polsce Herter miał podwójne obywatelstwo polskie i amerykańskie. 
Był gościnnym dyrygentem w Teatrze Wielkim i w Teatrze Polskiego Radia. Współpracował z wieloma orkiestrami w całej Polsce (m.in. z orkiestrami kameralnymi Torunia i Włocławka, Warszawską Grupą Perkusyjną, orkiestrami filharmonicznymi: Częstochowy, Jeleniej Góry, Kielc, Koszalina, Lublina, Łodzi, Olsztyna, Opola, Szczecina), dyrygował na wielu festiwalach muzycznych w Europie i Stanach Zjednoczonych. Z Orkiestrą Filharmonii Narodowej nagrał muzykę Krzesimira Dębskiego do filmu i serialu Alchemik. Był związany również z Teatrem Muzycznym ROMA i Teatrem Polskim w Warszawie oraz od 1989 z Teatrem Rozrywki w Chorzowie, gdzie dyrygował m.in. amerykańskimi musicalami Kabaret, The Canterville Ghost, Jesus Christ Superstar, Człowiek z La Manchy, Skrzypek na dachu i Czarnoksiężnik z Oz.
Herter był znanym propagatorem w Polsce dzieł operowych, orkiestrowych i chóralnych zachodnich kompozytorów, takich jak: Bax, Barber, Bernstein, Britten, Copland, Hindemith, Honegger, Martland, Menotti czy Vaughan Williams. Dyrygował polskimi premierami utworów Marcina Błażewicza, Krzesimira Dębskiego, Jacka Grudnia, Witolda Lutosławskiego, Piotra Mossa, Andrzeja Panufnika, Roxanny Panufnik, Michała Spisaka i Zygmunta Stojowskiego. 
Przez 11 lat Herter prowadził mieszany chór Schola Cantorum i kierował założoną przez siebie Kameralną Orkiestrą św. Antoniego. Mimo zakazu władz, organizował koncerty w czasie stanu wojennego w Polsce. 13 grudnia 1981 w kościele św. Antoniego z Padwy w Warszawie Herter poprowadził wykonanie „Mesjasza” Haendla. W koncercie uczestniczyło, poza licznie zgromadzonymi mieszkańcami Warszawy, wielu zagranicznych dyplomatów.  
W 1990 założył i prowadził do końca 2016 Chłopięco-Męski (obecnie Męski) Chór Archikatedry Warszawskiej św. Jana „Cantores Minores”. Pod jego przewodnictwem chór podróżował i występował w kilkunastu krajach, zdobywając liczne nagrody i wyróżnienia w Polsce i za granicą. 
Herter był autorem pierwszej obszernej biografii pianisty i kompozytora Zygmunta Stojowskiego (1870- 1946) pt. „Zygmunt Stojowski: life and music” wydanej w 2007 oraz noty o Stojowskim dołączonej do pierwszego komercyjnego nagrania koncertów fortepianowych tego artysty (2002).  Był również autorem opracowania preludium symfonicznego „Polonia” Edwarda Elgara. Współpracował także z Gregorian Institute of America w Chicago jako redaktor i aranżer chóralny. Przez kilka lat prowadził comiesięczna kolumnę dotycząca wydarzeń muzycznych w magazynie dla turystów "Warszawa – What, When, Where".
W 1999 Prezydent M. St. Warszawy odznaczył Hertera medalem upamiętniającym 400-lecie stołeczności Warszawy, nadawanym osobom i instytucjom, które zasłużyły się Warszawie i jej mieszkańcom. Joseph Herter był także odznaczony m.in. złotą odznaką Mazowieckiego Związku Chórów i Orkiestr, Odznaką „Zasłużony dla Kultury Polskiej”, Srebrnym Krzyżem Zasługi RP, a także Brązowym Medalem „Zasłużony Kulturze Gloria Artis” (2019). Został mu także nadany tytuł Honorowego Dyrygenta i Założyciela Archikatedralnego Chóru Męskiego Cantores Minores, działającego przy bazylice św. Jana w Warszawie.
Zmarł 12 grudnia 2019 w Warszawie.

</doc>
<doc id="4782849" url="https://pl.wikipedia.org/wiki?curid=4782849" title="Les Hauts-Talican">
Les Hauts-Talican

Les Hauts-Talican – gmina we Francji, w regionie Hauts-de-France, w departamencie Oise. W 2016 roku populacja ludności wynosiła 902 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Beaumont-les-Nonains, La Neuville-Garnier oraz Villotran. Siedzibą gminy została miejscowość Beaumont-les-Nonains. 

</doc>
<doc id="4782856" url="https://pl.wikipedia.org/wiki?curid=4782856" title="Józef Muszyński">
Józef Muszyński



</doc>
<doc id="4782857" url="https://pl.wikipedia.org/wiki?curid=4782857" title="Anthric">
Anthric



</doc>
<doc id="4782859" url="https://pl.wikipedia.org/wiki?curid=4782859" title="Folic">
Folic



</doc>
<doc id="4782861" url="https://pl.wikipedia.org/wiki?curid=4782861" title="Histic">
Histic



</doc>
<doc id="4782862" url="https://pl.wikipedia.org/wiki?curid=4782862" title="Hortic">
Hortic



</doc>
<doc id="4782863" url="https://pl.wikipedia.org/wiki?curid=4782863" title="Diabulimia">
Diabulimia

Diabulimia to zaburzenie odżywiania dotyczące osób z cukrzycą typu 1. To, co ją odróżnia od innych zaburzeń odżywiania zawartych w DSM-5, to intencjonalne unikanie, bądź zmniejszanie przyjmowanej dawki insuliny po to, by utrzymać lub zmniejszyć masę ciała.
Objawy.
Typowymi objawami diabulimii są:
Etiologia zaburzenia.
Do wykrycia cukrzycy typu 1 przeważnie dochodzi w okresie dojrzewania, czyli w czasie, kiedy dochodzi do dużych zmian hormonalnych. Jest to także czas, kiedy przybranie na wadze jest czymś normalnym. Badania pokazują, że masa ciała nastolatek zmagających się z cukrzycą typu 1 jest większa o 6,8 kilograma od ich rówieśniczek bez cukrzycy. Ponadto wstrzykiwanie insuliny może wiązać się z pojawieniem się na ciele śladów, takich jak siniaki, a nawet grudki, które odbierane są jako nieatrakcyjne. Natomiast częstym zjawiskiem u kobiet uprawiających sport jest niezadowolenie z obrazu własnego ciała. 
Ryzyko zaburzenia.
Cukrzyca typu 1 zwiększa ryzyko zaburzeń odżywiania zarówno u mężczyzn, jak i kobiet. Szczególnie duże ryzyko pomijania lub zmniejszania przyjęcia dawki insuliny, traktowane jako forma przeczyszczania, występuje u dziewcząt, w głównej mierze w wieku nastoletnim i wczesnej dorosłości. U kobiet wskazuje się na dodatkowe czynniki indywidualne, rodzinne oraz społeczno-kulturowe, które wpływają na podjęcie jawnych zaburzonych form zachowań dotyczących żywienia. 
Rozpoznanie.
Rozpoznanie diabulimii jest najtrudniejszym etapem dla specjalistów. Istotne jest zwrócenie uwagi na sygnały, które świadczą o nieprawidłowym zachowaniu pacjentów. Wskazuje się na takie czynniki fizjologiczne i psychologiczne, jak:
Leczenie.
Leczenie osoby z diabulimią obejmuje wiele etapów i obszarów. Lekarz zajmujący się takim pacjentem powinien pamiętać o takich kwestiach jak: 
Istotne jest formowanie wszystkich zaleceń w łatwy sposób do zrozumienia. Oprócz leczenia farmakologicznego i niekiedy hospitalizacji powinna być prowadzona psychoterapia. Proponuje się różne formy psychoterapii, w głównej mierze: indywidualną, grupową czy rodzinną, która jest najbardziej rekomendowaną opcją, kiedy pacjentem jest dziecko. Zaletami udziału rodzinny podczas terapii jest przeciwdziałanie stygmatyzacji osoby zmagającej się z tym problemem, a także zmierzenie się z emocjami wszystkich jej członków. Zaleca się, aby zarówno osoba zmagająca się z diabulimią, jak i jej rodzina powinna zostać zapoznana z obszarem odżywiania.

</doc>
<doc id="4782864" url="https://pl.wikipedia.org/wiki?curid=4782864" title="Miria Turek">
Miria Turek

Miria Turek (ur. 3 października 1955) – polska lekkoatletka, specjalizująca się w wielobojach i biegach płotkarskich, medalistka mistrzostw Polski.
Kariera sportowa.
Była zawodniczką Bałtyku Gdynia.
Na mistrzostwach Polski seniorek zdobyła jeden medal: brązowy w pięcioboju w 1974. W 1974 została brązową medalistką halowych mistrzostw Polski seniorek w biegu na 60 metrów przez płotki.
Rekordy życiowe:

</doc>
<doc id="4782865" url="https://pl.wikipedia.org/wiki?curid=4782865" title="Mollic">
Mollic



</doc>
<doc id="4782867" url="https://pl.wikipedia.org/wiki?curid=4782867" title="Ochric">
Ochric



</doc>
<doc id="4782870" url="https://pl.wikipedia.org/wiki?curid=4782870" title="Plaggic">
Plaggic



</doc>
<doc id="4782871" url="https://pl.wikipedia.org/wiki?curid=4782871" title="Umbric">
Umbric



</doc>
<doc id="4782872" url="https://pl.wikipedia.org/wiki?curid=4782872" title="Agric">
Agric



</doc>
<doc id="4782876" url="https://pl.wikipedia.org/wiki?curid=4782876" title="Argic">
Argic



</doc>
<doc id="4782877" url="https://pl.wikipedia.org/wiki?curid=4782877" title="Przemysław Leszek">
Przemysław Leszek

Przemysław Leszek – polski kardiolog, dr hab. nauk medycznych, profesor nadzwyczajny Narodowego Instytutu Kardiologii Stefana kardynała Wyszyńskiego – Państwowego Instytutu Badawczego.
Życiorys.
9 listopada 1994 obronił pracę doktorską "Ocena efektów hemodynamicznych L-dopy u pacjentów z lewokomorową niewydolnością serca", 29 maja 2012 habilitował się na podstawie pracy zatytułowanej "Zmiany ekspresji wybranych białek regulujących obieg jonów wapnia w kardiomiocycie, w modelach - przeciążenia objętościowego (niedomykalność zastawki mitralnej) oraz upośledzonego napełniania lewej komory serca (zwężenie zastawki mitralnej)". Piastuje funkcję profesora nadzwyczajnego w Narodowym Instytucie Kardiologii Stefana kardynała Wyszyńskiego – Państwowego Instytutu Badawczego.

</doc>
<doc id="4782878" url="https://pl.wikipedia.org/wiki?curid=4782878" title="Calcic">
Calcic



</doc>
<doc id="4782879" url="https://pl.wikipedia.org/wiki?curid=4782879" title="Montchevreuil">
Montchevreuil

Montchevreuil – gmina we Francji, w regionie Hauts-de-France, w departamencie Oise. W 2016 roku populacja ludności wynosiła 1291 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Bachivillers oraz Fresneaux-Montchevreuil. Siedzibą gminy została miejscowość Fresneaux-Montchevreuil. 

</doc>
<doc id="4782880" url="https://pl.wikipedia.org/wiki?curid=4782880" title="Cambic">
Cambic



</doc>
<doc id="4782882" url="https://pl.wikipedia.org/wiki?curid=4782882" title="Fragic">
Fragic



</doc>
<doc id="4782883" url="https://pl.wikipedia.org/wiki?curid=4782883" title="Glossic">
Glossic



</doc>
<doc id="4782884" url="https://pl.wikipedia.org/wiki?curid=4782884" title="Luvic">
Luvic



</doc>
<doc id="4782885" url="https://pl.wikipedia.org/wiki?curid=4782885" title="Placic">
Placic



</doc>
<doc id="4782886" url="https://pl.wikipedia.org/wiki?curid=4782886" title="Rubic">
Rubic



</doc>
<doc id="4782887" url="https://pl.wikipedia.org/wiki?curid=4782887" title="Salic">
Salic



</doc>
<doc id="4782888" url="https://pl.wikipedia.org/wiki?curid=4782888" title="Sideric">
Sideric



</doc>
<doc id="4782889" url="https://pl.wikipedia.org/wiki?curid=4782889" title="Spodic">
Spodic



</doc>
<doc id="4782890" url="https://pl.wikipedia.org/wiki?curid=4782890" title="Vertic">
Vertic



</doc>
<doc id="4782891" url="https://pl.wikipedia.org/wiki?curid=4782891" title="Ari Suhonen">
Ari Suhonen

Ari Suhonen (ur. 19 grudnia 1965 w Porvoo) – fiński lekkoatleta specjalizujący się w biegach średniodystansowych .
Kariera.
Startował pod koniec lat 80. i na początku lat 90. XX wieku. Jest rekordzistą kraju na 800 m, 1,44,1. Rekord kraju ustanowił 16 sierpnia 1989 r. w Zurychu. W latach 1985–1993 dziewięc razy z rzędu zdobył mistrzostwo kraju na 800 m. Pięciokrotnie był mistrzem kraju 1500 metrów, w latach 1986–1989 i 1993. W 1988 został halowym mistrzem Europy na dystansie 1500 metrów. Zdobył także brązowy medal na 800 metrów na halowych mistrzostwach Europy w 1987 roku

</doc>
<doc id="4782892" url="https://pl.wikipedia.org/wiki?curid=4782892" title="Eligiusz Komarowski">
Eligiusz Komarowski

Eligiusz Piotr Komarowski (ur. 14 sierpnia 1970) – polski samorządowiec, od 2016 starosta pilski.
Życiorys.
W kadencjach 2002–2006 i 2006–2010 był radnym rady miejskiej w Wyrzysku. W 2015 kandydował w wyborach do Senatu. Od 2017 jest prezesem Stowarzyszenia „Porozumienie Samorządowe”. W kadencji 2018–2023 jest radnym rady powiatu w Pile. Od 2015 jest międzynarodowym sędzią bokserskim.

</doc>
<doc id="4782896" url="https://pl.wikipedia.org/wiki?curid=4782896" title="Pietro Barbo">
Pietro Barbo



</doc>
<doc id="4782898" url="https://pl.wikipedia.org/wiki?curid=4782898" title="Francesco della Rovere">
Francesco della Rovere



</doc>
<doc id="4782902" url="https://pl.wikipedia.org/wiki?curid=4782902" title="Jurij Czerwaniow">
Jurij Czerwaniow

Jurij Nikołajewicz Czerwaniow (ros. Юрий Николаевич Черванёв; ur. 15 stycznia 1958 w Baranowiczach) – białoruski lekkoatleta, płotkarz. W czasie swojej kariery reprezentował Związek Radziecki.
Zajął 4. miejsce w biegu na 110 metrów przez płotki na mistrzostwach Europy juniorów w 1975 w Atenach oraz 5. miejsce w tej konkurencji na kolejnych mistrzostwach Europy juniorów w 1977 w Doniecku.
Zwyciężył w biegu na 60 metrów przez płotki na halowych mistrzostwach Europy w 1980 w Sindelfingen, wyprzedzając Romualda Giegiela z Polski i Javiera Moracho z Hiszpanii. W finale ustanowił nieoficjalny halowy rekord świata wynikiem 7,54 s (IAAF nie uznawała w tym czasie oficjalnych rekordów świata w hali).
Czerwaniow zajął 8. miejsce w finale biegu na 110 metrów przez płotki na igrzyskach olimpijskich w 1980 w Moskwie. Na halowych mistrzostwach Europy w 1981 w Grenoble zajął 5. miejsce w biegu na 50 metrów przez płotki, a na halowych mistrzostwach Europy w 1982 w Mediolanie nie ukończył finałowego biegu na 60 metrów przez płotki.
Był mistrzem ZSRR w biegu na 110 metrów przez płotki w 1981 i wicemistrzem na tym dystansie w 1978. W hali był mistrzem ZSRR w biegu na 60 metrów przez płotki w 1980 i brązowym medalistą w 1978.
Rekord życiowy Czerwaniowa w biegu na 100 metrów przez płotki wynosił 13,48 s. Został uzyskany 4 czerwca 1980 w Leningradzie.
Jest sędzią klasy międzynarodowej w rosyjskim bilardzie.

</doc>
<doc id="4782904" url="https://pl.wikipedia.org/wiki?curid=4782904" title="Czarny punkt (serial telewizyjny)">
Czarny punkt (serial telewizyjny)

Czarny punkt (franc. "Zone blanche") – francusko-belgijski serial telewizyjny, będący połączeniem dramatu kryminalnego i thrillera, emitowany od 10 kwietnia 2017 roku na antenie France 2. Twórcą serialu jest Mathieu Missoffe, a jego współproducentami Ego Productions, Be-Films i Radio-Télévision belge de la Communauté française. W rolach głównych występują Suliane Brahim, Hubert Delattre i Laurent Capelluto.
Pierwszy pokaz odbył się w lutym 2017 na Festiwalu Produkcji Telewizyjnych w Bagnères-de-Luchon. W listopadzie tego samego roku prawa do międzynarodowej dystrybucji pierwszej serii poza Danią, Belgią, Holandią i Luksemburgiem nabyła platforma Amazon Prime Video. Druga seria, mająca we Francji premierę w lutym 2019 roku, w czerwcu – wraz z serią pierwszą – została udostępniona na Netfliksie.
Fabuła.
Laurène Weiss jest komendantem posterunku żandarmerii w niewielkiej górskiej miejscowości Villefranche w stopniu majora (odpowiednik aspiranta sztabowego w polskiej policji lub starszego chorążego sztabowego w wojsku). Miasteczko, otoczone przez dwieście kilometrów kwadratowych gęstego lasu, jest tytułowym czarnym punktem, mającym problemy z zasięgiem telefonii komórkowej i niemal całkowicie odciętym od świata zewnętrznego. Laurène zmuszona jest do lawirowania pomiędzy merem, chcącym zamknąć miejscowy tartak i mającym do niej uraz za to, że po pół roku nadal nie odnalazła jego zaginionej córki, a mieszkańcami niezadowolonymi z tego, że stracą pracę.
Do miasteczka oddelegowany zostaje prokurator Franck Siriani, mający zbadać, dlaczego w niewielkiej miejscowości wskaźnik zabójstw jest sześć razy wyższy niż średnia krajowa, jak również odkryć przeszłość pani komendant. Okazuje się jednak, że gęsty mroczny las na skraju miasteczka jest miejscem wyjątkowo niebezpiecznym i skrywającym swoje tajemnice.
Produkcja.
Według twórców, inspiracją do stworzenia "Czarnego punktu" było przede wszystkim "Miasteczko Twin Peaks" Davida Lyncha. Pomysłodawca i główny scenarzysta serialu, Mathieu Missoffe, zdecydował się na osadzenie fabuły w fikcyjnym mieście o nazwie „Villefranche” – nazwę taką nosi co najmniej piętnaście miejscowości we Francji, co miało sprawić, żeby francuscy widzowie nie byli w stanie określić, w jakiej części kraju rozgrywa się akcja.
Zdjęcia do pierwszej serii realizowano od 6 czerwca do 12 października 2016 roku w Belgii i Francji. Większość zdjęć nakręcono w okolicach Gérardmer i innych częściach departamentu Wogezy. Scenografiami były m.in. las w okolicach miejscowości Liézey i jezioro w pobliżu Xonrupt-Longemer. 

</doc>
<doc id="4782905" url="https://pl.wikipedia.org/wiki?curid=4782905" title="L’Orée-d’Écouves">
L’Orée-d’Écouves

L’Orée-d’Écouves – gmina we Francji, w regionie Normandia, w departamencie Orne. W 2016 roku populacja ludności wynosiła 839 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Fontenai-les-Louvets, Livaie, Longuenoë oraz Saint-Didier-sous-Écouves. Siedzibą gminy została miejscowość Livaie. 

</doc>
<doc id="4782910" url="https://pl.wikipedia.org/wiki?curid=4782910" title="St. Patrick’s Day (album)">
St. Patrick’s Day (album)

St. Patrick's Day – kompilacyjny album piosenkarza Binga Crosby'ego wydany w 1947 roku przez Decca Records. Zawierał utwór "Too-Ra-Loo-Ra-Loo-Ral", który został wydany wcześniej na albumie Selections from Going My Way z 1945 roku.
Na albumie znalazły się jeszcze utwory takie jak: „McNamara's Band”, „Dear Old Donegal” czy „Where the River Shannon Flows”.
Lista utworów.
Utwory znalazły się na 5-płytowym, 78-obrotowym zestawie, Decca Album No. A-495.
płyta 1
płyta 2
płyta 3
płyta 4
płyta 5

</doc>
<doc id="4782919" url="https://pl.wikipedia.org/wiki?curid=4782919" title="Victor Herbert (album)">
Victor Herbert (album)

Victor Herbert – album kompilacyjny Binga Crosby’ego wydany w 1947 roku, zawierający zbiór piosenek napisanych przez Victora Herberta.
Lista utworów.
Utwory znalazły się na 3-płytowym, 78-obrotowym zestawie, Decca Album No. A-505.
Płyta pierwsza:
A. „I’m Falling in Love with Someone” (z Frances Langford)
B. „Gypsy Love Song” (z Frances Langford)
Płyta druga:
A. „Ah! Sweet Mystery of Life”
B. „Sweethearts”
Płyta trzecia:
A. „When You’re Away”
B. „Thine Alone”

</doc>
<doc id="4782921" url="https://pl.wikipedia.org/wiki?curid=4782921" title="Cmentarz komunalno-parafialny w Kozienicach">
Cmentarz komunalno-parafialny w Kozienicach



</doc>
<doc id="4782926" url="https://pl.wikipedia.org/wiki?curid=4782926" title="Mur-sur-Allier">
Mur-sur-Allier

Mur-sur-Allier – gmina we Francji, w regionie Owernia-Rodan-Alpy, w departamencie Puy-de-Dôme. W 2016 roku populacja ludności wynosiła 3482 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Dallet oraz Mezel. Siedzibą gminy została miejscowość Mezel. 

</doc>
<doc id="4782929" url="https://pl.wikipedia.org/wiki?curid=4782929" title="Linia kolejowa nr 576">
Linia kolejowa nr 576

Linia kolejowa nr 576 – zelektryfikowana, jednotorowa linia kolejowa łącząca stację Wolanów ze stacją Rożki.

</doc>
<doc id="4782931" url="https://pl.wikipedia.org/wiki?curid=4782931" title="Michał Lucjan Lewandowski">
Michał Lucjan Lewandowski

Michał Lucjan Lewandowski – polski kardiolog, dr hab. nauk medycznych, adiunkt Narodowego Instytutu Kardiologii Stefana kardynała Wyszyńskiego – Państwowego Instytutu Badawczego.
Życiorys.
W 1989 ukończył studia medyczne w Akademii Medycznej w Warszawie, 7 listopada 2000 obronił pracę doktorską "Ocena prawdopodobieństwa stabilnej choroby wieńcowej przy zastosowaniu różnych metod diagnostyki nieinwazyjnej", 24 czerwca 2014 habilitował się na podstawie pracy zatytułowanej "Nowe formy analizy rytmu serca metodą logiki rozmytej w celu ograniczenia liczby nieadekwatnych interwencji oraz ocena zmienności odstępów RR w identyfikacji mechanizmów prowadzących do zatrzymania krążenia u chorych z implantowanym kardiowerterem-defibrylatorem".
Piastuje funkcję adiunkta w Narodowym Instytucie Kardiologii Stefana kardynała Wyszyńskiego – Państwowego Instytutu Badawczego.

</doc>
<doc id="4782932" url="https://pl.wikipedia.org/wiki?curid=4782932" title="Selections from Welcome Stranger">
Selections from Welcome Stranger

Selections from Welcome Stranger – album muzyczny piosenkarza Binga Crosby’ego wydany w 1947 roku przez Decca Records, nagrywany w 1946. Zawierał piosenki zaprezentowane przez Crosby’ego w filmie "Witaj, przybyszu" (ang. "Welcome Stranger"). Utwory zawarte w tym albumie to: „"As Long As I’m Dreaming”", „"Smile Right Back at the Sun”", „"Country Style (Square Dance)”" oraz „"My Heart Is a Hobo”".
Lista utworów.
Wszystkie piosenki zostały napisane przez Jimmy'ego Van Heusena (muzyka) i Johnny'ego Burke'a (teksty).
Utwory znalazły się na 2-płytowym, 78-obrotowym zestawie, Decca Album No. A-531.
płyta 1
płyta 2

</doc>
<doc id="4782933" url="https://pl.wikipedia.org/wiki?curid=4782933" title="Leonardo Glauso">
Leonardo Glauso

Leonardo Glauso (ur. 2 grudnia 1989 we Florencji) – włoski fotograf mody i portretu, publikował w czasopismach takich jak GQ, Vogue, ICON El País, Schön! oraz Playboy. Autor takich edycji jak: "Close-Up. Leonardo Glauso: Erotic, photography and nude", "Women In Film 2" oraz "Women In Film".

</doc>
<doc id="4782944" url="https://pl.wikipedia.org/wiki?curid=4782944" title="Schronisko w Ciężkowicach Trzecie">
Schronisko w Ciężkowicach Trzecie

Schronisko w Ciężkowicach Trzecie, Schronisko w Ciężkowicach III, Schronisko koło Jaskini Pajęczej – schronisko w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Opis jaskini.
Znajduje się w niewielkim skalnym murze powyżej skały Warownia Górna i w odległości około 50 m od niej. Otwór jaskini znajduje się przy ziemi, pod litą skałą. Ciągnie się za nim poprzeczna szczelina o długości 3 m, szerokości 0,5 m i wysokości do 1,5 m. Na jej dnie jest gruz skalny.
Schronisko wytworzyło się w piaskowcu ciężkowickim i jest pochodzenia grawitacyjnego. Jest w całości widne. Brak roślin, ze zwierząt obserwowano liczne pająki.
Pomierzyli go T. Mleczek i T. Kałuża (Speleoklub Dębicki) w kwietniu 2009 r. Plan sporządził T. Mleczek.

</doc>
<doc id="4782951" url="https://pl.wikipedia.org/wiki?curid=4782951" title="Zmarli w maju 2020">
Zmarli w maju 2020



</doc>
<doc id="4782953" url="https://pl.wikipedia.org/wiki?curid=4782953" title="Bielik (moneta)">
Bielik (moneta)



</doc>
<doc id="4782955" url="https://pl.wikipedia.org/wiki?curid=4782955" title="Antonio Bartolomeo Bruni">
Antonio Bartolomeo Bruni

Antonio Bartolomeo Bruni (ur. 28 stycznia 1757 w Cuneo, zm. 6 sierpnia 1821 tamże) – włoski kompozytor, skrzypek i dyrygent.
Życiorys.
Uczył się u Gaetano Pugnaniego w Turynie oraz w Novarze u Spezianiego. W 1780 roku wyjechał do Paryża, gdzie w dniu 15 maja zadebiutował publicznie jako skrzypek w Concert Spirituel. W latach 1781–1789 grał w Comédie-Italienne. W 1785 roku wystawił swoją pierwszą operę, "Coradin". Po 1789 roku przez krótki czas był kapelmistrzem Théâtre de Monsieur i Théâtre Montansier. Od 1799 do 1801 pełnił funkcję kapelmistrza Opéra-Comique, następnie w latach 1801-1806 Opéra-Italienne. W 1806 roku wyjechał do ojczystego Cuneo. W 1814 roku na krótki czas wrócił do Paryża, obejmując posadę dyrygenta Théâtre Feydeau, jednak po klęsce swoich dwóch ostatnich oper powrócił do Włoch.
Twórczość.
Napisał 22 opery, w większości zaginione, z których największym powodzeniem cieszyły się "Célestine" (wyst. Paryż 1787), "Claudine" (wyst. Paryż 1794) i "La Rencontre en voyage" (wyst. Paryż 1798). Ponadto skomponował m.in. 60 kwartetów smyczkowych, 36 triów, koncerty, duety na dwoje skrzypiec lub skrzypce i altówkę, 21 sonat skrzypcowych, utwory wokale. Był autorem pracy teoretycznej "Méthode pour l’alto viola contenant les principes de cet instrument suivis de 25 études". 

</doc>
<doc id="4782959" url="https://pl.wikipedia.org/wiki?curid=4782959" title="Stefan Inis">
Stefan Inis

Stefan Ryszard Inis (ur. 3 kwietnia 1898 w Warszawie, zm. 8 grudnia 1940 w Ostrzeszowie) – rotmistrz kawalerii Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Urodził się w rodzinie Juliana (dyrektora hotelu) i Franciszki z Lewczewskich (nauczycielki). Uzyskał maturę, po czym rozpoczął kształcenie na Wydziale Technicznym warszawskiej Wolnej Wszechnicy Polskiej. Od roku 1912 działał w skautingu, a w listopadzie 1918 r. wyjechał do Lublina, gdzie wstąpił w szeregi 1 Lubelskiego pułku piechoty, z którym wziął udział w odsieczy Lwowa. Z początkiem maja 1919 r. został na własną prośbę przeniesiony do 11 pułku ułanów. W randze wachmistrza wziął udział w wojnie polsko-bolszewickiej, przebywając na froncie od połowy czerwca 1920 r. Odznaczył się w dniu 21 września tr. podczas walk pod Białozierką, kiedy to wraz ze swym plutonem taczanek został przydzielony do 2 szwadronu 11 pułku ułanów, otrzymując zadanie torowania drogi 1 Brygadzie Jazdy. Po napotkaniu silnego oporu wrogiej piechoty podjechał taczanką blisko jej pozycji i ogniem karabinu maszynowego zmusił bolszewików do milczenia, umożliwiając osiągnięcie sukcesu 2 szwadronowi. Za ten czyn odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L. 11434.VM z dnia 3 lutego 1922 r. (opublikowanym w Dzienniku Personalnym Ministerstwa Spraw Wojskowych Nr 2 z dnia 18 lutego 1922 r.).
W II połowie listopada 1920 r. został bezterminowo urlopowany z wojska i rozpoczął (w styczniu 1920 r.) kształcenie w Centralnej Szkole Jazdy w Grudziądzu, po ukończeniu której ponownie przydzielono go do 11 pułku ułanów. Dekretem Naczelnika Państwa i Wodza Naczelnego z dnia 3 maja 1922 r. (sygnatura: L. 19400/O.V.) został zweryfikowany w stopniu podporucznika ze starszeństwem z dnia 1 grudnia 1921 r. i 378. lokatą łączną w korpusie oficerów jazdy (była to jednocześnie 74. lokata w starszeństwie). Przez całą swą karierę służył w 11 pułku ułanów z Ciechanowa. W tym czasie zajmował między innymi stanowiska dowódcy szwadronu karabinów maszynowych, dowódcy plutonu łączności oraz oficera mobilizacyjnego pułku. Awansowany do rangi porucznika kawalerii ze starszeństwem z dnia 1 sierpnia 1923 r., a do stopnia rotmistrza ze starszeństwem od 1 stycznia 1932 r.. Na dzień 23 marca 1939 r. nadal piastował stanowisko oficera mobilizacyjnego 11 p. uł. i zajmował 12. lokatę w swoim starszeństwie pośród rotmistrzów kawalerii.
W ramach Ośrodka Zapasowego 11 pułku ułanów wziął udział w kampanii wrześniowej. Do niemieckiej niewoli dostał się w dniu 14 września 1939 r. 20 października tr. został z niej zwolniony, po czym ponownie osadzono go w obozie i przewieziono do oflagu II C Woldenberg. Tam zachorował ciężko na serce, w związku z czym, w maju 1940 r., przeniesiono go do szpitala - lazaretu w Ostrzeszowie (Schildberg). Zmarł w tymże szpitalu w grudniu 1940 r.. Spoczywa w zbiorowym grobie na cmentarzu Parafii Najświętszej Maryi Panny Wniebowziętej w Ostrzeszowie (sektor Miejsce Pamięci 2-1-1). 
Stefan Inis był żonaty z Jadwigą z Pruskich, ich małżeństwo było bezdzietne. 

</doc>
<doc id="4782964" url="https://pl.wikipedia.org/wiki?curid=4782964" title="Our Common Heritage">
Our Common Heritage

Our Common Heritage – Great Poems Celebrating Milestones in the History of America – album nagrań gramofonowych autorstwa artystów celebrujących amerykańskie ideały i motywy patriotyczne. Są to: Bing Crosby, Brian Donlevy, Agnes Moorehead, Fredric March, Walter Huston oraz Pat O’Brien. Album został zredagowany przez i wydany przez Decca Records.
Lista utworów.
Utwory znalazły się na 8-płytowym zestawie płyt o prędkości 78 obr./min, Decca Album No. A-536.
Płyta 1: (40030)
Płyta 2: (40031)
Płyta 3: (40032)
Płyta 4: (40033)
Płyta 5: (40034)
Płyta 6: (40035)
Płyta 7: (40036)
Płyta 8: (40037)

</doc>
<doc id="4782966" url="https://pl.wikipedia.org/wiki?curid=4782966" title="Elżbieta Kowalewska (strzelczyni)">
Elżbieta Kowalewska (strzelczyni)

Elżbieta Kowalewska-Rutkowska (ur. 16 stycznia 1953, zm. 25 kwietnia 2012) – polska strzelczyni, wicemistrzyni świata, wielokrotna medalistka mistrzostw Europy.
Kariera.
Zawodniczka klubu Zawisza Bydgoszcz, trenowała tam pod okiem swojego ojca Longina Kowalewskiego. Była wielokrotną medalistką mistrzostw Polski, w swoim pierwszym starcie na krajowych mistrzostwach zdobyła trzy złote i jeden srebrny medal (1969).
W zawodach juniorskich Kowalewska była ośmiokrotną medalistką mistrzostw Europy. W 1969 roku trzykrotnie stawała na podium. Indywidualnie zdobyła brąz w strzelaniu z karabinu standardowego w trzech pozycjach z 50 metrów, a w drużynie wywalczyła srebro (z Małgorzatą Paćko i Wandą Ryczko). Z tymi samymi zawodniczkami stanęła na trzecim stopniu podium w karabinie standardowym leżąc z 50 metrów. Rok później osiągnęła z drużyną trzecie miejsce w karabinie standardowym w trzech pozycjach z 50 metrów (także z Paćko i Ryczko). W 1971 roku została wicemistrzynią w karabinie standardowym w trzech pozycjach. Rok później wywalczyła podwójne mistrzostwo Europy w karabinie standardowym w trzech pozycjach (wraz z Bożeną Guz i Zdzisławem Moździrskim). Ostatni juniorski tytuł zdobyła w 1973 roku – było to złoto w karabinie pneumatycznym z 10 metrów. 
W seniorskich mistrzostwach Europy zdobyła siedem medali. Pierwszy medal zdobyła w 1972 roku w karabinie pneumatycznym z 10 metrów (z Ireną Wierzbowską i Bożeną Taysner). Kolejne trzy podia osiągnęła w 1974 roku. W Enschede została podwójną srebrną medalistką w tej samej konkurencji (w drużynie partnerowały jej Wierzbowska-Młotkowska i Paćko). Z kolei w Vingsted stanęła na trzecim stopniu podium w karabinie standardowym w trzech pozycjach drużynowo (wraz z Paćko i Eulalią Rolińską). W tej samej konkurencji, wraz z Bożeną Taysner i Małgorzatą Paćko, została mistrzynią Europy w Sofii w 1975 roku. Z kolei w Londynie była drużynową wicemistrzynią w karabinie pneumatycznym (z Taysner i Wierzbowską-Młotkowską). Ostatnie podium mistrzostw kontynentu osiągnęła w 1977 roku. Wraz z Bożeną Taysner i Eulalią Rolińską wywalczyła brąz w karabinie standardowym w trzech pozycjach z 50 metrów.
Kowalewskiej udało się raz stanąć na podium mistrzostw świata. Została wicemistrzynią globu w 1974 roku w drużynowym strzelaniu z karabinu pneumatycznego z 10 metrów (wraz z Elżbietą Janik i Ireną Wierzbowską-Młotkowską). Jej wynik – 378 punktów – był najlepszym rezultatem w polskiej drużynie oraz czwartym osiągnięciem zawodów indywidualnych. Na tym samym turnieju była jeszcze piąta indywidualnie w karabinie standardowym w trzech pozycjach (570 punktów).

</doc>
<doc id="4782968" url="https://pl.wikipedia.org/wiki?curid=4782968" title="Seria 12+12=102">
Seria 12+12=102



</doc>
<doc id="4782972" url="https://pl.wikipedia.org/wiki?curid=4782972" title="Leszek Juchniewicz">
Leszek Juchniewicz

Leszek Zenobiusz Juchniewicz (ur. 22 lutego 1954 w Warszawie) – polski ekonomista, menedżer i urzędnik państwowy, doktor nauk ekonomicznych, podsekretarz stanu w Ministerstwie Przekształceń Własnościowych (1994–1996) i Ministerstwie Skarbu Państwa (1996–1997), w latach 1997–2007 prezes Urzędu Regulacji Energetyki.
Życiorys.
W 1979 ukończył studia o specjalności informatyka i cybernetyka ekonomiczna na Wydziale Nauk Ekonomicznych Uniwersytetu Warszawskiego, kształcił się podyplomowo na Wydziale Elektrycznym Politechniki Warszawskiej (1998). W 1988 obronił doktorat z zakresu nauk ekonomicznych, specjalizował się w bankowości komercyjnej i makroekonomii. Od 1979 do 2011 pracował jako wykładowca na macierzystym wydziale w ramach Katedry Polityki Gospodarczej i Planowania oraz Katedry Finansów i Bankowości. Autor kilkudziesięciu publikacji naukowych i kilku książek dotyczących m.in. polityki gospodarczej i energetycznej.
Pracował w bankowości, był m.in. prezesem Banku Spółdzielczego Rzemiosła, a także współtwórcą i wiceprezesem Polskiego Banku Inwestycyjnego. Został też członkiem rady nadzorczej Petrochemii Płock (1995–1997) i prezesem rady Giełdy Papierów Wartościowych (1996–1998). Od 11 lutego 1994 do 30 września 1996 pełnił funkcję podsekretarza stanu w Ministerstwie Przekształceń Własnościowych, a od 8 października 1996 do 28 lutego 1997 w Ministerstwie Skarbu Państwa (odpowiadał m.in. za prywatyzację, restrukturyzację, pomoc publiczną i analizy ekonomiczne). W okresie od 23 czerwca 1997 do 1 sierpnia 2007 zajmował stanowisko prezesa Urzędu Regulacji Energetyki. Później powrócił do sektora prywatnego, od 2007 do 2012 zarządzał holdingiem Mostostal Zabrze, został także doradcą prezesa Pracodawców RP.

</doc>
<doc id="4782975" url="https://pl.wikipedia.org/wiki?curid=4782975" title="Parafia Świętych Wojciecha i Katarzyny w Jaworznie">
Parafia Świętych Wojciecha i Katarzyny w Jaworznie



</doc>
<doc id="4782979" url="https://pl.wikipedia.org/wiki?curid=4782979" title="Jean-Delphin Alard">
Jean-Delphin Alard

Jean-Delphin Alard (ur. 8 marca 1815 w Bajonnie, zm. 22 lutego 1888 w Paryżu) – francuski kompozytor i skrzypek.
Życiorys.
Ukończył Konserwatorium Paryskie, gdzie jego nauczycielami byli François-Antoine Habeneck i François Fétis. Debiutował jako skrzypek w 1831 roku z orkiestrą Société des Concerts. Aktywny przez pewien czas jako solista, w 1840 roku został członkiem kapeli królewskiej, a w 1842 roku jej pierwszym skrzypkiem. Od 1853 roku pełnił tę samą funkcję w kapeli cesarskiej. W latach 1843–1875 był wykładowcą Konserwatorium Paryskiego. Jednym z jego uczniów był Pablo Sarasate.
W 1850 roku został odznaczony Legią Honorową.
W jego posiadaniu było aż sześcioro wartościowych skrzypiec: „Alard” Amatiego z 1649, „Alard, Baron Knoop” Stradivariego z 1715, „Messiah, Messie, Salabue” Stradivariego z 1702, „Artot, Alard” Stradivariego z 1727, „Alard” Guarneriego z 1742, i skrzypce Vuillaume’a z 1871.
Twórczość.
Komponował utwory na skrzypce: koncerty, fantazje koncertowe, duety i etiudy. Wydał antologię muzyki skrzypcowej XVIII i XIX wieku "Maîtres classiques du violon" (Moguncja 1863) oraz pracę "L’école du violon" (Paryż 1848).

</doc>
<doc id="4782980" url="https://pl.wikipedia.org/wiki?curid=4782980" title="Oldsmobile Omega">
Oldsmobile Omega

Oldsmobile Omega – samochód osobowy średniej produkowany pod amerykańską marką Oldsmobile w latach 1973 – 1984.
Pierwsza generacja.
Oldsmobile Omega I został zaprezentowany po raz pierwszy w 1973 roku.
Na przełomie lat 60. i 70. XX wieku General Motors rozpoczęło prace nad nową rodziną średniej wielkości modeli, które zasiliły oferty większości marek podlegających amerykańskiemu koncernowi. W ten sposób, portfolio Oldsmobile poszerzył najmniejszy i najtańszy w ofercie model o nazwie Omega. Samochód charakteryzował się szeroko rozstawionymi reflektorami, a także dwuczęściową atrapą chłodnicy.
Lifting.
W 1975 roku Oldsmobile Omega pierwszej generacji przeszedł obszerną modernizację nadwozia, w ramach której zmieniony został wygląd atrapy chłodnicy. Zmodyfikowano też zderzaki oraz wygląd tylnej części nadwozia, na czele z kształtem lamp.
Druga generacja.
Oldsmobile Omega II został zaprezentowany po raz pierwszy w 1979 roku.
Pod koniec lat 70. XX wieku General Motors przedstawiło zupełnie nową generację średniej wielkości modeli, które ponownie zasiliły ofertę marek Buick, Chevrolet, Pontiac, a także Oldsmobile pod postacią drugiej odsłony modelu Omega. 
Samochód został zbudowany na zmodernizowanej platformie "X-body", która tym razem została przystosowana do napędu przedniego. Oldsmobile Omega zyskał też bardziej kanciaste proporcje nadwozia, z charakterystycznym, krótkim tyłem i podłużną maską. Produkcja została zakończona w 1984 roku na rzecz nowego modelu Cutlass Calais.

</doc>
<doc id="4782981" url="https://pl.wikipedia.org/wiki?curid=4782981" title="Daphne Caruana Galizia">
Daphne Caruana Galizia

Daphne Anne Caruana Galizia (nazwisko panieńskie Vella, ur. 26 sierpnia 1964 w Sliemie, zm. 16 października 2017 w miejscowości Bidnija niedaleko Mosty) – maltańska dziennikarka, pisarka i działaczka antykorupcyjna, publikująca m.in. na własnym blogu "Running Commentary". Publikowała m.in. ustalenia dziennikarstwa śledczego dotyczącego przykładów korupcji, nepotyzmu, politycznego mecenatu i prania pieniędzy oraz powiązań biznesowych na Malcie. Prowadziła dziennikarskie śledztwo ws. ujawnionej w „kwitach z Panamy” "Panama Papers" korupcji na Malcie. Została zamordowana w zamachu bombowym.
Życiorys.
Daphne Anne Vella urodziła się w Sliemie. Uczyła się w zakonie św. Doroty oraz w koledżu św. Alojzego, w 1997 roku otrzymała bachelorate z archeologii na Uniwersytecie Maltańskim. W 1985 roku poślubiła Petera Cauranę Galizię. Aktywna politycznie od młodości, w wieku 18 lat została zatrzymana na 48 godzin za udział w prodemokratycznym proteście. W 1987 roku dołączyła do zespołu "Times of Malta" jako felietonistka i reporterka.
Od 1992 roku podjęła współpracę z drugim maltańskim dziennikiem "The Malta Independent". W tym czasie wspierała Zielonych (Alternativa Demokratika). W swojej pracy zajmowała się tematem korupcji na Malcie. Jej artykuły doprowadzały do bezpośredniej konfrontacji mediów z prominentami Malty, począwszy od lidera Partii Pracy Alfreda Santa i jego separacji małżeńskiej, aż po zarzuty handlu narkotykami, stawiane synowi dowódcy sił zbrojnych. W 1996 roku po raz pierwszy antagoniści posunęli się do drastycznych kroków w stosunku do jej osoby. Poderżnięto gardło jej psu i położono go na progu domu. Podpalono również drzwi do domu w Bidniji.
W 2006 roku doszło do pierwszego zamachu na życie Galizii. Nieznani sprawcy, na tyłach jej domu, podpalili dwa stosy opon wypełnionych benzyną. Niedługo potem, przez pomyłkę, podłożono bombę pod samochód sąsiada.
W marcu 2008 roku Daphne Galizia założyła blog "Running Commentary". W krótkim czasie stał się jedną z najpopularniejszych stron internetowych Malty, osiągając blisko 400000 odsłon. Oficjalny start miał miejsce 2 marca 2008 roku o godzinie 2:02. 
Jej publikacje doprowadziły do przedterminowych wyborów parlamentarnych na Malcie w 2017 roku.
16 października 2017 roku podłożono pod jej samochód ładunek bombowy, Daphne Caurana Galizia zginęła w wybuchu na miejscu nieopodal własnego domu. Zamach doprowadził w 2020 do dymisji premiera Malty Josepha Muscata.
W listopadzie 2019 roku w sprawie jej morderstwa zatrzymano jednego z czołowych przedsiębiorców na Malcie, Yorgena Fenecha. W październiku 2022 za przeprowadzenie zamachu skazano braci Alfreda i Geroge Degiorgio.

</doc>
<doc id="4782986" url="https://pl.wikipedia.org/wiki?curid=4782986" title="Zamek Fourchaud">
Zamek Fourchaud

Zamek Fourchaud () – zamek znajdujący się w mieście Besson, w departamencie Allier, we Francji.
Początki zamku Fourchaud.
Zamek Fourchaud został wybudowany pomiędzy XIV, a XVI wiekiem. W 1351 budynek należał do Jeana Mareschala. Później przejęła go rodzina Hugon. W 1625 Mareschal ustąpił miejsca Pierre’owi Hugonowi. W 1741 jego potomkowie nadal byli właścicielami zamku Fourchaud. W 1775 budowla była w posiadaniu markiza z Tilly, który był też jednym z nabywców zamku Vieux-Bost – (fr. "Château du Vieux-Bost"). "Zamek Vieux-Bost" znajdował się w posiadaniu rodziny markiza od 1668. To dzięki niemu zamek Fourchaud znalazł się później w posiadaniu panów z Tilly.
Obiekt Fourchaud należy dziś do potomków Burbonów i książąt Parmy, odległych spadkobierców rodziny Roussel z Tilly. Po długim okresie opuszczenia zamek jest przedmiotem szeroko zakrojonej kampanii restauracyjnej, prowadzonej od lat przez jego właściciela – księcia, Charlesa-Henriego z Lobkowiczów, spadkobiercę jego matki, urodzonej księżniczki Burbon-Parmeńskiej.
Historia zamku.
W XV wieku, na miejscu dzisiejszego zamku powstała warownia. Prosty budynek o podstawie kwadratu, z prostymi, poziomymi i pionowymi podziałami wewnętrznymi. Dwa sklepione pokoje na parterze, na piętrze i dwa na poddaszu. Warownia posiadała dwie duże, okrągłe wieże z kątami bocznymi i małą wieżyczką z przodu zamku.
W XIX wieku zbudowano nowy zamek na posesji doprowadzając w ten sposób do stopniowego porzucenia starego zamku, który w XX wieku uległ zniszczeniu. Infiltracja wody spowodowała obsunięcie się pokryw w niektórych częściach zamku. Pogorszył się także wygląd ram i podłóg. Po tym zdarzeniu zaprzestano odbudowy majątku. Nieremontowany obiekt popadł w kompletną ruinę. Opuszczenie zamku sprzyjało również rozwojowi pasożytniczej roślinności, która w 1994 objęła wszystkie budynki aż po dachy, a także otaczające je ściany.
W latach 1994–2001 zamek dalej był w stanie ruiny, a większość dachów musiała zostać pilnie skonsolidowana, aby zapobiec dalszemu procesowi niszczenia. Wieża północno-zachodnia i wieża południowo-zachodnia też wymagały szybkiej interwencji. Ostatni raz zostały pokryte papą w 1987.
Książę Charles-Henri jest obecnie właścicielem czterech zamków znajdujących się w Burbonii, którym stara się przywrócić dawny wygląd przy pomocy miejscowej ludności, w tym zamkowi Fourchaud.
Zachodnia ściana osłonowa i okrągła wieża zostały sklasyfikowane jako zabytki 30 maja 1932.

</doc>
<doc id="4782987" url="https://pl.wikipedia.org/wiki?curid=4782987" title="Abd al-Kadir al-Dżilani">
Abd al-Kadir al-Dżilani

Abd al-Kadir al-Dżilani (ur. 1077, zm. 1166) – perski sunnicki kaznodzieja i teolog, założyciel sufickiego bractwa mistycznego kadirijja. Studiował w Bagdadzie. Po zakończeniu studiów na kilka lat został pustelnikiem, po powrocie do Bagdadu nauczał w tamtejszej madrasie, gdzie został też pochowany. 

</doc>
<doc id="4782989" url="https://pl.wikipedia.org/wiki?curid=4782989" title="Le Vernet-Chaméane">
Le Vernet-Chaméane

Le Vernet-Chaméane – gmina we Francji, w regionie Owernia-Rodan-Alpy, w departamencie Puy-de-Dôme. W 2016 roku populacja ludności wynosiła 895 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chaméane oraz Vernet-la-Varenne. Siedzibą gminy została miejscowość Vernet-la-Varenne. 

</doc>
<doc id="4782991" url="https://pl.wikipedia.org/wiki?curid=4782991" title="Linia kolejowa nr 577">
Linia kolejowa nr 577

Linia kolejowa nr 577 – zelektryfikowana, jednotorowa linia kolejowa łącząca stację Garbatka‑Letnisko ze stacją towarową Sieciechów.

</doc>
<doc id="4782994" url="https://pl.wikipedia.org/wiki?curid=4782994" title="Biuro Spraw Wewnętrznych">
Biuro Spraw Wewnętrznych



</doc>
<doc id="4782995" url="https://pl.wikipedia.org/wiki?curid=4782995" title="El Bingo – A Collection of Latin American Favorites">
El Bingo – A Collection of Latin American Favorites

El Bingo – A Collection of Latin American Favorites – album kompilacyjny piosenkarza Binga Crosby’ego zawierający utwory o tematyce latynoamerykańskiej, wydany w 1947 roku przez Decca Records.
Lista utworów.
Utwory znalazły się na 4-płytowym, 78-obrotowym zestawie, Decca Album No. A-547.
płyta 1
płyta 2
płyta 3
płyta 4
Obie śpiewane w języku hiszpańskim:

</doc>
<doc id="4782999" url="https://pl.wikipedia.org/wiki?curid=4782999" title="Moxy Hotels">
Moxy Hotels

Moxy Hotels – amerykańska sieć hotelowa należąca do grupy Marriott International. Powstała w 2014. Pierwszy hotel otworzono w Mediolanie, we Włoszech. Do sieci należy 106 hoteli z łącznie 20 076 pokojami (31 grudnia 2021).
Hotele.
Do sieci należą 134 hotele na całym świecie, w tym 83 hotele w Europie. W Polsce znajdują się cztery hotele Moxy (27 luty 2023).

</doc>
<doc id="4783003" url="https://pl.wikipedia.org/wiki?curid=4783003" title="Beyrède-Jumet-Camous">
Beyrède-Jumet-Camous

Beyrède-Jumet-Camous – gmina we Francji, w regionie Oksytania, w departamencie Pireneje Wysokie. W 2016 roku populacja ludności wynosiła 220 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Beyrède-Jumet oraz Camous. Siedzibą gminy została miejscowość Beyrède. 

</doc>
<doc id="4783009" url="https://pl.wikipedia.org/wiki?curid=4783009" title="Moxy">
Moxy



</doc>
<doc id="4783011" url="https://pl.wikipedia.org/wiki?curid=4783011" title="Thae Yong-ho">
Thae Yong-ho

Thae Yong-ho (ur. 1961) – północnokoreański dyplomata, polityk, były oficer korpusu dyplomatycznego Korei Północnej.
Jest synem czterogwiazdkowego generała północnokoreańskiego Thae Yong-chola. Mieszkając w Danii odpowiadał za niektóre nielegalne transakcje finansowe na obszarze Europy. Następnie pracował w ambasadzie Korei Północnej w Londynie jako zagraniczny łącznik partyjny Partii Pracy Korei. W sierpniu 2016 roku wraz z rodziną uciekł z placówki Wielkiej Brytanii. 15 kwietnia 2020 roku został wybrany do Zgromadzenia Narodowego Korei Południowej jako członek Zjednoczonej Partii Przyszłości. W mediach krytykuje politykę Kim Dzong Una.
Mieszka w Seulu wraz z rodziną.

</doc>
<doc id="4783012" url="https://pl.wikipedia.org/wiki?curid=4783012" title="Adolf Brodski">
Adolf Brodski

Adolf Dawidowicz Brodski (ros. Адольф Давидович Бродский; ur. w Taganrogu, zm. 22 stycznia 1929 w Manchesterze) – rosyjski skrzypek i pedagog.
Życiorys.
Był uzdolnionym muzycznie dzieckiem, debiutował jako skrzypek w Odessie w wieku 9 lat. W latach 1860–1866 kształcił się w Konserwatorium Wiedeńskim u Josefa Hellmesbergera, następnie był członkiem jego kwartetu smyczkowego. W latach 1868–1870 grał w orkiestrze Opery Wiedeńskiej, później występował jako solista. W 1873 roku wyjechał do Moskwy, gdzie studiował w tamtejszym konserwatorium u Ferdinanda Lauba. Po ukończeniu nauki w 1875 roku został wykładowcą tejże uczelni. W 1879 roku dyrygował w Kijowie, później koncertował w Paryżu, Londynie i Wiedniu. W latach 1883–1891 był wykładowcą konserwatorium w Lipsku. Zorganizował tam też własny kwartet smyczkowy, w którym oprócz niego grali Hugo Becker, Hans Sitt i Julius Klengel.
W latach 1891–1894 przebywał w Stanach Zjednoczonych, gdzie był koncertmistrzem New York Symphony Orchestra. W 1895 roku osiadł w Anglii, gdzie był wykładowcą Royal Manchester College of Music, a w latach 1895–1896 koncertmistrzem orkiestry The Hallé. Jego uczniem był Arthur Catterall.
Był wysoko ceniony jako solista przez Piotra Czajkowskiego i był pierwszym wykonawcą dedykowanego mu przez kompozytora "Koncertu skrzypcowego D-dur". Edward Elgar dedykował Brodskiemu swój "Kwartet smyczkowy e-moll".
W jego posiadaniu były skrzypce „Brodsky” Stradivariego z 1702 oraz skrzypce „Lafont” Guarneriego z ok. 1736.

</doc>
<doc id="4783016" url="https://pl.wikipedia.org/wiki?curid=4783016" title="Urara Takano">
Urara Takano

 – japońska seiyū, aktorka dubbingowa i narratorka, dawniej związana z Ken Production.

</doc>
<doc id="4783019" url="https://pl.wikipedia.org/wiki?curid=4783019" title="Rountzenheim-Auenheim">
Rountzenheim-Auenheim

Rountzenheim-Auenheim – gmina we Francji, w regionie Grand Est, w departamencie Dolny Ren. W 2016 roku populacja ludności wynosiła 1973 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Auenheim oraz Rountzenheim. Siedzibą gminy została miejscowość Rountzenheim. 

</doc>
<doc id="4783025" url="https://pl.wikipedia.org/wiki?curid=4783025" title="Hisako Takayama">
Hisako Takayama



</doc>
<doc id="4783028" url="https://pl.wikipedia.org/wiki?curid=4783028" title="Isabella Goodwin">
Isabella Goodwin

Isabella Goodwin z domu Loghry (ur. 20 lutego 1865 w Greenwich Village, zm. 26 października 1943 w Nowym Jorku) – amerykańska policjantka i pierwsza kobieta detektyw w Nowym Jorku.
Życie prywatne.
Urodziła się na Manhattanie jako dziecko Jamesa Harveya Loghry i Anny J. Monteith, którzy prowadzili restaurację i hotel na Canal St. W 1884, mając 19 lat, wyszła za mąż za Johna W. Goodwina, policjanta. W 1896 została wdową. Para miała sześcioro dzieci, z których czworo przeżyło.
W 1921 poślubiła o prawie 30 lat młodszego od siebie Oscara A. Seaholma. Po ślubie zatrzymała nazwisko pierwszego męża i kontynuowała pracę, co w ówczesnych czasach nie było częstym zjawiskiem. Odeszła na emeryturę po 30 latach służby w nowojorskiej policji.
Kariera policyjna.
Dopiero od 1845 nowojorska policja zaczęła zatrudniać kobiety, ale tylko do prac administracyjnych. Zbliżone do policyjnych funkcje pełniły zatrudniane w drugiej połowie XIX w. „jail matrons” (tłum. dosł. „więzienne matrony”; w późniejszym okresie nazywane były „police matrons”), które były odpowiedzialne za przesłuchiwane i osadzone w aresztach kobiety oraz dzieci. Kiedy Goodwin ubiegała się o pracę po śmierci pierwszego męża, musiała zdać egzamin, a następnie została zatrudniona przez ówczesnego komisarza policji Theodore’a Roosevelta, który później został prezydentem Stanów Zjednoczonych. Była to nisko opłacana posada. Zarabiała tylko 1000 dolarów rocznie i miała jeden dzień wolny w miesiącu. Służyła na tym stanowisku przez 15 lat. 
15 lutego 1912 miał miejsce napad na East River National Bank na Manhattanie, w którym bandyci przebrani za taksówkarzy pobili dwóch urzędników i ukradli 25 000 dolarów. Do sprawy przydzielono 60 detektywów, lecz żadnemu nie udało się rozwiązać sprawy napadu. Według artykułu w „New York Timesa” historia ta cieszyła się zainteresowaniem społeczeństwa całego kraju. Departament poprosił Isabelle, aby przebrana za pokojówkę dostała się do pensjonatu i znalazła wystarczająco dużo dowodów, by aresztować podejrzanego złodzieja o nazwisku Eddie Kinsman, który odwiedzał kwaterę, aby zobaczyć się z ukochaną Annie. Informacje uzyskane przez Goodwin doprowadziły do aresztowania Kinsmana, a departament nagrodził ją odznaką detektywistyczną, czyniąc z niej pierwszą w historii kobietę detektyw. Jej wynagrodzenie zostało podwyższone z 1000 dolarów do 2250 dolarów rocznie (było to 1/4 mniej niż pensje ówczesnych detektywów, którzy zarabiali ok. 3300 dolarów).
Specjalizowała się w demaskowaniu wróżbiarzy i oszustów.
Śmierć.
Goodwin zmarła na raka jelita grubego w wieku 78 lat. Została pochowana na cmentarzu Green-Wood na Brooklynie jako Isabella Seaholm. Na jej nagrobku widnieje rok urodzenia 1871, chociaż spis powszechny i inne dokumenty potwierdzają datę 1865.

</doc>
<doc id="4783032" url="https://pl.wikipedia.org/wiki?curid=4783032" title="Carlos de Beistegui">
Carlos de Beistegui

Carlos de Beistegui (ur. 18 lutego 1863 w Meksyku, zm. 12 stycznia 1953 w Biarritz) – meksykański kolekcjoner i mecenas sztuki pochodzenia baskijskiego.
Majątek rodziny Beistegui powstał dzięki zyskownej eksploatacji kopalń srebra w Meksyku; jego rodzice przeprowadzili się do Francji w 1876 roku. Kiedy Beistegui został przyjacielem i uczniem malarza Léona Bonnata, pod jego wpływem stał się kolekcjonerem i mecenasem sztuki. Swą kolekcję malarstwa i numizmatów przekazał później różnym francuskim instytucjom kultury, m.in. Muzeum w Luwrze.
Zbiory jego numizmatów opracował i wydał w 1934 Jean Babelon ("Catalogue de collection des monnaies et médailles de M. Carlos de Beistegui"). 

</doc>
<doc id="4783033" url="https://pl.wikipedia.org/wiki?curid=4783033" title="BSC Hustý">
BSC Hustý

BSC Hustý – słowacki klub piłki nożnej plażowej, założony w 2018. Trzykrotny Mistrz Słowacji w sezonach 2018-2020, jednokrotny zdobywca Pucharu Słowacji.
Historia.
Drużyna powstała w 2018. W debiutanckim turnieju zespół zdobył mistrzostwo Słowacji 2018.

</doc>
<doc id="4783036" url="https://pl.wikipedia.org/wiki?curid=4783036" title="The Small One (album)">
The Small One (album)

The Small One (podtytuł: A Christmas Story) – studyjny album zawierający opowiadania muzyczne (na podstawie opowiadania Charlesa Tazewella) składające się z czterech części i wykonane przez Binga Crosby'ego, wydany w 1947 roku przez Decca Records. Wyprodukował go i wyreżyserował producent Paramount Pictures, Robert Welch, przy akompaniamencie muzycznym Victora Younga i jego orkiestry.
Lista utworów.
Utwory znalazły się na 2-płytowym, 78-obrotowym zestawie, Decca Album No. A-553.
płyta 1
płyta 2

</doc>
<doc id="4783037" url="https://pl.wikipedia.org/wiki?curid=4783037" title="Order Sztandaru Węgierskiej Republiki Ludowej">
Order Sztandaru Węgierskiej Republiki Ludowej



</doc>
<doc id="4783038" url="https://pl.wikipedia.org/wiki?curid=4783038" title="Elke Decker">
Elke Decker

Elke Decker (ur. 23 lutego 1957 w Mülheim, dzielnicy Kolonii) – niemiecka lekkoatletka, sprinterka, halowa mistrzyni Europy z 1980. W czasie swojej kariery reprezentowała Republikę Federalną Niemiec.
Specjalizowała się w biegu na 400 metrów. Odpadła w eliminacjach tej konkurencji na halowych mistrzostwach Europy w 1977 w San Sebastián. Na mistrzostwach Europy w 1978 w Pradze odpadła w półfinale tej konkurencji oraz zajęła 5. miejsce w sztafecie 4 × 400 metrów. Zajęła 5. miejsca w biegu na 400 metrów i w sztafecie 4 × 400 metrów w finale pucharu Europy w 1979 w Turynie, a także 4. miejsce w sztafecie 4 × 400 metrów w zawodach pucharu świata w 1979 w Montrealu.
Zwyciężyła w biegu na 400 metrów na halowych mistrzostwach Europy w 1980 w Sindelfingen, wyprzedzając Karoline Käfer z Austrii i Tatjanę Gojszczik ze Związku Radzieckiego, a na halowych mistrzostwach Europy w 1982 w Mediolanie odpadła w przedbiegach tej konkurencji.
Decker była mistrzynią RFN w biegu na 400 metrów w 1979 oraz wicemistrzynią na tym dystansie w 1978 i 1980, a także mistrzynią w sztafecie 4 × 400 metrów w latach 1977–1983, 1985 i 1986. Była również halową mistrzynią RFN w biegu na 400 metrów w 1977 i 1980, wicemistrzynią w 1979 i 1983 oraz brązową medalistką w 1982 i 1985. Decker była także mistrzynią Izraela w biegu na 400 metrów w 1986.
Jej rekord życiowy w biegu na 400 metrów wynosił 51,59 s (ustanowiony 19 sierpnia 1979 w Kolonii).

</doc>
<doc id="4783050" url="https://pl.wikipedia.org/wiki?curid=4783050" title="Mistrzostwa Świata Juniorów w Lekkoatletyce 2021">
Mistrzostwa Świata Juniorów w Lekkoatletyce 2021

18. Mistrzostwa Świata U20 w Lekkoatletyce – zawody lekkoatletyczne organizowane pod egidą World Athletics, które zostały rozegrane w dniach 17-22 sierpnia 2021 w Nairobi.
Gospodarza zawodów wybrała Rada Międzynarodowego Stowarzyszenia Federacji Lekkoatletycznych podczas spotkania w lipcu 2018 roku w Buenos Aires. Pierwotnie mistrzostwa miały odbyć się pomiędzy 7 i 12 lipca 2020 roku, jednak 24 marca tego roku w świetle pandemii COVID-19 władze światowej federacji lekkoatletycznej postanowiły przenieść zawody na termin 17–22 sierpnia 2021 roku. 

</doc>
<doc id="4783052" url="https://pl.wikipedia.org/wiki?curid=4783052" title="Grupa Nurków Minerów (13 Dywizjon Trałowców)">
Grupa Nurków Minerów (13 Dywizjon Trałowców)

 Grupa Nurków Minerów (GNM) – pododdział 13. Dywizjonu Trałowców im. adm. floty Andrzeja Karwety, wchodząca do 8 Flotylli Obrony Wybrzeża im. Wiceadmirała Kazimierza Porębskiego w Świnoujściu Marynarki Wojennej RP.
Działalność jednostki.
Powstanie Grupy Płetwonurków Minerów - Hel związane jest z budową w latach 1970-1975, Portu Północnego w Gdańsku. 
Zaistniała wtedy potrzeba przeszukania dużego akwenu pod nowo powstającego portu. W tym celu powołano do życia Grupę Płetwonurków Zwiadowców, na bazie której utworzono później Grupę Płetwonurków Minerów (GPM - HEL) podlegającą pierwotnie pod 45 Dywizjon Pomocniczych Jednostek Pływających stacjonujący w Gdyni.
Pod koniec 1989 r. Grupę Płetwonurków Minerów przeniesiono do Helu i włączono w skład 13 Dywizjonu Trałowców. W 2006 r. po rozformowaniu 9 Flotylli Obrony Wybrzeża, 13 Dywizjon Trałowców wraz z Grupą Płetwonurków Minerów przebazowano do portu w Gdyni. W 2010 r. zmieniono nazwę grupy ostatecznie na Grupa Nurków Minerów, która do dziś jest aktualną nazwą.
Zadania oraz działanie.
Do dnia dzisiejszego realizuje GNM zadania z zakresu obrony przeciwminowej i zadania specjalne.
W 1996 r. płetwonurkowie Grupy Płetwonurków Minerów wydobyli poniemiecką amunicję z zatopionej barki.
W 1997 r. z jeziora Starogrodzkiego koło Chełmna wydobyto niemiecki niekierowany pocisk rakietowy z czasów II wojny światowej.
W 1999 r. w rządowym gospodarstwie pomocniczym w Łańsku, dawnym ośrodku wypoczynkowym Urzędu Rady Ministrów PRL oznaczony kryptonimem W-1, zneutralizowana została bomba lotnicza. 
W roku 2001 nurkowie zaangażowani byli w rozminowanie i przygotowanie rejonu do ćwiczenia międzynarodowego NATO pod kryptonimem STRONG RESOLVE 2002 w rejonie portu i Centralnego Poligonu Sił Powietrznych w Ustce. 
GNM zaangażowana była również w wydobycie amunicji z zatopionej, poniemieckiej barki amunicyjnej na Oksywiu w Gdyni, na wysokości osiedla Rybaki. Za wykonanie tych zadań oraz wielu innych GNM otrzymała wiele nagród resortowych, podziękowań od przełożonych, władz lokalnych i mieszkańców rozminowanych terenów.

</doc>
<doc id="4783053" url="https://pl.wikipedia.org/wiki?curid=4783053" title="The Man Without a Country (album)">
The Man Without a Country (album)

The Man Without a Country – album studyjny autorstwa piosenkarza i aktora Binga Crosby’ego, zawierający wykonane przez niego opowiadania muzyczne na podstawie historii Edwarda Everetta Hale’a "The Man Without a Country". Został nagrany i wydany w 1947 roku przez Decca Records. 
Album został wyprodukowany i wyreżyserowany przez producenta Paramount Pictures, Roberta Welcha, przy akompaniamencie muzycznym Victora Younga i jego orkiestry.
Lista utworów.
Utwory znalazły się na dwupłytowym, dwunastocalowym albumie z prędkością 78 obrotów na minutę, Decca Album No. DAU-3. 
płyta 1
płyta 2

</doc>
<doc id="4783054" url="https://pl.wikipedia.org/wiki?curid=4783054" title="Hiat">
Hiat



</doc>
<doc id="4783056" url="https://pl.wikipedia.org/wiki?curid=4783056" title="Lista odcinków Śpiewające fortepiany">
Lista odcinków Śpiewające fortepiany



</doc>
<doc id="4783058" url="https://pl.wikipedia.org/wiki?curid=4783058" title="Józef Kowalczyk (wiceminister)">
Józef Kowalczyk (wiceminister)

Józef Adam Kowalczyk – polski polityk i urzędnik państwowy, podsekretarz stanu w Ministerstwie Przekształceń Własnościowych (1994–1996) i Ministerstwie Skarbu Państwa (1996–1997).
Życiorys.
Działacz ZSL i PSL, kierował biurem prasy Naczelnego Komitetu ZSL. Uczestnik obrad Okrągłego Stołu po stronie koalicyjno-rządowej w ramach podzespołu ds. środków masowego przekazu. W latach 1989–1991 wiceprezes Komitetu do spraw Radia i Telewizji „Polskie Radio i Telewizja” odpowiedzialny za sprawy radia. Później zasiadał też w radzie nadzorczej Polskiego Radia. Od 20 stycznia 1994 do 30 września 1996 pełnił funkcję podsekretarza stanu w Ministerstwie Przekształceń Własnościowych, a od 1 października 1996 do 15 października 1997 podsekretarza stanu w Ministerstwie Skarbu Państwa. Pod koniec 1997 powołany na stanowisko wiceprezesa Agencji Prywatyzacji.

</doc>
<doc id="4783060" url="https://pl.wikipedia.org/wiki?curid=4783060" title="Konstal 105Nb/e">
Konstal 105Nb/e

Konstal 105Nb/e – typ czteroosiowego tramwaju, wytwarzanego w 1994 r. w zakładach Konstal w Chorzowie dla warszawskiej sieci tramwajowej. Wyprodukowano 6 wagonów tego typu.
Konstrukcja.
Konstal 105Nb/e wywodzi się konstrukcyjnie od tramwajów typu Konstal 105Ne powstałych w latach 1993–1994. Jest to więc jednokierunkowy, czteroosiowy, silnikowy, wysokopodłogowy wagon tramwajowy. Po prawej stronie nadwozia znajduje się czworo dwuskrzydłowych drzwi z pojedynczymi szybami. W przedziale pasażerskim zamontowano dwa rzędy tapicerowanych siedzeń. W każdym wózku znajdują się dwa silniki prądu stałego, przy czym jeden silnik napędza jedną oś. Tramwaje wyposażono w rozruch oporowy. W stosunku do typu 105Ne jedyną zmianą konstrukcyjną była rezygnacja z montażu zewnętrznych klap rewizyjnych maszyn drzwiowych.
Dostawy.
W 1994 r. wyprodukowano 6 tramwajów typu 105Nb/e.

</doc>
<doc id="4783070" url="https://pl.wikipedia.org/wiki?curid=4783070" title="Biuro Operacji Antyterrorystycznych">
Biuro Operacji Antyterrorystycznych



</doc>
<doc id="4783074" url="https://pl.wikipedia.org/wiki?curid=4783074" title="Drifting and Dreaming">
Drifting and Dreaming

Drifting and Dreaming – kompilacyjny album muzyczny piosenkarza Binga Crosby'ego wydany w 1947 roku przez Decca Records. Album ten był wydawany ponownie, m.in. w 1949 roku w formacie LP lub w 1950 roku w formacie płyty gramofonowej 45 obr./min. 
Lista utworów.
Utwory znalazły się na czteropłytowym albumie, Decca Album No. A-578.
Pierwsza płyta:
A. „Drifting and Dreaming”
B. „It's Been a Long, Long Time”
Druga płyta:
A. „Where the Blue of the Night (Meets the Gold of the Day)”
B. „The Waltz You Saved for Me”
Trzecia płyta:
A. „When You're a Long, Long Way from Home”
B. „When I Lost You”
Czwarta płyta:
A. „I'm Drifting Back to Dreamland”
B. „The Singing Sands of Alamosa”

</doc>
<doc id="4783078" url="https://pl.wikipedia.org/wiki?curid=4783078" title="Yasuke">
Yasuke

Yasuke (jap. 弥助 lub 弥介 lub 彌助 lub 彌介) – samuraj afrykańskiego pochodzenia, aktywny w początkowej fazie japońskiego okresu Azuchi-Momoyama. Był pierwszym potwierdzonym źródłowo czarnoskórym samurajem w historii Japonii.
Teorie o pochodzeniu.
O życiu Yasuke wiadomo bardzo niewiele. W źródłach brak pewnych informacji o jego pochodzeniu i prawdziwym imieniu. Stąd też pojawiło się wiele teorii, które w różny sposób próbowały wyjaśnić jego pochodzenie:
Jezuita François Solier w spisanej w 1627 pracy "Histoire ecclésiastique des isles et royaumes du Japon" ("Historia Kościoła na Wyspach i Królestwach Japonii") utrzymywał, że Yasuke pochodził z terytorium obecnego Mozambiku, na południowo-wschodnim wybrzeżu Afryki. Ponieważ relacja ta została spisana ok. 40 lat po działalności Yasuke w Japonii, istnieją podejrzenia, że Solier oparł swój wywód nie na faktach, lecz na własnych założeniach – wybrzeże Mozambiku było bowiem wówczas eksplorowane przez Portugalczyków. Potwierdzeniem może być jednak fakt, że pierwsi Afrykanie przybywali do Kraju Kwitnącej Wiśni od 1546 właśnie z wybrzeża Mozambiku.
W 2013 w popularnym japońskim programie „Discovery of the World’s Mysteries” (世界 ふ し ぎ 発 発) wysunięto hipotezę, iż Yasuke mógł pochodzić z plemienia Makua i mieć na imię Yasufe lub nosić znacznie bardziej popularne imię – Issufo. Interpretacja ta nie posiada jednak wystarczających dowodów, a według dotychczasowych ustaleń brak jest dowodów, iż lud Makua nawiązał intensywniejsze kontakty z Portugalczykami przed 1585.
Wśród innych teorii o pochodzeniu Yasuke podaje się, iż wywodzić się on mógł z ludu Yao albo skądś z głębi lądu. Argumentem za tym przemawiającym ma być fakt, że członkowie Yao utrzymywali wówczas wzmożone kontakty z Portugalczykami, a jego imię miało się wziąć od nazwy ludu i dodanie do niego popularnego wśród Japończyków męskiego przyrostka "suke": Yao-suke. Z kolei Thomas Lockley zasugerował, że Yasuke należał do ludu Siddi i pochodził z terenów dzisiejszej Etiopii. Argumentem miała być dobra budowa ciała wojownika. W Japonii został bowiem określony jako wysoki, dobrze zbudowany i mający siłę dziesięciu ludzi. Członkowie ludu Siddi odznaczali się wówczas silną budową ciała i byli sprawnymi żołnierzami, docenianymi przez Portugalczyków. W myśl teorii Lockleya, Yasuke pierwotnie nazywał się Yisake lub Yasufe, albo z portugalskiego – Izaak.
Kariera w Japonii.
Po raz pierwszy na kartach historii Yasuke pojawił się w 1579, gdy przybył do Japonii wraz z pochodzącym z południowej Italii misjonarzem Alessandro Valignano. Duchowny został tam wysłany jako wizytator misji jezuickich w Indiach (rozumianych nie jako współczesne państwo, lecz ogromny obszar geograficzny obejmujący wschodnią Afrykę, oraz południową i wschodnią Azję). Po dwóch latach działalności w Kraju Kwitnącej Wiśni misjonarze odwiedzili Kioto, ówczesną stolicę. Pojawienie się tam wówczas czarnoskórego Yasuke wzbudziło ogromne poruszenie wśród mieszkańców. Zainteresowanie jego osobą było tak duże, że w końcu został przedstawiony daimyō Nobunadze Odzie, jednemu z najpotężniejszych ówczesnych władców feudalnych i inicjatora zjednoczenia państwa. Nobunaga początkowo uznał, że przybysz pomalował skórę atramentem, więc kazał mu się rozebrać od pasa w górę i zmusił do szorowania. Wówczas dopiero przekonał się o jego niezwykłym wyglądzie i faktycznie się nim zainteresował. Wydarzenie to zostało opisane przez lokalnych jezuitów dwukrotnie: w liście Luísa Fróisa do Lourenço Mexia w 1581 oraz w tzw. "Rocznym raporcie misji jezuickiej w Japonii" z 1582, które opublikowano jako " Cartas que os padres e irmãos da Companhia de Jesus escreverão dos reynos de Japão e China II" w 1598.
Także japońskie źródło, tzw. "Kronika Pana Nobunagi" (lub "Shinchō kōki", jap. 信長公記), odnotowało ten incydent: „23 dnia 2 miesiąca [tj. 23 marca 1581 r.] z krajów chrześcijańskich przybył czarny giermek [黒 坊 主 kuro-bōzu – zapewne „pomocnik”]. Mężczyzna był zdrowy i miał dobre maniery, a Nobunaga chwalił siłę Yasuke. Siostrzeniec Nobunagi dał mu pewną sumę pieniędzy na pierwszym spotkaniu”.
W połowie maja misjonarze odbyli podróż do prowincji Echizen i spotkali się z przedstawicielami lokalnych klanów: Katsutoyo Shibata, Hidekatsu Hashiba i Katsuie Shibata. 30 maja powrócili do stolicy. Wkrótce później, lecz w nieznanych bliżej okolicznościach Yasuke został przyjęty na służbę u Nobunagi. Wiąże się z tym przypuszczenie, że potrafił mówić po japońsku lub uczył się tego języka intensywnie, gdyż możnowłądca chętnie z nim rozmawiał. Naukę mógł rozpocząć z woli ojca Valignano, który chciał by jego współpracownicy potrafili porozumieć się z mieszkańcami ziem, na których działali. Yasuke szybko uzyskał wysoki status w otoczeniu daimyō, o czym świadczy fakt, że od swojego protektora otrzymał rezydencję, krótką ceremonialną katanę oraz nałożono na niego obowiązek posiadania broni.
Okres, w którym Yasuke przebywał w Japonii nie należał do spokojnych. Nobunaga starał się doprowadzić do zjednoczenia państwa, a to oznaczało konflikty. W pierwszej połowie 1582 połączone siły Ody i Ieyasu Tokugawy zaatakowały i pokonały Katsuyoriego Takedę pod Tenmokuzan. Następnie Oda wraz z Yasuke przemaszerował przez ziemie klanu Takeda i w drodze powrotnej spotkał się z Tokugawą. Będący w orszaku Ieyasu Matsudaira Ietada opisał wówczas spotkanie z czarnoskórym samurajem jako mierzącym „6 shaku i 2 suny [ok. 188 cm – pyprzp. aut.]. Był czarny, a jego skóra przypominała [kolorem] węgiel drzewny”. Matsudaira twierdził również, że ów samuraj nosił miano Yasuke (弥 介).
Wkrótce później dobra passa jednak się odwróciła. 21 czerwca Odę zdradził i zaatakował Mitsuhide Akechi, gdy ten tylko z niewielką liczbą przybocznych przebywał w świątyni Honnō-ji w Kioto (tzw. Incydent w świątyni Honnō-ji). Nobunaga i Yasuke podjęli walkę, jednak przewaga przeciwnika była zbyt duża. W związku z tym Nobunaga popełnił seppuku podpalając świątynię, a jego ciała nie odnaleziono. Yasuke przeżył incydent i udał się do pobliskiego zamku Nijō, gdzie przebywał syn Nobunagi, Nobutada. Siły Akechiego zaatakowały jednak ponownie i mimo podjętej próby walki, także Nobutada popełnił seppuku. Yasuke miał zostać wzięty do niewoli, co w Japonii nie było częstym przypadkiem. Honorowi samurajowie popełniali bowiem samobójstwo. Yasuke miał jednak podobno zwyczajem europejskim oddać swój miecz przeciwnikom na znak kapitulacji. Ci byli na tyle zaskoczeni nietypowym zachowaniem, że zabrali go do swojego dowódcy. Według legendy, Akechi na widok Yasukego miał stwierdzić, że jest on zwierzęciem, a nie samurajem i nie zasługuje na honorową śmierć przysługującą wojownikom. Zamiast tego miał go przekazać jezuitom, którzy wówczas prowadzili kościół Nanbanji w Kioto. Nic więcej nie wiadomo o dalszym życiu Yasuke, a historia z zachowaniem Akechiego budzi wątpliwości co do jej autentyczności. Jeżeli Yasuke przeżył i pozostał w stołecznej placówce jezuitów, to być może zginął lub został wypędzony w 1587, gdy na kościół napadł Hideyoshi Toyotomi prowadzący antychrześcijańską politykę.
Wizerunki w sztuce.
Nie jest znany żaden potwierdzony obraz, na którym Yasuke zostałby bezspornie przedstawiony. Natomiast domniemuje się, że mógł zostać przedstawiony na niektórych obrazach. Wśród nich wymienia się jedno z dzieł malarza Eitoku Kanō, który gościł na dworze Nobunagi podczas pobytu Yasukego. Na obrazie tym przedstawiono m.in. dobrze ubranego czarnoskórego mężczyznę, którego wiąże się właśnie z Yasuke.
W portugalskim Muzeum Caramulo znajduje się pudełko na kałamarz w stylu rinpa z lat 90. XVI w., na którym przedstawiono czarnoskórego mężczyznę w stroju europejskim, który nie jest podporządkowany, również przedstawionym na pudełku, Portugalczykom. Spekuluje się, że może to być przedstawienie Yasuke.
Z 1605 pochodzi natomiast obraz anonimowego artysty "Sumō yūrakuzu byōbu", który przedstawia walkę sumo pomiędzy Japończykiem i czarnoskórym przeciwnikiem w otoczeniu innych zawodników i widzów. Spekuluje się, iż mogła to być walka samego Ody Nobunagi z Yasuke, gdyż możnowładca ten słynął z zamiłowania do sumo i zorganizował wiele turniejów.
Także współcześnie historia Yasuke inspiruje artystów. Jego wyobrażenie przedstawił m.in. rysownik Kenneth Trotter, a rzeźbę czarnoskórego samuraja wykonała Nicola Roos.

</doc>
<doc id="4783086" url="https://pl.wikipedia.org/wiki?curid=4783086" title="Mistrzostwa Świata w Półmaratonie 2020">
Mistrzostwa Świata w Półmaratonie 2020

24. Mistrzostwa Świata w Półmaratonie – zawody lekkoatletyczne w półmaratonie, organizowane pod egidą World Athletics, które odbyły się 17 października 2020 roku w Gdyni. 
Jesienią 2016 roku Gdynia została polskim kandydatem do organizacji mistrzostw po pokonaniu w wewnętrznym konkursie, zorganizowanym przez Polski Związek Lekkiej Atletyki, Warszawę oraz wspólną ofertę Sopotu i Gdańska. W 2017 roku w staraniach się o imprezę rywalami polskiej oferty były propozycje Bogoty i Kijowa. Ambasadorami kandydatury zostali m.in. Lidia Chojecka, Kamila Gradus czy Bogusław Mamiński. 25 listopada 2017 roku Rada Międzynarodowego Stowarzyszenia Federacji Lekkoatletycznych postanowiła, że gospodarzem mistrzostw będzie Gdynia.
Pierwotnie planowano, że zawody odbędą się 29 marca 2020 roku. W związku z pandemią COVID-19 6 marca 2020 roku władze World Athletics, po konsultacjach z samorządem Gdyni, podjąły decyzję o przeniesieniu zawodów na 17 października 2020.
Trasa.
Początkowo trasa miała liczyć jedną pętlę. Start biegu miał być zlokalizowany na Skrzwerze Tadeusza Kościuszki. Następnie zawodnicy mieli pobiec m.in. obok Stoczni Gdynia, dworca Gdynia Główna i na południe ulicą Władysława IV oraz Aleją Zwycięstwa, którymi dotrzeć mieli w rejon Wzgórza Św. Maksymiliana. Po minięciu obiektów sportowych zlokalizowanych w tej dzielnicy wrócić mieli na północ by przez ulicę Świętojańską i Piłsudskiego dotrzeć do Bulwaru Nadomorskiego. Meta miała zostać zbudowana na plaży miejskiej.
Ostatecznie jednak trasa uległa poważnym zmianom, a zamiast jednej pętli rywalizacja toczyła się na czterech okrążeniach liczących nieco ponad 5 kilometrów każde.

</doc>
<doc id="4783088" url="https://pl.wikipedia.org/wiki?curid=4783088" title="Belleville-en-Beaujolais">
Belleville-en-Beaujolais

Belleville-en-Beaujolais – gmina we Francji, w regionie Owernia-Rodan-Alpy, w departamencie Rodan. W 2016 roku populacja ludności wynosiła 13 053 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Belleville oraz Saint-Jean-d'Ardières. Siedzibą gminy została miejscowość Belleville. 

</doc>
<doc id="4783090" url="https://pl.wikipedia.org/wiki?curid=4783090" title="Paul K. Bakyenga">
Paul K. Bakyenga



</doc>
<doc id="4783094" url="https://pl.wikipedia.org/wiki?curid=4783094" title="Deux-Grosnes">
Deux-Grosnes

Deux-Grosnes – gmina we Francji, w regionie Owernia-Rodan-Alpy, w departamencie Rodan. W 2016 roku populacja ludności wynosiła 1949 mieszkańców. 
Gmina została utworzona 1 stycznia 2019 roku z połączenia siedmiu ówczesnych gmin: Avenas, Monsols, Ouroux, Saint-Christophe, Saint-Jacques-des-Arrêts, Saint-Mamert oraz Trades. Siedzibą gminy została miejscowość Monsols. 

</doc>
<doc id="4783098" url="https://pl.wikipedia.org/wiki?curid=4783098" title="Stowarzyszenie FestivALT">
Stowarzyszenie FestivALT

Stowarzyszenie FestivALT – żydowskie stowarzyszenie działające na przecięciu sztuki i aktywizmu, podejmujące tematy związane ze społecznością żydowską w Polsce. Stowarzyszenie skupia wokół siebie międzynarodową grupę artystów i działaczy społecznych, a swoje projekty realizuje głównie w Krakowie. FestivALT działa od 2016, w 2019 został wpisany do ewidencji stowarzyszeń zwykłych.
Działalność.
Do działań podejmowanych przez stowarzyszenie zalicza się m.in.:

</doc>
<doc id="4783101" url="https://pl.wikipedia.org/wiki?curid=4783101" title="Ryan García">
Ryan García

Ryan García (ur. 8 sierpnia 1998 w Victorville) – amerykański pięściarz zawodowy, tymczasowy mistrz świata federacji WBC w wadze lekkiej.
Kariera.
Ma trzy siostry: Demi, Sashę i Kaylę, oraz brata - Seana - który również jest zawodowym bokserem. Jego rodzice, Henry i Lisa Garcia, od początku byli bardzo zaangażowani w jego karierę amatorską - ojciec do dziś pozostaje zresztą jednym z jego trenerów. Sam Garcia reprezentuje na ringach zawodowych Stany Zjednoczone, jednak zawsze podkreśla swoje przywiązanie do meksykańskich korzeni.
Garcia swój zawodowy kontrakt podpisał już w wieku niespełna osiemnastu lat z kierowaną przez Oscara de la Hoyę grupą Golden Boy Promotions. W zawodowym debiucie, do którego doszło 9 czerwca 2016 roku w meksykańskiej Tijuanie, pokonał przez TKO w pierwszej rundzie Edgara Meza (0-1).
Swój pierwszy zawodowy tytuł wywalczył w jedenastej walce, pokonując przez KO w pierwszej rundzie w Las Vegas Meksykanina Miguela Carrizozę (10-3, 3 KO). Zdobył wówczas pas NABF w wadze super piórkowej.
2 listopada 2019 roku podczas gali Canelo vs. Kowaliow w MGM Grand w Las Vegas znokautował w pierwszej rundzie Filipińczyka Romero Duno (21-2, 16 KO), dzięki czemu wywalczył pasy WBC Silver i WBO NABO w wadze lekkiej.
14 lutego 2020 roku w Honda Centre w Anaheim pokonał przez nokaut w pierwszej rundzie Francisco Fonsecę (25-3-2, 19 KO), broniąc tytułu WBC Silver w wadze lekkiej. Jego bilans po tym pojedynku wynosił dwadzieścia zwycięstw (w tym siedemnaście przed czasem) i żadnej porażki.
2 stycznia 2021 roku w American Airlines Centre w Dallas wywalczył tytuł tymczasowego mistrza świata federacji WBC w kategorii lekkiej. Wszystko dzięki zwycięstwu przez TKO w siódmej rundzie ze złotym medalistą olimpijskim z Londynu, Lukiem Campbellem (20-4, 16 KO). Garcia znokautował swojego rywala ciosem na korpus, choć sam wcześniej zaliczył w tym pojedynku nokdaun (w drugiej rundzie). Do momentu przerwania walki Amerykanin prowadził na kartach punktowych wszystkich sędziów (58-56, 58-55, 58-55).

</doc>
<doc id="4783105" url="https://pl.wikipedia.org/wiki?curid=4783105" title="Drużynowe Mistrzostwa Świata w Chodzie Sportowym 2022">
Drużynowe Mistrzostwa Świata w Chodzie Sportowym 2022

3. Drużynowe Mistrzostwa Świata w Chodzie Sportowym – zawody lekkoatletyczne w chodzie sportowym, które odbyły się w Maskacie, stolicy Omanu w dniach 4–5 marca 2022 roku.
Mińsk został wybrany na gospodarza zawodów przez Radę Międzynarodowego Stowarzyszenia Federacji Lekkoatletycznych w listopadzie 2017 roku. Pierwotnie mistrzostwa miały odbyć się pomiędzy 2 i 3 maja 2020 roku, jednak 13 marca tego roku w świetle pandemii COVID-19 władze światowej federacji lekkoatletycznej postanowiły przenieść zawody na inny, nie ustalony wtedy, termin. 28 lipca 2021 roku MSFL ogłosiło, że z powodu ograniczeń dotyczących podróżowania oraz utrudnionych relacji dyplomatycznych z Białorusią mistrzostwa odbędą się w marcu 2022 roku w Maskacie, stolicy Omanu.
Po raz pierwszy do programu najważniejszych imprez lekkoatletycznych pod auspicjami World Athletics włączono chód na 35 kilometrów.

</doc>
<doc id="4783107" url="https://pl.wikipedia.org/wiki?curid=4783107" title="Bernard Yarrow">
Bernard Yarrow

Bernard Yarrow (ur. 13 sierpnia 1899 w Peterburgu, Imperium Rosyjskie, zm. 25 maja 1973 w Nowym Jorku) – prawnik, agent Biura Służb Strategicznych, starszy wiceprezydent Radia Wolna Europa w latach 1957-1973.
Życiorys.
Pochodził z rodziny żydowskiej. Student Uniwersytetu Jagiellońskiego oraz Uniwersytetu w Odessie. W 1922 emigrował do Stanów Zjednoczonych, gdzie w 1925 ukończył edukację na Uniwersytecie Columbia. Trzy lata później, na tymże uniwersytecie zdobył uprawnienia prawnicze. Do 1938 prowadził własną kancelarię prawniczą w Nowym Jorku, a do 1942 był asystentem prokuratora okręgowego w administracji Gubernatora Nowego Jorku Thomasa E. Dewey.
II wojna światowa.
W listopadzie 1942 dołączył do Biura Służb Strategicznych i odpowiadał za łączność z rządami na uchodźstwie Europy wschodniej, szczególnie z Jugosławią. W maju 1944 został przeniesiony do Londynu, gdzie uczestniczył w rozmowach w sprawie restauracji monarchii Piotra II Karadziordziewicza w Jugosławii. Latem do Londynu dołączyła jego żona Sylvia tworząc jedyną zamorską komórkę Biura Służb Strategicznych prowadzoną przez małżeństwo. W marcu 1945 powrócił do Stanów Zjednoczonych, gdzie do końca swojej służby utrzymywał kontakty z premierem zagranicznego rządu Jugosławii Ivanem Šubasić.
Po II wojnie światowej.
Od sierpnia 1945 pracował dla kancelarii Sullivan and Cromwell, w której zajmował się głównie sprawami odzyskania mienia straconego bądź skonfiskowanego w trakcie II wojny światowej. W marcu 1952 dołączył do Radia Wolna Europa w funkcji dyrektora dywizji relacji z uchodźcami. W 1954 został wybrany wiceprezydentem Radia Wolna Europa, a w styczniu 1957 został starszym wiceprezydentem, którym był aż do przejścia na emeryturę w styczniu 1973.
Zmarł 25 maja 1973 w swoim domu. Jego archiwa znajdują się w Dwight D. Eisenhower Presidential Library, Museum and Boyhood Home.
Życie prywatne.
Po przybyciu do Stanów Zjednoczonych ożenił się z emigrantką Virą Burtakoff, z którą rozwiódł się w 1943. Mieli syna Petera. Ze swoją drugą żoną Sylvią Tim, miał troje dzieci Sandrę, Olivię i Timothy’ego.

</doc>
<doc id="4783109" url="https://pl.wikipedia.org/wiki?curid=4783109" title="Tadeusz Mazoński">
Tadeusz Mazoński

Tadeusz Mazoński (ur. 15 kwietnia 1901 w Krakowie, zm. 20 stycznia 1981 w Gliwicach) – polski chemik specjalizujący się w syntezie półproduktów barwnikarskich i barwników.
Życiorys.
Uczęszczał do szkoły realnej we Lwowie. Jako członek Polskiej Organizacji Wojskowej zgłosił się na ochotnika do obrony Lwowa.
W 1920 roku podjął studia na Wydziale Chemicznym Politechniki Lwowskiej, ze względów finansowych przerwał je po trzech latach i podjął pracę na stanowisku laboranta w lwowskiej rafinerii nafty. W 1925 roku zaczął studia na Wydziale Matematyczno-Przyrodniczym Uniwersytetu Jana Kazimierza. Studiował tam do 1927 roku, po czym wrócił na Politechnikę. W 1929 roku uzyskał absolutorium, a w 1934 zdał egzamin dyplomowy.
W latach 1928–1939 pracował w Katedrze Chemii Organicznej, kierowanej przez Edwarda Suchardę, a także w Katedrze Technologii Chemicznej Organicznej u Wacława Leśniańskiego, na stanowiskach młodszego asystenta, następnie starszego asystenta i adiunkta. Po zajęciu Lwowa przez Związek Socjalistycznych Republik Radzieckich i przekształceniu Politechniki w Lwowski Instytut Politechniczny, kontynuował pracę w Katedrze Technologii Chemicznej Organicznej. Po zajęciu Lwowa przez wojska niemieckie pracował jako nauczyciel w Zawodowej Szkole Chemicznej. W 1944 roku po zajęciu Lwowa przez Armię Radziecką wrócił do Instytutu Politechnicznego, gdzie pracował jako docent do 31 września 1945 roku.
W październiku 1945 przeniósł się do Gliwic, gdzie uczestniczył w tworzeniu Wydziału Chemicznego Politechniki Śląskiej. Został zatrudniony na stanowisku adiunkta w Katedrze Technologii Chemicznej Organicznej kierowanej przez prof. Wacława Leśniańskiego. W 1947 roku uzyskał na podstawie rozprawy "Dwuaminy siarczku dwufenylowego jako zasady naftolu A S", stopień doktora nauk technicznych. W 1960 roku uzyskał tytuł profesora nadzwyczajnego, a w 1967 profesora zwyczajnego.
W latach 1953–1955 pełnił funkcję prodziekana, a od 1955 do 1957 roku – dziekana Wydziału Chemicznego Politechniki Śląskiej. W latach 1957–1959 był rektorem tej uczelni
W 1956 roku został uhonorowany Złotym Krzyżem Zasługi, a w 1969 roku Krzyżem Kawalerskim Orderu Odrodzenia Polski.

</doc>
<doc id="4783111" url="https://pl.wikipedia.org/wiki?curid=4783111" title="Irena Wierzbowska-Młotkowska">
Irena Wierzbowska-Młotkowska

Irena Wierzbowska-Młotkowska (ur. 7 sierpnia 1935 w Pińsku) – polska strzelczyni, wicemistrzyni świata, wielokrotna medalistka mistrzostw Europy.
Wierzbowska-Młotkowska jest medalistką mistrzostw świata. Jedyny medal wywalczyła na turnieju w 1974 roku w zawodach drużynowych. Wraz z Elżbietą Kowalewską i Elżbietą Janik zdobyła srebrny medal w karabinie pneumatycznym z 10 metrów (jej wynik – 372 punkty, był drugim rezultatem polskiej drużyny).
W seniorskich mistrzostwach Europy zdobyła sześć medali. Pierwszy wywalczyła w 1971 roku w karabinie standardowym w trzech pozycjach z 50 metrów drużynowo (z Eulalią Rolińską i Małgorzatą Paćko). Pozostałe pozycje medalowe zdobywała w innej konkurencji – w karabinie pneumatycznym z 10 metrów. Indywidualnie była trzecia w 1975 roku, oraz czwarta w roku 1974. W zawodach drużynowych była mistrzynią kontynentu w roku 1972 (z Kowalewską i Bożeną Taysner), ponadto była trzecia w 1973 roku (wraz z Taysner i Paćko), oraz druga w 1974 (z Kowalewską i Paćko) i 1975 roku (wraz z Kowalewską i Taysner).
W 2001 roku była nominowana do nagrody zielonogórskiego sportowca stulecia, ogłoszonej przez Gazetę Lubuską.

</doc>
<doc id="4783112" url="https://pl.wikipedia.org/wiki?curid=4783112" title="Linia kolejowa nr 578">
Linia kolejowa nr 578

Linia kolejowa nr 578 – nieczynna, niezelektryfikowana, jednotorowa linia kolejowa łącząca stację Garbatka‑Letnisko z rozjazdem R1 w punkcie Wysokie Koło.

</doc>
<doc id="4783122" url="https://pl.wikipedia.org/wiki?curid=4783122" title="Alexandre-Pierre-François Boëly">
Alexandre-Pierre-François Boëly

Alexandre-Pierre-François Boëly (ur. 19 kwietnia 1785 w Wersalu, zm. 27 grudnia 1858 w Paryżu) – francuski kompozytor i organista.
Życiorys.
Uczył się początkowo u swojego ojca, który był muzykiem nadwornym, później studiował w Konserwatorium Paryskim u Ignaza Ladurnera. Początkowo aktywny jako pianista, później zwrócił się ku grze na organach. Pełnił funkcję organisty w paryskich kościołach św. Gerwazego i Protazego (1834–1838) i Saint Germain l’Auxerrois (1840–1851). W 1851 roku zwolniono go pod zarzutem zbyt surowej gry. Działał także jako pedagog.
W swoich kompozycjach i praktyce dydaktycznej nawiązywał do wzorców barokowych. Wywarł duży wpływ na twórczość organową Césara Francka i Camille’a Saint-Saënsa. Jego własna twórczość, mimo historycznego znaczenia, nie zdobyła sobie jednak popularności.

</doc>
<doc id="4783127" url="https://pl.wikipedia.org/wiki?curid=4783127" title="Tomasz Szutkowski">
Tomasz Szutkowski

Tomasz Jerzy Szutkowski – polski językoznawca, doktor habilitowany nauk humanistycznych, profesor nadzwyczajny Instytutu Językoznawstwa Uniwersytetu Szczecińskiego.
Życiorys.
W 2005 ukończył studia filologii słowiańskiej na Uniwersytecie Szczecińskim, 20 listopada 2008 obronił pracę doktorską "Nazwa własna w składzie jednostek paremiologicznych (na materiale języka rosyjskiego i polskiego)", 15 kwietnia 2016 habilitował się na podstawie pracy zatytułowanej "Współczesna paremiografia rosyjska i polska. Stan. Problemy. Perspektywy".
Zatrudniony jest na stanowisku profesora nadzwyczajnego w Instytucie Językoznawstwa Uniwersytetu Szczecińskiego.
Był prodziekanem na Wydziale Filologicznym Uniwersytetu Szczecińskiego oraz członkiem Organów Opiniodawczych i Doradczych Ministra; Rada Młodych Naukowców Ministerstwa Nauki i Szkolnictwa Wyższego.
Jest założycielem, kierownikiem i dyrygentem Zespołu Wokalnego „Cantus Delicium” oraz organistą w kościele p.w. Wniebowzięcia NMP w Pyrzycach.

</doc>
<doc id="4783128" url="https://pl.wikipedia.org/wiki?curid=4783128" title="Elżbieta Janik">
Elżbieta Janik

Elżbieta Janik – polska strzelczyni, medalistka mistrzostw świata.
Zawodniczka Legii Warszawa. Po zakończeniu kariery zaangażowana w organizowanie turniejów strzeleckich (jako kierowniczka zawodów).
Janik jest medalistką mistrzostw świata. Jedyny medal wywalczyła na turnieju w 1974 roku w zawodach drużynowych. Wraz z Elżbietą Kowalewską i Ireną Wierzbowską-Młotkowską zdobyła srebrny medal w karabinie pneumatycznym z 10 metrów (jej wynik – 371 punktów, był najsłabszym rezultatem polskiej drużyny).
Nie stanęła nigdy na podium seniorskich mistrzostw Europy. Ma w dorobku dwa medale z juniorskich mistrzostw kontynentu. W 1974 roku została złotą medalistką w karabinie standardowym w trzech pozycjach z 50 metrów (570 punktów). Dwa lata wcześniej wywalczyła brązowy medal drużynowo w karabinie standardowym leżąc z 50 metrów (wraz z Bożeną Guz i Andrzejem Szmatem).

</doc>
<doc id="4783129" url="https://pl.wikipedia.org/wiki?curid=4783129" title="Quartetto per archi">
Quartetto per archi

Quartetto per archi ("I Kwartet smyczkowy") – sonorystyczny utwór kameralny, skomponowany przez Krzysztofa Pendereckiego w 1960. 
Premiera.
Światowe prawykonanie utworu odbyło się 11 maja 1962 w Cincinnati, w wykonaniu , w składzie David Harrington (skrzypce), John Sherba (skrzypce), Hank Dutt (altówka) i Jeffrey Zeigler (wiolonczela). Był to kompozytorski debiut Pendereckiego na amerykańskiej scenie muzycznej.
Polskie prawykonanie miało miejsce 17 września 1962, podczas Międzynarodowego Festiwalu Muzyki Współczesnej „Warszawska Jesień”, w tym samym wykonaniu co światowa prapremiera.
Penderecki zadedykował to dzieło Julianowi Zakrzyckiemu.
Charakterystyka utworu.
"Kwartet" jest przykładem eksperymentów Pendereckiego z sonorystycznymi możliwościami instrumentów smyczkowych w ramach muzyki kameralnej. Poprzez przetwarzanie klasycznego brzmienia smyczków na efekty quasi-perkusyjne, kompozytor zmierzał do zacierania granicy pomiędzy instrumentami strojonymi a perkusją i tworzenia między nimi łagodnego przejścia.
W utworze punkt ciężkości położony jest na niekonwencjonalne efekty artykulacyjne instrumentów smyczkowych, tworzące bogaty i różnorodny materiał dźwiękowy, obejmujący zarówno dźwięki o określonej wysokości, jak i efekty szmerowo-perkusyjne. Dodatkowo, rozszerzona poprzez artykulację paleta dźwięków stwarza możliwość uzyskania ćwierćtonów i szerzej – mikrotonów, aczkolwiek nie są one w partyturze zanotowane żadnym specjalnym znakiem.
Oprócz klasycznego pizzicato, col legno czy sul ponticello, w "Kwartecie" stosowane są bardziej wyrafinowane i typowo sonorystyczne artykulacje, jak np. bardzo szybkie i nierytmizowane tremolo, gra między podstawkiem i strunnikiem na jednej, dwóch, trzech lub wszystkich czterech strunach, gra arco na strunniku, bardzo wolne vibrato w obrębie ćwierćtonu, a także uderzanie otwartą dłonią lub palcami w struny oraz uderzanie w górną płytę skrzypiec żabką lub czubkami palców i inne. Skrzypek David Harrington, założyciel i lider Kronos Quartet, zespołu który również wykonywał ten utwór, określił różnorodność zastosowanych przez Pendereckiego artykulacji jako rodzaj sonorystycznej encyklopedii.
Obok artykulacji drugim ważnym elementem formotwórczym jest w "Kwartecie" dynamika, oscylująca pomiędzy fff a ppp i określona przez kompozytora jako „ważny wyznacznik wyrazowości”. Forma kompozycji uporządkowana jest według serii oraz narastających lub opadających ciągów arytmetycznych.
Partytura.
Notacja utworu oparta jest na tzw. „siatce czasu”, czyli naniesionej na pięciolinię podziałce sekundowej określającej czas trwania kolejnych odcinków. Każda strona partytury odmierza 60 sekund utworu. Sugerowany czas wykonania całości wynosi w przybliżeniu 7 minut 40 sekund. Jednak głównie chodzi o proporcjonalną zgodność wartości rytmicznych odwzorowanych graficznie wewnątrz każdego elementu siatki. Taka wizualna postać partytury była na tyle atrakcyjna, że wyświetlano ją na wielkim ekranie podczas wykonywania kompozycji przez Kronos Quartet w Nowym Jorku.
Instrumentarium.
"Kwartet" przeznaczony jest na tradycyjną obsadę instrumentów smyczkowych, czyli na I skrzypce, II skrzypce, altówkę i wiolonczelę.

</doc>
<doc id="4783131" url="https://pl.wikipedia.org/wiki?curid=4783131" title="Bella Galhos">
Bella Galhos

Bella Galhos (ur. 1972) – działaczka społeczna na rzecz niepodległości Timoru Wschodniego oraz praw osób LGBT.
Wczesne życie.
Po tym, jak indonezyjskie siły zbrojne zaatakowały Timor Wschodni w 1975 jej ojciec sprzedał ją indonezyjskiemu żołnierzowi za pięć dolarów ponieważ uważał, że jako trzyletnia dziewczynka miała „bardzo męską, dominującą osobowość”. Po długiej walce jej matki Galhos wróciła do rodziny.
W wieku 16 lat Galhos przyłączyła się do ruchu niepodległościowego Timoru. W 1991 r. wielu jej przyjaciół zginęło w masakrze w Santa Cruz. W rezultacie przez trzy lata żyła pod inną tożsamością jako podwójny agent rzekomo współpracujący z władzami indonezyjskimi. W 1994 roku została wybrana na wymianę studencką do Kanady. Tam natychmiast złożyła wniosek o azyl.
Aktywizm niepodległościowy w Kanadzie.
Po uzyskaniu statusu uchodźcy w Kanadzie prowadziła w niej oraz w innych państwach kampanię na rzecz praw człowieka w Timorze Wschodnim. 
W styczniu 1996 r. Benjamin Parwoto, ambasador Indonezji w Kanadzie, odszukał matkę Galhos i nakazał jej, aby uciszyła córkę. Wydarzenie wywołało publiczne oburzenie, a kanadyjskie Ministerstwo Spraw Zewnętrznych skrytykowało te działanie.
Życie po odzyskaniu niepodległości.
Galhos założyła szkołę i spółdzielnię rolniczą Leublora mającą na celu promowanie równych praw kobiet i świadomości ekologicznej w społeczeństwie Timoru Wschodniego. Wygłosiła przemówienia TEDxDili na tematy związane z przemocą wobec kobiet w ramach kampanii feministycznej w Timorze Wschodnim
Galhos jest również działaczem na rzecz praw LGBT. Podczas imprezy Pride CODIVA (pierwszej tego rodzaju w Timorze Wschodnim) Galhos stała się pierwszą kobietą w Timorze Wschodnim, która publicznie zaprezentowała się jako biseksualna. W 2017 roku Galhosa był współorganizatorem pierwszego Pride March w Dili, w którym wzięło udział 500 osób. Wraz ze swoim kolegą i ekspertem ds. rozwoju, Iramem Saeedem, Galhos założył organizację LGBTQ Arcoiris.

</doc>
<doc id="4783138" url="https://pl.wikipedia.org/wiki?curid=4783138" title="Baszkirski Państwowy Uniwersytet Medyczny">
Baszkirski Państwowy Uniwersytet Medyczny

Baszkirski Państwowy Uniwersytet Medyczny (baszk. Башҡорт дәүләт медицина университеты, ros. Башкирский государственный медицинский университет) – baszkirska publiczna uczelnia wyższa, zlokalizowana w Ufie.
Uczelnia została założona w 1932 roku jako Baszkirski Instytut Medyczny (Башкирский медицинский институт). Początkowo obejmował tylko jeden wydział – Wydział Medycyny Ogólnej. W 1961 roku utworzono Wydział Pediatrii, w 1970 – Wydział Medycyny Profilaktycznej (potem przemianowany na Wydział Medycyny Profilaktycznej i Mikrobiologii), w 1976 Wydział Stomatologii, a w 1981 Wydział Farmacji.
W skład uczelni wchodzą następujące jednostki administracyjne:

</doc>
<doc id="4783143" url="https://pl.wikipedia.org/wiki?curid=4783143" title="King of Everything">
King of Everything

King of Everything – trzeci album studyjny ukraińskiego zespołu Jinjer. Album został wydany 29 lipca 2016 roku nakładem wytwórni muzycznej Napalm Records.

</doc>
<doc id="4783144" url="https://pl.wikipedia.org/wiki?curid=4783144" title="Khanom khrok">
Khanom khrok

Khanom khrok () – tradycyjny deser charakterystyczny dla kuchni tajskiej. Jedno z najpopularniejszych dań ulicznych w Tajlandii.
Danie stanowi rodzaj kokosowych naleśników, powstałych w wyniku zmieszania namoczonego ryżu z kremem kokosowym i startym kokosem. Następnie dodaje się trochę soli, po czym umieszcza się masę na specjalnej patelni ze specjalnie wyprofilowanymi otworami do pieczenia. W wypieczone porcje nakłada się na koniec nierozcieńczone mleczko kokosowe. Gotowy wyrób podawać można z dynią, szalotką, kukurydzą lub taro, czyli kolokazją jadalną. 
Deser zawiera i witaminy, minerały (takie jak potas i wapń), jak również elektrolity i liczne tłuszcze nasycone. Bardzo dobrze równoważy słodkie i pikantne smaki kuchni tajskiej.

</doc>
<doc id="4783147" url="https://pl.wikipedia.org/wiki?curid=4783147" title="Mihăileni">
Mihăileni



</doc>
<doc id="4783148" url="https://pl.wikipedia.org/wiki?curid=4783148" title="Kościół św. Wawrzyńca w Regulicach">
Kościół św. Wawrzyńca w Regulicach

Kościół św. Wawrzyńca w Regulicach – kościół pw. św. Wawrzyńca znajdujący się w Regulicach, w powiecie chrzanowskim, w województwie małopolskim.
Historia.
W II połowie XV w. w Regulicach stał drewniany kościół otoczony cmentarzem. 21 listopada 1887 r. rozpoczęto jego rozbiórkę. Na jego miejscu stoi dziś (2019) krzyż. Nowy budynek został zbudowany w latach 1885 – 1887 w innym miejscu, przez inż. Aleksandra Gebauera. Kościół poświęcił 27 sierpnia 1898 r. bp Jan Puzyna.
Architektura.
Budynek murowany, na planie krzyża łacińskiego, jednonawowy, wieża wbudowana w fasadę. Jest to przykład neostylowej architektury sakralnej z przewagą elementów neoromańskich. Polichromie namalował w 1912 r. Tadeusz Gadomski. Wokół kościoła znajdował się cmentarz dla parafian.

</doc>
<doc id="4783152" url="https://pl.wikipedia.org/wiki?curid=4783152" title="Bożena Taysner">
Bożena Taysner

Bożena Taysner (ur. 27 lutego 1951 w Rzepinie) – polska strzelczyni, wielokrotna medalistka mistrzostw Europy.
Taysner wystąpiła na juniorskich mistrzostwach Europy w 1971 roku. Zdobyła tam dwa brązowe medale w strzelaniu z karabinu standardowego leżąc z 50 metrów. Jej wynik (589 punktów) był tym samym najlepszym rezultatem polskiego zespołu, który tworzyli oprócz Taysner Wanda Ryczko i Zdzisław Moździrski.
W seniorskich mistrzostwach Europy zdobyła pięć medali. Pierwszy wywalczyła w 1972 roku w karabinie pneumatycznym z 10 metrów drużynowo – było to złoto (zespół tworzyły także Elżbieta Kowalewska i Irena Wierzbowska). Rok później zdobyła w tej samej konkurencji brązowy medal (wraz z Wierzbowską i Małgorzatą Paćko). W 1975 roku została wicemistrzynią kontynentu (startując z Kowalewską i Wierzbowską-Młotkowską). W tym samym roku wywalczyła też drużynowe mistrzostwo w karabinie standardowym w trzech pozycjach z 50 metrów (z Kowalewską i Paćko). Dwa lata później była w tej konkurencji trzecia (z Kowalewską i Eulalią Rolińską).
Po zakończeniu kariery zajmowała się m.in. kontrolowaniem sprzętu na zawodach strzeleckich.

</doc>
<doc id="4783153" url="https://pl.wikipedia.org/wiki?curid=4783153" title="Paul Mousset">
Paul Mousset

Paul Mousset (ur. 3 kwietnia 1907, zm. 26 października 1981) – francuski pisarz, dyplomata, tłumacz, dziennikarz specjalizujący się w tematyce Bliskiego Wschodu, doktor prawa. Laureat Nagrody Renaudot w 1941 za powieść "Quand le temps travaillait pour nous" oraz Grand prix du roman de l'Académie française w 1951 za "Neige sur un amour nippon".

</doc>
<doc id="4783154" url="https://pl.wikipedia.org/wiki?curid=4783154" title="Andrzej Urbanik (polityk)">
Andrzej Urbanik (polityk)

Andrzej Urbanik (ur. 26 maja 1950) – polski polityk, inżynier i nauczyciel akademicki, działacz opozycji demokratycznej w okresie PRL, w latach 1991–1992 sekretarz stanu w Ministerstwie Pracy i Polityki Socjalnej oraz pełnomocnik rządu ds. osób niepełnosprawnych, w latach 1998–2001 prezes Agencji Budowy i Eksploatacji Autostrad.
Życiorys.
Z wykształcenia inżynier. Uzyskał stopień naukowy doktora, specjalizował się w automatyce, elektronice i informatyce w transporcie. Podjął pracę jako nauczyciel akademicki. Działał w NSZZ „Solidarność”, był wiceprzewodniczącym jego struktur na Politechnice Warszawskiej. Od 13 maja 1982 przez około dwa miesiące był internowany. Działał w duszpasterstwie byłych internowanych i więźniów politycznych, został także członkiem Sekcji Rodzin Klubu Inteligencji Katolickiej w Warszawie. Działał w stołecznym Komitecie Obywatelskim, do października 1990 był wiceprzewodniczącym stołecznej rady porozumienia KO.
Zaangażował się w działalność polityczną w ramach Ruchu Obywatelskiego Akcja Demokratyczna, został członkiem krajowej i warszawskiej rady partii. Później wraz z ROAD przystąpił do Unii Demokratycznej, przekształconej następnie w Unię Wolności. W 1991 i w 1993 (z listy UW) kandydował do Sejmu w okręgach warszawskich. Od lutego 1990 do lipca 1991 w ramach Ministerstwa Pracy i Polityki Społecznej był pełnomocnikiem ds. spółdzielni inwalidów i spółdzielni niewidomych. Od sierpnia 1991 do stycznia 1992 pełnił funkcję podsekretarza stanu w tym resorcie oraz pełnomocnika rządu ds. osób niepełnosprawnych. Z urzędu był wówczas przewodniczącym rady nadzorczej Państwowego Funduszu Rehabilitacji Osób Niepełnosprawnych.
W pierwszej połowie lat 90. był radnym w Warszawie i delegatem do Sejmiku Samorządowego Województwa Warszawskiego. W latach 1998–2001 pełnił funkcję prezesa Agencji Budowy i Eksploatacji Autostrad. W 1998 wybrano go do Sejmiku Województwa Mazowieckiego I kadencji z listy Unii Wolności, w 2002 bez powodzenia ubiegał się o reelekcję. Pracował później jako pełnomocnik dyrektora ds. platform technologicznych transportu drogowego w Instytucie Badawczym Dróg i Mostów, został też adiunktem w tym instytucie oraz na Uczelni Techniczno-Handlowej im. Heleny Chodkowskiej.
W 2011 odznaczony Krzyżem Kawalerskim Orderu Odrodzenia Polski.

</doc>
<doc id="4783161" url="https://pl.wikipedia.org/wiki?curid=4783161" title="Crowd Factory">
Crowd Factory

Crowd Factory – pierwsze wydawnictwo DVD ukraińskiego zespołu Jinjer. Album został wydany jesienią 2015 pod szyldem wytwórni muzycznej The Leader Records.
Lista utworów.
Live In Sentrum
Bonus: Live From Loadfest 4.0

</doc>
<doc id="4783165" url="https://pl.wikipedia.org/wiki?curid=4783165" title="Wen Zengxian">
Wen Zengxian

Wen Zengxian (; ur. 1952 w Henan, zm. 31 stycznia 2020 w Wuhan) – chiński polityk, który w latach 1997–2010 pełnił funkcję zastępcy dyrektora generalnego Departamentu Spraw Obywatelskich prowincji Hubei. 
Życiorys.
W kwietniu 1972 roku rozpoczął pracę w Xiangfan Municipal Propaganda Team. W styczniu 1975 pracował jako urzędnik w Miejskim Biurze Kultury Xiangfan. Do Komunistycznej Partii Chin wstąpił we wrześniu 1976 roku. 
Wen wstąpił na Uniwersytet w Wuhanie w lutym 1977, specjalizując się w języku chińskim i literaturze. Po uzyskaniu tytułu licencjata w styczniu 1980 rozpoczął pracę w Wydziale Politycznym Departamentu Spraw Obywatelskich prowincji Hubei. Następnie pełnił funkcję przewodniczącego Szkoły Administracji Cywilnej Hubei (grudzień 1988 – styczeń 1993), dyrektora Biura Generalnego Departamentu Handlu Prowincji Hubei (styczeń 1993 – czerwiec 1997), a następnie zastępcy dyrektora generalnego Departamentu Spraw Obywatelskich Prowincji Hubei (czerwiec 1997 – luty 2010). Od lutego 2010 został mianowany inspektorem Departamentu Spraw Obywatelskich. Był również prezesem Generalnej Izby Handlowej Organizacji Społecznej Hubei. 
Wen zmarł 31 stycznia 2020 podczas pandemii COVID-19 w Chinach. Podejrzewano, że zmarł wskutek infekcji wywołanej przez COVID-19. Wiele chińskich mediów doniosło o jego śmierci, jednak informacje te zostały wkrótce usunięte z powodu cenzury.

</doc>
<doc id="4783168" url="https://pl.wikipedia.org/wiki?curid=4783168" title="Norges Statsbaner">
Norges Statsbaner



</doc>
<doc id="4783211" url="https://pl.wikipedia.org/wiki?curid=4783211" title="Bożena Guz">
Bożena Guz

Bożena Guz, po mężu Astrom (ur. 1953, zm. 28 sierpnia 2019) – polska strzelczyni, medalistka mistrzostw Europy juniorów.
Ze strzelectwem związana była od 1966 roku. Reprezentowała barwy takich klubów jak WKS Ster Ustka, WKS Śląsk Wrocław i KS Gryf Słupsk (do ostatniego dołączyła w latach 80.). Mistrzyni Polski i wielokrotna medalistka mistrzostw kraju, była również mistrzynią Wojska Polskiego.
Największymi międzynarodowymi osiągnięciami Bożeny Guz były dwa medale mistrzostw Europy juniorów, wywalczone w zawodach drużynowych. Na zawodach w szwedzkiej Eskilstunie w 1972 roku, została mistrzynią w karabinie standardowym w trzech pozycjach z 50 metrów (zdobywszy 564 punkty, co było drugim wynikiem w drużynie), a w karabinie standardowym leżąc z 50 metrów osiągnęła trzeci stopień podium (582 punkty – trzeci wynik w zespole). W pierwszej konkurencji jej partnerami była Elżbieta Kowalewska i Zdzisław Moździrski, zaś w drugiej Elżbieta Janik i Andrzej Szmat.

</doc>
<doc id="4783215" url="https://pl.wikipedia.org/wiki?curid=4783215" title="Mitrofan Bielajew">
Mitrofan Bielajew

Mitrofan Pietrowicz Bielajew (ros. Митрофа́н Петро́вич Беля́ев; ur. w Petersburgu, zm. tamże) – rosyjski wydawca muzyczny i mecenas sztuki.
Życiorys.
Jego ojciec był przedsiębiorcą, właścicielem firmy działającej w branży drzewnej. Uczęszczał do szkoły luterańskiej, gdzie uczył się gry na fortepianie i skrzypcach, później uczęszczał także na prywatne korepetycje z gry na altówce. W 1882 roku podczas koncertu w Petersburgu usłyszał "I symfonię" Aleksandra Głazunowa i pod jej wrażeniem zaoferował kompozytorowi pomoc w publikacji jego dzieł, a następnie postanowił wspierać innych rosyjskich muzyków. W 1885 roku założył w Lipsku oficynę wydawniczą, by zapewnić swoim edycjom ochronę prawną. Wykorzystując odziedziczony po ojcu majątek, zajął się propagowaniem twórczości kompozytorów rosyjskich. Wydał około 2 tysięcy dzieł, w tym utwory m.in. Bałakiriewa, Rimskiego-Korsakowa, Taniejewa, Ladowa, Musorgskiego, Borodina, Skriabina czy Glinki. Dbając o wysoki poziom techniczno-edytorski, wydawał kompozycje orkiestrowe w postaci partytury, głosów i wyciągu, pieśni zaś przeważnie z tekstami w 2-3 językach.
Od 1885 roku organizował w Petersburgu Rosyjskie Koncerty Symfoniczne, które odbywały się corocznie do 1918 roku. Sfinansował też dwa koncerty muzyki rosyjskiej podczas Wystawy Światowej w Paryżu w 1889 roku. W piątki w domu Bielajewa odbywały się spotkania muzyczne, w trakcie których miały miejsce prezentacje nowych utworów i koncerty kwartetu smyczkowego, w którym on sam grał jako altowiolista. Subsydiował wielu kompozytorów, m.in. Aleksandra Skriabina. Ufundował nagrodę im. Glinki dla młodych kompozytorów.
Firma Bielajewa została zapisana w testamencie kompozytorom rosyjskim. Po rewolucji październikowej w 1917 roku przeniesiono ją do Paryża, w 1949 roku do Bonn, a w 1971 roku do Frankfurtu nad Menem.

</doc>
<doc id="4783219" url="https://pl.wikipedia.org/wiki?curid=4783219" title="BOA">
BOA



</doc>
<doc id="4783221" url="https://pl.wikipedia.org/wiki?curid=4783221" title="Kamienica Rynek-Ratusz 25-27 we Wrocławiu">
Kamienica Rynek-Ratusz 25-27 we Wrocławiu

Kamienica Rynek-Ratusz 25-27 – zabytkowa kamienica na wrocławskim Rynku, we wschodniej pierzei tretu.
Historia kamienicy.
Pierwsza zabudowa w formie kamienicy na parceli 25-27 została wzniesiona po wyburzeniu smatruza w 1824 roku. Były to czterokondygnacyjne budynki o oddzielnej numeracji; kamienicę nr 27 od kamienicy nr 26 oddzielało Przejście Żelaznicze. W miejsce kramów i kamienic w 1875 roku wzniesiono pięciokondygnacyjny dom handlowy według projektu mistrza murarskiego E. Blocka. Budynek powstał na zlecenie firmy Juliusa Henela i C. Fuchsa istniejącej od 1754 roku. Jego konstrukcja składała się zarówno ze starych średniowiecznych murów (głównie piwnice, częściowo ściany parterowe), jak i z nowych murowanych ścian zewnętrznych i stalowo-żeliwnych słupów i podciągów. Pierwotnie budynek miał renesansową fasadę ozdobioną licznymi detalami, m.in. alegorycznymi grupami rzeźbiarskimi umieszczonymi ponad gzymsem pierwszego piętra. Fasada zakończona była wysadzonym gzymsem wieńczącym, a całość pokrywał francuski dach mansardowy, z lukarnami i z kutą żelazną balustradą na końcu kalenicy. Elegancka parterowa, a zarazem handlowa część budynku była zasłonięta przez znajdujące się przed budynkiem budy handlarzy, które znajdowały się tam do wybuchu I wojny światowej.
W latach 90. XIX wieku budynek był kilkakrotnie przebudowywany i rozbudowywany, aż przeistoczył się w 1901 roku w elegancki pasaż handlowy "Julius Henel". Ostatecznie powstał kompleks handlowo-mieszkaniowy z eklektyczną fasadą, złożony z trzech wcześniejszych kamienic połączony w jedną bryłę, ozdobiony wielkimi oknami wystawowymi, wykuszami i dwoma szczytami. Konstrukcję budynku stanowiła mieszanka średniowiecznych murów w piwnicy, na parterze i częściowo na I piętrze oraz nowych murowanych ścian i stalowo żeliwnych słupów o pociągów. Do domu handlowego dobudowano wzdłuż Przejścia Garncarskiego skrzydło tylne o trzech kondygnacjach i elewacji wykonanej z licowanej cegły maszynowej. Dom handlowy i biura Henel und Fuchs swoim wyglądem i wielkością wyjątkowo nie wpisywał się w otoczenie i odwracał uwagę od głównej atrakcji wrocławskiego rynku, jakim był Ratusz. W 1936 roku Rudolf Stein zatwierdził projekt przebudowy wschodniej pierzei bloku śródrynkowego czyli wyburzenia kamienic 25-27 oraz wyburzenie budynku narożnego Sukiennice nr 1. W ich miejsce miały powstać budynki zbliżone architektonicznie do pozostałych kamienic. W 1938 rozpisano konkurs na projekt aranżacji przylegającego do Ratusza bloku śródrynkowego. Do konkursu mogli przystąpić architekci związanych z Wrocławiem od stycznia 1938 roku. Konkurs nie przyniósł rozwiązania i nie przyznano pierwszego miejsca, a wyróżnionymi pracami były projekty inżynierów Johannesa Härtela i Wilhelma Beua.
Po 1945.
Działania wojenne podczas II wojny światowej zniszczyły tę część pierzei wschodniej tretu. Kamienice 25-27 zostały odbudowane wraz z sąsiednimi budynkami nr 23 i 24, za sprawą oddzielnie rozpisanego konkursu projektowego, który wygrali architekci Włodzimierz Czerechowski, Ryszard Jędrak i Ryszard Natusiewicz. Projekt odbudowy budynku zakładał dostosowanie go na potrzeby Domu Związków Twórczych i siedzibę Związku Literatów Polskich, Związku Polskiech Artystów Plastyków i Stowarzyszenia Architektów Polskich. Dwie kamienice mieszczące się na posesjach 23 i 24 miały znaczenie zabytkowe i zachowane mury. Budynki nr 25-26 pochodzące z XIX wieku były całkowicie wypalone z zachowaną konstrukcją. Zgodnie z projektem kamienice te obniżono o jedną kondygnację i połączono z budynkami 23 i 24 oraz zachowano w parterze przejście do wnętrza tretu.
Od lat 60. XX wieku w budynku znajdował się Klubu Związków Twórczych. Obecnie w kamienicy znajduje się restauracja "Bierhalle".

</doc>
<doc id="4783223" url="https://pl.wikipedia.org/wiki?curid=4783223" title="Most autostradowy im. Armii Krajowej w Toruniu">
Most autostradowy im. Armii Krajowej w Toruniu



</doc>
<doc id="4783225" url="https://pl.wikipedia.org/wiki?curid=4783225" title="Jian dui">
Jian dui

Jian dui (chin. 煎堆, pinyin jiānduī, także: Matuan chiń. trad. 麻糰, chiń. upr. 麻团; Zhimaqiu, chin. 芝麻球) – rodzaj smażonego chińskiego ciasta w formie kulek wykonanego z kleistej mąki ryżowej, podawanych na gorąco lub na zimno. Popularne zwłaszcza w menu śniadaniowym. Zachodnia nazwa deseru to "kulka sezamowa".
Kulki pokryte są na zewnątrz sezamem i są chrupiące oraz ciągliwe. Wewnątrz powstaje obszerne wgłębienie będące wynikiem rozszerzaniem się ciasta podczas obróbki termicznej. Wgłębienie jest wypełnione nadzieniem zwykle składającym się z pasty lotosowej lub słodkiej z fasoli mung lub azuki.
Chińczycy prawdopodobnie rozpowszechnili danie podczas migracji do innych części Azji. Ma ono różną nazwę w zależności od pochodzenia, np. kambodżański "num kroch" (khm. នំ ក្រូច) wywodzi się od jian dui. Nadzienie num kroch wykonane jest z fasoli mung. Zewnętrzna powłoka num kroch składa się z kleistej mąki ryżowej, która nadaje jej lekko elastyczną teksturę. Jak większość azjatyckich deserów, kambodżańskie num kroch nie są zbyt słodkie. Są popularne również w Indonezji (jako "onde-onde", nadziewane pastą z fasoli mung) i Malezji (jako "Kuih Bom", z nadzieniem kokosowym). W Indiach i północno-wschodniej Sri Lance deser jest znany jako "ellu urundai" lub "ellurundai" (tam. எள்ளுருண்டை), co oznacza piłkę sezamową. Jest wykonany w różnych rozmiarach i kolorach. Zazwyczaj jest wypełniony sezamem, cukrem trzcinowym, cukrem buraczanym lub syropem glukozowym.

</doc>
<doc id="4783230" url="https://pl.wikipedia.org/wiki?curid=4783230" title="Wyścigowe mistrzostwa ZSRR">
Wyścigowe mistrzostwa ZSRR

Wyścigowe mistrzostwa ZSRR (ros. чемпионат СССР) – cykliczne wyścigi samochodowe rozgrywane w ZSRR w latach 1953–1991, organizowane przez Centralny Automotoklub ZSRR.
Historia.
Pierwszą edycję mistrzostw rozegrano w 1953 roku. Początkowo o mistrzostwie decydował jeden wyścig. Do 1954 roku organizowano wyścigi w klasie Pobiedy i Moskwicza na odcinku trasy Minskoje szosse. W 1955 roku zmieniono trasę na białoruską drogę zasławską o długości okrążenia 44,1 km, dodawano również nowe grupy, jak A, B, G i W.
W 1960 roku w znacznym stopniu zreorganizowano mistrzostwa. Wprowadzono wówczas klasyfikację Formuły 1, Formuły 3 i Formuły Junior. Ponadto po raz pierwszy mistrza wyłaniano na podstawie dwóch wyścigów. Odbyły się one na krótkich torach Niewskoje kolco i Pirita-Kose-Kloostrimetsa. Ponadto wprowadzono zakaz startów kierowcy wspólnie z mechanikiem. W 1962 roku wprowadzono Formułę 2, w 1963 – Formuły 5, a w 1964 – Formuły 4. W 1965 roku dla czołowych radzieckich zawodników ściągnięto z NRD Melkusy 64, które jednak pod koniec lat 60. zaczęły tracić do radzieckich samochodów marki Estonia. W 1966 roku nastąpiło zredukowanie klas, zostawiając formuły: 1, 3 i 4 oraz grupę B. Z kolei od 1969 roku o mistrzostwie samochodów turystycznych ponownie decydował jeden wyścig.
W 1971 roku nastąpiła stabilizacja mistrzostw ZSRR, co zostało osiągnięte poprzez utrzymywanie w kalendarzu trzech eliminacji oraz jasny podział na grupy. W 1977 roku zlikwidowano Formułę 1 i 2, wprowadzono Formułę Easter oraz ustanowiono klasę IV mistrzostwami wieloetapowymi. W 1980 roku w mistrzostwach zadebiutowała Estonia 21 – pierwszy socjalistyczny samochód wykorzystujący efekt przyziemny. Następny rok był ostatnim sezonem mistrzostw Formuły 4. W latach 1984–1986 Formuła Easter była podzielona na dwie klasy. Z kolei po 1987 roku zrezygnowano z organizacji Formuły 3, wprowadzając Formułę Mondial.

</doc>
<doc id="4783234" url="https://pl.wikipedia.org/wiki?curid=4783234" title="Eunício Oliveira">
Eunício Oliveira

Eunício Lopes de Oliveira (ur. 30 września 1952 w Lavras da Mangabeira w prowincji Ceará) – brazylijski polityk, działacz Brazylijskiego Ruch Demokratycznego (w latach 1981–2017 noszącego nazwę "Partia Ruchu Demokratycznego Brazylii"), przedsiębiorca.
Pełnił mandat deputowanego do Izby Deputowanych (1999–2011) i senatora (2011–2019). W latach 2004–2005 był ministrem komunikacji w pierwszej administracji Luiza Inácio Luli da Silvy. W 2014 bezskutecznie kandydował na urząd gubenatora Ceary. Od 1 lutego 2017 do 2 lutego 2019 zajmował stanowisko przewodniczącego brazylijskiego senatu.

</doc>
<doc id="4783235" url="https://pl.wikipedia.org/wiki?curid=4783235" title="Sułtanat Bidźapuru">
Sułtanat Bidźapuru



</doc>
<doc id="4783236" url="https://pl.wikipedia.org/wiki?curid=4783236" title="Centrum Sportowo-Rekreacyjne przy ul. 63 Pułku Piechoty w Toruniu">
Centrum Sportowo-Rekreacyjne przy ul. 63 Pułku Piechoty w Toruniu

Centrum Sportowo-Rekreacyjne – kompleks obiektów utworzonych na bazie dawnego stadionu ZKS Elana Toruń, którego operatorem jest Miejski Ośrodek Sportu i Rekreacji.
Lokalizacja.
Centrum znajduje się w lewobrzeżnej części miasta, w dzielnicy Podgórz, przy ul. 63. Pułku Piechoty 45/47. Zajmuje obszar między ul. 63. Pułku Piechoty (dawna Armii Ludowej), gen. Orlicz-Dreszera (dawna Pstrowskiego) i gen. Andersa.
Charakterystyka.
Centrum powstało w latach 2008-2010 w miejscu dawnego stadionu ZKS Elana Toruń. Po bankructwie klubu obiekt przejęła Gmina Toruń. W wyniku remontu w miejsce dwóch dawnych odkrytych trybun o konstrukcji ziemnej, powstała nowa kryta trybuna o nowoczesnej konstrukcji. Za stadionem (od strony gen. Andersa) zbudowano boisko treningowe, po przeciwległej stronie powstały korty tenisowe, a w miejsce dawnego nieużytku i parkingu powstał kompleks "Orlik". Wyremontowano budynek biurowy, w którym mieszczą się także szatnie. Odrębne szatnie posiadają korty i kompleks "Orlika".
Od strony ul. 63. Pułku Piechoty znajduje się parking, a od strony ul. Waczyńskiego przylega do terenu Centrum siłownia na wolnym powietrzu. Ponadto na terenie Centrum znajduje się sklep z pamiątkami Elana Toruń.
Obszar Centrum jest nieco mniejszy niż obszar wcześniej istniejącego Stadionu ZKS Elana, min ulica Szczepana Waczyńskiego nie istniała wcześniej, ponieważ obszar stadionu sięgał aż do Schronów Odcinkowych IX.
Stadion piłkarski.
Stadion wybudowano w czynie społecznym na początku lat 70. XX wieku i pierwotnie należał on do klubu MZKS Victoria Toruń. Po przejęciu Victorii przez ZKS Elana to ten klub zaczął gospodarować obiektem. To właśnie tu grał on mecze ligowe w latach 1975–2003, w tym także mecze II ligi i Pucharu Polski.
Korty tenisowe.
W skład kompleksu wchodzą dwa pełnowymiarowe korty ze sztuczną nawierzchnią.
Boisko do koszykówki i siatkówki.
Boisko o twardej nawierzchni syntetycznej, powstałe w ramach rządowo-samorządowego programu Orlik 2012.
Boisko typu „Orlik”.
Boisko piłkarskie o nawierzchni syntetycznej, powstałe w ramach rządowo-samorządowego programu Orlik 2012.
Boisko treningowe.
Pełnowymiarowe boisko piłkarskie z syntetyczną nawierzchnią i niewielką trybuną.

</doc>
<doc id="4783238" url="https://pl.wikipedia.org/wiki?curid=4783238" title="Grzegorz Lewiński">
Grzegorz Lewiński

Grzegorz Lewiński (ur. 27 października 1991) – polski judoka i trener judo.
Były zawodnik UKJ ASzWoj Warszawa (2004-2014). Wicemistrz świata juniorów 2009. Dwukrotny złoty medalista zawodów pucharu Europy seniorów (Tampere 2012, Tampere 2013). Trzykrotny brązowy medalista mistrzostw Polski seniorów (2010, 2011, 2013) w kategorii do 66 kg. Ponadto m.in. dwukrotny młodzieżowy mistrz Polski (2012, 2013) i mistrz Polski juniorów 2010. Trener w klubie Judo Panda w Warszawie.

</doc>
<doc id="4783240" url="https://pl.wikipedia.org/wiki?curid=4783240" title="Anna Małkiewicz">
Anna Małkiewicz

Anna Małkiewicz (ur. 29 stycznia 1947 w Szczecinie) – polska strzelczyni, medalistka mistrzostw Europy.
Była zawodniczką KKS Pionier Szczecin (mistrzyni Polski w strzelaniu z karabinu standardowego w latach 1974, 1975 i 1978). W późniejszych latach zaangażowana była w pracę szkoleniową.
Największymi międzynarodowymi osiągnięciami Anny Małkiewicz były dwa medale mistrzostw Europy wywalczone w zawodach drużynowych. Na turnieju w 1971 roku została mistrzynią Europy w karabinie standardowym leżąc z 50 metrów. Zdobyła 592 punkty, co było drugim wynikiem w polskim zespole (oprócz niej w skład drużyny weszła Eulalia Rolińska i Małgorzata Paćko). Po raz kolejny na podium stanęła po 8 latach we Frankfurcie nad Menem – była trzecia w tej samej konkurencji. Zdobyła 584 punkty, co było ostatnim wynikiem w drużynie (wraz z Eulalią Rolińską i Małgorzatą Gwóźdź).
Znajdowała się wśród laureatów Sportowego Plebiscytu Kuriera Szczecińskiego, zajmując m.in. w 1971 roku drugie miejsce w tym konkursie.

</doc>
<doc id="4783241" url="https://pl.wikipedia.org/wiki?curid=4783241" title="Improvisations sonoristiques">
Improvisations sonoristiques

Improvisations sonoristiques ("Improwizacje sonorystyczne") – utwór kameralny, skomponowany przez Witolda Szalonka w 1968. 
Kompozycja przeznaczona jest na klarnet, puzon, wiolonczelę i fortepian. Powstała na prośbę Zygmunta Krauzego, z przeznaczeniem dla jego zespołu kameralnego Warsztat Muzyczny.
Premiera.
Prawykonanie utworu odbyło się 22 lutego 1968 w Royal College of Art w Londynie, w wykonaniu zespołu Warsztat Muzyczny, w składzie: Czesław Pałkowski — klarnet, Edward Borowiak — puzon, Witold Gałązka — wiolonczela, Zygmunt Krauze — fortepian.
Charakterystyka utworu.
Jest to jeden z utworów, w którym kompozytor badał sonorystyczne możliwości tradycyjnych instrumentów, zwłaszcza instrumentów dętych drewnianych. Inspiracją do takich poszukiwań była fascynacja Szalonka instrumentem dętym australijskich Aborygenów — didgeridoo, w którym dźwięki wydobywa się poprzez skomplikowane sposoby dmuchania. Szalonek interesował się także polską muzyką podhalańską i jednootworowym fletem ściśle związanym z alikwotami.
W kompozycji wszystkie cztery instrumenty są wykorzystane w niekonwencjonalny sposób i poddawane wyrafinowanym technikom artykulacyjnym, dzięki którym możliwe jest nie tylko uzyskiwanie dźwięków o określonej wysokości, ale także różnego typu szumów i szmerów. 
Będąc odkrywcą „dźwięków kombinowanych”, czyli wielodźwięków o specyficznej barwie, możliwych do uzyskania na instrumentach dętych drewnianych, Szalonek przyjął je za podstawę brzmieniową generowaną przez klarnet w "Improwizacjach sonorystycznych". Występują one tutaj w formie prostej i trylowej, np. tryle kombinowane (dające efekt jednodźwiękowej pulsacji) czy frullato na ustniku. W puzonie wykonywane są najniższe możliwe do wydobycia dźwięki frullato tak, by słyszalna była wyłącznie wibracja powietrza; osiągane są też takie efekty, jak syczenie na ustniku instrumentu lub mówienie do ustnika z płynnym wtapianiem w mowę dźwięków o podanej wysokości. 
Artykulacje nietypowe dla wiolonczeli, to m.in. gra arco przy żabce, saltato, wydobywanie najwyższych dźwięków flażoletowych czy gra tuż za podstawkiem. Zaś efekty brzmieniowe fortepianu wynikają z jego preparacji, np. naklejenia taśmy na określony obszar strun oraz z gry wewnątrz instrumentu za pomocą dłoni, drewienka lub metalowego prętu.
Konstrukcję formalną "Improwizacji sonorystycznych" wyznaczają trzy odcinki zaznaczone w partyturze dużymi literami alfabetu (A, B i C). Pierwsze dwa prowadzą do brzmieniowych kulminacji, natomiast trzeci ma charakter konkludujący. Czas wykonania poszczególnych odcinków, jak i całości kompozycji nie jest oznaczony w partyturze i może się zmieniać zasadniczo w różnych wykonaniach.

</doc>
<doc id="4783244" url="https://pl.wikipedia.org/wiki?curid=4783244" title="Stawy Łączyny">
Stawy Łączyny



</doc>
<doc id="4783248" url="https://pl.wikipedia.org/wiki?curid=4783248" title="Team (zespół)">
Team (zespół)

Team – słowacki zespół rockowy założony w 1980 roku w Martinie. W latach 1989–1991 grupa była trzykrotnym zwycięzcą Złotego Słowika, najważniejszej nagrody muzycznej w Czechosłowacji, w kategorii najlepszy zespół.
Historia.
Zespół został założony przez gitarzystę Dušana Antalíka i basistę Ivana Válka w 1980 roku w Martinie. Do zespołu wkrótce dołączył wokalista i klawiszowej Milan Dočekal i perkusista Ivan Marček. Zespół zawiesił działalność w latach 1982–1984, na czas odbywania obowiązkowej służby wojskowej przez muzyków. Zespół reaktywowano w 1985 roku. Rok później do zespołu dołączył drugi klawiszowiec Bohuš Kantor. W 1986 roku zespół nagrał utwór „Na jednej lodi” oraz rozpoczął prace nad debiutanckim albumem muzycznym.
W 1988 roku do zespołu dołączył wokalista Pavol Habera, wcześniej śpiewający w zespole muzycznym Avion. W tym samym roku został wydany debiutancki album muzyczny, zatytułowany "Team". Album wydała słowacka wytwórnia muzyczna Opus. Największym przebojem z tego albumu był utwór „Reklama na ticho”. W 1989 roku wydano na rynku debiutancki album w języku esperanto, pod tytułem "Ora Team". Album wydała szwajcarska wytwórnia muzyczna LF-Koop we współpracy z Opusem. Teksty piosenek na esperanto przetłumaczył menadżer zespołu Stano Marček.
W 1989 roku Team wydał drugi album, zatytułowany "Prichytený pri životu". Przebojami z drugiego albumu były utwory „Prievan v peňaženke” i „Lietam v tom tiež”. Trzeci album muzyczny został zatytułowany "Team 3". Na płycie znalazł się przebój „Držím ti miesto”. Kolejne albumy muzyczne (zatytułowane po prostu "Team 4" i "Team 5") ukazały się w latach 1991 i 1993.
W 1997 roku zespół wydał album "Voľná zóna", na której zaśpiewał Roman Révai. Była to też ostatnia płyta, w której nagrywaniu wziął udział klawiszowiec Bohuš Kantor. Pavol Habera wrócił do zespołu w 1999 roku.
W 2002 roku zespół wydał album "Mám na teba chut". Przebojami z tej płyty były tytułowa piosenka i „Slovník cudzích snov”. W 2003 roku zespół wydał album koncertowy "Live in Praha". W 2004 roku ukazał się album "Team X", a trzy lata później "Team 11". W 2014 roku zmarł długoletni perkusista Team Ivan Marček. Nowym perkusistą w zespole został Marcel Buntaj.
Utwór „Držím ti miesto” znalazł się na ścieżce dźwiękowej amerykańskiego horroru "Hostel" z 2005 roku.

</doc>
<doc id="4783249" url="https://pl.wikipedia.org/wiki?curid=4783249" title="Epacris">
Epacris

Epacris – rodzaj roślin z rodziny wrzosowatych. Obejmuje ok. 40, według niektórych źródeł – 54 gatunki. Występują one we wschodniej i południowo-wschodniej Australii (wszystkie stany i terytoria wewnętrzne z wyjątkiem Terytorium Północnego i Australii Zachodniej), pojedyncze gatunki znane są także z Nowej Zelandii ("E. alpina" i "E. pauciflora"). Rodzaj podawany jest także z Nowej Kaledonii, jednak należący do nowokaledońskiej flory "E. pauciflora" uznawany jest tam za gatunek introdukowany lub prawdopodobnie introdukowany.
Rośliny mają oryginalny wygląd i atrakcyjne kwiaty, a także przyjemny zapach, podobny do kwiatów goździków. Szybko z Australii wprowadzone zostały do uprawy w Anglii, gdzie już w pierwszej połowie XIX wieku wyhodowano odmiany ozdobne, a w pierwszych latach XX wieku było ich znanych już ponad 70. Rośliny te uprawiane mogą być w łagodnym i ciepłym klimacie (do 9 strefy mrozoodporności).
Nazwa rodzajowa utworzona została z greckich słów επί ("epi") – „na” i άκρης ("akris") – „szczyt, krawędź” ze względu na porastanie przez te rośliny często szczytowych partii wzniesień.
Systematyka.
Rodzaj z plemienia "Epacrideae" (jest dla niego typem nomenklatorycznym) z podrodziny "Styphelioideae" z rodziny wrzosowatych "Ericaceae". W ujęciach wyodrębniających australijskie wrzosowate w osobną rodzinę "Epacridaceae" – do niej jest zaliczany.

</doc>
<doc id="4783251" url="https://pl.wikipedia.org/wiki?curid=4783251" title="Elżbieta Bednarczuk">
Elżbieta Bednarczuk

Elżbieta Bednarczuk, z domu Kołodziejczyk (ur. 4 listopada 1946) – polska strzelczyni specjalizująca się w skeecie, medalistka mistrzostw świata.
Była zawodniczką Legii Warszawa. Po zakończeniu kariery została sędziną strzelecką i trenerką.
Bednarczuk zdobyła jeden medal mistrzostw świata. Osiągnięcia tego dokonała w 1986 roku w drużynie (wraz Dorotą Chytrowską-Mika i Alicją Wilczyńską), stając na trzecim stopniu podium. Zdobyła 138 punktów, co było najsłabszym rezultatem w zespole. 
Pięciokrotnie zdobywała medale mistrzostw Europy. Startując jeszcze pod panieńskim nazwiskiem wywalczyła złoto w 1973 roku z drużyną (wraz z Chytrowską i Iwoną Murańską), następnie została wicemistrzynią w roku 1978 (ten sam skład zespołu), ponownie mistrzynią w roku 1985 (z Chytrowską i Iloną Głydą), oraz wicemistrzynią rok później (z Chytrowską i Wilczyńską). W 1985 roku została też indywidualną wicemistrzynią Europy (186 punktów).

</doc>
<doc id="4783252" url="https://pl.wikipedia.org/wiki?curid=4783252" title="Loki (serial telewizyjny)">
Loki (serial telewizyjny)

Loki – amerykański superbohaterski serial na podstawie postaci o tym samym imieniu z komiksów wydawnictwa Marvel Comics. Twórcą serialu jest Michael Waldron, który odpowiadał za scenariusz pierwszego sezonu, reżyserią zajęła się Kate Herron. Tytułową rolę zagrał Tom Hiddleston, a obok niego w głównych rolach wystąpili: Sophia Di Martino, Gugu Mbatha-Raw, Wunmi Mosaku, Eugene Cordero, Sasha Lane, Jack Veal, DeObia Oparei, Tara Strong i Owen Wilson.
Po kradzieży Tesseraktu w "", Loki zostaje pojmany przez tajemniczą organizację o nazwie Agencja Ochrony Chronostruktury i podróżuje w czasie zmieniając historię ludzkości uwięziony we własnym thrillerze kryminalnym.
Pierwszy sezon "Lokiego" wchodzi w skład IV Fazy franczyzy Filmowego Uniwersum Marvela, natomiast drugi – V Fazy. Stanowią one część jej drugiego rozdziału zatytułowanego "The Multiverse Saga".
Serial zadebiutował 9 czerwca 2021 roku w serwisie Disney+. W Polsce pojawił się 14 czerwca 2022 roku, wraz z uruchomieniem serwisu. Zapowiedziany został drugi sezon serialu.
Emisja.
Pierwszy sezon serialu "Loki", składający się z 6 odcinków, zadebiutował 9 czerwca 2021 roku w serwisie Disney+. Wcześniej jego premierę zapowiedziano na 11 czerwca. W Polsce całość sezonu została udostępniona 14 czerwca 2022 roku, wraz z uruchomieniem serwisu. Zapowiedziany został drugi sezon serialu.
Produkcja.
Rozwój projektu.
We wrześniu 2018 roku ujawniono, że Marvel Studios pracuje nad kilkoma serialami na potrzeby serwisu Disney+, które mają się skupiać na postaciach drugoplanowych z filmów Filmowego Uniwersum Marvela. Aktorzy z filmów mieli powtórzyć w nich swoje role. Każdy z seriali przewidziany został na 6 do 8 odcinków z budżetem porównywalnym dla produkcji filmowych studia. Kevin Feige miał odpowiadać za te seriale podobnie jak w przypadku filmów, których jest producentem. W listopadzie, prezes Disneya, Bob Iger, potwierdził, że serial o postaci Lokiego z Tomem Hiddlestonem w tytułowej roli jest w trakcie rozwoju. W lutym 2019 roku Michael Waldron został zatrudniony na stanowisku głównego scenarzysty serialu. Marvel i Disney oficjalnie zapowiedzieli serial w kwietniu 2019 roku. W sierpniu 2019 roku Hiddleston wyjawił, że wiedział o serialu jeszcze przed premierą filmu ". W tym samym miesiącu poinformowano, że całość wyreżyseruje Kate Herron. Producentami wykonawczymi serialu są Feige, Waldron, Herron, Hiddleston, Louis D’Esposito, Victoria Alonso i Stephen Broussard.
Akcja serialu ma mieć miejsce po wydarzeniach filmu ", w którym to Loki kradnie Tesseract po wydarzeniach ukazanych w filmie "Avengers", tworząc przy tym alternatywną linię czasową. Kevin Feige wyjawił, że serial będzie powiązany z filmem "Doctor Strange in the Multiverse of Madness".
W listopadzie 2020 roku ujawniono, że planowany jest drugi sezon. W lipcu 2021 roku został on oficjalnie potwierdzony. W lutym 2022 roku poinformowano, że reżyserią większości odcinków drugiego sezonu zajmą się Justin Benson i Aaron Moorhead, głównym scenarzystą został Eric Martin, a Hiddleston i Waldron powrócą jako producenci wykonawczy. W lipcu 2022 roku wyjawiono, że serial wchodzi w skład "The Multiverse Saga", a jego drugi sezon należeć będzie do V Fazy.
Casting.
W lutym 2019 roku został potwierdzony udział Toma Hiddlestona w tytułowej roli. W listopadzie do obsady dołączyła Sophia Di Martino. W styczniu 2020 roku poinformowano, że w serialu zagra Owen Wilson, a w lutym ujawniono, że wystąpi w nim również Gugu Mbatha-Raw.
W marcu 2020 poinformowano, że Richard E. Grant zagra gościnnie w serialu. We wrześniu ujawniono, że Sasha Lane zagra w serialu. W grudniu poinformowano, że Jaimie Alexander jako Sif i Wunmi Mosaku dołączyli do obsady, a Wilson zagra Mobiusa M. Mobiusa.
Zdjęcia.
Zdjęcia do pierwszego sezonu rozpoczęły się w styczniu 2020 roku pod roboczym tytułem "Architect" w Atlancie. Odpowiada za nie 14 marca 2020 roku produkcja została wstrzymana z powodu pandemii COVID-19. Produkcja została wznowiona we wrześniu. Za zdjęcia odpowiadał Autumn Durald Arkapaw. Scenografią zajęła się Kasra Farahani, a kostiumy zaprojektowała Christine Wada.
Zdjęcia do drugiego sezonu zaplanowane zostały na styczeń 2022 roku.
Muzyka.
W styczniu 2021 roku poinformowano, że Natalie Holt skomponuje muzykę do serialu.
Promocja.
Tom Hiddleston pojawił się na panelu Marvel Studios na San Diego Comic-Conie w lipcu 2019 roku. Miesiąc później Kate Herron i Michael Waldron pojawili się na D23 Expo. Podczas Super Bowl LIV został pokazany wspólny spot reklamujący seriale "Falcon i Zimowy Żołnierz", "WandaVision" i "Loki". 10 grudnia 2020 roku podczas Disney Investor Day zaprezentowano pierwszy zwiastun serialu.
Odbiór.
Krytyka w mediach.
Serial spotkał się z pozytywną reakcją krytyków. W serwisie Rotten Tomatoes 92% z 324 recenzji uznano za pozytywne, a średnia ocen wystawionych na ich podstawie wyniosła 7,9/10. Na portalu Metacritic średnia ważona ocen z 32 recenzji wyniosła 74 punkty na 100.

</doc>
<doc id="4783253" url="https://pl.wikipedia.org/wiki?curid=4783253" title="Marcin Patrzałek">
Marcin Patrzałek

Marcin Patrzałek (ur. 6 października 2000 w Kielcach) – polski gitarzysta, kompozytor i producent perkusyjny fingerstyle.
Zwycięzca dziewiątej edycji programu "Must Be the Music. Tylko muzyka" (2015), piątej edycji programu "Tu si que vales" (2018) i półfinalista 14. edycji programu "America’s Got Talent" (2019).
Kariera.
Grę na gitarze klasycznej rozpoczął w wieku 10 lat, pod kierunkiem kieleckiego nauczyciela Jerzego Pikora. Dwa lata później rozpoczął naukę technik flamenco pod kierunkiem hiszpańskiego gitarzysty Carlosa Pinany. W 2015 zwyciężył w dziewiątej edycji programu "Must Be the Music. Tylko muzyka", a w 2016 wydał debiutancki album pt. "Hush".
W tym samym roku został finalistą Międzynarodowego Konkursu Mistrzów Gitary Fingerstyle, a w kolejnym zdobył pierwszą nagrodę na Międzynarodowym Konkursie Gitary Klasycznej im. Joaquína Rodriga. W 2018 zwyciężył w piątej edycji włoskiego programu Tu Si Que Vales. 12 listopada 2018 wydał epkę pt. "revAMP", zawierającą jego najpopularniejsze aranżacje. Wcześniej wydał autorski singiel „Baba Yaga”. W 2019 roku zgłosił się do 14. edycji programu "America’s Got Talent", w którym dotarł do półfinału. W 2020 roku podpisał kontrakt z wytwórnią muzyczną Sony Music.

</doc>
<doc id="4783254" url="https://pl.wikipedia.org/wiki?curid=4783254" title="Wybory prezydenckie w Kazachstanie w 2019 roku">
Wybory prezydenckie w Kazachstanie w 2019 roku

Wybory prezydenckie w Kazachstanie w 2019 roku zostały przeprowadzone 9 czerwca 2019 roku w trybie przedterminowym w wyniku ustąpienia prezydenta Nursułtana Nazarbajewa. W ich wyniku władzę zdobył tymczasowy prezydent Kasym-Żomart Tokajew.
Pierwotnie wybory miały odbyć się w roku 2020. Do wyborów zarejestrowało się siedmioro kandydatów, w tym mianowany 20 marca 2019 roku, po ustąpieniu Nursułtana Nazarbajewa, nowy prezydent a wcześniej przewodniczący Senatu i współpracownik Nazarbajewa Kasym-Żomart Tokajew. Były to pierwsze wybory prezydenckie w Kazachstanie bez kandydatury Nazarbajewa, po raz pierwszy też startowała kobieta. Przed wyborami wskazywano na zwycięstwo Tokajewa będącego kontynuatorem obozu władzy.
Kandydaturę Tokajewa zgłosiła rządząca partia Nur Otan, poparcia udzielił mu też były prezydent, miejscowe gwiazdy estrady i aparat państwowy. Przed dniem wyborów na nieprawidłowości wskazywały organizacje pozarządowe. Wyborom towarzyszyły w dniu głosowania protesty na ulicach Astany i Ałmaty, zatrzymano ok. 500 osób demonstrujących pod hasłem „Tokajew nie jest moim prezydentem”. Wśród protestujących byli zwolennicy zdelegalizowanej partii Demokratyczny Wybór Kazachstanu przebywającego we Francji i ściganego w Rosji i Kazachstanie oligarchy Muchtara Abliazowa.
Według oficjalnych wyników, Kasym-Żomart Tokajew wygrał w pierwszej turze z 70,96% głosów. Frekwencja w wyborach wyniosła 77,54% uprawnionych.
Sposób przeprowadzenia wyborów skrytykowała Organizacja Bezpieczeństwa i Współpracy w Europie wskazując na „powszechne nieprawidłowości w dniu głosowania”, „brak poszanowania podstawowych swobód” czy na dominację przekazu rządzącej opcji politycznej. Według OBWE żadne wybory w historii Kazachstanu nie spełniały demokratycznych standardów.

</doc>
<doc id="4783255" url="https://pl.wikipedia.org/wiki?curid=4783255" title="Obergoms">
Obergoms

Obergoms – gmina w Szwajcarii, w kantonie Valais, w okręgu Goms.
Incepcja.
Gmina powstała 1 stycznia 2009 w wyniku połączenia się gmin Obergesteln, Oberwald i Ulrichen.
Obergesteln.
Obergesteln została po raz pierwszy wspomniana w dokumentach w 1322 roku jako "castellione". W 1415 roku została wspomniana jako "obergestillen".
W 2000 roku 93,8% mieszkańców gminy mówiło w języku niemieckim, 4,1% mieszkańców w języku serbsko-chorwackim, a 1,1% populacji w języku czeskim. Jedna osoba zadeklarowała znajomość języka francuskiego.
Oberwald.
Oberwald została po raz pierwszy wspomniana w dokumentach w 1386 roku jako "Superiore Valde". W 1419 roku została wspomniana jako "Oberwaldt".
W 2000 roku 95,8% mieszkańców gminy mówiło w języku niemieckim, 2,3% mieszkańców w języku serbsko-chorwackim, a 0,70,8 populacji w języku włoskim. Jedna osoba zadeklarowała znajomość języka francuskiego.
Ulrichen.
Ulrichen została po raz pierwszy wspomniana w dokumentach w 1235 roku jako "Vlrighingen". W 1240 roku została wspomniana jako "holriquinguen".
W 2000 roku 96,4% mieszkańców gminy mówiło w języku niemieckim, 1,4% mieszkańców w języku włoskim, a 1,3% populacji w języku portugalskim. Jedna osoba zadeklarowała znajomość języka włoskiego.
Demografia.
W Obergoms w 2018 roku mieszkały 664 osoby. 
Zmiany w liczbie ludności są przedstawione na poniższym wykresie:

</doc>
<doc id="4783259" url="https://pl.wikipedia.org/wiki?curid=4783259" title="Claudia Marcella Maior">
Claudia Marcella Maior



</doc>
<doc id="4783260" url="https://pl.wikipedia.org/wiki?curid=4783260" title="Małgorzata Grela">
Małgorzata Grela

Małgorzata Grela – polska śpiewaczka operowa (sopran) i pedagog.
Absolwentka Wydziału Wokalno-Aktorskiego Akademii Muzycznej im. Feliksa Nowowiejskiego w Bydgoszczy (klasa Ireny Maculewicz-Żejmo, dyplom z wyróżnieniem w 1993). Solistka Opery Nova w Bydgoszczy (od 1993), współpracowała z Operą Krakowską, Operą i Operetką w Szczecinie, Teatrem Muzycznym w Lublinie. Profesor sztuk muzycznych (2019). W latach 2012-2020 dziekan Wydziału Wokalno-Aktorskiego Akademii Muzycznej w Bydgoszczy. 24 listopada 2018 spektaklem "Hrabina Marica" Małgorzata Grela świętowała jubileusz 25-lecia pracy artystycznej w bydgoskiej operze. Tego dnia została odznaczona Brązowym Medalem "Zasłużony Kulturze Gloria Artis" przyznawanym przez Ministra Kultury i Dziedzictwa Narodowego.

</doc>
<doc id="4783264" url="https://pl.wikipedia.org/wiki?curid=4783264" title="Iwona Murańska">
Iwona Murańska

Iwona Murańska (ur. 14 kwietnia 1954 we Wrocławiu) – polska strzelczyni specjalizująca się w skeecie, medalistka mistrzostw Europy.
Zawodniczka Śląska Wrocław. Była medalistką mistrzostw Polski, w 1977 roku została mistrzynią kraju w skeecie, pokonując wicemistrzynię Europy Dorotę Chytrowską.
Czterokrotnie zdobywała medale mistrzostw Europy, wszystkie w zawodach drużynowych. Jedyny tytuł mistrzowski wywalczyła w 1973 roku z drużyną (wraz z Elżbietą Kołodziejczyk i Dorotą Chytrowską), osiągając wynik 77 punktów, czyli o 12 punktów słabszy niż jej koleżanek z zespołu. Trzy lata później została wicemistrzynią kontynentu, zdobywając 90 punktów, co również było najsłabszym wynikiem (drużynę uzupełniły Chytrowska i Dorota Socharska). W 1977 roku została brązową medalistką osiągając 82 punkty (była lepsza od Socharskiej, lecz gorsza od Chytrowskiej). Ostatni raz na podium mistrzostw Europy stanęła w roku 1978. Z Dorotą Chytrowską i Elżbietą Kołodziejczyk (startującą pod nazwiskiem Bednarczuk) została ponownie srebrną medalistką turnieju. Jej wynik (88 punktów) był drugim rezultatem w polskim zespole.

</doc>
<doc id="4783266" url="https://pl.wikipedia.org/wiki?curid=4783266" title="Cloud Factory">
Cloud Factory

Cloud Factory – drugi album studyjny ukraińskiego zespołu Jinjer. Album został pierwotnie wydany 21 kwietnia 2014 roku nakładem własnym, natomiast jego reedycja została wydana 16 lutego 2018 roku nakładem wytwórni Napalm Records. W wersji wydanej w 2018 roku znajdują się dodatkowo wersje koncertowe utworów "A Plus Or A Minus" oraz "Who Is Gonna Be The One".

</doc>
<doc id="4783269" url="https://pl.wikipedia.org/wiki?curid=4783269" title="Robert Milewicz">
Robert Milewicz

Robert Milewicz – polski bokser amatorski, mistrz Polski w kategorii lekkopółśredniej (1993), reprezentant Polski na mistrzostwach Europy Juniorów 1990 w Uściu nad Łabą. Podczas swojej kariery amatorskiej reprezentował barwy klubu Olimpia Poznań.
Kariera amatorska.
W lipcu 1989 zajął trzecie miejsce na odbywających się w Ostrowcu Świętokrzyskim mistrzostw Polski juniorów. W 1990 roku rywalizował na mistrzostwach Europy juniorów w kategorii lekkiej. Na turnieju pokonał w swojej pierwszej walce reprezentanta Szwecji Zoltana Sarossa. W ćwierćfinale przegrał z Niemcem Jensem Hildebrandtem, odpadając z turnieju.
Trzykrotnie rywalizował na mistrzostwach Polski seniorów w roku 1992, 1993 oraz 1994. W swoim drugim starcie w roku 1993, Milewicz zdobył mistrzostwo Polski w kategorii lekkopółśredniej, pokonując w finale Dariusza Snarskiego.

</doc>
<doc id="4783272" url="https://pl.wikipedia.org/wiki?curid=4783272" title="Andrzej Puk">
Andrzej Puk

Andrzej Puk – polski bokser amatorski, trzykrotny mistrz Polski w kategorii lekkopółśredniej (1990, 1993, 1997), dwukrotny brązowy medalista w roku 1993 oraz 1996, dwukrotny medalista turnieju Stamma z roku 1989 oraz 1990. Podczas swojej kariery amatorskiej reprezentował barwy klubu Walka Zabrze.
Kariera amatorska.
Trzykrotnie zdobywał wicemistrzostwo Polski w kategorii lekkopółśredniej. W finale w roku 1990 przegrał z Jerzym Ziętkiem, w 1994 z Grzegorzem Aponiem a w 1997 z Mariuszem Cendrowskim. Dwukrotnie zajmował trzecie miejsce mistrzostw Polski w tej samej kategorii wagowej w roku 1993 oraz 1996.
W 1991 roku podczas meczu USA vs. Polska przegrał na punkty (3:0) z Shane’em Mosleyem.

</doc>
<doc id="4783274" url="https://pl.wikipedia.org/wiki?curid=4783274" title="Piotr Krauze">
Piotr Krauze

 
Piotr Krauze – polski bokser amatorski, brązowy medalista mistrzostw Polski (1989) w kategorii piórkowej oraz dwukrotny brązowy medalista mistrzostw Polski juniorów (1982, 1983) w kategorii muszej oraz piórkowej. Podczas swojej kariery amatorskiej reprezentował barwy klubu Czarni Słupsk.
Kariera amatorska.
Dwukrotnie zajmował trzecie miejsca na mistrzostwach Polski juniorów w roku 1982 oraz 1983. W półfinale zawodów w roku 1982, Krauze przegrał nieznacznie na punkty (2:3) z Czesławem Klockiewiczem. Na mistrzostwach Polski juniorów w 1983 roku, rywalizujący w kategorii piórkowej Krauze ponownie doszedł do półfinału imprezy, w którym przegrał na punkty (0:5) z Piotrem Marcinkowskim.
Pięciokrotnie reprezentował swój klub na mistrzostwach Polski seniorów (1983, 1985, 1986, 1987, 1989). Najlepszym rezultatem boksera na mistrzostwach Polski seniorów było zajęcie trzeciego miejsca w roku 1989.

</doc>
<doc id="4783275" url="https://pl.wikipedia.org/wiki?curid=4783275" title="Jacek Gwizdała">
Jacek Gwizdała

 
Jacek Gwizdała – polski bokser amatorski, dwukrotny mistrz (1992, 1993, 1994) w kategorii piórkowej, półfinalista turnieju Chemiepokal (1994) w kategorii piórkowej. Podczas swojej kariery amatorskiej reprezentował barwy klubu GKS Jastrzębie.
Kariera amatorska.
W marcu 1986 roku był finalistą młodzieżowego turnieju Gazety Pomorskiej organizowanego w Bydgoszczy. W finale przegrał na punkty (0:5) z Niemcem Frankiem Schmidtem. W tym samym roku reprezentował kraj na mistrzostwach Europy juniorów w Kopenhadze. Polak odpadł z turnieju w swojej pierwszej walce, w której przegrał z Martinem Krastewem.
Swój pierwszy start na mistrzostwach Polski seniorów zaliczył w 1987 roku w Krakowie, gdzie doszedł do ćwierćfinału zawodów. Swój drugi start na mistrzostwach również zakończył na ćwierćfinale, w którym przegrał z Grzegorzem Jabłońskim.
W 1992 roku wywalczył swoje pierwsze mistrzostwo Polski w kategorii piórkowej. W finałowym pojedynku pokonał na punkty (5:0) Mariusza Boguckiego. Tytuł obronił dwukrotnie, triumfując w roku 1993 oraz 1994.

</doc>
<doc id="4783277" url="https://pl.wikipedia.org/wiki?curid=4783277" title="Bogdan Jendrysik">
Bogdan Jendrysik

Bogdan Jendrysik – polski bokser amatorski, trzykrotny mistrz Polski (1991, 1994, 1995) w kategorii muszej, triumfator 10. edycji turnieju o Czarne Diamenty (1984). Podczas swojej kariery amatorskiej reprezentował barwy klubu Górnik Wesoła, Legia Warszawa, Walka Zabrze.
Kariera amatorska.
W 1980 r. pierwszy raz pojawił się na sali Górnika Wesoła i trafił pod opiekę Jana Ryla. Przez kolejne osiem sezonów Bogdan Jendrysik boksował w barwach Górnika Wesoła. W grudniu 1984 roku został zwycięzca turnieju o czarne diamenty, który odbywał się Zabrzu. Rywalizujący w najniższej kategorii wagowej Jendrysik pokonał w finale tych zawodów Adama Błaszczaka. W 1985 roku rywalizował na mistrzostwach Polski seniorów oraz mistrzostwach Polski do lat 19, gdzie zajął kolejno trzecie oraz drugie miejsce w kategorii papierowej. W finale mistrzostw do lat 19 przegrał z zawodnikiem Gwardii Warszawa Sławomirem Miedzińskim. W 1988r. o Bogdana Jendrysika upomniało się wojsko. W ten sposób dotychczasowy zawodnik Górnika Wesoła zasilił barwy Legii Warszawa na okres do końca 1989r. Trenując na Łazienkowskiej wychowanek Jana Ryla miał możliwość pogłębiania swojej pięściarskiej wiedzy od takich mistrzów trenerskiego fachu jak: Wiesław Rudkowski, czy Sylwester Kaczyński oraz wspólnego trenowania z reprezentującymi barwy stołecznych wojskowych medalistami mistrzostw Polski, Europy czy świata, a także Igrzysk Olimpijskich.
W 1991 roku po raz pierwszy został mistrzem Polski seniorów w kategorii muszej. W finale pokonał nieznacznie na punkty (3:2) Krzysztofa Wróblewskiego. W tym samym roku reprezentował Polskę na mistrzostwach Europy w Göteborgu. Rywalizację zakończył na ćwierćfinale, przegrywając w nim z reprezentantem Bułgarii Daniełem Petrowem.
W roku 1994 ponownie został mistrzem Polski w kategorii muszej, pokonując w finale Juliusza Sobczaka. Tytuł obronił rok później, pokonując na punkty Leszka Olszewskiego.

</doc>
<doc id="4783278" url="https://pl.wikipedia.org/wiki?curid=4783278" title="Andrzej Ogonowski">
Andrzej Ogonowski

 
Andrzej Ogonowski – polski bokser amatorski, trzykrotny srebrny medalista mistrzostw Polski (1987, 1988, 1989) w kategorii półśredniej oraz średniej. Podczas swojej kariery amatorskiej reprezentował barwy klubu Gwardia Warszawa.
Kariera amatorska.
Dwukrotnie stawał na podium mistrzostw Polski jako junior. W 1982 roku został wicemistrzem Polski juniorów w kategorii półśredniej. W finale tych mistrzostw przegrał na punkty (1:4) z Wojciechem Misiakiem. Rok później rywalizował na mistrzostwach Polski do lat 19, gdzie wywalczył brązowy w kategorii lekkośredniej.
Trzy lata z rzędu (1987, 1988, 1989) był wicemistrzem Polski seniorów w średniej. Za każdym razem w finale mistrzostw przegrywał na punkty z Wojciechem Misiakiem. 

</doc>
<doc id="4783279" url="https://pl.wikipedia.org/wiki?curid=4783279" title="Świat pięciu bogów">
Świat pięciu bogów

Świat pięciu bogów (Chalion) – cykl powieści i nowel fantasy autorstwa amerykańskiej pisarki Lois McMaster Bujold rozgrywających się w świecie rycerzy i magii, gdzie panującą religią jest kult Pięciu Bogów.
Bohaterami pierwszych dwóch tomów, "Klątwa nad Chalionem" i "Paladyn dusz", są członkowie królewskiego rodu z królestwa Chalion oraz ich poplecznicy i wrogowie. Wspomniane są także inne krainy: Ibra, Brajar i Roknar. Kolejny tom, "Hallowed Hunt", rozgrywa się ok. 250 lat wcześniej w kraju Weald, położonym na południe od królestwa Ibra. Wydawane następnie nowele o Penricu rozgrywają się z kolei ok. 150 lat po "Hallowed Hunt" w innych krainach.
Nawiązania.
Chalion jest czytelnym, choć mocno zniekształconym, odniesieniem do królestwa Kastylii i Leonu, a sama powieść opowiada historię Izabeli Kastylijskiej i Ferdynanda II z Aragonii, w alternatywnym, fantastycznym świecie. Wiele postaci ma swoje historyczne odpowiedniki:
Mimo tych wyraźnych nawiązań, "Klątwa nad Chalionem" nie jest prostym przedstawieniem dziejów Isabeli i Ferdynanda, a Chalion nie jest Kastylią, mimo że wiele postaci i wydarzeń jest w pewnym stopniu opartych na historycznych modelach. Akcja biegnie w odmiennym kierunku niż odbyło się to w rzeczywistości, a postacie mają wyraźnie określone osobowości, niezależne od historycznych pierwowzorów.
Pięciokrotna ścieżka duszy.
Cykl wyróżnia się wśród powieści fantasy oryginalnym podejściem do religii. Pięcioro Bogów nie są zniekształconymi odpowiednikami historycznych bóstw ani prostymi „bogami czegoś”, co jest częste w tym gatunku literatury. Święta Rodzina w świecie Chalionu to: Wiosenna Córka, Letnia Matka, Jesienny Syn, Zimowy Ojciec i Bękart. Świat jest podzielonych między te bóstwa - każde ma przypisany do siebie kolor, część ciała, zwierzęta, ludzi, którymi się opiekuje i porę roku (poza Bękartem). W powieści wymienione są dwie religie (kwintarianizm i kwadranizm), różniące się przede wszystkim w stosunku do Bękarta. Kwintarianie uważają go za pełnoprawnego członka Świętej Rodziny i czczą na równi z pozostałymi bogami. Kwadranie uznają to za herezję, głosząc, że Bękart jest demonem.
Ważna dla fabuły jest zasada, że żaden z bogów (których domeną jest świat ducha), nie może działać w świecie materii w inny sposób niż poprzez istoty żywe. Najwięcej są w stanie uczynić, jeśli człowiek ofiaruje im swoją wolę (tak uczynił, choć nieświadomie, bohater pierwszego tomu, Lupe de Cazaril). Człowiek, przez którego działa bóg, „nosi w sobie cud boskiej obecności” i jest uważany za „żywego świętego”. Jest to stan nietrwały, gdyż dla bogów święci są tylko narzędziami. Kwestia ofiarowania swojej woli bogu otwiera szerokie pole do rozważań nad problemem wolnej woli. "Klątwa nad Chalionem" i następne książki z tej serii ("Paladyn dusz" i "The Hallowed Hunt") zaliczają się do nielicznych pozycji fantasy, w których można mówić o alternatywnej teologii.

</doc>
<doc id="4783284" url="https://pl.wikipedia.org/wiki?curid=4783284" title="Inhale, Don't Breathe">
Inhale, Don't Breathe

Inhale, Don't Breathe – pierwszy album studyjny ukraińskiego zespołu Jinjer. Album został wydany 15 marca 2013 roku nakładem wytwórni muzycznej The Leaders Records.

</doc>
<doc id="4783289" url="https://pl.wikipedia.org/wiki?curid=4783289" title="Polon (szybowiec)">
Polon (szybowiec)

Polon – polski szybowiec amatorski, skonstruowany w dwudziestoleciu międzywojennym.
Historia.
Porucznik pilot Alojzy Błażyński w warsztatach 3 pułku lotniczego w Poznaniu zbudował szybowiec „Polon” własnej konstrukcji. Szybowiec nie miał lotek, lecz był wyposażony w skrętne końcówki skrzydeł. To rozwiązanie powodowało, że pilot musiał przykładać duże siły na drążku sterowym co utrudniało sterowanie. 
Szybowiec wziął udział w I Konkursie Ślizgowców w Białce koło Nowego Targu rozgrywanym od 23 sierpnia do 13 września 1923 roku, pilotował go konstruktor. 28 sierpnia szybowiec wykonał pierwszy lot trwający 8 sekund. Podczas tego lotu doszło do wypadku, w wyniku którego uszkodzone zostało podwozia, przód kadłuba i lotki, lecz szybowiec udało się szybko wyremontować. „Polon” wykonał podczas konkursu jeszcze trzy loty w dniu 6 września. Pierwszy trwał 43 sekundy, w drugim szybowiec utrzymał się w powietrzu przez 49 sekundy. Podczas ostatniego startu szybowiec, na skutek błędu osób naciągających liny gumowe, uderzył skrzydłem w głowę osobę z obsługi startowej, następnie zawadził skrzydłem o ziemię i skapotował. Widzowi ani pilotowi nic się nie stało. Szybowiec uzyskał w konkursie V nagrodę, ale nie zdecydowano się na jego naprawę, chociaż uważano go za najpoważniejszego rywala zwycięskiego SL-1 Akar.
Konstrukcja.
Jednomiejscowy szybowiec w układzie górnopłatu o konstrukcji drewnianej.
Kadłub o przekroju prostokątnym, kratownicowy, usztywniony naciągami z drutu, czteropdłużnicowy, kryty sklejką w przedniej części a w tylnej płótnem. Kabina pilota otwarta, bez wiatrochronu, wyposażona w drążek i orczyk.
Podwozie dwukołowe osadzone na osi przechodzącej przez kadłub, amortyzowane sznurem gumowym również umieszczonym wewnątrz kadłuba. Na końcu kadłuba znajdowała się płoza ogonowa.
Płat o obrysie prostokątnym, dwudźwigarowy, kryty płótnem, ze skrętnymi końcówkami, służącymi zamiast lotek. Było usztywnione naciągami z drutu mocowanymi do przedniej części kadłuba.
Usterzenie krzyżowe, statecznik pionowy wykonany jako integralna część kadłuba. Ster wysokości dwudzielny z rogowym odciążeniem aerodynamicznym. Napęd sterów linkowy.
Malowanie.
Kadłub był pomalowany na kolor czerwony z białym napisem „Polon” umieszczonym w przedniej części kadłuba. Powierzchnie kryte płótnem (skrzydła i usterzenie) były cellonowane.

</doc>
<doc id="4783302" url="https://pl.wikipedia.org/wiki?curid=4783302" title="Kristína Turjanová">
Kristína Turjanová

Kristína Vaculík Turjanová (ur. 28 sierpnia 1979 w Trenczynie) – słowacka aktorka.
Kształciła się w Konserwatorium Państwowym oraz w Wyższej Szkole Sztuk Scenicznych w Bratysławie. W teatrze występuje od szesnastego roku życia. Jest na stałe związana z Teatrem im. Andreja Bagara w Nitrze.
Znana jest m.in. z gry aktorskiej w serialach "Ordinácia v ružovej záhrade" i "Panelák". W serialu "Búrlivé víno" grała główną postać po opuszczeniu serialu przez Nelę Pociskovą.
Jej mężem jest żużlowiec Martin Vaculík.

</doc>
<doc id="4783304" url="https://pl.wikipedia.org/wiki?curid=4783304" title="I liga czarnogórska w piłce siatkowej mężczyzn (2019/2020)">
I liga czarnogórska w piłce siatkowej mężczyzn (2019/2020)

I liga czarnogórska w piłce siatkowej mężczyzn 2019/2020 (czarnog. "Прва лига Црне Горе у одбојци за мушкарце 2019/2020", "Prva liga Crne Gore u odbojci za muškarce 2019/2020") – 14. sezon walki o mistrzostwo Czarnogóry organizowany przez Czarnogórski Związek Piłki Siatkowej (czarnog. "Odbojkaški savez Crne Gore", OSCG). Zainaugurowany został 19 października 2019 roku. 
Do rozgrywek zgłosiło się pięć drużyn. Do I ligi powrócił klub . Po raz ostatni klub ten w najwyższej klasie rozgrywkowej występował w sezonie 2012/2013.
Rozgrywki składały się z fazy zasadniczej i fazy play-off. 13 marca 2020 roku z powodu pandemii COVID-19 Czarnogórski Związek Piłki Siatkowej zawiesił na 15 dni wszystkie organizowane przez niego zawody. 30 marca decyzja ta została przedłużona do odwołania.
22 kwietnia 2020 roku Czarnogórski Związek Piłki Siatkowej zakończył rozgrywki I ligi, uznając za wiążące wyniki osiągnięte w fazie zasadniczej. Zgodnie z tym postanowieniem mistrzem Czarnogóry drugi raz z rzędu został klub , drugie miejsce zajął klub , natomiast trzecie – .
W sezonie 2019/2020 w kwalifikacjach do Ligi Mistrzów Czarnogórę reprezentował klub , natomiast w Pucharze Challenge – .
System rozgrywek.
W fazie zasadniczej 5 drużyn rozgrywa ze sobą spotkania systemem każdy z każdym – mecz u siebie i rewanż na wyjeździe. W każdej kolejce jedna drużyna pauzuje. Cztery najlepsze drużyny fazy zasadniczej uzyskują awans do fazy play-off. Faza play-off składa się z półfinałów i finałów. W obu rundach rywalizacja toczy się do trzech wygranych spotkań ze zmianą gospodarza po każdym meczu. Gospodarzem pierwszego meczu jest drużyna wyżej sklasyfikowana w fazie zasadniczej. Zwycięzca finałów zostaje mistrzem Czarnogóry.
Faza play-off.
Finały.
Finały miały być grane do trzech wygranych spotkań. Ze względu na szerzenie się zakażeń wirusem SARS-CoV-2 rozgrywki zostały przerwane po drugiej kolejce półfinałów. Czarnogórski Związek Piłki Siatkowej zdecydował, że dalsza część fazy play-off nie będzie rozgrywana, a za wiążące uznał wyniki fazy zasadniczej.
Bibliografia.
Raporty:
Mecze fazy-play-off

</doc>
<doc id="4783306" url="https://pl.wikipedia.org/wiki?curid=4783306" title="Kristína Vaculík Turjanová">
Kristína Vaculík Turjanová



</doc>
<doc id="4783312" url="https://pl.wikipedia.org/wiki?curid=4783312" title="Robert Stigwood">
Robert Stigwood

Robert Colin Stigwood (ur. 16 kwietnia 1934 w Adelaide; zm. 4 stycznia 2016 w Londynie) – był australijskim producentem filmowym i muzycznym oraz impresariem. Działał na rynku brytyjskim. W 1973 roku założył wydawnictwo muzyczne RSO Records, które wydawało albumy między innymi: Cream, Bee Gees i Erica Claptona. Znany z produkcji teatralnych: "Hair" i "Jesus Christ Superstar" oraz filmowych: "Gorączka sobotniej nocy" i "Grease".
Życiorys i kariera zawodowa.
Australia.
Robert Stigwood urodził się 16 kwietnia 1934 roku w Adelaide (w Południowej Australii) jako syn Roberta, inżyniera elektrycznego i Gwendolyn (z domu Burrows). Kształcił się w rodzinnym mieście, w Sacred Heart College. Pracował jako autor tekstów reklamowych w agencji reklamowej, po czym w wieku 21 lat wyjechał do Wielkiej Brytanii.
Wielka Brytania.
Lata 60..
Po przyjeździe Stigwood dostał pracę w instytucji dla chłopców we Wschodniej Anglii. Niezadowolony z niej postanowił otworzyć agencję teatralną, która w 1960 roku podpisała kontrakt z młodym aktorem, Johnem Leytonem. W jego promocji pomógł mu nowo pozyskany współpracownik, producent muzyczny Joe Meek. Leyton został obsadzony jako piosenkarz w serialu telewizyjnym "Harpers West One", a piosenka, którą zaśpiewał w serialu, „Johnny Remember Me”, wyprodukowana przez Meeka, osiągnęła w sierpniu 1961 roku szczyty list przebojów w Wielkiej Brytanii. Dzięki temu sukcesowi Stigwood i Meek stali się znani jako pierwsi niezależni producenci płytowi na rynku brytyjskim, a Stigwood został osobistym menedżerem Leytona. Później, gdy Leyton wybrał karierę aktorską, Stigwood kontynuował współpracę z innymi piosenkarzami jako ich agent i promotor.
W 1966 roku Stigwood został agentem reklamowym zespołu The Who, który nagrał singiel „Substitute” w jego wytwórni Reaction Records. Wykorzystując swoje doświadczenie tuż potem wypromował nowy zespół rockowy, Cream, w skład którego weszli: Jack Bruce, Ginger Baker oraz Eric Clapton.
W 1967 roku Stigwood został współpracownikiem menadżera The Beatles, Briana Epsteina w jego firmie North End Music Stores (NEMS). Dostał od niego demo zespołu Bee Gees, z którym następnie podpisał pięcioletni kontrakt nagraniowy. Zespół wkrótce nagrał przebojowe single: „New York Mining Disaster 1941” i „To Love Somebody”. Po śmierci Epsteina w 1967 roku Stigwood założył własną firmę – Robert Stigwood Organisation (RSO), która rozszerzyła swoją działalność na teatr muzyczny, a w późniejszym okresie również na produkcję filmową.
Gdy w 1968 roku zespół Cream rozpadł się, Stigwoodowi udało się przekonać Claptona do utworzenia supergrupy Blind Faith, a później pokierować jego solową karierą. W tym samym roku zajął się również do produkcją teatralną sprowadzając z Broadwayu do Londynu rockowy musical "Hair".
Lata 70..
Na początku lat 70., gdy sława Bee Gees przygasła, a Clapton zaczął nadużywać narkotyków. Stigwood zajął się pracą filmową, produkując w 1973 roku filmową wersję musicalu Andrew Lloyda Webbera i Tima Rice’a "Jesus Christ Superstar". W tym samym roku założył też wydawnictwo muzyczne RSO Records (skrót od Robert Stigwood Organisation), do którego pozyskał Claptona i Bee Gees. Udało mu się ożywić kariery obu artystów. Clapton porzucił narkotyki i nagrał album "461 Ocean Boulevard", który w 1974 roku wraz z singlem „I Shot the Sheriff” znalazł się na szczycie list przebojów. Bee Gees, który stał się z kolei zespołem artystów w stylu disco, śpiewających falsetem, wylansował w 1975 roku hit „Jive Talkin'”. W tym samym roku Stigwood wyprodukował filmową wersję rock-opery "Tommy" zespołu The Who, obsadzonej głównie przez gwiazdy rocka, w szczególności Claptona, Eltona Johna i Tinę Turner; Rock-opera odniosła sukces komercyjny, a album ze ścieżką dźwiękową z niej znalazł się na szczycie list przebojów.
Jesienią 1977 roku Stigwood wyprodukował film "Gorączka sobotniej nocy", w którym gwiazdą był aktor telewizyjny John Travolta. Przekonał Bee Gees do napisania kilku piosenek, a resztę dwupłytowej ścieżki dźwiękowej wypełnił materiałem disco. Trzy piosenki Bee Gees z tego albumu zdobyły pierwsze miejsca na listach przebojów. Album sprzedano w Stanach Zjednoczonych w ponad 10 milionach egzemplarzy, a na świecie – w około 25 milionach. Był to najbardziej udany projekt w karierze Stigwooda.
Latem 1978 roku Stigwood pojawił się na Broadwayu wraz z filmową wersją musicalu "Grease", z Travoltą i australijską piosenkarką Olivią Newton-John w rolach głównych. Był to jego kolejny sukces komercyjny. Album ze ścieżką dźwiękową został sprzedany w liczbie 25 milionów egzemplarzy, zdobył kilkakrotnie status Platynowej Płyty, a kilka piosenek z niego zyskało status przeboju, w tym tytułowa, napisana dla filmu przez Barry’ego Gibba, a zaśpiewaną przez Frankiego Valli. Stigwood poszedł za ciosem, realizując w ciągu kilku miesięcy film inspirowany albumem The Beatles "Sgt. Pepper’s Lonely Hearts Club Band", w którym wystąpili Peter Frampton i Bee Gees. Również w 1978 roku RSO Records zanotowało bezprecedensowe dziewięć kolejnych singli nr 1 na amerykańskich listach przebojów, zajmujących pierwsze miejsce przez 31 tygodni. Stigwood prowadził luksusowe życie mając do dyspozycji prywatne samoloty, jachty, zamek na Bermudach i penthaus w Central Park West w Nowym Jorku. W tym samym roku przeniósł się na Bermudy (mające status raju podatkowego, gdzie mieszkał przez kolejne 14 lat.
Lata 80..
Rok 1980 Stigwood rozpoczął od sporu z zespołem Bee Gees, którego członkowie pozwali go o 200 milionów dolarów, utrzymując, że wyłudził je z tantiem. W rewanżu Stigwood oskarżył zespół o zniesławienie i naruszenie umowy; ostatecznie obie strony zawarły ugodę pozasądową i publicznie pogodziły się.
Kolejne filmy Stigwooda były niepowodzeniem komercyjnym: "Times Square" (1980), "Grease 2" (1982) i "Pozostać żywym" (1983) (kontynuacja Gorączki sobotniej nocy). W połowie lat 80. wytwórnia RSO Records została zamknięta, a jej katalog wyprzedany. Stigwood skupił się na programach telewizyjnych, znacznie mniej widocznych, niż jego produkcje z lat 70..
Lata 90..
W drugiej połowie lat 90. powrócił do produkcji filmowej. W 1996 roku wyprodukował długo oczekiwaną filmową wersję musicalu spółki Andrew Lloyd Webber i Tim Rice, "Evita", a w 1999 roku współpracował w wystawieniu scenicznej wersji Gorączki sobotniej nocy.
XXI w..
W latach 1992–2004 Stigwood mieszkał w posiadłości Barton Manor Estate na wyspie Wight. Sprzedał ją w 2004 roku po tym, jak został niemal inwalidą wskutek operacji załamanego biodra. Przeniósł się do mniejszej miejscowości na południu Francji. Rzadko pojawiał się publicznie. Pokazał się w 2006 roku podczas ceremonii rozdania nagród Ivor Novello, w trakcie której Barry Gibb określił go jako „człowieka, który wywrócił całą naszą branżę do góry nogami”.
Stigwood nigdy się nie ożenił. Zmarł 4 stycznia 2016 roku. Andrew Lloyd Webber oddał mu hołd na Twitterze, nazywając go „wielkim showmanem, który tak wiele mnie nauczył” .
Fundusz stypendialny.
W 2014 roku Stigwood założył fundusz stypendialny Robert Stigwood Fellowship, który zapewniał wsparcie finansowe i mentoring dobrze zapowiadającym się zespołom z południowej Australii oraz wschodzącym specjalistom z branży muzycznej. Ze wsparcia skorzystali tacy artyści jak: Tkay Maidza, West Thebarton, Electric Fields i Timberwolf.

</doc>
<doc id="4783313" url="https://pl.wikipedia.org/wiki?curid=4783313" title="Ruch Wyzwolenia Konga">
Ruch Wyzwolenia Konga

Ruch Wyzwolenia Konga (francuski: "Mouvement de libération du Congo", lub MLC) – partia polityczna Demokratycznej Republiki Konga. Został utworzony w 1998 roku przez Jean-Pierre Bemba Gombo, który jest jego obecnym przewodniczącym.
Swoją działalność rozpoczął jako grupa rebeliantów, która walczyła z rządem podczas drugiej wojny w Kongu. Uczestniczył w tworzeniu rządu przejściowego, a obecnie jest jedną z głównych partii opozycyjnych.
Grupa rebeliantów.
Druga wojna domowa w Kongo.
MLC powstał na przełomie września i października 1998 roku, podczas drugiej wojny domowej w Kongu. Został założony przez kongijskiego biznesmena Jean-Pierre Bemba Gombo. Zyskał poparcie rządów Ugandy i Burundi. Podczas wojny stał w opozycji do rządu Laurent-Désiré Kabila, prezydenta Demokratycznej Republiki Konga. MLC kontrolował zbrojnie północną część kraju – region Equateur, mając siedzibę w mieście Lisali. W trakcie wojny, MLC był najlepiej zorganizowaną militarnie siłą biorącą udział w konflikcie.
"Effacer le tableau".
Między listopadem 2002 a styczniem 2003 roku, MLC wraz z "Ruchem na rzecz Demokracji Kongijskiej" przeprowadzili akcję "Effacer le tableu" (nazwa operacyjna misji), która polegała na systematycznej eksterminacji pigmejów Bambuti.
Głównym celem misji było zbrojne zajęcie prowincji Kiwu Północne w DRK oraz usunięcie Pigmejów ze wschodniego regionu Konga, którego liczba mieszkańców wynosiła wówczas 90 000. Rebelianci uważali ich za „podludzi” oraz wierzyli, że ciało Bambuti posiada „magiczne moce”. Pojawiły się również doniesienia o powszechnym kanibalizmie.
Szacuje się, że z powodu akcji zginęło od 60 000 do 70 000 Pigmejów.
Walki w Republice Środkowoafrykańskiej.
Pomiędzy 25 października 2002 roku, a 15 marca 2003 roku, MLC pod dowództwem Bemby uczestniczył w tłumieniu próby zamachu stanu w Republice Środkowoafrykańskiej organizowanej przez generała François Bozizé przeciwko rządowi prezydenta Ange-Félixa Patassé. MLC interweniował na polecenie rządu Patassé. W trakcie walk, rebelianci popełnili liczne akty morderstwa, gwałtu i tortur. 
Rząd Tymczasowy.
Porozumienie z Sun City.
Po zakończonej fiaskiem próbie porozumienia z 1999 roku (tzw. Porozumienia z Lusaki, które miało gwarantować zawieszenie broni przez wszystkie strony konfliktu), 19 kwietnia 2002 roku doszło do kolejnej próby porozumienia, "Porozumienia z Sun City", podpisanego pomiędzy rządem DRK, a MLC i pozostałymi partiami opozycyjnymi. Porozumienie zakładało m.in.: utworzenie rządu jedności narodowej i przeprowadzenie demokratycznych wyborów.
"Global and Inclusive Agreement".
17 grudnia 2002 roku w Pretorii pomiędzy rządem, a wszystkimi partiami, ruchami opozycyjnymi i przedstawicielami społeczeństwa zostało podpisane „G"lobalne i Całościowe Porozumienie o Okresie Przejściowym w Demokratycznej Republice Konga"” (ang. "Global and Inclusive Agreement)""." Na jego mocy, na okres 2 lat, utworzono rząd tymczasowy.
Tymczasowy Rząd Demokratycznej Republiki Konga.
Tymczasowy Rząd Demokratycznej Republiki Konga został utworzony dnia 18 lipca 2003 roku, Joseph Kabila pozostał na stanowisku prezydenta, ale w ramach porozumienia MLC stał się oficjalną partią wchodzącą w skład rządu, a Bemba otrzymał stanowisko wiceprezydenta. Rząd tymczasowy trwał aż do wyborów w lipcu 2006 roku.
Partia polityczna.
MLC został zarejestrowany jako partia polityczna 5 kwietnia 2003, wchodząc w skład Rządu Tymczasowego.
Wybory powszechne w 2006 roku.
W lipcu 2006 roku odbyły się wybory generalne. Jean-Pierre Bemba Gombo wystartował jako jeden z kandydatów na urząd prezydenta DRK z ramienia MLC, a partia uczestniczyła w wyborach do Zgromadzenia Narodowego.
Bemba, jako kandydat MLC w wyborach prezydenckich, zajął drugie miejsce (zdobywając 41,95% głosów w drugiej turze). Partia uzyskała 64 z 500 miejsc w parlamencie – drugi co do wielkości numer wśród partii politycznych.
W listopadzie tego samego roku, Bemba poinformował, że nie zgadza się z zaprezentowanymi wynikami wyborów, a sprawę skieruje do sądu. Zwolennicy Bemby utrzymywali, że ich kandydat wygrał wybory z 52% poparciem. 27 listopada Sąd Najwyższy odrzucił sprawę Bemby, uznając ją za „bezzasadną”, a także potwierdził, że Kabila wygrał wybory, stwierdzając, że: „Pan Kabila Kabange, Joseph, jest prezydentem Demokratycznej Republiki Konga, wybranym absolutną większością głosów”.
Wybory do Senatu w 2007 roku.
Wybory do Senatu odbyły się 19 stycznia 2007 roku. Partia Bemby zdobyła 19 ze 108 mandatów, plasując się tym samym na drugim miejscu w wyborach.
Bemba, który zajął drugie miejsce w wyborach prezydenckich w 2006 r., zdobył mandat Senatu ze stolicy kraju, Kinszasy.
Protesty i bojkotowanie.
Dnia 8 kwietnia MLC wydał oświadczenie, w którym stwierdzono, że od jakiegoś czasu, jego siedziba była okupowana przez siły rządowe, a jej członkowie są prześladowani (arbitralne aresztowania i zastraszanie). 13 kwietnia partia zawiesiła swój udział w Zgromadzeniu Narodowym (ale nie w Senacie) określając swoją decyzję jako „klimat trwałej niepewności”.
Po zamordowaniu Daniela Botethiego, członka MLC, który pełnił funkcję wiceprzewodniczącego zgromadzenia prowincji Kinszasa, MLC ogłosił, że zawiesza swój udział w Zgromadzeniu Narodowym, Senacie i w zgromadzenie prowincjalnym Kinszasy.
Wybory powszechne w 2011 roku.
W wyborach powszechnych, które odbyły się 27/28 listopada 2011 roku MLC zdobył 21 mandatów w izbie niższej, zajmując piąte miejsce co do ilości mandatów w Zgromadzeniu Narodowym. Partia nie wystawiła swojego kandydata na prezydenta.
Wybory powszechne w 2018 roku.
W wyborach prezydenckich w 2018 roku MLC ponownie nie wystawił żadnego kandydata, gdyż 25 sierpnia Bemba został wykluczony z kandydowania przez Niezależną Narodową Komisję Wyborczą (CENI), pod pretekstem trwającego wówczas procesu Międzynarodowego Trybunału Karnego w sprawie zarzutów manipulacji świadkami.
MLC po dyskwalifikacji Bemby, poparł Martina Fayulu, który uplasował się na drugim miejscu, zdobywając 34,83% głosów.
Po dyskwalifikacji Bemby, 12 listopada partia dołączyła do Sojuszu Lamuka. MLC, wraz z resztą sojuszu, uzyskał 111 miejsc w Zgromadzeniu Narodowym, czyniąc blok drugim co do wielkości pod względem mandatów.
Wybory do Senatu w 2019 roku.
W wyborach do Senatu, które odbyły się 14 marca 2019 roku Sojusz Lamuka uzyskał 6 miejsc.
Problemy prawne Bemby.
W 2008 roku, Jean Pierre-Bemba został aresztowany i następnie oskarżony przez Międzynarodowy Trybunał Karny (ICC) za trzy przypadki zbrodni przeciwko ludzkości i pięć przypadków zbrodni wojennych, popełnionych podczas walk w Republice Środkowoafrykańskiej w latach 2002–2003. 8 czerwca 2018 został w pełni uniewinniony przez sąd apelacyjny MTK (ICC).

</doc>
<doc id="4783314" url="https://pl.wikipedia.org/wiki?curid=4783314" title="Kościół św. Anny w Warszawie (Wilanów)">
Kościół św. Anny w Warszawie (Wilanów)



</doc>
<doc id="4783316" url="https://pl.wikipedia.org/wiki?curid=4783316" title="Cerkiew Narodzenia Najświętszej Maryi Panny w Gródku">
Cerkiew Narodzenia Najświętszej Maryi Panny w Gródku



</doc>
<doc id="4783321" url="https://pl.wikipedia.org/wiki?curid=4783321" title="Tramwaje na Łotwie">
Tramwaje na Łotwie

Tramwaje na Łotwie – systemy komunikacji tramwajowej działające na terenie Łotwy.
Według stanu z kwietnia 2020 roku na Łotwie istnieją 3 systemy tramwajowe – dwa są systemami szerokotorowymi (1524 mm), jeden jest wąskotorowy (1000 mm).
Charakterystyka.
Najmłodsza sieć tramwajowa znajduje się w Dyneburgu, natomiast najstarsza w Rydze. Największa sieć położona jest w Rydze, z kolei najmniejsza w Lipawie. W 1935 r. zlikwidowano system tramwajowy w Jurmale.

</doc>
<doc id="4783323" url="https://pl.wikipedia.org/wiki?curid=4783323" title="Język ilokano">
Język ilokano



</doc>
<doc id="4783328" url="https://pl.wikipedia.org/wiki?curid=4783328" title="MUN">
MUN



</doc>
<doc id="4783336" url="https://pl.wikipedia.org/wiki?curid=4783336" title="Adelolophus">
Adelolophus

Adelolophus – rodzaj wymarłego dinozaura ptasiomiedniczego, ornitopoda z rodziny kaczodziobych.
Nowy rodzaj zauropsyda opisany został na podstawie holotypu - pojedynczej, niekompletnej kości szczękowej znalezionej na południu stanu Utah. Skały, w których znaleziono skamieniałości tego dinozaura, należą do formacji Wahweap i powstały w środkowym kampanie, w bagnistym środowisku. Wszystkie autapomorfie stwierdzone w przypadku holotypu tego rodzaju dotyczą kości szczękowej, zwłaszcza jej dużej przyśrodkowej ściany kostnej wraz z uniesionym wyrostkiem podniebiennym. Budowa kości, zwłaszcza kręgów ogonowych, pozwoliła badaczom na zaliczenie nowego rodzaju do rodziny Hadrosauridae i podrodziny Lambeosaurinae. Jednakże większość szkieletu, w tym większość czaszki tego zwierzęcia, pozostaje nieznana. W szczególności nie wiadomo, jak wyglądał grzebień na głowie tego zwierzęcia. Do tej zagadki odwołuje się nazwa rodzajowa. "Adelo" oznacza bowiem po grecku "nieznany", natomiast "lophus" to zlatynizowana forma greckiego "lophos," słowa oznaczającego grzebień. Tak więc nazwa rodzajowa "Adelolophus" oznacza "nieznany grzebień". W rodzaju umieszczono pojedynczy gatunek (takson monotypowy) – "A." "hutchisoni", nazwany na cześć dr. Howarda Hutchisona, odkrywcy okazu typowego i, jak go określili autorzy opisu rodzaju, wieloletniego rzecznika paleontologii kręgowców południowego Utah. Na podstawie innych badań wiek skamieniałości ustalono na około 78 milionów lat. Czyniłoby to "Adelolophus" najstarszym pewnym lambeozaurynem Ameryki Północnej.

</doc>
<doc id="4783349" url="https://pl.wikipedia.org/wiki?curid=4783349" title="Ekonomia Międzynarodowa">
Ekonomia Międzynarodowa

Ekonomia Międzynarodowa – czasopismo naukowe Wydziału Ekonomiczno-Socjologicznego Uniwersytetu Łódzkiego, wydawane przez Wydawnictwo Uniwersytetu Łódzkiego.
O czasopiśmie.
"Ekonomia Międzynarodowa" jest czasopismem naukowym skoncentrowanym na tematyce ponadnarodowych zjawisk gospodarczych, zarówno w sferze finansowej, jak i realnej, w skali makro i mikro, w ujęciu historycznym i współczesnym. Publikuje artykuły dotyczące procesów w obrębie gospodarki światowej, a także elementów gospodarek narodowych czy regionalnych, mających swoje międzynarodowe aspekty lub nadających się do porównania w skali międzynarodowej.
Czasopismo powstało w 2010 roku z inicjatywy Studenckiego Koła Naukowego Międzynarodowych Stosunków Gospodarczych TIAL. Od 2013 roku jest oficjalnym, pełnoprawnym czasopismem Uniwersytetu Łódzkiego, wydawanym i współfinansowanym przez Wydział Ekonomiczno-Socjologiczny. Od 2018 roku wydawana jest wyłącznie elektroniczna wersja czasopisma. Pierwszym redaktorem czasopisma był dr Piotr Gabrielczak.
Wszystkie numery są recenzowane zgodnie z modelem double-blind review. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4783357" url="https://pl.wikipedia.org/wiki?curid=4783357" title="Spowiedź (rozprawa)">
Spowiedź (rozprawa)



</doc>
<doc id="4783358" url="https://pl.wikipedia.org/wiki?curid=4783358" title="Studio Ponoc">
Studio Ponoc

 – japońskie studio animacji z siedzibą w Musashino, w Japonii. Firma została założona w kwietniu 2015 roku przez byłego głównego producenta Studia Ghibli – Yoshiakiego Nishimurę. Jej pierwszy film fabularny, "Mary i kwiat czarownicy", został wydany 8 lipca 2017 roku, a jego główna bohaterka – Mary Smith – została maskotką firmy w ich logo.
Historia.
Yoshiaki Nishimura założył Studio Ponoc 15 kwietnia 2015 roku uzyskał wsparcie kilku animatorów pracujących wcześniej dla Studia Ghibli, w tym reżysera Hiromasy Yonebayashiego. Nazwa studia pochodzi od serbsko-chorwackiego słowa „ponoć” oznaczającego „północ”, które miało znaczyć „początek nowego dnia”.
W 2015 roku studio pracowało nad reklamą dla JR West podczas ich letniej kampanii. Pierwszy film pełnometrażowy studia, "Mary i kwiat czarownicy", w 2017 roku zajął szóste miejsce na liście najbardziej dochodowych filmów w Japonii. Film powstał w oparciu o książkę "The Little Broomstick" autorstwa Mary Stewart. Kilku byłych pracowników Studia Ghibli dołączyło do Studia Ponoc, aby pracować nad tym filmem.
Ponoc wyprodukowało także krótką animację na Igrzyska Olimpijskie w Tokio zainspirowany wartościami olimpijskimi, która miała być wyświetlana w dniach od 24 lipca do 9 sierpnia 2020 roku.

</doc>
<doc id="4783360" url="https://pl.wikipedia.org/wiki?curid=4783360" title="Czerwony Bór (leśniczówka)">
Czerwony Bór (leśniczówka)

Czerwony Bór – dawna leśniczówka, obecnie uroczysko w Polsce położone w województwie podlaskim, w powiecie zambrowskim, w gminie Zambrów.
Historia.
W latach 1921 – 1939 leśniczówka leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 9 osób w 1 budynku mieszkalnym. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4783367" url="https://pl.wikipedia.org/wiki?curid=4783367" title="Spowiedź (rozprawa Adrienne von Speyr)">
Spowiedź (rozprawa Adrienne von Speyr)

Spowiedź (niem. "Die Beichte") – rozprawa autorstwa Adrienne von Speyr wydana po raz pierwszy w 1960 przez szwajcarskie wydawnictwo Johannes Verlag. Należy do najważniejszych dzieł autorki.
Sakrament pokuty, w tym potrzeba indywidualnej spowiedzi, był jednym z głównych powodów wstąpienia autorki do kościoła rzymskokatolickiego. Rozprawa łączy w sobie refleksję teologiczną z praktycznymi wskazówkami dotyczącymi penitenta i spowiednika, warunków spowiedzi, przygotowania się do tego sakramentu oraz samego procesu spowiadania. Autorka postrzega w tej pracy sakrament pokuty jako najpełniej odzwierciedlający istotę Kościoła katolickiego, który jest w nim pośrednikiem zbawienia. 
Ujęcie przez autorkę sakramentu pojednania odbiega od innych stereotypowych opracowań na ten temat. W rozprawie pojawiają się sformułowania z pogranicza zastrzeżeń natury dogmatycznej, jednak wypływają one z mistycznego ujęcia tego tematu, charakterystycznego dla autorki. Von Speyr podkreśla też wątki trynitarne spowiedzi, w tym głównie chrystologiczne (wyłania się z nich kościelny wymiar sakramentu). Krzyż stanowi dla niej model spowiedzi, a co z tego wynika sakrament ten należy traktować jako naśladowanie Chrystusa w ścisłym tego słowa znaczeniu. Akt spowiedzi nie jest według von Speyr czymś odrębnym, oderwanym od życia, ale odnosi się do całości życia ludzkiego i wszelkich jego relacji z Bogiem.

</doc>
<doc id="4783371" url="https://pl.wikipedia.org/wiki?curid=4783371" title="Romanówek (województwo lubelskie)">
Romanówek (województwo lubelskie)



</doc>
<doc id="4783373" url="https://pl.wikipedia.org/wiki?curid=4783373" title="Gospodarka w Praktyce i Teorii">
Gospodarka w Praktyce i Teorii

Gospodarka w Praktyce i Teorii – czasopismo naukowe Wydziału Ekonomiczno-Socjologicznego Uniwersytetu Łódzkiego, wydawane przez Wydawnictwo Uniwersytetu Łódzkiego.
O czasopiśmie.
Czasopismo "Gospodarka w Praktyce i Teorii" ukazywało się od 1997 r. Zostało stworzone w Instytucie Ekonomii Uniwersytetu Łódzkiego z myślą o popularyzacji osiągnięć naukowych z dziedziny ekonomii, a w szczególności w celu demonstrowania związków teorii z praktyką gospodarczą.
Wszystkie numery są recenzowane zgodnie z modelem double-blind review. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4783377" url="https://pl.wikipedia.org/wiki?curid=4783377" title="Linia kolejowa nr 579">
Linia kolejowa nr 579

Linia kolejowa nr 579 – zelektryfikowana, jednotorowa linia kolejowa łącząca stację techniczną Stawy ze stacją Dęblin (rejon DB).

</doc>
<doc id="4783379" url="https://pl.wikipedia.org/wiki?curid=4783379" title="Juliane Wurm">
Juliane Wurm

Juliane Wurm (ur. 15 grudnia 1990 w Halle) – niemiecka wspinaczka sportowa. Specjalizowała się w boulderingu oraz w prowadzeniu. Mistrzyni świata we wspinaczce sportowej w konkurencji boulderingu z Monachium z 2014 roku. W 2015 została mistrzynią Europy w konkurencji boulderingu.
Kariera sportowa.
W 2011 we włoskim Arco zdobyła brązowy medal mistrzostw świata. W Monachium w 2014 została mistrzynią świata we wspinaczce sportowej w konkurencji boulderingu. 
W 2010 na mistrzostwach Europy w austriackim Innsbrucku wywalczyła srebrny medal we wspinaczce sportowej w konkurencji boulderingu. W 2015 na mistrzostwach Europy, które również odbyły się w Innsbrucku została mistrzynią Europy w konkurencji boulderingu.
Wielokrotna uczestniczka, prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4783391" url="https://pl.wikipedia.org/wiki?curid=4783391" title="Vindry-sur-Turdine">
Vindry-sur-Turdine

Vindry-sur-Turdine – gmina we Francji, w regionie Owernia-Rodan-Alpy, w departamencie Rodan. W 2016 roku populacja ludności wynosiła 5205 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Dareizé, Les Olmes, Pontcharra-sur-Turdine oraz Saint-Loup. Siedzibą gminy została miejscowość Pontcharra-sur-Turdine. 

</doc>
<doc id="4783403" url="https://pl.wikipedia.org/wiki?curid=4783403" title="Konstal 105Nf">
Konstal 105Nf

Konstal 105Nf – typ czteroosiowego tramwaju, wytwarzanego w latach 1994–1996 w zakładach Konstal w Chorzowie dla warszawskiej sieci tramwajowej. Wyprodukowano 44 wagony tego typu.
Konstrukcja.
Konstal 105Nf to jednokierunkowy, czteroosiowy, silnikowy wagon tramwajowy. Konstrukcyjnie wywodzi się od tramwajów 105Nb/e także powstałych dla Warszawy. Podłoga tramwaju znajduje się na wysokości 910 mm nad główką szyny. Po prawej stronie nadwozia zamontowano czworo dwuskrzydłowych drzwi. W przedziale pasażerskim umieszczono tapicerowane siedzenia w układzie 1+1. Górna część okien jest uchylna. Kabinę motorniczego oddzielono od przestrzeni pasażerskiej szafą z wyposażeniem elektrycznym i drzwiami.
Tramwaje 105Nf wyposażone są w rozruch oporowy. Obydwa dwuosiowe wózki są napędowe, przy czym jedną oś napędza jeden silnik prądu stałego. Umieszczone na ścianach czołowych gniazda sterowania wielokrotnego pozwalają na łączenie wagonów w składy.
W porównaniu z tramwajami 105Nb/e wprowadzono następujące modyfikacje: zmieniono typ silników, zamontowano nowocześniejsze wózki z układem smarowania obręczy kół, wymieniono pulpit w kabinie motorniczego na nowocześniejszy, zmodyfikowano wygląd osłon na maszyny drzwiowe.
Dostawy.
W latach 1993–1994 wyprodukowano 44 tramwaje typu 105Nf.

</doc>
<doc id="4783409" url="https://pl.wikipedia.org/wiki?curid=4783409" title="Fougerolles-Saint-Valbert">
Fougerolles-Saint-Valbert

Fougerolles-Saint-Valbert – gmina we Francji, w regionie Burgundia-Franche-Comté, w departamencie Górna Saona. W 2016 roku populacja ludności wynosiła 4004 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Fougerolles oraz Saint-Valbert. Siedzibą gminy została miejscowość Fougerolles. 

</doc>
<doc id="4783415" url="https://pl.wikipedia.org/wiki?curid=4783415" title="Tarnówka (potok)">
Tarnówka (potok)

Tarnówka - potok płynący w północno-zachodniej części województwa małopolskiego, prawobrzeżny dopływ Białej Przemszy. 
Źródło i bieg.
Źródła potoku Tarnówka znajdują się na wysokości 370 m n.p.m. powyżej ostatnich zabudowań przysiółka Czarny Las w miejscowości Domaniewice, u wylotu Doliny Wodącej. Przepływa przez miejscowości: Domaniewice, Załęże, Bydlin, Cieślin i Golczowice. Na całej swojej długości potok płynie przez Park Krajobrazowy Orlich Gniazd. Tarnówka charakteryzuje się wartkim nurtem i czystą wodą. W górnym i środkowym biegu dno kamieniste, w biegu dolnym piaszczyste. Zasilany wodami przez liczne źródełka i wywierzyska szczególnie w okolicy miejscowości Cieślin. Potok ma jeden dopływ prawobrzeżny - potok Stoki, mający swoje źródła w przysiółku Stoki.
Nazewnictwo.
Na różnych mapach oraz w literaturze można się spotkać z innymi nazwami tego cieku: Sączenica, Dzdzenica, Struga z pod Domaniewic. Nazwa Tarnówka jest wymieniona w "Wykazie nazw wód płynących w Polsce" zweryfikowanych i ustalonych przez Komisję Nazw Miejscowości i Obiektów Fizjograficznych, działającą od 1997 r. przy Ministrze Spraw Wewnętrznych i Administracji.

</doc>
<doc id="4783417" url="https://pl.wikipedia.org/wiki?curid=4783417" title="Den 2. RTL">
Den 2. RTL



</doc>
<doc id="4783434" url="https://pl.wikipedia.org/wiki?curid=4783434" title="Brzeski Instytut Pedagogiczny im. A. S. Puszkina">
Brzeski Instytut Pedagogiczny im. A. S. Puszkina



</doc>
<doc id="4783438" url="https://pl.wikipedia.org/wiki?curid=4783438" title="Helgrindur">
Helgrindur

Helgrindur także Lysuhóll lub Lysukard – jeden z najmniejszych systemów wulkanicznych na Islandii, leży na półwyspie Snæfellsnes na zachodzie wyspy. Data ostatniej erupcji nie jest znana. 
Opis.
Helgrindur leży na półwyspie Snæfellsnes w zachodniej Islandii. Jest to jeden z najmniejszych systemów wulkanicznych na wyspie. System składa się z centralnego wulkanu, który uległ erozji i licznych szczelin. Wulkan wznosi się na wysokość 986 m n.p.m. Szczeliny układają się na linii północny zachód – południowy wschód na długości 30 km. 
Data ostatniej erupcji nie jest znana. W wyniku wybuchów w okresie holocenu powstały dwa niewielkie wypływy lawy bazaltowej.

</doc>
<doc id="4783440" url="https://pl.wikipedia.org/wiki?curid=4783440" title="Seveux-Motey">
Seveux-Motey

Seveux-Motey – gmina we Francji, w regionie Burgundia-Franche-Comté, w departamencie Górna Saona. W 2016 roku populacja ludności wynosiła 488 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Motey-sur-Saône oraz Seveux. Siedzibą gminy została miejscowość Seveux. 

</doc>
<doc id="4783442" url="https://pl.wikipedia.org/wiki?curid=4783442" title="Obóz pracy przy ul. Lipowej w Lublinie">
Obóz pracy przy ul. Lipowej w Lublinie

Obóz pracy przy ulicy Lipowej w Lublinie – niemiecki nazistowski obóz pracy funkcjonujący od grudnia 1939 roku do lipca 1944 roku przy ul. Lipowej 7 w Lublinie.
Był to pierwszy obóz pracy dla Żydów, a zarazem najdłużej istniejący obóz pracy w okupowanej Polsce. Początkowo zarządzał nim Volksdeutscher Selbstschutz, później przeszedł pod kontrolę SS. Tym co wyróżniało go na tle innych niemieckich obozów był fakt, że na przełomie 1940/1941 roku osadzono w nim ponad 2 tys. jeńców wojennych – żołnierzy Wojska Polskiego pochodzenia żydowskiego. Więźniowie Lipowej byli zatrudnieni przede wszystkim w warsztatach należącej do SS spółki Deutsche Ausrüstungswerke (DAW). Pracowali także na rzecz innych niemieckich instytucji w Lublinie. Byli narażeni na głód, choroby i bestialstwo strażników, aczkolwiek panujące na Lipowej warunki były mimo wszystko nieco lepsze niż w innych niemieckich obozach w Lublinie.
3 listopada 1943 roku żydowscy więźniowie zostali wymordowani w ramach Aktion Erntefest. Na przełomie 1943/1944 roku obóz przekształcono w filię obozu koncentracyjnego KL Lublin na Majdanku. Niedługo później osadzono w nim 660 więźniów wielu narodowości, których sprowadzono z różnych obozów koncentracyjnych. W tym kształcie obóz przy ul. Lipowej funkcjonował do czasu zajęcia miasta przez Armię Czerwoną.
Lokalizacja i topografia.
Pod budowę obozu władze niemieckie przejęły parcelę przy ul. Lipowej 7 o powierzchni 867 m², a także plac przy ul. Lipowej 9 o powierzchni około 3,2 hektara. Ten ostatni należał do spółki „Place Lubelskie”; przed wojną służył jako miejsce wystaw, pokazów, zawodów sportowych, rozrywek i rekreacji. Z kolei parcela przy ul. Lipowej 7 należała uprzednio do Zygmunta Szpreja.
Obóz miał kształt nieregularnego czworoboku. Jego granice wyznaczały: od wschodu – ul. Lipowa, od północy – ul. Marii Curie-Skłodowskiej, od zachodu – ul. Uniwersytecka, od południa – mury cmentarza miejskiego. Był otoczony drewnianym płotem i drutem kolczastym.
Początkowo – poza drewnianą szopą, w której przed wojną znajdowały się boksy dla koni – na terenie obozu nie było żadnych stałych zabudowań. Dopiero na przełomie 1939/1940 roku żydowscy więźniowie wznieśli tam pierwsze prymitywne baraki, w których urządzono warsztaty i kwatery mieszkalne. W latach 1941–1943 obóz był sukcesywnie rozbudowywany, co miało związek z jego przejęciem przez Niemieckie Zakłady Zaopatrzenia (Deutsche Ausrüstungswerke – DAW).
W swoim ostatecznym kształcie obóz dzielił się na dwie części: produkcyjną i mieszkalną. Ta pierwsza znajdowała się bliżej ul. Lipowej i obejmowała 16 baraków, w większości zbudowanych z muru pruskiego. Znajdowały się w nich warsztaty: ślusarski, szewski, krawiecki, rymarski, samochodowy, elektryczny, a obok nich także wytwórnie papy i skrzynek, drukarnia, magazyny, stajnia. Część jednego z baraków przeznaczono także na kojec dla psów wartowniczych. W budynku na rogu ulic Lipowej i Curie-Skłodowskiej znajdowały się biura administracji obozowej oraz kwatery mieszkalne esesmanów.
Za warsztatami, bliżej ul. Uniwersyteckiej, znajdowała się część mieszkalna. Dla więźniów przeznaczono pięć baraków, w szóstym zorganizowano kuchnię, latrynę i łaźnię. Baraki mieszkalne miały wymiary: 3 metry wysokości, 12 metrów długości i 4,5 metra szerokości. Każdy mógł pomieścić 400 osób. W strefie mieszkalnej znajdowały się również skład drewna i niewielki ogród warzywny. Otaczało ją 5 lub 6 wieżyczek strażniczych. Od części produkcyjnej oddzielało ją ogrodzenie.
Personel.
Początkowo obóz przy ul. Lipowej podlegał lubelskiemu inspektoratowi Volksdeutscher Selbstschutz. Z formalnego punktu widzenia funkcję jego komendantów pełnili miejscowi dowódcy Selbstschutzu: SS-Standartenführer Walter Gunst (do stycznia 1940 roku) i SS-Oberführer Ludolf Jakob von Alvensleben. Na co dzień obaj zlecali jednak kierowanie obozem swoim podwładnym. W przypadku Gunsta byli to funkcjonariusze o nazwiskach Schega i Möhlmann. Z kolei Alvensleben w lutym 1940 roku zrzekł się kierowania obozem na rzecz SS-Sturmbannführera Hermanna Dolpa.
W lipcu 1940 roku Dolp objął stanowisko komendanta obozu pracy w Bełżcu. W obozie przy ul. Lipowej zastąpił go wtedy Franz Bartetzko. Już po kilku tygodniach, nie później jak w sierpniu, stanowisko komendanta objął jednak SS-Untersturmführer Horst Riedel ze sztabu dowódcy SS i policji na dystrykt lubelski Odilo Globocnika. Był on pierwszym zwierzchnikiem obozu wywodzącym się spoza struktur Selbstschutzu. Został także kierownikiem lubelskiej filii Niemieckich Zakładów Zaopatrzenia. Niekompetencja i konfliktowa postawa po pewnym czasie doprowadziły jednak do jego odwołania. W grudniu 1941 roku stanowisko komendanta obozu i kierownika lubelskiej filii DAW objął dotychczasowy zastępca Riedla, SS-Untersturmführer Wolfgang Mohwinkel. Dał on się poznać jako sprawny administrator. Jego bezwzględność i okrucieństwo sprawiły jednocześnie, że więźniowie nadali mu przydomek „Mordwinkel”. W styczniu 1944 roku został przeniesiony do Krakowa, a na stanowisku szefa lubelskiej filii DAW zastąpił go SS-Obersturmführer Fritz Gebauer.
Zakładem DAW ("Werk I") ulokowanym przy ul. Lipowej kierował SS-Oberscharführer Mildner. Jego nieformalnym zastępcą, sprawującym nadzór nad obozowymi warsztatami, był SS-Unterscharführer Rudolf Neumann.
W okresie, gdy obóz podlegał lubelskiemu inspektoratowi Selbstschutzu, wartownikami byli członkowie tej formacji. Później straż w obozie pełnili kolejno członkowie złożonego z kłusowników i kryminalistów SS-Sonderbataillon „Dirlewanger” oraz esesmani ze specjalnej jednostki weteranów SS-Sonderkommando Kluß. Od końca 1941 roku ochronę obozu zapewniali wartownicy z załogi obozu koncentracyjnego KL Lublin na Majdanku. Latem 1942 roku zastąpili ich strażnicy z formacji SS-Wachmannschaften, którzy pozostali na Lipowej do listopada następnego roku.
Nazewnictwo.
Początkowo obóz nosił nazwę "SS- und Selbstschutz Durchgangslager" (pol. „obóz przejściowy SS i Selbstschutzu”). Później przemianowano go na "Werkstätten des SS- und Polizeiführers" (pol. „warsztaty dowódcy SS i policji”). W niemieckich dokumentach niekiedy pojawiają się także nazwy "SS-Judenlager Lublin" lub "Judenlager Lipowa" (pol. „obóz SS dla Żydów w Lublinie”, „obóz dla Żydów Lipowa”).
Obóz pracy dla Żydów.
Początki funkcjonowania.
Na mocy rozporządzenia Hansa Franka z 26 października 1939 roku ludność żydowską w Generalnym Gubernatorstwie objęto przymusem pracy. Niedługo później niemieckie władze okupacyjne powiadomiły lubelskich Żydów, że 4 grudnia o godz. 8:00 rano przy ul. Peowiaków odbędzie się rejestracja robotników. Obowiązkiem stawienia się objęto wszystkich mężczyzn w wieku od 18 do 50 lat. Po zakończeniu rejestracji Niemcy zatrzymali kilka tysięcy Żydów do budowy baraków mieszkalnych przy ul. Lipowej. Obiekty te miały być pierwotnie przeznaczone dla żydowskich wysiedleńców z ziem polskich wcielonych do Rzeszy. Na skutek zabiegów lubelskiego Judenratu robotnicy zostali po kilku dniach zwolnieni. Niemcy zażądali jednak, aby w zamian Judenrat zapewnił dzienny kontyngent 300–400 robotników do budowy baraków. W rzeczywistości przewidziany kontyngent z czasem zaczął rosnąć – nawet do ponad 1200 osób. Jednocześnie radę żydowską obarczono obowiązkiem zapewnienia robotnikom niezbędnych narzędzi, materiałów budowlanych i wyżywienia.
Początkowo robotnicy nie byli przetrzymywani w obozie, lecz po zakończeniu pracy wracali do swoich domów. Dopiero po kilku miesiącach, prawdopodobnie w czerwcu 1940 roku, zostali na stałe skoszarowani w obozie, stając się "de facto" jego więźniami. Był to odwet Niemców za masowe uchylanie się ludności żydowskiej od obowiązku pracy, które z kolei było spowodowane panującymi na Lipowej warunkami – a zwłaszcza brutalnością strażników. Pierwsze niemieckie zarządzenia przewidywały, że Żydzi będą się stawiać do obozu na podstawie imiennych wezwań, na okres czterech tygodni. W lipcu limit więźniów pracujących na Lipowej ustalono na 500 osób dziennie. Ponadto 8 lipca komendant obozu zarządził, że codziennie zwalnianych będzie 10% więźniów, a w dodatku wszyscy osadzeni otrzymywać będą „urlop” na okres od soboty od godz. 17:00 do poniedziałku rano. Już dziewięć dni później SS-Brigadeführer Odilo Globocnik nakazał jednak osadzenie w obozie tysiąca Żydów. Osobom uchylającym się od pracy zagrożono najsurowszymi konsekwencjami, w tym karą śmierci i bliżej niesprecyzowanymi represjami wobec rodzin. Ludność żydowską ostrzeżono również, że brak stawiennictwa może poskutkować zesłaniem wszystkich lubelskich Żydów w wieku od 16 do 60 lat do obozu pracy w Bełżcu.
Jak wskazuje Wojciech Lenarczyk, prowadzone w obozie prace charakteryzowała początkowo improwizacja i niska wydajność. Było to spowodowane niekompetencją komendantów, a także wysoką rotacją więźniów i ich złym traktowaniem. Ponadto Niemcy nie mieli w tym czasie konkretnych planów wykorzystania żydowskich robotników przymusowych, stąd praca tych ostatnich służyła przede wszystkim zaspokajaniu bieżących potrzeb aparatu okupacyjnego.
Obok Żydów lubelskich do obozu przy ul. Lipowej trafiali także Żydzi z dystryktów radomskiego i warszawskiego. Ponadto byli w nim osadzani Polacy. Zazwyczaj byli to rolnicy, którzy nie dostarczyli wymaganych kontyngentów rolnych lub osoby obwinione o drobne wykroczenia przeciw porządkowi okupacyjnemu. Z zachowanych dokumentów wynika, że w lutym 1940 roku w obozie przy Lipowej przetrzymywano ponad 200 Polaków. Byli oni izolowani od więźniów pochodzenia żydowskiego, a po odbyciu kary zwalniano ich do domów.
W pierwszej połowie 1940 roku obóz przy ul. Lipowej był także wykorzystywany w charakterze obozu przejściowego. W lutym 1940 roku w jego barakach ulokowano około 1,2 tys. Żydów niemieckich, których wysiedlono ze Szczecina. Po krótkim pobycie w obozie zostali oni rozmieszczeni w podlubelskich miejscowościach.
Przybycie żydowskich jeńców wojennych.
Już w grudniu 1939 roku niemieckie władze wojskowe zaczęły zwalniać z obozów jenieckich żołnierzy Wojska Polskiego pochodzenia żydowskiego. Procedurą tą objęto tylko żołnierzy i podoficerów; oficerowie byli nadal przetrzymywani w oflagach. Zwolnieni jeńcy zazwyczaj wracali do rodzimych społeczności, a po rozpoczęciu „ostatecznego rozwiązania” podzielili ich los. Obóz przy ul. Lipowej przez pewien czas służył jako obóz przejściowy dla zwolnionych jeńców. Między lutym a majem 1940 roku przeszło przezeń 3224 żołnierzy. Ich pobyt w obozie trwał zwykle krótko. Jeńców pochodzących z Generalnego Gubernatorstwa w większości wypadków zwolniono. Tragiczny okazał się natomiast los kilkuset jeńców pochodzących z ziem wcielonych do Rzeszy. Lubelski Judenrat odmówił wzięcia na siebie kosztów ich utrzymania, stąd Niemcy pognali ich pieszo do obozu jenieckiego w Białej Podlaskiej. Był to prawdziwy „marsz śmierci”, w którego trakcie konwojenci zamordowali znaczną liczbę jeńców.
W październiku 1940 roku z obozów jenieckich ponownie zaczęto zwalniać polskich jeńców wojennych pochodzenia żydowskiego. Gotowość do przejęcia jeńców i zatrudnienia ich w charakterze przymusowej siły roboczej wyraziły władze dystryktu lubelskiego. Ponieważ lokalne urzędy pracy nie mogły lub nie potrafiły wykorzystać nowo otrzymanych robotników, znaczna ich część trafiła ostatecznie do obozu przy ul. Lipowej. Pierwsze transporty przybyły w grudniu 1940 roku. Z zachowanych dokumentów wynika, że 6 stycznia 1941 roku w obozie przebywało 518 jeńców. Niedługo później na Lipową przybyły jednak kolejne transporty. Według niemieckiej dokumentacji na początku lutego 1941 roku w obozie przebywało 2120 jeńców, aczkolwiek niektórzy autorzy podają także większe liczby. Większość jeńców pochodziła z ziem polskich znajdujących się pod okupacją sowiecką.
W późniejszym okresie do obozu kierowano jeszcze pojedynczych polskich jeńców lub ich niewielkie grupy. Niewykluczone, że w drugiej połowie 1941 roku, po niemieckim ataku na ZSRR, na Lipową skierowano także około 100 jeńców sowieckich pochodzenia żydowskiego.
Polskim jeńcom osadzonym w obozie przy ul. Lipowej pozwolono zachować mundury wojskowe. Nie zostali także oznaczeni opaskami z gwiazdą Dawida. Do lutego 1941 roku interesy jeńców wobec władz niemieckich reprezentował lubelski Judenrat. Jeńcy byli jednak niezadowoleni z tej reprezentacji, m.in. obwiniali radę za fatalne warunki panujące w obozie. Z tego powodu zorganizowali własny samorząd obozowy, co zostało zaakceptowane przez Niemców. Na czele samorządu stał „mąż zaufania”. Początkowo był nim Wolf Kraut, później funkcję tę pełnili kolejno Herman Brandel i Roman Fiszer.
Wraz z przybyciem jeńców władze niemieckie w znacznej mierze zrezygnowały z wykorzystywania więźniów cywilnych. Większość cywilów przetrzymywanych dotychczas w obozie została zwolniona. Aż do listopada 1943 roku jeńcy dominowali wśród więźniów obozu. W konsekwencji Lipowa zyskała nieformalny a zarazem unikalny status obozu jenieckiego podległego SS, będącego jednocześnie obozem pracy dla Żydów. Szymon Datner określał obóz przy ul. Lipowej jako „jedyny w swoim rodzaju w całej okupowanej Europie”.
Ze względu na rosnące zapotrzebowanie na siłę roboczą oraz fakt, że wśród jeńców nie zawsze można było znaleźć osoby z fachowymi umiejętnościami, nadal zdarzało się jednak, że do obozu kierowano więźniów cywilnych. Na Lipowej osadzono między innymi pewną liczbę żydowskich rzemieślników z Lublina. Gdy w 1942 roku Niemcy przystąpili do likwidacji getta lubelskiego, pozwolili ich rodzinom schronić się w obozie. Po pewnym czasie również one zostały jednak wysłane na śmierć. Z kolei wiosną 1942 roku na Lipowej osadzono grupę Żydów niemieckich. Wreszcie w 1943 roku z transportów, które przybyły z likwidowanych gett w Warszawie i Białymstoku, wyselekcjonowano po kilkuset Żydów, których następnie skierowano na Lipową oraz do obozu pracy na "Flugplatzu".
Przybycie jeńców wojennych zostało odnotowane przez Polskie Państwo Podziemne. W jego raportach zwracano m.in. uwagę na ich wysokie morale oraz fakt, że zachowali mundury żołnierskie. Gdy w listopadzie 1942 roku Niemcy ostatecznie zlikwidowali getto lubelskie, komenda główna Formacji Bojowo-Milicyjnych Polskich Socjalistów za pośrednictwem komendanta głównego Armii Krajowej zwróciła się do rządu RP na uchodźstwie z postulatem podjęcia działań na rzecz zagwarantowania bezpieczeństwa jeńcom. Domagano się między innymi, aby byli oni traktowani tak samo, jak inni polscy żołnierze przetrzymywani w niemieckich obozach jenieckich oraz aby zagrożono represjami wobec jeńców niemieckich w przypadku, gdyby jeńcom z Lipowej stała się krzywda.
Spory o kontrolę nad obozem.
Przybycie jeńców zbiegło się w czasie z utworzeniem w Lublinie filii należącego do SS przedsiębiorstwa Niemieckie Zakłady Zaopatrzenia (Deutsche Ausrüstungswerke, DAW). W grudniu 1940 roku lub w lutym 1941 roku DAW przejęło wszystkie znajdujące się na Lipowej warsztaty wraz z siłą roboczą. Od tej pory w obozie funkcjonował jeden z trzech zakładów należących do lubelskiej filii DAW, tzw. Zakład nr 1 ("Werk I"). W lipcu 1941 roku obóz i znajdujące się w nim warsztaty zwiedził Reichsführer-SS Heinrich Himmler.
Prawdopodobnie na początku 1942 roku komendant obozu koncentracyjnego KL Lublin na Majdanku, Karl Otto Koch, podjął zabiegi, aby podporządkować sobie obóz przy Lipowej. Straż w obozie pracy zaczęli pełnić wartownicy z załogi Majdanka. Pojawili się tam również oficerowie z komendantury Majdanka, którzy zaczęli zaprowadzać porządki na wzór obozu koncentracyjnego. Działania Kocha spotkały się z oporem dotychczasowego komendanta Lipowej, Wolfganga Mohwinkela. Ostatecznie w maju 1942 roku celem rozwiązania powstałego konfliktu przysłano do Lublina kierownika spółki DAW SS-Haupsturmführera Karla Maya. Ustalono wtedy, iż Koch będzie odpowiedzialny wyłącznie za obóz na Majdanku i nie będzie się mieszał do spraw DAW i obozu na Lipowej. Ten ostatni podlegać miał wyłącznie dowódcy SS i policji na dystrykt lubelski Odilo Globocnikowi. Niedługo później z Lipowej wycofano wartowników z Majdanka, zastępując ich podległymi Globocnikowi strażnikami z formacji SS-Wachmannschaften. Niemniej Lipowa zachowała pewne związki z Majdankiem. Jej więźniom dostarczano posiłki z kuchni obozu koncentracyjnego. Zdarzało się także, że niewielkie grupy więźniów Lipowej kierowano do pracy w obozie koncentracyjnym i "vice versa".
We wrześniu 1943 roku, w związku ze zbliżającym się zakończeniem akcji „Reinhardt” i przeniesieniem Globocnika na wybrzeże Adriatyku, zapadła decyzja o przekształceniu obozów pracy w dystrykcie lubelskim, w tym obozu na Lipowej, w filie obozu koncentracyjnego na Majdanku. 22 października tegoż roku SS-Obergruppenführer Oswald Pohl wydał formalną dyrektywę w sprawie przejęcia ośmiu obozów pracy przez Główny Urząd Gospodarczo-Administracyjny SS (SS-WVHA). Już jedenaście dni później żydowscy więźniowie zostali jednak wymordowani w ramach akcji „Dożynki”.
Obozowa codzienność.
Praca.
Obóz przy ul. Lipowej był pierwszym obozem pracy dla Żydów w Generalnym Gubernatorstwie. Tym samym stał się swego rodzaju placówką „prototypową”. Zatrudnieni tam Żydzi pracowali początkowo przy budowie baraków. Od 7 grudnia 1939 roku na Lipową zaczęto sprowadzać także robotników wykwalifikowanych, których zatrudniano w nowo powstałych warsztatach: ślusarskim, szewskim, krawieckim, rymarskim. W obozie urządzono także wytwórnię papy i skrzynek, drukarnię oraz warsztaty naprawy samochodów i radioodbiorników. W wielu wypadkach maszyny, narzędzia i surowce do produkcji pochodziły z rabunku. Pozostałych więźniów kierowano "ad hoc" do różnych prac na terenie Lublina, np. przy odśnieżaniu ulic lub kopaniu rowów. Jeżeli nie było innych zadań do wykonania, więźniów zmuszano do wykonywania zupełnie bezproduktywnych prac, na przykład przenoszenia kup śniegu z jednego miejsca na inne.
Sytuacja zmieniła się po ulokowaniu przy Lipowej jednego z zakładów DAW. Z zachowanych niemieckich dokumentów wynika, że jesienią 1943 roku w należących doń warsztatach było zatrudnionych około 2,5 tys. więźniów. Profil produkcji kilkukrotnie ulegał zmianie. Jesienią 1942 roku zdecydowana większość więźniów była zatrudniona w warsztatach szewskich i odzieżowych. Zimą 1942/1943 priorytet uzyskała produkcja wyrobów skórzanych. Z kolei od połowy 1943 roku na pierwszy plan wysunęła się produkcja wyrobów z drewna.
W różnych okresach czasu duża liczba więźniów pozostawała zatrudniona poza DAW. Do takich prac kierowano przede wszystkim więźniów nieposiadających fachowych umiejętności. Niektórzy pracowali przy rozbudowie obozu o parcelę nazywaną „Dolf-Platz”. Inni pracowali na terenie obozu pracy na "Flugplatzu" – najpierw przy jego rozbudowie, później przy rozładunku i segregacji odzieży, którą zrabowano żydowskim ofiarom akcji „Reinhardt”. W drugiej połowie 1941 roku kilkuset więźniów zatrudniono na terenie obozu na Majdanku, gdzie wykonywali prace budowlane oraz kopali groby dla zmarłych i zamordowanych jeńców sowieckich. Więźniowie Lipowej pracowali także na rzecz innych niemieckich urzędów i instytucji w Lublinie. Kilkuset oddano do dyspozycji Wehrmachtu, który wykorzystywał ich do rozładunku wagonów kolejowych, obsługi parku samochodowego oraz zatrudniał jako pomocników w szpitalach wojskowych. Prawdopodobnie zdarzało się również, że więźniów zatrudniano przy kopaniu grobów i grzebaniu zwłok ofiar niemieckiego terroru. Ponadto według niektórych relacji jeńców zatrudniono przy wyburzaniu domów na terenie byłego getta na lubelskim Podzamczu (lato 1942 roku).
Warunki bytowe i traktowanie.
Od pierwszych dni istnienia obozu jego więźniowie znosić musieli trudne warunki i brutalne traktowanie. Pracować musieli w akompaniamencie nieustannego krzyku i szykan. Strażnicy z Selbstschutzu z upodobaniem znęcali się nad Żydami, bijąc ich pod byle pretekstem. Jedną z ich „rozrywek” było zmuszanie więźniów, by na dotkliwym mrozie rozbierali się do naga, a następnie oblewanie ich kubłami wody. W ten sam sposób traktowano sprowadzone z dzielnicy żydowskiej kobiety i dzieci. Zwłoki ofiar grzebano potajemnie na sąsiednim cmentarzu, w grobach wykopanych dla niemieckich żołnierzy.
Nie lepiej byli traktowani jeńcy wojenni. Rozlokowano ich w pięciu przeludnionych barakach, w których panowały fatalne warunki higieniczne. Na dzienną rację żywnościową składało się pół bochenka chleba, dwie porcje kawy zbożowej oraz zupa bez mięsa i tłuszczów na obiad, a według innych źródeł – 70 dkg chleba, dwie porcje zupy i porcja kawy. Oficjalne racje uzupełniały paczki żywnościowe od rodzin, jednakże ze względu na fakt, iż większość jeńców pochodziła z Kresów Wschodnich, przestały one napływać po rozpoczęciu niemieckiej inwazji na ZSRR. Możliwość zdobycia dodatkowej żywności mieli jeńcy pracujący poza obozem.
8 czerwca 1942 roku komendant Mohwinkel wydał rozkaz, który regulował kwestię czasu pracy więźniów. Zarządzenie przewidywało, że więźniowie będą pracowali na dwie zmiany po 12 godzin z dwiema przerwami na posiłki. Szczegółowy regulamin dzienny przedstawiał się następująco:
W niedzielę i święta pracowała tylko jedna zmiana, w godzinach od 6:00 do 12:00. Niemniej Wojciech Lenarczyk przypuszcza, że zasady wskazane w rozkazie Mohwinkela nie zawsze były przestrzegane, a ponadto obowiązywały tylko robotników wykwalifikowanych. Pozostali więźniowie prawdopodobnie pracowali cały dzień, jeśli warunki pozwalały – nawet do godziny 22:00 lub dłużej.
W obozie utworzono dwie niewielkie izby chorych: o profilu ogólnym i skórno-zakaźnym. Dysponowały łącznie 20 łóżkami. Dyżury pełnił dochodzący z getta lekarz żydowski. Ciężko chorych wysyłano do Szpitala Żydowskiego lub Szpitala im. Jana Bożego. Aby poprawić stan higieny, więźniów nieregularnie wysyłano do miejskiej łaźni. Niemniej wszystkie te środki nie zapobiegły szerzeniu się chorób. W grudniu 1941 roku w obozie wybuchła epidemia tyfusu. Prawdopodobnie została przywleczona przez więźniów pracujących w obozie na Majdanku lub przeniesiono ją na sprowadzanej z Majdanka odzieży. Zachorowało co najmniej 500 więźniów, z czego co najmniej kilkudziesięciu zmarło. Za zgodą Niemców dla chorych urządzono prowizoryczny szpital w synagodze Maharszala. Po zakończeniu epidemii żydowski lekarz W. Schindler został wezwany do SS-Brigadeführera Odilo Globocnika. W obecności komendanta Mohwinkela dowódca SS i policji zażądał wygaszenia epidemii w ciągu dwóch tygodni, grożąc, że jeśli jakikolwiek Niemiec zarazi się tyfusem, wszyscy więźniowie zostaną rozstrzelani.
Więźniowie regularnie doświadczali brutalnego traktowania. W czasie pracy byli nieustannie poganiani i bici; szczególną brutalnością odznaczali się zwłaszcza esesmani nadzorujący prace na „Dolf-Platz”. Wzorem innych niemieckich obozów na Lipowej przeprowadzano „selekcje”, podczas których wyławiano więźniów niezdolnych do pracy z powodu ran, chorób lub wyczerpania. Byli oni zabierani na Majdanek i tam mordowani. Wszelkie uchybienia przeciw obozowemu regulaminowi były karane biciem lub zastrzeleniem na miejscu. Czasami w obecności wszystkich więźniów dokonywano także pokazowych egzekucji przez powieszenie.
Przykład dawał swym podwładnym komendant Mohwinkel, który osobiście katował i mordował więźniów. Okrucieństwem nie ustępowali mu inni esesmani. Latem 1942 roku w ramach kary za niewielkie spóźnienie SS-Oberscharführer Martin Schramm zamknął 30 więźniów w ciasnym karcerze, na skutek czego kilkunastu poniosło śmierć w wyniku uduszenia. Postrachem więźniów był także SS-Unterscharführer Hausberg, który nieustannie katował swe ofiary przy użyciu kija, łopaty lub kilofa. Podczas powojennego procesu Mohwinkela jeden ze świadków przywołał przypadek wyjątkowo okrutnego ukarania dwunastoletniego gońca o imieniu Chaim, którego oskarżono o „sabotaż” w postaci upuszczenia i ubłocenia rysunku technicznego. Esesman o nazwisku Inkuffer najpierw zaczął maltretować chłopca i dusić go sznurkiem, a następnie rozwścieczony jego krzykami, odciął mu język. Ostatecznie po kilkugodzinnych męczarniach Chaima powieszono. Ten sam świadek zeznał, że innym razem Inkuffer wraz z Hausbergiem na rozkaz Mohwinkela dokonali egzekucji Żyda przyłapanego na posiadaniu złotej monety. Na oczach pozostałych więźniów ofiarę przecięto piłą na dwie części.
Relacje z gettem lubelskim i innymi obozami.
Więźniowie Lipowej padali ofiarą głodu, chorób, wyczerpania i bestialstwa strażników. Niemniej warunki bytowe i obozowy reżim były tam mimo wszystko nieco łagodniejsze niż w innych lubelskich obozach, tj. na Majdanku i na "Flugplatzu". Pogłoski na temat dobrych warunków panujących na Lipowej, często zresztą przesadzone, krążyły po Lublinie, powodując, że więźniowie Majdanka starali się o uzyskanie przeniesienia do tego obozu, podczas gdy ci, którzy znaleźli się na Lipowej, za wszelką cenę usiłowali tam pozostać.
Przetrzymywani na Lipowej żołnierze WP przywiązywali dużą wagę do swego statusu jeńców wojennych i obawiali się, że obóz może zostać przez Niemców przekształcony w „zwykły” obóz pracy. Z tego powodu kilkukrotnie nie pozwolili odebrać sobie mundurów wojskowych, a jednocześnie niechętnie przyjmowali fakt przebywania na terenie obozu więźniów cywilnych. Między obiema grupami nierzadko dochodziło do antagonizmów i niesnasek. Fakt, iż jeńcy znajdowali się na szczycie więźniarskiej hierarchii, skłaniał niektóre jednostki do nadużywania pozycji kosztem cywilów. Z drugiej strony nie brakowało jednak aktów wzajemnej solidarności i koleżeństwa.
Jeńcy krytycznie oceniali działalność lubelskiego Judenratu, oskarżając go o niewdzięczność i złą reprezentację interesów jeńców wobec władz niemieckich. W szczególności obwiniali radę za doprowadzenie do śmierci wielu swoich kolegów podczas „marszu śmierci” do Białej Podlaskiej. Tymczasem w grudniu 1941 roku w obawie przed epidemią tyfusu kierownictwo DAW doprowadziło do wycofania z Majdanka wszystkich pracujących tam więźniów Lipowej. W odpowiedzi komendant Majdanka zażądał „rekompensaty” w postaci nowego kontyngentu robotników przymusowych. W nocy z 11 na 12 grudnia 1941 roku Niemcy przeprowadzili łapankę w getcie lubelskim, wykorzystując w charakterze „łapaczy” jeńców z Lipowej. Schwytano wtedy około 320 Żydów, z czego niespełna połowa trafiła na Majdanek. Większość poniosła śmierć, nieliczni powrócili do getta w stanie skrajnego wyczerpania. Dwa tygodnie później, podczas tzw. "Pelzaktion", Niemcy ponownie wykorzystali jeńców przeciwko mieszkańcom getta, rozkazując im zebrać z żydowskich mieszkań przeznaczone do konfiskaty futra i odzież wełnianą. Wreszcie w listopadzie 1942 roku, po ostatecznej likwidacji getta na Majdanie Tatarskim, jeńcy pod nadzorem Niemców i Ukraińców przeszukiwali opustoszałe domy w poszukiwaniu uciekinierów i pozostawionego mienia. Wszystkie te wydarzenia wzburzyły lubelskich Żydów, budząc uczucia niechęci, a wręcz nienawiści wobec jeńców.
Wojciech Lenarczyk zwraca jednak uwagę, że również w tym wypadku „obok konfliktów i nieporozumień nie brakowało przypadków solidarności i współpracy”. Lubelscy Żydzi na różne sposoby wspierali jeńców, dostarczając im pomocy materialnej czy organizując dla nich szpital w czasie epidemii tyfusu. Zdarzały się jednocześnie przypadki, gdy jeńcy bezinteresownie i z narażeniem życia podarowywali żywność więźniom innych obozów. Lubelscy Żydzi uczestniczyli w wydarzeniach kulturalnych organizowanych w obozie. Zdarzały się także małżeństwa między jeńcami a lubelskimi Żydówkami.
Próby ucieczek i oporu.
Jeńcy szybko zaczęli podejmować próby ucieczek. Już na początku lutego 1941 roku kilkunastu zdołało zbiec z obozu. W odwecie Niemcy zarządzili akcję represyjną. W nocy z 3 na 4 lutego w obecności Odilo Globocnika jeńców wypędzono z baraków, po czym przez wiele godzin przetrzymywano pod gołym niebem na dwudziestostopniowym mrozie, dotkliwie bijąc i szczując psami. Dziesięciu jeńców zmarło wkrótce na zapalenie płuc.
Ucieczki nie ustały, więc Niemcy wprowadzili zasadę odpowiedzialności zbiorowej. Jeńcom nakazano, aby sami chwytali uciekinierów, a następnie karali ich pobiciem. Niemcy bezskutecznie usiłowali ich także zmusić do wykonywania egzekucji przez powieszenie na złapanych kolegach. Zdarzały się przypadki mordowania uciekinierów. Między innymi pod koniec 1941 roku komendant Mohwinkel wraz z Martinem Schrammem mieli zatłuc na śmierć trzech jeńców schwytanych podczas próby ucieczki. Innym razem esesman Hermann Dolp miał zastrzelić sześciu jeńców w odwecie za ucieczkę ich kolegów. Zdarzyło się także, że w odwecie za ucieczkę dwóch kolegów grupę jeńców osadzono na dwa dni na Majdanku.
Po likwidacji getta lubelskiego wśród jeńców zaczęły rosnąć obawy, że Niemcy zlikwidują obóz, a jego więźniów wymordują lub przeniosą na Majdanek. Zdawali sobie przy tym sprawę z faktu, że w stosunku do nich SS nie będzie przestrzegać żadnych międzynarodowych konwencji. W efekcie w obozie zawiązała się konspiracja, której członkowie stawiali sobie za cel zorganizowanie zbrojnego buntu i masowej ucieczki. Przywódcą lub jednym z przywódców ruchu oporu był „mąż zaufania” obozu, Roman Fiszer. Konspiratorzy potajemnie gromadzili broń i amunicję. Usiłowali także nawiązać kontakty z polskim ruchem oporu, napotykając jednak na brak zainteresowania ze strony Armii Krajowej i cywilnych struktur Polskiego Państwa Podziemnego. Udało im się tylko nawiązać kontakty z PPR i lewicowymi socjalistami, a także z organizacją, która ukrywała się pod nazwą „Polskie Oddziały Wojskowe” (POW).
Obawy przed dekonspiracją oraz fakt, iż nie było możliwości wyprowadzenia z obozu wszystkich jeńców, spowodowały, że plan wywołania zbrojnego powstania nie został zrealizowany. Zamiast tego jesienią 1942 roku nastąpiła fala zbiorowych ucieczek. Jako pierwsza zbiegła grupa kilkunastu więźniów pracujących w bliżej nieokreślonej „placówce zewnętrznej”. Kolejna około trzydziestoosobowa grupa zbiegła 11 listopada 1942 roku ze szpitala wojskowego przy al. Warszawskiej. Uciekinierzy zdołali przy tym zdobyć broń i samochód, którym udali się następnie do lasów pod Garbowem. Niedługo później w małych grupkach zbiegło jeszcze około 40 więźniów.
Los tej ostatniej grupy, dowodzonej przez Wolfa Glajchera, okazał się tragiczny. Jeńcy zdołali dotrzeć do lasów kraśnickich i ukryć się w leśnych ziemiankach nieopodal wsi Rudki. Niedługo później zostali jednak skrytobójczo zamordowani przez członków tej samej organizacji konspiracyjnej (POW), która dopomogła im w ucieczce. Jan Szelubski, jedyny jeniec z tej grupy, któremu udało się przeżyć wojnę, opisywał sprawców zbrodni jako „bandę »Czarnego«”. W publikacjach historycznych pojawiały się różne teorie na temat tożsamości jej członków. Odpowiedzialnością za mord pod Rudkami obarczano m.in. oddział partyzancki Gwardii Ludowej dowodzony przez Grzegorza Korczyńskiego, bandę rabunkową Stanisława Kiełbasy, a nawet bojowców z organizacji Polscy Socjaliści. Dariusz Libionka na podstawie badań archiwalnych ustalił jednak, że uciekinierów zamordowali członkowie oddziału egzekutywy powiatowej Narodowej Organizacji Wojskowej, którym dowodził Paweł Szaruda ps. „Tyrała”, „Placek”. Zbrodnia najprawdopodobniej miała motyw rabunkowy. Wiadomości o tragicznym losie uciekinierów dotarły na Lipową, podkopując wiarę jeńców w celowość organizowania ucieczek zbiorowych.
Pod koniec listopada, w reakcji na wspomniane ucieczki, Niemcy zarządzili przeniesienie na Majdanek wszystkich więźniów, którzy jak dotąd pracowali poza Lipową, na tzw. „placówkach zewnętrznych”. W drodze na Majdanek więźniowie zaatakowali konwojentów. W nierównej walce zginęła nieznana liczba jeńców, straty ponieśli także Niemcy. Niewielkiej liczbie więźniów udało się uciec, lecz wobec niemożności znalezienia schronienia na terenie Lublina, wkrótce powrócili na Lipową. Pozostałych więźniów z tej kolumny osadzono na Majdanku. Ich dalsze losy są nieznane. W świetle dostępnych relacji i dokumentów jest możliwe, że zostali straceni, aczkolwiek jest również prawdopodobne, że pozostawiono ich na Majdanku aż do listopada 1943 roku lub że po pewnym czasie zostali przeniesieni z powrotem na Lipową.
W kolejnych miesiącach nadal dochodziło do ucieczek indywidualnych lub ucieczek małych grup więźniów. Między innymi w marcu 1943 roku zbiegł domniemany przywódca obozowej konspiracji, Roman Fiszer. Ostatnia odnotowana ucieczka z Lipowej miała miejsce 9 października 1943 roku, na niespełna miesiąc przed likwidacją obozu.
Jeńcy, którym udało się zbiec, starali się dołączyć do istniejących oddziałów partyzanckich lub tworzyli własne. W ten sposób obóz przy ul. Lipowej stał się zdaniem Shmuela Krakowskiego „poważnym ośrodkiem żydowskiego oporu” w Generalnym Gubernatorstwie.
Aktion Erntefest.
Masakra na Majdanku.
Pod koniec października 1943 roku, na wieść o udanym buncie więźniów obozu zagłady w Sobiborze, Heinrich Himmler wydał rozkaz natychmiastowego wymordowania wszystkich Żydów, których przetrzymywano w obozach na terenie dystryktu lubelskiego. Akcja eksterminacyjna, którą przeprowadzono 3–4 listopada, została oznaczona kryptonimem "Erntefest" (pol. „Dożynki”). Jej ofiarą padło około 42 tys. osób.
W tym czasie w obozie przy ul. Lipowej przetrzymywano prawdopodobnie około 2,5 tys. osób. Kierujący akcją eksterminacyjną Jakob Sporrenberg twierdził w swych powojennych zeznaniach, że komendantura KL Lublin zwróciła uwagę Himmlerowi, że wśród więźniów Lipowej znajdują się jeńcy wojenni chronieni międzynarodowymi konwencjami. Ten miał jednak podtrzymać rozkaz wymordowania bez wyjątku wszystkich Żydów. W rezultacie 3 listopada we wczesnych godzinach porannych obóz został otoczony silnym kordonem SS i policji. Ukraińscy wachmani zostali rozbrojeni i zamknięci w bunkrze, natomiast żydowskich więźniów wyciągnięto z baraków, zrewidowano, uformowano w kolumny marszowe, po czym wyprowadzono w kierunku obozu na Majdanku. Zabrano nawet pacjentów z izby chorych, przy czym co najmniej jednego niezdolnego do marszu zastrzelono na miejscu. Posiadający ukrytą broń jeńcy nie zdążyli wyjąć jej ze schowków. Być może część uwierzyła także niemieckim zapewnieniom, iż więźniowie są prowadzeni na kontrolę i po kilku godzinach wrócą na Lipową.
Prawdopodobnie w drodze na Majdanek część więźniów zorientowała się, jaki czeka ich los. Doszło do co najmniej kilku prób indywidualnych i zbiorowych ucieczek. Świadkowie wspominali, że podczas przemarszu przez Bronowice grupa więźniów w przedwojennych polskich mundurach rozbiegła się na okrzyk „Niech żyje wolność!” Wobec silnego kordonu otaczającego kolumnę próby te były skazane na niepowodzenie, a większość uciekinierów została zastrzelona. Niemniej w raportach polskiego Podziemia odnotowano, że kilkunastu więźniom prawdopodobnie udało się zbiec.
Pozostałych Żydów zaprowadzono na V pole obozu na Majdanku, gdzie już wcześniej więźniowie wykopali długie rowy, mające rzekomo służyć jako schrony przeciwlotnicze. Tam przeprowadzono selekcję, wyłączając z tłumu 300 więźniów posiadających kwalifikacje zawodowe. Zostali oni zamknięci w barakach. Pozostałych zmuszono, by rozebrali się do naga i oddali wszystkie posiadane przedmioty, a następnie prowadzono do rowów, zmuszając by położyli się na jego dnie – później na zwłokach zabitych wcześniej osób. Ofiary mordowano strzałem w tył głowy lub rozstrzeliwano ogniem broni maszynowej. Obok więźniów Lipowej mordowano żydowskich więźniów Majdanka i obozu na "Flugplatzu", a także Żydów doprowadzonych z innych „komand zewnętrznych” pracujących w Lublinie. Odgłosy egzekucji zagłuszano muzyką płynącą z głośników zainstalowanych na samochodach.
Na V polu Majdanka zamordowano tego dnia około 18 tys. osób. Obóz pracy dla Żydów przy ul. Lipowej przestał istnieć.
Losy ostatnich żydowskich więźniów.
Chwilowo oszczędzonych więźniów Lipowej zmuszono do pracy przy zacieraniu śladów ludobójstwa. Po kilku dniach około 120 więźniów zostało zabranych do obozu w Poniatowej, którego więźniów także wymordowano w czasie „Dożynek”. Zatrudniono ich przy paleniu zwłok ofiar tej masakry. Po zakończeniu pracy najprawdopodobniej zostali oni zamordowani.
Niedługo później kolejnych 61 więźniów zostało wywiezionych do lasu Borek pod Chełmem, gdzie również zatrudniono ich przy ekshumacji i paleniu zwłok ofiar niemieckiego terroru. Zakwaterowani w leśnej ziemiance więźniowie zdawali sobie sprawę z oczekującego ich losu, stąd postanowili zaryzykować próbę ucieczki. W nocy z 23 na 24 lutego 1944 roku 33 więźniów uciekło przez potajemnie wykopany tunel. Podczas szeroko zakrojonej obławy większość uciekinierów zastrzelono, niemniej sześciu zdołało uniknąć schwytania. Czterech: Józef Reznik, Józef Sterdyner, Lipman Aronowicz i Perec Schächter doczekało końca okupacji. Więźniowie, którzy nie uciekli z ziemianki, zostali rozstrzelani na rozkaz komendanta SD i policji bezpieczeństwa na dystrykt lubelski SS-Sturmbannführera Karla Pütza.
Losy więźniów Lipowej, którzy pozostali na Majdanku, nie zostały jednoznacznie ustalone. Część prawdopodobnie zginęła w egzekucjach. Istnieje także niepotwierdzona relacja o udanej ucieczce jednego więźnia. Prawdopodobnie 13 kwietnia 1944 roku ostatnia, 59-osobowa grupa więźniów została przeniesiona do więzienia Gestapo na zamku w Lublinie. Tam ich liczba uległa dalszemu zmniejszeniu na skutek zgonów spowodowanych trudnymi warunkami bytowymi oraz kolejnych egzekucji. 22 lipca 1944 roku, na kilka godzin przed wkroczeniem wojsk sowieckich, Niemcy dokonali masakry więźniów Zamku. Zginęła wtedy większość przetrzymywanych tam jeszcze Żydów. Wśród nielicznych ocalałych znalazł się ciężko ranny były więzień Lipowej, Chaim Zacharowicz.
Wcześniej, prawdopodobnie 21 lipca, Niemcy wywieźli do Radomia około dwudziestu więźniów Zamku w Lublinie, a wśród nich dwóch byłych więźniów Lipowej – Jakuba Franka i Hersza Feldmana. Obaj przeżyli wojnę.
Filia Majdanka – ostatni okres istnienia obozu.
Wymordowanie żydowskich więźniów pozbawiło lubelskie zakłady DAW siły roboczej. Między listopadem 1943 roku a lutym 1944 roku warsztaty przy ul. Lipowej pozostawały zasadniczo unieruchomione.
Na przełomie 1943/1944 roku obóz na Lipowej formalnie przekształcono w filię obozu na Majdanku. W styczniu 1944 roku zapadła decyzja o wznowieniu produkcji w lubelskich zakładach DAW. W tym celu SS planowało sprowadzić na Lipową 250 fachowców z zakładów DAW ulokowanych w obozach koncentracyjnych Dachau, Buchenwald i Sachsenhausen. Planowano także sprowadzić około 1,5 tys. pracowników pomocniczych. Ostatecznie na przełomie stycznia i lutego do Lublina trafiło tylko około 500 więźniów, wśród nich zaledwie ośmiu Polaków. Kolejnych 162 więźniów, tym razem w większości Polaków, przeniesiono na Lipową z obozu na Majdanku.
W marcu 1944 roku na Lipowej przebywało około 660 więźniów. Reprezentowali oni aż osiemnaście narodów Europy. Największą grupę więźniów stanowili Niemcy i Austriacy. Obok nich w obozie przetrzymywano Polaków, Francuzów, Holendrów, Czechów, Jugosłowian, Rosjan, Ukraińców, Norwegów, Włochów, Hiszpanów, Greków, Belgów, Litwinów, Luksemburczyków, a także jednego Albańczyka, jednego Roma i jednego Szwajcara. 90% więźniów stanowili mężczyźni w wieku od 20 do 49 lat, aczkolwiek w obozie osadzeni byli także młodociani i osoby starsze. 75% więźniów zostało uwięzionych za przestępstwa polityczne.
Więźniowie byli przetrzymywani w dwóch barakach. Większość, tj. 60%, pracowała w warsztatach drzewnych i metalowych. Warunki, które w tym czasie panowały w obozie, były stosunkowo dobre. Więźniowie tylko sporadycznie padali ofiarą brutalności esesmanów, nie zmuszano ich także do pracy ponad siły.
W nocy z 22 na 23 marca 1944 roku jedenastu więźniów uciekło z Lipowej przez podkop przygotowany jeszcze przez żydowskich więźniów. Wśród uciekinierów było dziesięciu Polaków i jeden Niemiec. Osiem dni później 155 więźniów, w większości Polaków, przeniesiono na Majdanek. W późniejszym okresie liczba osadzonych zmalała jeszcze na skutek kilku zgonów oraz przenosin chorych na Majdanek. Ponadto 28 kwietnia na Majdanek przeniesiono grupę 100 więźniów, a kolejnych 75 osób przeniesiono tam na kilka dni przed zajęciem Lublina przez Armię Czerwoną. Wreszcie w czerwcu i lipcu 49 więźniów wysłano w dwóch transportach do pracy w tartaku DAW w Puławach.
Produkcję w warsztatach DAW przerwano dopiero na dzień przed ewakuacją Niemców z Lublina. 22 lipca 1944 roku ostatnich 229 więźniów dołączono do kolumny więźniów Majdanka, których przez Kraśnik wywieziono do Auschwitz-Birkenau.
Upamiętnienie.
Zabudowania obozowe przetrwały bez większego szwanku ucieczkę Niemców i przejście frontu w lipcu 1944 roku. Teren byłego obozu przez długi czas nie był jednak upamiętniony. Znajdujące się tam baraki były początkowo wykorzystywane przez Korpus Bezpieczeństwa Wewnętrznego i Ludowe Wojsko Polskie. Później prowadzono w nich handel. Na skutek pożaru, do którego doszło na początku lat 90., część baraków spłonęła, a resztę rozebrano. Mimo protestów i kontrowersji na terenie byłego obozu stanęło ostatecznie centrum handlowe Lublin Plaza. Jego budowę ukończono w 2007 roku.
W 2008 roku na ścianie centrum handlowego odsłonięto tablicę upamiętniającą ofiary obozu. Widnieje na niej napis:
W lutym 1951 roku na cmentarzu miejskim przy ul. Lipowej uroczyście pogrzebano szczątki jeńców-uciekinierów z obozu, ekshumowane i przeniesione z miejsca mordu pod Rudkami.
Zbiorowa mogiła kryjąca szczątki kilkudziesięciu jeńców wojennych – więźniów obozu przy ul. Lipowej znajduje się także na cmentarzu żydowskim przy ul. Walecznych w Lublinie.
Odpowiedzialność sprawców.
W 1948 roku sąd w Radomiu skazał na karę śmierci jednego z członków załogi obozu przy ul. Lipowej, SS-Oberscharführera Martina Schramma. Wyrok wykonano.
W 1974 roku sąd przysięgłych w Hamburgu skazał Wolfganga Mohwinkela na karę dożywotniego pozbawienia wolności. Były komendant Lipowej spędził jednak w więzieniu tylko dziesięć lat, po czym został warunkowo zwolniony.

</doc>
<doc id="4783445" url="https://pl.wikipedia.org/wiki?curid=4783445" title="Mustafa Maksuti">
Mustafa Maksuti

Mustafa Maksuti też jako: Mustafa Shehu (ur. 1881 w Gjirokastrze, zm. w sierpniu 1936 w Beracie) – albański i turecki polityk i wojskowy.
Życiorys.
Był synem duchownego muzułmańskiego. Ukończył szkołę średnią w Stambule, a następnie studiował w Akademii Wojskowej, którą ukończył w 1905. Do 1912 służył w armii Imperium Osmańskiego. Po ogłoszeniu niepodległości Albanii w 1912 powrócił do kraju i rozpoczął służbę w tworzących się siłach zbrojnych. W 1913 w stopniu kapitana dowodził oddziałem żandarmerii w Gjirokastrze, a następnie dowodził batalionem w Këlcyrë. Był odpowiedzialny za opracowanie albańskiej terminologii wojskowej. W 1920 w stopniu majora wziął udział w bitwie o Wlorę przeciwko oddziałom włoskim i dowodził atakiem na garnizon włoski w Tepelenie. 21 czerwca 1920 garnizon włoski w Tepelenie skapitulował, a batalion Maksutiego został skierowany nad granicę albańsko-grecką. W 1921 jako dowódca sił zbrojnych w prefekturze Gjirokastry został wybrany deputowanym do parlamentu, w którym reprezentował Partię Ludową (Partia Popullore). W 1921 pełnił funkcję wiceministra wojny i szefa sztabu armii, w tym czasie awansował na stopień majora. W czasie swojej pracy w ministerstwie wojny zajmował się m.in. opracowaniem terminologii wojskowej, używanej w armii albańskiej. Po zamachu stanu w czerwcu 1924 mianowany dowódcą regimentu stacjonującego w Szkodrze. W grudniu 1924, kiedy doszło do ataku na Albanię sił wiernych Ahmedowi Zogu, Maksuti próbował stawiać opór w rejonie Szkodry, a następnie wyemigrował do Włoch. Do lutego 1936 mieszkał w Brindisi. Schorowany, powrócił do kraju i zamieszkał w Beracie, gdzie zmarł w sierpniu 1936.

</doc>
<doc id="4783448" url="https://pl.wikipedia.org/wiki?curid=4783448" title="Ona Kuyosaite">
Ona Kuyosaite



</doc>
<doc id="4783453" url="https://pl.wikipedia.org/wiki?curid=4783453" title="Navour-sur-Grosne">
Navour-sur-Grosne

Navour-sur-Grosne – gmina we Francji, w regionie Burgundia-Franche-Comté, w departamencie Saona i Loara. W 2016 roku populacja ludności wynosiła 666 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Brandon, Clermain oraz Montagny-sur-Grosne. Siedzibą gminy została miejscowość Clermain. 

</doc>
<doc id="4783454" url="https://pl.wikipedia.org/wiki?curid=4783454" title="Parafia Matki Bożej Królowej Męczenników Polskich w Przysieku">
Parafia Matki Bożej Królowej Męczenników Polskich w Przysieku

Parafia Matki Bożej Królowej Męczenników Polskich w Przysieku – parafia rzymskokatolicka, znajdująca się w diecezji toruńskiej, w dekanacie Toruń II. 
W parafii posługują księża michalici (Zgromadzenie Świętego Michała Archanioła – CSMA).
Ulice.
Ulice na obszarze parafii:

</doc>
<doc id="4783459" url="https://pl.wikipedia.org/wiki?curid=4783459" title="Geotrupes spiniger">
Geotrupes spiniger



</doc>
<doc id="4783462" url="https://pl.wikipedia.org/wiki?curid=4783462" title="Andrej Bagar">
Andrej Bagar

Andrej Bagar (ur. 29 października 1900 w Trenczyńskich Cieplicach, zm. 31 lipca 1966 w Bratysławie) – czechosłowacki aktor filmowy. W okresie od 1935 do 1965 wystąpił w 16 filmach. Od 1979 r. jego imię nosi Teatr w Nitrze.

</doc>
<doc id="4783464" url="https://pl.wikipedia.org/wiki?curid=4783464" title="Geotrupes mutator">
Geotrupes mutator



</doc>
<doc id="4783466" url="https://pl.wikipedia.org/wiki?curid=4783466" title="Linia kolejowa nr 580">
Linia kolejowa nr 580

Linia kolejowa nr 580 – zelektryfikowana, dwutorowa linia kolejowa łącząca rozjazd R1 z rozjazdem R4 na posterunku odgałęźnym Wisła.

</doc>
<doc id="4783468" url="https://pl.wikipedia.org/wiki?curid=4783468" title="Filozofia i modlitwa">
Filozofia i modlitwa

Filozofia i modlitwa – zbiór esejów autorstwa biskupa Marka Jędraszewskiego wydany po raz pierwszy w 1986 w Poznaniu (wydanie drugie, poprawione i poszerzone ukazało się również w Poznaniu w 2001). Dzieło stanowi pokłosie wykładów autora z zakresu historii filozofii.
Książka jest zbiorem esejów poświęconych obecności zagadnienia modlitwy w filozofii nowożytnej i współczesnej. Autor został zainspirowany tą tematyką artykułem "Theologie und Philosophie" opublikowanym przez Gerda Haeffnera w 1982, a zwłaszcza zawartym w nim stwierdzeniu, że filozofia mało uwagi poświęca modlitwie, traktując ją jako problem peryferyjny.
W swojej pracy autor nawiązuje do dzieł myślicieli z kręgu kultury europejskiej, komentując ich idee, w tym zwłaszcza nawiązania do tematyki modlitewnej, również w sensie osobistym. Kolejno wchodzi w dialog z pracami: Francisa Bacona, Renégo Descartesa, Blaise’a Pascala, Nicolasa Malebranche'a, Gottfrieda Wilhelma Leibniza, Jana Henryka Newmana, Augusta Cieszkowskiego, Henriego Bergsona, Martina Bubera, Stanisława Brzozowskiego, Pierre'a Teilharda de Chardina, Gabriela Marcela, Edyty Stein, Emmanuela Levinasa i Karola Wojtyły. Całość pracy tworzy zarys swoiście rozumianej filozofii modlitwy oraz, w szerszej perspektywie, filozofii duchowości.

</doc>
<doc id="4783471" url="https://pl.wikipedia.org/wiki?curid=4783471" title="Bernay-Neuvy-en-Champagne">
Bernay-Neuvy-en-Champagne

Bernay-Neuvy-en-Champagne – gmina we Francji, w regionie Kraj Loary, w departamencie Sarthe. W 2016 roku populacja ludności wynosiła 920 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Bernay-en-Champagne oraz Neuvy-en-Champagne. Siedzibą gminy została miejscowość Neuvy-en-Champagne. 

</doc>
<doc id="4783472" url="https://pl.wikipedia.org/wiki?curid=4783472" title="Christian Jungnickel">
Christian Jungnickel

Christian Albrecht Jungnickel – profesor Politechniki Gdańskiej, kierownik Katedry Technologii Koloidów i Lipidów na Wydziale Chemicznym.
Życiorys.
W 1997 obronił magisterium na Wydziale Chemicznym Uniwersytetu Newcastle w Australii. W 2005 uzyskał stopień doktora nauk chemicznych w zakresie nauk chemicznych w Centrum Badań i Technologii Środowiska (UFT) Uniwersytetu w Bremie w Niemczech oraz na Wydziale Budownictwa, Geodezji i Inżynierii Środowiska Uniwersytetu Newcastle w Australii, a w 2013 uzyskał stopień doktora habilitowanego na Wydziale Chemicznym Politechniki Gdańskiej. Od 2006 jest wykładowcą na Wydziale Chemicznym. Pełni również funkcję pełnomocnika rektora ds. współpracy z chińskimi instytucjami naukowo-dydaktycznymi.
Redaktor czasopism naukowych: "Physicochemical Problems of Mineral Processing" oraz "Molecules". Autor i współautor ponad 40 publikacji. Indeks Hirsha 20.

</doc>
<doc id="4783473" url="https://pl.wikipedia.org/wiki?curid=4783473" title="Andrzej Karkoszka">
Andrzej Karkoszka

Andrzej Karkoszka (ur. 1945 w Łodzi) – polski urzędnik państwowy, politolog i dyplomata, doktor nauk o polityce, w latach 1995–1997 sekretarz stanu w Ministerstwie Obrony Narodowej.
Życiorys.
Działał w Związku Młodzieży Socjalistycznej (jako szef komórki uczelnianej), a potem w PZPR (jako członek egzekutywy partyjnej w zakładzie pracy). Absolwent entonomologii stosowanej w Szkole Głównej Gospodarstwa Wiejskiego, kształcił się podyplomowo w studium dziennikarskim na Uniwersytecie Warszawskim. W 1977 na podstawie pracy dotyczącej weryfikacji umów rozbrojeniowych USA–ZSRR doktoryzował się w Polskim Instytucie Spraw Międzynarodowych, gdzie w latach 1969–1990 był adiunktem. Działał także jako członek grup dotyczących rozbrojenia i stref bezatomowych przy sekretarzu generalnym ONZ i organizacji UNIDIR, a także pracownik Sztokholmskiego Międzynarodowego Instytutu Badań nad Pokojem.
W latach 1990–1991 był doradcą ds. polityki zagranicznej w Kancelarii Prezydenta, potem doradzał też wiceministrowi obrony. Od 1993 do 1995 zajmował stanowiska dyrektora departamentów bezpieczeństwa międzynarodowego i następnie studiów strategicznych w Ministerstwie Obrony Narodowej. W 1994 był kandydatem na szefa resortu, jednak jego kandydaturę miał zablokować Lech Wałęsa. Od 12 czerwca 1995 do 17 listopada 1997 pełnił funkcję sekretarza stanu w MON, był też wiceprzewodniczącym zespołu negocjującego akcesję do NATO i członkiem grup resortowych.
Później działał m.in. jako dyrektor badań w Genewskim Centrum Demokratycznej Kontroli Sił Zbrojnych i lider strategicznej grupy sterującej w Dowództwie Sił Specjalnych NATO (NSHQ), a także zasiadł w radach naukowych RAND Corporation i Akademii Obrony NATO. W ramach Ministerstwa Obrony Narodowej był kierownikiem Pionu Polityki Obronnej, pełnomocnikiem ministra i szefem zespołu ds. obrony przeciwrakietowej. Został szefem Zespołu Bezpieczeństwa Narodowego w Biurze Bezpieczeństwa Narodowego oraz dyrektorem Biura Współpracy Europejskiej Związku Pracodawców Przedsiębiorstw Przemysłu Obronnego i Lotniczego. Pracował jako profesor uczelni, m.in. Akademii Obrony Narodowej i Wyższej Szkoły Zarządzania Personelem. Zajął się także działalnością biznesową, był m.in. dyrektorem w PricewaterhouseCoopers, dyrektorem ds. rozwoju rynku w PZL-Świdnik i konsultantem przedsiębiorstw zbrojeniowych.
Według informacji prasowych był od 1973 tajnym współpracownikiem służb specjalnych o pseudonimach „Eta”, „Karaś” i „Markowski”. Miał z tego powodu znaleźć się na tzw. czarnej liście NATO.
W 2015 otrzymał Krzyż Kawalerski Orderu Odrodzenia Polski.

</doc>
<doc id="4783477" url="https://pl.wikipedia.org/wiki?curid=4783477" title="Bernay (Sarthe)">
Bernay (Sarthe)



</doc>
<doc id="4783488" url="https://pl.wikipedia.org/wiki?curid=4783488" title="Bolesław Tatarkiewicz">
Bolesław Tatarkiewicz

Bolesław Tatarkiewicz (ur. 10 października 1910 w Aleksandrowie Kujawskim, zm. 23 lutego 1992 w Łodzi) – polski architekt i urbanista, wykładowca.
Życiorys.
Ukończył w 1936 roku Wydział Architektury Politechniki Warszawskiej. W okresie przedwojennym brał udział w konkursach:
Pracował między innymi w Wydziale Budownictwa Zarządu Miejskiego w Zgierzu (lata 1942-1945), Regionalnej Dyrekcji Planowania Przestrzennego w Łodzi (od 1945 roku). Pracował naukowo na Politechnice Łódzkiej w Katedrze Budownictwa Ogólnego. Wykładał również na Państwowej Wyższej Szkole Plastycznej w Łodzi. Pełnił także funkcję kierownika pracowni w biurze Miastoprojekt w Łodzi. Wraz z Czesławem Kaźmierskim zaprojektował osiedle Dąbrowa w Łodzi (1960-1975). Był członkiem Stowarzyszenie Architektów Polskich.
Jego bratem był Świętosław Tatarkiewicz - architekt i urbanista.

</doc>
<doc id="4783489" url="https://pl.wikipedia.org/wiki?curid=4783489" title="Ray Flynn">
Ray Flynn

Raymond Patrick Flynn (ur. 22 stycznia 1957 w Longford) – irlandzki lekkoatleta, średnio- i długodystansowiec, dwukrotny olimpijczyk.
Kariera.
Zajął 10. miejsce w biegu na 1500 metrów na mistrzostwach Europy juniorów w 1975 w Atenach. Odpadł w eliminacjach tej konkurencji na mistrzostwach Europy w 1978 w Pradze, a na halowych mistrzostwach Europy w 1979 w Wiedniu zajął 7. miejsce na tym dystansie.
Zdobył srebrny medal w biegu na 1500 metrów na halowych mistrzostwach Europy w 1980 w Sindelfingen, ulegając jedynie Thomasowi Wessinghage z Republiki Federalnej Niemiec, a wyprzedzając Pierre’a Délèze’a ze Szwajcarii. Odpadł w eliminacjach tej konkurencji na igrzyskach olimpijskich w 1980 w Moskwie, a na mistrzostwach Europy w 1982 w Atenach zajął w finale 8. miejsce. Odpadł w półfinale biegu na 1500 metrów na mistrzostwach świata w 1983 w Helsinkach.
Zajął 11. miejsce w finale biegu na 5000 metrów na igrzyskach olimpijskich w 1984 w Los Angeles. Odpadł w eliminacjach biegu na 1500 metrów na mistrzostwach świata w 1987 w Rzymie.
17 sierpnia 1985 irlandzka sztafeta 4 × 1 mila w składzie: Eamonn Coghlan, Marcus O’Sullivan, Frank O’Mara i Flynn ustanowiła rekord świata czasem 15:49,06.
Flynn był mistrzem Irlandii w biegu na 1500 metrów w 1977 i 1985 oraz w biegu na 5000 metrów w 1982.
Trzykrotnie poprawiał rekord Irlandii w biegu na 1500 metrów do wyniku 3:33,5, a dwukrotnie w biegu na milę do rezultatu 3:49,77 (oba wyniki uzyskane w tym samym biegu 7 lipca 1982 w Oslo podczas Bislett Games). Są to aktualne (kwiecień 2020) rekordy Irlandii.
Pozostałe rekordy życiowe Flynna:

</doc>
<doc id="4783496" url="https://pl.wikipedia.org/wiki?curid=4783496" title="Marek Dutkowski">
Marek Dutkowski

Marek Dutkowski (ur. 1954) – polski geograf, doktor habilitowany nauk o Ziemi, profesor zwyczajny Instytutu Gospodarki Przestrzennej i Geografii Społeczno-Ekonomicznej Uniwersytetu Szczecińskiego.
Życiorys.
Obronił pracę doktorską, 30 września 1996 habilitował się na podstawie pracy zatytułowanej "Konflikt w gospodarowaniu dobrami środowiskowymi". 14 czerwca 2005 nadano mu tytuł profesora w zakresie nauk o Ziemi. Został zatrudniony na stanowisku profesora w Katedrze Europeistyki Zachodniopomorskiej Szkole Biznesu na Wydziale Nauk Społecznych, kierownika Instytutu Geografii, Katedry Geografii Rozwoju Regionalnego Wydziału Biologii, Geografii i Oceanologii Uniwersytetu Gdańskiego, Katedry Badań Miast i Regionów Wydziału Nauk o Ziemi Uniwersytetu Szczecińskiego oraz Katedry Europeistyki Zachodniopomorskiej Szkoły Biznesu Wydziału Nauk Społecznych.
Był dyrektorem Instytutu Geografii Społeczno-Ekonomicznej i Gospodarki Przestrzennej, dziekanem i prodziekanem na Wydziale Nauk o Ziemi Uniwersytetu Szczecińskiego, a także członkiem zarządu w Instytucie Badań nad Gospodarką Rynkową.
Został wybrany na członka Komitetu Nauk Geograficznych i Komitetu Przestrzennego Zagospodarowania Kraju Polskiej Akademii Nauk.

</doc>
<doc id="4783504" url="https://pl.wikipedia.org/wiki?curid=4783504" title="Rezerwat przyrody Velký Pavlovický rybník">
Rezerwat przyrody Velký Pavlovický rybník

Rezerwat przyrody Velký Pavlovický rybník () – rezerwat przyrody w Czechach, w kraju morawsko-śląskim, w powiecie Bruntál, na północny wschód od miejscowości Hlinka. Powstał 4 czerwca 2013 na mocy rozporządzenia kraju morawsko-śląskiego nr 14/2013 i obejmuje 30,7631 ha powierzchni. Obejmuje stawy w okolicach Slezskich Pavlovic i dolinę rzeki Prudnik. Zachodnia granica rezerwatu pokrywa się z granicą polsko-czeską.
Przyczyną ochrony jest zachowanie ekosystemów wodnych i podmokłych jako ważnych siedlisk ptaków gniazdujących i migrujących, płazów i innych ważnych gatunków zbiorowisk podmokłych, a także ropuchy ogniowej (kumak nizinny).

</doc>
<doc id="4783510" url="https://pl.wikipedia.org/wiki?curid=4783510" title="Konstal 803N mod.">
Konstal 803N mod.

Konstal 803N mod. – typ tramwaju, który powstawał od 1997 roku w wyniku modernizacji tramwaju 803N w warsztatach przedsiębiorstwa Międzygminna Komunikacja Tramwajowa w Łodzi. Tramwaje tego typu potocznie nazywane są „kanciakami” ze względu na kanciasty kształt czoła i tyłu wagonów.
Modernizacja.
Nadwozie tramwajów 803N poddano gruntownemu remontowi. Pierwotne zaokrąglone czoła wagonów zastąpiono kanciastymi, zbliżonymi wyglądem do tych z tramwajów typu 105Na. Podobnie zmieniono kształt dachu z zaokrąglonego na płaski, co zmniejszyło brudzenie ścian bocznych przez wodę z pyłem z pantografów. Wprowadzono także zmiany w wyposażeniu elektrycznym poprzez wymianę przetwornicy wirowej na statyczną, montaż układu ogrzewania stopni wejściowych, zastąpienie jednego reflektora dwoma. Przeniesienie rezystorów rozruchowych spod podłogi na dach pozwoliło wprowadzić ich chłodzenie naturalne i przez to zmniejszyło hałas. Zastosowano też pantografy połówkowe i sprzęgi chowane. Celem dostosowania tramwajów do liczby osób podróżujących liniami podmiejskimi i poprawy komfortu jazdy, w przedziale pasażerskim zwiększono liczbę miejsc siedzących z 32 do 45, montując nowe wyściełane siedzenia. Dla zmniejszenia wychładzania, przy każdych drzwiach umieszczone zostały przyciski otwierania drzwi przez pasażerów. Oprócz kaset z numerem linii i trasy z przodu i tyłu, umieszczono jedną lub dwie takie kasety po bokach nad oknami. 
Dostawy.
W latach 1997–2005 zmodernizowano 15 tramwajów na typ 803N mod. Jako pierwszy wprowadzono do eksploatacji numer 17 w czerwcu 1997, następnie nr 7 w sierpniu 1998, dalsze w 1999 roku.

</doc>
<doc id="4783517" url="https://pl.wikipedia.org/wiki?curid=4783517" title="Gadamer">
Gadamer



</doc>
<doc id="4783518" url="https://pl.wikipedia.org/wiki?curid=4783518" title="Neferuptah">
Neferuptah

Neferuptah (stegip. „Piękno Ptaha”) – córka egipskiego faraona Amenemhata III z XII dynastii, siostra kobiety-faraona Sobekneferu.
Pod koniec życia księżniczka dostąpiła niezwykłego zaszczytu w postaci zapisywania jej imienia w królewskim kartuszu. Status jej musiał być wyjątkowy, chociaż nigdy nie otrzymała ona tytułu "małżonki króla". Uważa się, że Amenemhat III wyznaczył ją na swoją następczynię na tronie Egiptu, zamierzenie to nie doszło jednak do skutku z powodu przedwczesnej śmierci Neferuptah. Mimo to na tronie egipskim wkrótce zasiadła kobieta – jej siostra Sobekneferu.
Neferuptah nosiła kilka tytułów, m.in. "członkini elity, wielka berłem „hetes”, wielka honorem, umiłowana córka króla z jego ciała". Księżniczka znana jest z reliefu w świątyni w Medinet Maadi, posągu z Elefantyny, sfinksa jej ojca oraz ze wzmianki w papirusie z Kahun. 
Znane są dwa miejsca pochówku, które można przypisać Neferuptah. Najpewniej przygotowano dla niej miejsce w piramidzie Amenemhata III w Hawara. W przedsionku komory grobowej króla znaleziono zestaw alabastrowych przedmiotów z wypisaniem imieniem księżniczki Neferuptah. Były tam m.in. ołtarz ofiarny i kilka naczyń w kształcie połówek pieczonych kaczek. W komorze grobowej umieszczono duży kwarcytowy sarkofag króla, a obok niego drugi, mniejszy, przeznaczony dla królewskiej córki Neferuptah. W obu sarkofagach znajdowały się kwarcytowe skrzynie na urny kanopskie. Późniejsze ustalenia wykazały, iż księżniczka pochowana została gdzie indziej. W 1956 r. Nagib Farag i Zaki Iskander rozpoczęli badania w miejscu położonym około 2 kilometry od piramidy w Hawara, gdzie odkryli komorę 5-metrowej długości. Grób okazał się nietknięty: wewnątrz znajdował się sarkofag z czerwonego granitu, na którym wśród inskrypcji odczytano imię Neferuptah. W grobowcu odkryto przedmioty z jej imieniem, wśród których wyróżniały się srebrne wazy oraz stół ofiarny z szarego granitu. Wypełniony wodą sarkofag ukazał po jej usunięciu warstwę osadu, w której stwierdzono resztki drewna pochodzące z dwóch wewnętrznych trumien, a także lniane bandaże z pozostałościami tkanek. Na złotej folii dekorującej jedną z trumien znajdowały się inskrypcje identyczne, jakie znaleziono na sarkofagu królowej Hatszepsut. Znaleziono też znaczną ilość biżuterii i kilka złotych płytek.
Podejmowano różne próby wyjaśnienia dwóch miejsc pochówku księżniczki. Według jednych badaczy, Neferuptah zmarła w trakcie panowania jej ojca i pochowano ją w jego piramidzie, gdyż nie przygotowano jeszcze oddzielnego miejsca pochówku. Kiedy było ono gotowe, jej ciało przeniesiono do nowego grobowca. Inni badacze uważają, iż miejsce pochówku Neferuptah przewidziano w piramidzie ojca, jednak zmarł on wcześniej i grób jego został zamknięty. Uznano, że nie będą podejmowane skomplikowane czynności związane z ponownym otwarciem komory grobowej.

</doc>
<doc id="4783520" url="https://pl.wikipedia.org/wiki?curid=4783520" title="Joanna Skórko-Glonek">
Joanna Skórko-Glonek

Joanna Skórko-Glonek – polska biolog, prof. dr hab. nauk biologicznych Katedry Biochemii Ogólnej i Medycznej Wydziału Biologii Uniwersytetu Gdańskiego.
Życiorys.
W 1991 ukończyła studia biologiczne na Uniwersytecie Gdańskim, 5 lipca 1996 obroniła pracę doktorską "Charakterystyka białka HtrA i jego rola w odpowiedzi na szok termiczny u bakterii Escherichia coli", 22 czerwca 2009 habilitowała się na podstawie pracy zatytułowanej "Rola białka HtrA z bakterii Escherichia coli w ochronie komórki przed skutkami warunków stresowych".
Piastuje funkcję profesora zwyczajnego w Katedrze Biochemii Ogólnej i Medycznej na Wydziale Biologii Uniwersytetu Gdańskiego.

</doc>
<doc id="4783524" url="https://pl.wikipedia.org/wiki?curid=4783524" title="Wyścigowe Mistrzostwa Węgier 1995">
Wyścigowe Mistrzostwa Węgier 1995

1995 – sezon wyścigowych mistrzostw Węgier.

</doc>
<doc id="4783525" url="https://pl.wikipedia.org/wiki?curid=4783525" title="Bitwa nad Wielkim Zabem">
Bitwa nad Wielkim Zabem

Bitwa nad Wielkim Zabem – bitwa stoczona 25 stycznia 750 roku pomiędzy wojskami kalifatu Umajjadów, a siłami Abbasydów, w trakcie rewolucji abbasydzkiej. Było to decydujące starcie konfliktu, w wyniku którego armia Umajjadów została rozbita, a dowodzący nią kalif Marwan II zginął doścignięty podczas ucieczki w okolicach Kairu. W wyniku bitwy upadły rządy Umajjadów na Bliskim Wschodzie i rozpoczął się okres panowania Dynastii Abbasydów.
Geneza.
Tło religijno-społeczne.
Na dynastię Umajjadów władającą Kalifatem Arabskim w latach 644-656, oraz 661-750 przypadł ciężar stabilizacji nowego tworu państwowego po okresie początkowych i rozległych podbojów pierwszej połowy VII wieku, jak również utworzenia administracji i struktur państwowych na później podbijanych obszarach. Ze względu na niejasności co do przejęcia urzędu kalifa po śmierci proroka Mahometa w państwie dość szybko powstały dwa duże stronnictwa szyitów, oraz charydżytów, które kontestowały prawowitość rządów Umajjadów, jako nie nazbyt blisko spokrewnionych z prorokiem. Oba stronnictwa wielokrotnie występowały przeciwko panującej dynastii.
Do trudności natury wyznaniowej dołączyły te związane z administracją. Umajjadzi będący prominentnym rodem arabskim faworyzowali w swoim państwie współplemieńców, a pomijali członków innych plemion i to nawet pomimo przyjęcia przez wielu z nich islamu, co miało gwarantować zrównanie w prawach z Arabami jako pierwotnymi wyznawcami tej religii. Powodowało to niezadowolenie licznych warstw społeczeństwa i podkopywało fundamenty władzy Umajjadów w obliczu starcia z przedstawicielami innych wyznań.
Upadek Umajjadów.
W 744 roku grupa żołnierzy syryjskich zabiła kalifa Walida II, a na jego miejsce osadziła własnego kandydata Jazida III, co zapoczątkowało wojnę domową w kalifacie. Uznania nowego władcy odmówił umajadzki gubernator Marwan, który pokonał rywali i sam ogłosił się kalifem. Od początku swoich rządów musiał zmierzyć się z buntem charydżytów w Iraku, których pokonał w 748 roku. Jednakże rok wcześniej w Chorasanie wybuchło długo planowane powstanie szyitów pod wodzą Abu Muslima, za którym stali Abbasydzi, będący gałęzią rodu Haszymidów. Początkowo zlekceważone przez Marwana II powstanie szybko objęło swym zasięgiem dużą część kalifatu. Do decydującej bitwy doszło w niedzielę 25 stycznia 750 roku na południowy wschód od ujścia rzeki Wielki Zab do Tygrysu, w okolicach Mosulu.
Przebieg bitwy.
Nie posiadamy zbyt wielu przekazów co do przebiegu bitwy, a te które znamy powstały na długo po jej stoczeniu i pochodzą one głównie od proabbasydzkich kronikarzy, stąd należy patrzeć na nie z lekkim dystansem. Podają one, że wojska Umajjadów były trzy-, a nawet czterokrotnie liczniejsze od sił Abbasydów, co może być wartością wyolbrzymioną, ale mimo to należy założyć, że siły Marwana II przewyższały liczebnie rebeliantów. 
Armia umajjadzkiego kalifa miała walczyć z zastosowaniem nowej taktyki zwanej jako "kurdūs" (ar, l. mn. "karādīs"), która polegała na podzieleniu oddziałów kawalerii na mniejsze jednostki, a ich zaletą miała być większa mobilność na polu walki. Marwan wprowadził tę innowację zamiast zastosowania klasycznej formacji bitewnej opartej o podział na lewe skrzydło ("maysarah)," prawe skrzydło ("maymanah") oraz środek ("qalb").
Wojska rebeliantów w swoim marszu na zachód zatrzymały się na południowym brzegu Wielkiego Zabu. Z kolei Marwan przeprawił się przez Tygrys w okolicach Mosulu, gdzie zostawił większą część swoich zapasów. Po dotarciu nad Wielki Zab Marwan podjął decyzję, która okazała się być jego największym błędem, a mianowicie wydał rozkaz swoim wojskom zbudowania prowizorycznego mostu, po którym następnie jego siły przeprawiły się na drugą stronę rzeki. W takiej sytuacji, abbasydzcy dowódcy zdecydowali o jak najszybszym doprowadzeniu do starcia, gdyż obawiali się o morale swoich podwładnych, stojących w obliczu silniejszego wroga. 
Bitwa nie trwała długo - powstańcy zastosowali, oryginalnie umajjadzką, taktykę ściany włóczni, na którą nadziała się kawaleria Marwana, która następnie została doszczętnie zniszczona. Nieskuteczność opisanej wyżej taktyki wynikała z faktu, iż wojska Abbasydów mające korzenie wschodnie, miały już styczność z podobnym sposobem walki w starciach z plemionami Transoksani. Widząc porażkę kawalerii, przyparta do brzegu rzeki piechota kalifa rozpoczęła ucieczkę z pola walki, jednakże widząc, że bitwa została przegrana Marwan podjął decyzję o zniszczeniu mostu, skazując tym samym pozostałych na drugim brzegu żołnierzy na śmierć z rąk przeciwnika, bądź przez utonięcie, jako że wielu z nich próbowało powrócić na drugą stronę wpław. Według części źródeł więcej żołnierzy zginęło w wodach Zabu i Tygrysu niż w walce. Marwanowi udało się uciec i dotrzeć aż w okolice dzisiejszego Kairu, gdzie dopadł go pościg wysłany przez Abbasydów i na których rozkaz został zamordowany.
Następstwa.
W wyniku bitwy nad Wielkim Zabem władzę w Kalifacie Arabskim przejęli Abbasydzi, a od nowej stolicy ich państwo zaczęto określać mianem Kalifatu Bagdadzkiego, lub też jako Kalifat Abbasydów, ze względu na utracenie uprzywilejowanej pozycji w państwie przez Arabów. Nowa dynastia brutalnie rozprawiła się z przedstawicielami i poplecznikami Umajjadów, z których większość została zamordowana. Jednym z niewielu ocalonych z pogromu był Abd ar-Rahman I, który dotarł na Półwysep Iberyjski, gdzie na ziemiach należących do Umajjadów od ok. 715 roku, utworzył niezależny od Abbasydów Emirat Kordoby.

</doc>
<doc id="4783532" url="https://pl.wikipedia.org/wiki?curid=4783532" title="Strzępy meldunków">
Strzępy meldunków

Strzępy meldunków – pamiętnik autorstwa Felicjana Sławoja Składkowskiego wydany z datą 1936 (egzemplarze były gotowe już w końcu 1935, kilka miesięcy po śmierci Józefa Piłsudskiego, którego dotyczy duża część treści dzieła). Wydawcą był Instytut Józefa Piłsudskiego Poświęcony Badaniu Najnowszej Historii Polski.
Podstawą napisania książki były zapiski autora sporządzanie podczas pracy w rządzie II Rzeczypospolitej (od 1926). W zapiskach tych znajdowały się zarówno obserwacje codziennej pracy rządu, jak i różnorodne dane objęte tajemnicą państwową. Z uwagi na tę zawartość zeszyty z zapiskami (trzynaście sztuk) zostały zniszczone przez autora oraz Jakuba Krzemieńskiego w 1939. Część treści zawartej w tym źródle autor wykorzystał wcześniej, do napisania "Strzępów meldunków". Układ książki to relacje z kolejnych spotkań lub wezwań do marszałka Piłsudskiego. Prawie każdy meldunek z takiego spotkania uzupełniony jest refleksjami o stanie zdrowia i nastroju Piłsudskiego. Uderza pełne i bezgraniczne zaufanie autora do Marszałka.
Wydanie pamiętników wywołało sensację polityczną. Wbrew zamierzeniom autora miały one charakter demaskatorski, wyjawiały wiele spraw objętych wcześniej tajemnicą, a także ukazywały mechanizmy podejmowania decyzji politycznych po przewrocie majowym. Przybliżały też obraz marszałka Piłsudskiego i jego otoczenia, nieznany szerszej polskiej publiczności i to w czasie, kiedy trwały ostre rozgrywki o władzę po jego śmierci, owocujące dekompozycją obozu sanacyjnego.
Piłsudczycy przyjęli więc wydanie pamiętników Składkowskiego z poważnym zakłopotaniem. Mimo to publiczne wystąpienia były dla autora raczej przychylne, np. Juliusz Kaden-Bandrowski stwierdził, że mimo chęci "posprzeczania" się uważa, że Składkowski to "pisarz wyborny i rasowy pamiętnikarz każdą scenę pamiętający żywo, umiejący każde zdanie najprostszymi słowami poprowadzić, a szczegółami nie zaciemniać, a uwagami nie przytłoczyć". Jeden z recenzentów wspomniał natomiast, że stosunek autora do Józefa Piłsudskiego pokrywa się z kultem żołnierzy napoleońskich do Wielkiego Cesarza. Kazimiera Iłłakowiczówna zgłosiła pamiętnik do nagrody literackiej "Wiadomości Literackich", które jednak nie zamieściły recenzji dzieła na swoich łamach (na 1013 głosów pozycja uzyskała ich 48). Recenzję mniej przychylną sporządził dziełu Aleksander Mogilnicki, pisząc, że "książka odsłaniała głupotę i służalczość Składkowskiego oraz kliki do której należał".

</doc>
<doc id="4783537" url="https://pl.wikipedia.org/wiki?curid=4783537" title="Brennisteinsfjöll">
Brennisteinsfjöll

Brennisteinsfjöll – system wulkaniczny leżący na wschód od jeziora Kleifarvatn w południowo-zachodniej Islandii. System składa się z licznych kraterów na linii północny wschód – południowy zachód na długości ok. 45–50 km oraz niewielkich wulkanów tarczowych. Rozległe obszary pokrywają pola lawy bazaltowej.
Wybuch Brennisteinsfjölla z roku 1000 n.e. jest utożsamiany z erupcją wulkanu podczas posiedzenia Þingvellir. Ostatnia erupcja miała miejsce w XIV w. 

</doc>
<doc id="4783545" url="https://pl.wikipedia.org/wiki?curid=4783545" title="William Batchelder Greene">
William Batchelder Greene

William Batchelder Greene (ur. 4 kwietnia 1819 w Haverhill, zm. 30 maja 1878 w Somerset) – amerykański anarchoindywidualista, pastor unitariański, żołnierz i promotor wolnej bankowości w Stanach Zjednoczonych.
Życiorys.
William Batchelder Greene był synem dziennikarza i bostońskiego poczmistrza Nathaniela Greene’a. W 1835 został powołany do Akademii Wojskowej Stanów Zjednoczonych w Massachusetts, ale odszedł przed ukończeniem studiów. W lipcu 1839 roku został mianowany podporucznikiem w siódmej piechocie, a po odbyciu służby w drugiej wojnie seminolskiej zrezygnował w listopadzie 1841. Następnie związał się z utopijnym ruchem George’a Ripleya w Brook Farm, po czym poznał kilku transcendentalistów, w tym Orestesa Brownsona, Elizabeth Peabody i Ralpha Waldo Emersona. Studiował teologię w Harvard Divinity School, którą ukończył w 1845. Przed wyjazdem do Europy był pastorem w kościele unitarnym w Brookfield.
Greene wrócił do Stanów w 1861, by służyć w amerykańskiej wojnie domowej. Chociaż był Demokratą, był silnym abolicjonistą i na początku wojny secesyjnej został pułkownikiem czternastej piechoty Massachusetts, następnie pierwszej artylerii ciężkiej Massachusetts. W 1862, stacjonując ze swoim pułkiem w Fairfax w Wirginii, został odwołany i przydzielony przez generała George’a McClellana do dowództwa brygady artyleryjskiej w dywizji generała Amiela Weeks Whipple’a. W październiku 1862 zrezygnował ze swojej komisji, aby kontynuować podróże i pisarstwo. Wrócił do Bostonu, gdzie wraz z Ezrą Heywoodem i Josiahem Warrenem rozwinął pierwszy amerykański ruch anarchistyczny. Greene coraz bardziej angażował się w walkę o prawa związkowe, został przewodniczącym Massachusetts Labour Union i był aktywnym członkiem Międzynarodowego Stowarzyszenia Robotników.
Według Jamesa J. Martina w "Men Against the State" Greene nie stał się „pełnoprawnym anarchistą” aż do ostatniej dekady swojego życia, ale z jego pism wynika, że już w 1850 artykułował chrześcijański mutualizm, opierając się w dużej mierze na pismach Pierre’a Leroux’a, niekiedy będącego antagonistą Pierre’a-Josepha Proudhona (zob. "Equality"; 1849 i "Mutual Banking"; 1850), pisząc w "The Radical Deficiency of Existing Circulating Medium" (1857): „Istniejąca organizacja oparta na kredycie jest córką twardego pieniądza, zrodzoną z niego kazirodczo przez niedostatek środka płatniczego, który wynika z praw czyniącego bilon jedynym prawnym środkiem płatniczym. Bezpośrednimi konsekwencjami dezorientacji kredytowej są: brak zaufania, strata czasu, oszustwa handlowe, bezowocne i powtarzające się wnioski o płatność, skomplikowane z nieregularnymi i rujnującymi obszarami. Ostateczne konsekwencje to układy, nieściągalne długi, drogie kredyty mieszkaniowe, pozwy sądowe, niewypłacalność, bankructwo, rozdzielenie klas, wrogość, głód, ekstrawagancja, niepokój, zamieszki, wojna domowa i wreszcie rewolucja. Naturalnymi konsekwencjami mutualnej bankowości są przede wszystkim: stworzenie porządku i ostateczne ustanowienie należytej organizacji w ciele społecznym, a ostatecznie – wyleczenie wszelkiego zła, które wynika z obecnej niespójności i zakłóceń w relacjach produkcyjnych i handlowych”.
W swojej radykalnej, anonimowo opublikowanej broszurze "Equality", Greene pisał o równości wobec prawa: „Słusznie, że ludzie powinni być równi w obliczu prawa: ale kiedy ustanowiliśmy równość w obliczu prawa, to został wykonany jedynie półśrodek. Powinniśmy mieć również RÓWNE PRAWA”. Komentarze kierował wobec tworzenia korporacji.
Śmierć.
Greene spędził ostatnie dni w Somerset, w Anglii. Jego ciało zostało przewiezione do Bostonu i pochowane w Forest Hills w Roxbury.
"Mutual Banking".
Greene jest najbardziej znany z dzieła "Mutual Banking", w którym proponował system bankowy bez odsetek; oraz z "Transcendentalism", krytyka szkoły filozoficznej Nowej Anglii. W latach 1850 i 1851 zorganizował obywateli Brookfield, Warren and Ware w Massachusetts, aby złożyli petycję do Sądu Stanowego o statut utworzenia mutualistycznego banku. Po wszystkich petycjach i po wysłuchaniu argumentów petentów, Komisja ds. Banków i Bankowości stwierdziła po prostu: „Wstrzymane do odwołania”. Podobne próby podejmowane przez New England Labor Reform League w latach siedemdziesiątych XIX wieku przyniosły podobne rezultaty. Mutualistyczne idee bankowości Greene’a przypominały idee Pierre’a-Josepha Proudhona, a także banki ziemskie okresu kolonialnego. Miał on istotny wpływ na Benjamina Tuckera, redaktora anarchistycznego dziennika Liberty"."

</doc>
<doc id="4783551" url="https://pl.wikipedia.org/wiki?curid=4783551" title="Startowisko paralotniowe">
Startowisko paralotniowe

Startowisko paralotniowe – miejsce umożliwiające start paralotni: grawitacyjny lub z napędem. Startowiska dla paralotni latających swobodnie (bez napędu) są zlokalizowane na szczytach gór, jej zboczach lub wysokich brzegach morz (np. klif). Miejsce startu (startowisko) paralotni latających swobodnie może umożliwiać w niektórych wypadkach również starty innych statków powietrznych np. lotni, szybowców lub znacznie rzadziej modeli lotniczych. 
Startowiska dla paralotni bez napędu.
Startowiska dla paralotni latających swobodnie charakteryzują się następującymi cechami: odpowiednie nachylenia zbocza lub kifu oraz wystarczającą deniwelacją (od kilkunastu do kilkuset metrów) oraz korzystnym układem topograficznym przedpola oraz bezpośredniej okolicy. Warunki topograficzne oraz miejscowe (drzewa, przeszkody itp.) powinny gwarantować start niezaburzony przez prądy powietrzne niebezpieczne z powodu układu terenu (rotory), przeszkody oraz inne ograniczenia (na przykład wnikające z podziału przestrzeni powietrznej). Startowisko powinno w sprzyjających warunkach pogodowych możliwość łatwego nawiązania kontaktu z termiką lub (i) noszeń żaglowych lub (i) wykonania zlotu. Jednym z najważniejszych warunków usytuowania bezpiecznego startowiska dla pilotów latających bez napędu jest możliwość bezpiecznego lądowania, co wymusza usytuowania w pobliżu, zwykle poniżej miejsca startu, odpowiedniego terenu. Tylko niektóre startowiska umożliwiają również lądowanie w miejscu startu. Startowiska dla paralotni latających swobodnie są wykorzystywane przez pilotów w warunkach odpowiedniego kierunku oraz siły wiatru (zwykle od 0 do 6 m/s).
Na nizinach często organizowane są tzw. starty holowane, w której paralotnia bez napędu startuje z płaskiego terenu ciągnięta liną za pomocą wyciągarki. Hol odbywa się zwykle na pasie długości kilometra lub dwóch. Po osiągnięciu wysokości pozwalającej nawiązać kontakt z termiką lina jest wyczepiana i paralotniarz może latać w wykorzystaniem prądów wznoszących.
Startowiska dla paralotni z napędem.
Zwykle usytuowane na terenach nizinnych. Najczęściej trawiaste łąki, rzadziej pola lub miejsca o utwardzonej nawierzchni o wystarczającej długości i szerokości. Muszą umożliwiać bezpieczny start (brak przeszkód terenowych, napowietrznych linii energetycznych itp.) wznoszenie oraz lądowanie paralotni z napędem(PPG) lub  na specjalnego wózka-trajce (PPGG). Startowiska dla paralotni latających z napędem mogą być także wydzieloną czasowo lub na stałe częścią niewielkich lotnisk lub lądowisk przeznaczonych do startów i lądowań także innych statków powietrznych.
Wyposażenie startowisk.
Startowisko do udanego startu nie wymaga jakikolwiek infrastruktury. Dla jego ułatwienia oraz zwiększenia bezpieczeństwa może być wyposażone w jeden lub kilka wskaźników siły i kierunku wiatru. Może to być tzw. rękaw lub prowizorycznie wiązane do gałęzi lub palików odpowiednio długie tasiemki. W przypadku wykorzystywania startowiska przez pilotów innych startówk powietrznych możliwa jest obecność innej infrastruktury (na przykład tzw. ramp przy startach lotni), która może ułatwiać start także paralotniom. 
Stan prawny.
Status prawny startowisk często jest nieuregulowany. Najczęściej starty z nich odbywają na podstawie umów z właścicielem gruntu. Startowiska mogą stanowić teren prywatny, być częścią terenów państwowych (Lasy Państwowe). Mogą być dzierżawione od instytucji, bywają wykorzystywane przez stowarzyszenia, nieformalne zrzeszenia pilotów. Istnieją również tzw. startowiska dzikie na których starty odbywają się bez wiedzy dysponentów gruntu albo wręcz przy jego sprzeciwie. Podobnie jest w przypadku miejsc lądowania, przy czym tu wiele startowisk nie ma wyznaczonych oficjalnych miejsc lądowania, przede wszystkim z uwagi na szczególne właściwości paralotni, niewymagającej do startu prawie żadnej infrastruktury. 
Inne.
Wiele startowisk nie utrzymywanych przez pilotów zarasta krzewami lub drzewami i z czasem bezpieczny start z nich jest niemożliwy. Piloci paralotni poszukują nowych miejsc, gdzie warunku naturalne umożliwiają korzystne warunki do uprawiania paralotniarstwa. Bardziej popularne startowiska są wykorzystywane przez komercyjne szkoły latania oraz pilotów wykonujących komercyjne loty zapoznawcze lub widokowe z pasażerami. W slangu polskich pilotów paralotni startowiska nazywane są "miejscówkam".

</doc>
<doc id="4783555" url="https://pl.wikipedia.org/wiki?curid=4783555" title="Romanówek (województwo lubuskie)">
Romanówek (województwo lubuskie)



</doc>
<doc id="4783556" url="https://pl.wikipedia.org/wiki?curid=4783556" title="Papa Stamm">
Papa Stamm



</doc>
<doc id="4783557" url="https://pl.wikipedia.org/wiki?curid=4783557" title="Cherré-Au">
Cherré-Au

Cherré-Au – gmina we Francji, w regionie Kraj Loary, w departamencie Sarthe. W 2016 roku populacja ludności wynosiła 2763 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Cherré oraz Cherreau. Siedzibą gminy została miejscowość Cherré. 

</doc>
<doc id="4783580" url="https://pl.wikipedia.org/wiki?curid=4783580" title="Międzylas">
Międzylas



</doc>
<doc id="4783584" url="https://pl.wikipedia.org/wiki?curid=4783584" title="Pierre Délèze">
Pierre Délèze

Pierre Délèze (ur. 25 września 1958 w Nendaz) – szwajcarski lekkoatleta, średnio- i długodystansowiec, trzykrotny olimpijczyk.
Zdobył brązowy medal w biegu na 1500 metrów na mistrzostwach Europy juniorów w 1977 w Doniecku. Odpadł w eliminacjach tej konkurencji na mistrzostwach Europy w 1978 w Pradze, a na letniej uniwersjadzie w 1979 w Meksyku zdobył srebrny medal na tym dystansie.
Zdobył brązowy medal w biegu na 1500 metrów na halowych mistrzostwach Europy w 1980 w Sindelfingen, przegrywając jedynie z Thomasem Wessinghage z Republiki Federalnej Niemiec i Rayem Flynnem z Irlandii. Odpadł w eliminacjach tej konkurencji na igrzyskach olimpijskich w 1980 w Moskwie, a na halowych mistrzostwach Europy w 1982 w Mediolanie zajął w finale 7. miejsce. Zajął 7. miejsce w finale biegu na 1500 metrów na mistrzostwach Europy w 1982 w Atenach oraz 6. miejsce na tym dystansie na mistrzostwach świata w 1983 w Helsinkach.
Nie ukończył biegu eliminacyjnego na 1500 metrów na igrzyskach olimpijskich w 1984 w Los Angeles. Zajął 10. miejsce w biegu na 3000 metrów na światowych igrzyskach halowych w 1985 w Paryżu. Zajął 2. miejsce w cyklu zawodów Grand Prix w 1985 w biegu na 1500 metrów.
Zajął 7. miejsce w finale biegu na 5000 metrów na mistrzostwach Europy w 1986 w Stuttgarcie oraz 4. miejsce na tym dystansie na mistrzostwach świata w 1987 w Rzymie. Odpadł w eliminacjach biegu na 5000 metrów na igrzyskach olimpijskich w 1988 w Seulu.
Délèze był mistrzem Szwajcarii w biegu na 1500 metrów w 1978, 1980 i 1981 oraz w biegu na 5000 metrów w 1985.
Czterokrotnie poprawiał rekord Szwajcarii w biegu na 1500 metrów do wyniku 3:31,75, uzyskanego 21 sierpnia 1985 w Zurychu, raz w biegu na milę do rezultatu 3:50,39 (25 sierpnia 1982 w Koblencji) i dwukrotnie w biegu na 2000 metrów do czasu 4:54,45 (15 września 1987 w Lozannie). Są to aktualne (sierpień 2021) rekordy Szwajcarii. Jest także rekordzistą Szwajcarii w sztafecie 4 × 1500×metrów z wynikiem 15:10,75 (29 maja 1988 w Langenthal. W hali Délèze był dwukrotnym rekordzistą swego kraju w biegu na 1500 metrów do czasu 3:38,9 (2 marca 1980 w Sindelfingen) i trzykrotnie w biegu na milę do rezultatu 3:58,79 (12 marca 1987 w Walencji). Ten ostatni wynik jest aktualnym (sierpień 2021) rekordem Szwajcarii.
Pozostałe rekordy życiowe Délèze’a:

</doc>
<doc id="4783586" url="https://pl.wikipedia.org/wiki?curid=4783586" title="Pawilon parkowy w Kórniku">
Pawilon parkowy w Kórniku

Pawilon parkowy w Kórniku (określany też jako "oranżeria") – zabytkowy budynek o funkcji rekreacyjnej znajdujący się w obrębie Arboretum Kórnickiego. Wraz z zespołem zamkowym wpisany został do rejestru zabytków 1 czerwca 1968 pod numerem 116/A. Zespół wraz z pawilonem został uznany za Pomnik historii rozporządzeniem Prezydenta RP z 15 czerwca 2011 (Dz. U. nr 143 poz. 836).
Ośmioboczna rotunda powstała w połowie XVIII wieku i jest elementem rozplanowania dawnego parku francuskiego urządzonego przez hrabinę Teofilę Szołdrską Potulicką, zwaną "Białą Damą". Obiekt powiększono o przybudówkę w latach 40. XIX wieku. Inicjatorem rozbudowy był hrabia Tytus Działyński, który przeznaczył te pomieszczenia na bibliotekę. W pobliżu rotundy znajdował się, nieistniejący obecnie, pawilon wschodni, którego fundamenty odkryto w trakcie badań archeologicznych w latach 1998-1999. Po II wojnie światowej obiekt (mieszczący zbiory dendrologiczne) przebudowano - m.in. zmieniono mu dach i zamurowano podłużne okna. Ostatni remont odbył się w 2013.
Bezpośrednio przy pawilonie stoi pień jałowca z Nepli.

</doc>
<doc id="4783588" url="https://pl.wikipedia.org/wiki?curid=4783588" title="Asteriks w Hiszpanii">
Asteriks w Hiszpanii

Asteriks w Hiszpanii (fr. "Astérix en Hispanie)" – czternasty album komiksu o przygodach Gala Asteriksa autorstwa René Goscinny’ego (scenariusz) i Alberta Uderzo (rysunki).
Komiks ukazywał się początkowo w odcinkach, na łamach francuskiego czasopisma "Pilote", w 1969 r. W tym samym roku został wydany w formie albumu.
Pierwsze polskie wydanie (w tłumaczeniu Jolanty Sztuczyńskiej) pochodzi z 1999 r.
Fabuła.
Po bitwie pod Mundą Cezar podporządkował sobie całą Hiszpanię i włączył ją do Imperium Rzymskiego. Jak się jednak przekonuje, niedaleko Mundy znajduje się wioska Iberów, wciąż stawiająca opór Rzymianom. Aby przełamać opór mieszkańców, Cezar zabiera ze sobą – w charakterze zakładnika – Pepe, syna wodza wioski, Cebullanki y Grzanki.
Młody zakładnik zostaje wysłany do obozu Rabarbarum. Po drodze Pepe trafia na Asteriksa i Obeliksa, którzy pozbywają się rzymskiej eskorty i zabierają chłopaka do swojej wioski. Po tym, jak dziecko daje się Galom we znaki, decydują się odprowadzić je z powrotem do rodzinnej Hiszpanii.

</doc>
<doc id="4783590" url="https://pl.wikipedia.org/wiki?curid=4783590" title="Val-d’Étangson">
Val-d’Étangson

Val-d’Étangson – gmina we Francji, w regionie Kraj Loary, w departamencie Sarthe. W 2016 roku populacja ludności wynosiła 531 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Évaillé oraz Sainte-Osmane. Siedzibą gminy została miejscowość Évaillé. 

</doc>
<doc id="4783595" url="https://pl.wikipedia.org/wiki?curid=4783595" title="Dobiesław Rokosz z Brzezin i Koszyc Małych">
Dobiesław Rokosz z Brzezin i Koszyc Małych

 Dobiesław Rokosz z Brzezin i Koszyc Małych herbu Ostoja (zm. po 1486 r.) – dziedzic Koszyc Małych i Brzezin.
Życiorys.
Dobiesław Rokosz był synem Ścibora z Koszyc i Konarów. Jego matką była Regina, córka Helwiga z Brzezin i Bieździedzy herbu Grzymała. Miał braci – Jana z Konar i Mikołaja z Konar. W roku 1460 Paweł ze Słupowa kwitował Dobiesława z Koszyc z 80 grzywien zastawu na Konarach. Dobiesław uzyskał poręczenie Jana Ilkowskiego za tegoż Pawła, że pod wadium 80 grzywien umorzy wszelkie pozwy. W roku 1462 Dobiesław wraz z bratem Janem z Konar sprzedali za 500 grzywien Janowi z Ilkowic połowę wsi Konary. Dobiesław zobowiązał się stawić żonę Dorotę, by ta wyraziła zgodę na tę transakcję.
Dobiesław Rokosz był właścicielem Brzezin w 1486 roku i być może to on finansował budowę tamtejszego kościoła. Świątynia w Brzezinach wzmiankowana jest już w 1470 roku a jej konsekracja odbyła się w 1501 roku. W brzezińskim kościele znajduje się chrzcielnica z 1495 roku opatrzona trzema herbami Ostoja. Fundatorami tej chrzcielnicy byli synowie Dobiesława Rokosza - Mikołaj, Jan, Jakub i Franciszek Rokoszowie z Brzezin. 
Kościół św. Mikołaja w Brzezinach
Lokalna tradycja związana z wsią Brzeziny głosi, że rycerz Stanisław Rokosz herbu Ostoja otrzymał na własność tę wieś od kasztelana Jana Tarnowskiego w podzięce za uratowanie życia w czasie podróży, od rozszarpania przez dzikie zwierzęta w miejscowych lasach. Legenda ta może dotyczyć Ścibora z Konar lub jego syna Dobiesława Rokosza z Brzezin. Nie ma przekonujących dowodów na to, że istniał w tamtym okresie Rokosz o imieniu Stanisław, właściciel Brzezin. Wieś ta była własnością Rokoszów od połowy XV w., a w dokumencie z 1507 roku jest informacja, że Jakub i Franciszek przekazali swym starszym braciom Mikołajowi i Janowi prawo patronatu kościoła w Brzezinach.

</doc>
<doc id="4783600" url="https://pl.wikipedia.org/wiki?curid=4783600" title="Joanna Jakóbkiewicz-Banecka">
Joanna Jakóbkiewicz-Banecka

Joanna Agnieszka Jakóbkiewicz-Banecka (ur. 1971) – polska biolog, dr hab. nauk biologicznych, profesor uczelni Katedry Biologii i Genetyki Medycznej Wydziału Biologii Uniwersytetu Gdańskiego.
Życiorys.
15 grudnia 2000 obroniła pracę doktorską "Mutacje genów p53 i K-ras w niedrobnokomórkowym raku płuca", 4 marca 2011 habilitowała się na podstawie pracy zatytułowanej "Nowe metody badania, diagnostyki i terapii chorób o podłożu genetycznym". Pracowała w Instytucie Oceanologii Polskiej Akademii Nauk i Instytucie Biochemii i Biofizyki Polskiej Akademii Nauk.
Objęła funkcję profesor nadzwyczajnej w Katedrze i Zakładzie Mikrobiologii Farmaceutycznej na Wydziale Farmaceutycznym z Oddziałem Medycyny Laboratoryjnej Akademii Medycznej w Gdańsku oraz w Katedrze Biologii Molekularnej na Wydziale Biologii Uniwersytetu Gdańskiego.
Piastuje stanowisko profesor uczelni Katedry Biologii i Genetyki Medycznej Wydziału Biologii Uniwersytetu Gdańskiego.
Wybrane publikacje naukowe.
Joanna Jakóbkiewicz-Banecka jest autorką lub współautorką następujących publikacji naukowych:

</doc>
<doc id="4783601" url="https://pl.wikipedia.org/wiki?curid=4783601" title="Szczyp (potok)">
Szczyp (potok)

Szczyp – potok, lewoboczny dopływ Ścinawki o długości 4,5 km. 
Źródła potoku znajdują się na wysokości 480-520 m n.p.m. we Wzgórzach Włodzickich, pomiędzy Górą Świętej Anny a Górą Wszystkich Świętych a ujście w Bemowie części Ścinawki Górnej.

</doc>
<doc id="4783604" url="https://pl.wikipedia.org/wiki?curid=4783604" title="Włodzimierz Meissner">
Włodzimierz Meissner

Włodzimierz Meissner (ur. 2 października 1962 w Gdańsku) – polski ornitolog i ekolog, profesor doktor habilitowany nauk biologicznych, profesor Wydziału Biologii Uniwersytetu Gdańskiego.
Życiorys.
Absolwent Uniwersytetu Gdańskiego (1986). W 1993 obronił rozprawę doktorską "Zapasy tłuszczowe u biegusów zmiennych (Calidris alpina) podczas jesiennej wędrówki w rejonie Zatoki Gdańskiej". 14 grudnia 2001 habilitował się na podstawie pracy zatytułowanej "Strategie wędrówkowe siewkowców (Charadrii) migrujących przez rejon południowego Bałtyku". 7 października 2010 otrzymał tytuł profesora w zakresie nauk biologicznych.
Pełni funkcję kierownika Katedry Ekologii i Zoologii Kręgowców, a także kierownika Pracowni Ekofizjologii Ptaków (Laboratory of Avian Ecophysiology) na Wydziale Biologii Uniwersytetu Gdańskiego. Był dziekanem Wydziału Biologii UG.
Członek Polskiego Towarzystwa Zoologicznego i Ogólnopolskiego Towarzystwa Ochrony Ptaków. Współzałożyciel i pierwszy prezes Grupy Badawczej Ptaków Wodnych „KULING”, zarejestrowanej jako stowarzyszenie w 1996 (pełnił funkcję prezesa do 2004). Współautor książki "Bird Ringing Station Manual", napisanej wraz z Przemysławem Busse (2015, ).

</doc>
<doc id="4783612" url="https://pl.wikipedia.org/wiki?curid=4783612" title="Bidang">
Bidang

Bidang ("Borassodendron" Becc.) – rodzaj roślin z rodziny arekowatych, czyli palm ("Arecaceae"). Obejmuje dwa gatunki. Bidang plamisty "B. machadonis" rośnie na Półwyspie Malajskim (Malezja i południowa Tajlandia), a "B. borneense" na Borneo.
Palmy te są charakterystyczne z powodu okazałych, dłoniasto złożonych i głęboko podzielonych liści z wyraźną hastulą i z ostrymi jak brzytwa krawędziami ogonka liściowego. Rosną w wilgotnych lasach równikowych, zwłaszcza w lasach z dwuskrzydłowatymi na wzniesieniach z glebami głębokimi, wilgotnymi i wapiennymi. Nasiona rozprzestrzeniane są przez nosorożce i słonie. W przypadku "B. borneense" młode liście i owoce zjadane są przez orangutany, które w pierwszym przypadku powodować mogą znaczne uszkodzenia roślin, ale w drugim – przyczyniają się do ich rozprzestrzeniania. Z powodu eksploatacji lasów są to rośliny rzadkie.
Bidang plamisty jest też eksploatowany ze względu na pąki liściowe (tzw. kapustę palmową) – u tego gatunku wyjątkowo cenione, ze względu na smak, soczystość i kruchość. Pozyskiwanie ich skutkuje jednak uśmiercaniem roślin. Kapusta palmowa wycinana jest także z "B. borneense". Z soku wypływającego z nacinanych kwiatostanów bidanga plamistego otrzymuje się po fermentacji napój musujący uznawany za afrodyzjak. Słodkie i przezroczyste bielmo z nasion o konsystencji żelowatej, jest pożywne i gasi pragnienie. Stosowane jest jako dodatek do napojów i deserów. Napar z korzeni wykorzystywany jest w medycynie ludowej jako lek przeciw pasożytom przewodu pokarmowego i do płukania jamy ustnej i gardła w stanach zapalnych. Rośliny te, mimo dużych wymagań siedliskowych, bywają też sadzone na terenach zieleni publicznej.
Systematyka.
Rodzaj klasyfikowany jest do podplemienia "Lataniinae" zaliczanego do plemienia "Borasseae" i podrodziny "Coryphoideae" w obrębie arekowatych "Arecaceae".

</doc>
<doc id="4783614" url="https://pl.wikipedia.org/wiki?curid=4783614" title="Borassodendron">
Borassodendron



</doc>
<doc id="4783619" url="https://pl.wikipedia.org/wiki?curid=4783619" title="Aldeni">
Aldeni

Aldeni – wieś w Rumunii, w okręgu Buzău, w gminie Cernătești. W 2011 roku liczyła 552 mieszkańców.

</doc>
<doc id="4783620" url="https://pl.wikipedia.org/wiki?curid=4783620" title="Băești">
Băești

Băești – wieś w Rumunii, w okręgu Buzău, w gminie Cernătești. W 2011 roku liczyła 50 mieszkańców.

</doc>
<doc id="4783624" url="https://pl.wikipedia.org/wiki?curid=4783624" title="Spilostethus pandurus">
Spilostethus pandurus



</doc>
<doc id="4783625" url="https://pl.wikipedia.org/wiki?curid=4783625" title="Piekło (dopływ Ścinawki)">
Piekło (dopływ Ścinawki)

Piekło (dawn. ) – potok, prawoboczny dopływ rzeki Ścinawki o długości 5,9 km. 
Źródła potoku znajdują się na wysokości 450 m n.p.m., w Czechach tuż przy granicy z Polską, pomiędzy Przepiórką (454 m n.p.m.) na północy a Kowalikiem (490 m n.p.m.) na południu w północno-zachodniej części Wzgórz Ścinawskich a ujście w Ścinawce Górnej.

</doc>
<doc id="4783627" url="https://pl.wikipedia.org/wiki?curid=4783627" title="Gabinet Borisa Johnsona">
Gabinet Borisa Johnsona



</doc>
<doc id="4783631" url="https://pl.wikipedia.org/wiki?curid=4783631" title="Modi (jabłoń)">
Modi (jabłoń)

Modi – nazwa handlowa odmiany uprawnej jabłoni domowej. Jest dostępna do produkcji i handlu jako odmiana klubowa.
Odmiana została wyhodowana przez Consorzio Italiano Vivaisti (CIV) we Włoszech ze skrzyżowania odmian ‘Gala’ i ‘Liberty’ i zaprezentowana w 2006. Jest odporna na parcha jabłoni i ma niską podatność na mączniaka prawdziwego jabłoni, w związku z czym może być z powodzeniem uprawiana w gospodarstwach ekologicznych.
Owoce Modi są duże i wydłużone. Mają gładką skórkę, w 80%-100% pokrytą ciemnoczerwonym rumieńcem. Miąższ jest żółtawy, jędrny, kruchy, słodki, a przy tym bardzo soczysty. W handlu dominują owoce o wielkości 70–80 mm. Mogą być przechowywane 5–6 miesięcy w chłodni zwykłej. Drzewa szybko wchodzą w czas owocowania. Plonowanie dochodzi do 50 t/ha, ale istnieje ryzyko przemienności, jeśli drzewo w jednym roku wydaje bardzo dużą ilość owoców. Do wad odmiany należy gruba skórka, konieczność przerzedzania zawiązków oraz ordzawienie jabłek przy używaniu niektórych środków ochrony roślin.
Nazwa wywodzi się od pseudonimu włoskiego artysty Amadeo Modiglianiego, znanego z używania intensywnej czerwieni w swych pracach. Odmiana może być sadzona jedynie w rejonach zaaprobowanych przez Consorzio Italiano Vivaisti.

</doc>
<doc id="4783632" url="https://pl.wikipedia.org/wiki?curid=4783632" title="Piekło (potok)">
Piekło (potok)



</doc>
<doc id="4783657" url="https://pl.wikipedia.org/wiki?curid=4783657" title="Nie ma">
Nie ma

Nie ma – zbiór reportaży Mariusza Szczygła. Wydany w 2018 roku przez wydawnictwo "Dowody na Istnienie", nagrodzony w 2019 roku Nagrodą Literacką „Nike”, zarówno od jury, jak i czytelników.
Książka traktuje o różnych rodzajach pustki, reportaże łączy temat braku – śmierci, żałoby, odchodzenia.
Według Agnieszki Warnke, reporter tworzy tu „coś w rodzaju metafizycznego teatru słów, w którym nieobecność staje się lekcją istnienia”. Jej zdaniem pozycja ta „sprawdza reportażowość innych form narracji”. Marek Zaleski stwierdził: „Książka Szczygła jest hybrydą, chimerą, często pozostaje na antypodach spójnej opowieści”.
Książka jest określana również jako zbiór opowiadań faktu.

</doc>
<doc id="4783660" url="https://pl.wikipedia.org/wiki?curid=4783660" title="Strzelanina w Gilroy">
Strzelanina w Gilroy

Strzelanina w Gilroy – strzelanina, do której doszło 28 lipca 2019 roku na festiwalu kulinarnym Gilroy Garlic Festival w Gilroy w Kalifornii w Stanach Zjednoczonych. Sprawcą ataku był 19-letni Santino William Legan. W strzelaninie zginęły 4 osoby, a 17 zostało rannych.
Przebieg.
Strzelanina wybuchła o godz. 17:40, na kilka chwil przed planowanym zakończeniem 41. edycji trzydniowego festiwalu. Napastnik ostrzelał ludzi przy użyciu karabinka, zabijając trzy osoby i raniąc siedemnaście innych osób. Po dokonaniu strzelaniny sprawca został skonfrontowany z przybyłą na miejsce policją, po czym popełnił samobójstwo.
Sprawca.
Sprawcą strzelaniny był 19-letni Santino William Legan, mieszkaniec Gilroy. Napastnik miał włosko-irańskie pochodzenie. Na krótko przed strzelaniną opublikował na swoim koncie na portalu Instagram dwa posty o charakterze rasistowskim i neonazistowskim. W jednym z nich napisał, że jest zły z powodu odbywającego się festiwalu, który powoduje. że okolica Gilroy jest "zalewana hordami metysów i białych pi*d z Doliny Krzemowej", a w drugim zachęcał obserwujące go osoby do przeczytania XIX-wiecznej rasistowskiej książki "Might is Right", która jest popularna wśród neonazistów. Amerykańskie służby badają, czy zdarzenie z Gilroy mogło być aktem terroryzmu domowego – w mieszkaniu Legana znaleziono zarówno literaturę skrajnie prawicową, jak i skrajnie lewicową, materiały wyrażające zafascynowanie białą supremacją i islamskim ekstremizmem, a także listę udowadniającą, że Legan planował zamachy na cele związane zarówno z Partią Demokratyczną jak i Republikańską, a także na obiekty religijne; dokładne motywy sprawcy nie są na razie znane.

</doc>
<doc id="4783661" url="https://pl.wikipedia.org/wiki?curid=4783661" title="Medal Pamiątkowy Tyrolskiej Obrony Kraju">
Medal Pamiątkowy Tyrolskiej Obrony Kraju

Medal Pamiątkowy Tyrolskiej Obrony Kraju (niem. "Denkmünze and die Tiroler Landsverterteigung") – austriackie odznaczenie wojskowe.
Historia.
Odznaczenie istniało w kilku wersjach, a każda z nich była wykonana w formie srebrnej:
Wersja medalu z 1866, na awersie posiadała inskrypcję o treści "Kaiser Franz Joseph I. von Österreich" (pol. "Cesarz Austrii Franciszek Józef I") oraz wizerunek Franciszka Józefa I, a na rewersie napis "Meinem treuen Volke von Tirol 1866" (pol. "Mojemu Wiernemu Ludowi Tyrolu 1866").

</doc>
<doc id="4783670" url="https://pl.wikipedia.org/wiki?curid=4783670" title="Osmar Schindler">
Osmar Schindler

Osmar Schindler (ur. 21 grudnia 1867, zm. 19 czerwca 1927) – niemiecki malarz należący do szkoły artystów Akademii Drezdeńskiej. Jego prace zostały uznane za połączenie impresjonizmu i secesji.

</doc>
<doc id="4783675" url="https://pl.wikipedia.org/wiki?curid=4783675" title="Cécile Avezou">
Cécile Avezou

Cécile Avezou (ur. 18 grudnia 1971 w miejscowości Igny) – francuska wspinaczka sportowa. Specjalizowała się we wspinaczce na szybkość oraz we wspinaczce łącznej. Dwukrotna Mistrzyni Europy we wspinaczce na szybkość z Paryża oraz z Norymbergi.
Kariera sportowa.
W 1995 roku na mistrzostwach świata w szwajcarskiej Genewie zdobyła srebrny medal we wspinaczce na szybkość, a następny medal "(też srebrny)" wywalczył siedemnaście lat później na mistrzostwach w 2012 w Paryżu we wspinaczce łącznej&lt;ref name="Combined/MW 2012"&gt;&lt;/ref&gt;. 
Dwukrotna złota medalistka mistrzostw Europy we wspinaczce na szybkość; z Paryża z 1996, a następnie obroniła go na kolejnych mistrzostwach w 1998 w Norymberdze.
Wielokrotna uczestniczka prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4783680" url="https://pl.wikipedia.org/wiki?curid=4783680" title="Abdul Qadir Gilani">
Abdul Qadir Gilani



</doc>
<doc id="4783682" url="https://pl.wikipedia.org/wiki?curid=4783682" title="Parafia Świętych Czworga Nowych Męczenników Paryskich w Saintines">
Parafia Świętych Czworga Nowych Męczenników Paryskich w Saintines

Parafia Świętych Czworga Nowych Męczenników Paryskich – parafia prawosławna w Saintines. Należy do dekanatu paryskiego północno-wschodniego Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Parafia powstała w 2003 r. Nie posiada własnej cerkwi. Nabożeństwa od 2009 r. są celebrowane w rzymskokatolickim kościele św. Jana Chrzciciela w Saintines.
Patronami parafii jest czworo prawosławnych męczenników – kapłan Dmitrij Klepinin, mniszka Maria (Skobcowa), hipodiakon Jurij Skobcow i Ilja Fondaminski, którzy po aresztowaniu przez gestapo byli więzieni w obozie koncentracyjnym Royallieu w Compiègne (15 km od Saintines), a następnie wysłani do innych obozów, gdzie zginęli.
Proboszczem jest ks. Nicolas Kisselhoff.

</doc>
<doc id="4783684" url="https://pl.wikipedia.org/wiki?curid=4783684" title="Plaga szarańczy w Afryce Wschodniej (2019-2020)">
Plaga szarańczy w Afryce Wschodniej (2019-2020)



</doc>
<doc id="4783685" url="https://pl.wikipedia.org/wiki?curid=4783685" title="Strzelanina w Dawson College">
Strzelanina w Dawson College

Strzelanina w Dawson College – strzelanina, do której doszło 13 września 2006 roku na uczelni Dawson College w Montrealu w Kanadzie. Sprawca, 25-letni Kimveer Singh Gill, najpierw otworzył ogień na zewnątrz budynku, a następnie wszedł do środka i kontynuował atak w szkolnej kafeterii – w strzelaninie zginęła 18-letnia studentka Anastasia De Sousa, a 19 innych osób zostało rannych, w tym wiele ciężko, sprawca natomiast popełnił samobójstwo. Była to trzecia najkrwawsza strzelanina szkolna w Montrealu po masakrze na Ecole Polytechnique z 1989 roku i strzelaninie na Uniwersytecie Concordia z 1992 roku.
Przebieg.
Napastnik wtargnął na teren uczelni i wszedł do kafeterii gdzie ostrzelał przebywających tam studentów. Chwilę później na miejsce zdarzenia przybyły dziesiątki policjantów, po czym sprawca popełnił samobójstwo; zastrzelił jedną osobę, a 19 ranił.
Ofiary strzelaniny.
W strzelaninie zginęła 18-letnia Anastasia De Sousa, a 19 innych osób zostało rannych, w tym jedna bardzo poważnie i musiała przechodzić skomplikowane operacje.
Śledztwo.
Policja w Montrealu początkowo mówiła o trzech strzelcach na terenie uczelni, ale szybko okazało się, że był jeden sprawca. Świadkowie ataku mówili, że sprawca był ubrany w czarny gotycki trencz i miał uczesanie w stylu irokeza. Podczas ataku użył trzech sztuk broni palnej, w tym karabinu półautomatycznego.
Pod koniec dnia policja poinformowała, że sprawcą strzelaniny był 25-letni Kimveer Gill z Laval.
W domu sprawcy ataku znaleziono notatkę samobójczą wychwalającą masakrę w Columbine High School i deklarującą chęć naśladowania i przysiężenie "wierności" jej sprawcom.
Po ataku.
Bezpośrednio po ataku na miejsce zdarzenia przybyły dziesiątki ambulansów i funkcjonariuszy policji. Studentów i personel ewakuowano z budynku z powodu zagrożenia terrorystycznego jako że spodziewano się wielu sprawców.
Zamknięto centra handlowe i wiele linii metra w mieście. Również miejscowe centrum konferencyjne zostało zamknięte w związku z atakiem. Początkowo w budynku tego przedsiębiorstwa ukryło się wielu ewakuowanych uczniów. Kilka godzin później okolice uczelni zostały otwarte po blokadzie.
Wiele osób ewakuowano także z pobliskiego Concordia University.
Policja po ataku powiedziała mediom, że badanie miejsca ataku zajmie jej funkcjonariuszom i śledczym co najmniej kilka dni.
Wiele osób doznało szoku psychicznego po ataku i było leczonych psychiatrycznie z powodu traumy po przeżyciu strzelaniny na uczelni Dawson College.
Sprawca.
Sprawcą ataku był 25-letni Kimveer Singh Gill, który nie był zapisany na tą uczelnię, i kilka lat wcześniej ukończył liceum Rosemere High School.
Na początku 1999 roku odbył służbę wojskową i miał styczność z bronią. Nie ukończył jednak wielu podstawowych form przeszkolenia i opuścił wojsko wkrótce potem. Swoim przyjaciołom mówił wielokrotnie o chęci zostania najemnikiem lub bojownikiem paramilitarnym.
Motywy sprawcy tej strzelaniny pozostają niejasne. Początkowo sądzono, że był to atak terrorystyczny, ale później ustalono, że było to działanie jednej osoby, która nie miała związku z organizacjami terrorystycznymi; napastnik podczas ataku był ubrany w długi czarny trencz, a w internecie napisał, że chciałby odtworzyć w prawdziwym życiu grę "Postal", co doprowadziło do spekulacji, że napastnik mógł mieć zaburzenia psychiczne i fascynował się masakrą w Columbine High School.

</doc>
<doc id="4783686" url="https://pl.wikipedia.org/wiki?curid=4783686" title="Medal Pamiątkowy Podróży Morskiej 1892–1893">
Medal Pamiątkowy Podróży Morskiej 1892–1893

Medal Pamiątkowy Podróży Morskiej 1892–1893 (niem. "Seereise-Denkmünze 1892–1893") – austro-węgierskie odznaczenie wojskowe.
Zostało ustanowione 11 listopada 1893 przez Franciszka Józefa I i mogło być nadawane uczestnikom dziesięciomiesięcznej podroży morskiej na Daleki Wschód na pokładzie krążownika SMS Kaiserin Elisabeth.
Medal był wydawany w jednym rodzaju i był noszony na wstążce białej z niebieskimi paskami na bokach, połączonymi niebieskimi prążkami poziomymi.

</doc>
<doc id="4783689" url="https://pl.wikipedia.org/wiki?curid=4783689" title="Mogiła zbiorowa w Pniewie">
Mogiła zbiorowa w Pniewie

Mogiła zbiorowa w Pniewie – cmentarz (mogiła zbiorowa) w lesie, w pobliżu wsi Pniewo, przy drodze leśnej z Pniewa do Podgórza.
Pochowano tu ok. 400 osób, w tym także osoby pochodzenia żydowskiego. Znajduje się tu tablica informacyjna o treści: "„W tym lesie w mogile zbiorowej spoczywa około 400 osób narodowości polskiej i żydowskiej, żołnierzy Polskiego Państwa Podziemnego oraz więźniów z więzienia w Łomży rozstrzelanych przez niemieckiego okupanta w maju 1942 r., 18 września i 17 grudnia 1943 r.”"
W tym miejscu odbyły się co najmniej dwie zbiorowe egzekucje. Pierwsza w 1942 – zamordowano ok. 400 osób i druga w 1943 – zginęło 12 osób. Obecnie spoczywają tu ofiary pierwszej egzekucji. Ofiary z 18 września 1943 po wyzwoleniu zostały ekshumowane i przeniesione na cmentarz w Łomży. 
W 1943 zostali zamordowani:

</doc>
<doc id="4783690" url="https://pl.wikipedia.org/wiki?curid=4783690" title="Halowe Mistrzostwa Świata w Lekkoatletyce 2022">
Halowe Mistrzostwa Świata w Lekkoatletyce 2022

18. Halowe Mistrzostwa Świata w Lekkoatletyce – zawody lekkoatletyczne, które odbyły się pomiędzy 18 i 20 marca 2022 roku w Belgradzie, stolicy Serbii.
Po zorganizowaniu halowych mistrzostw Europy w sezonie 2017 Belgrad chciał być w roku 2020 gospodarzem halowych mistrzostw świata. Pozostałymi kandydatami do organizacji mistrzostw były wówczas także Nankin i Toruń, który jednocześnie ubiegał się o prawo do goszczenia halowych mistrzostw Europy w sezonie 2021. Ostatecznie Rada World Athletics zdecydowała, że zawody w 2020 roku zorganizuje Nankin. Wydarzenie to zostało na początku 2020 roku przeniesione na kolejny sezon, a 10 grudnia 2020 roku na marzec 2023 (czyli rok po, rozgrywanych zgodnie z pierwotnymi założeniami, mistrzostwach w Belgradzie) z powodu pandemii COVID-19.
W 2019 roku Belgrad ubiegał się, jako jedyny kandydat, o organizację edycji planowanej na i Rada World Athletics wybrała stolicę Serbii na gospodarza mistrzostw w listopadzie tego roku.
Uczestnicy.
W nawiasach podano liczbę reprezentantów.

</doc>
<doc id="4783692" url="https://pl.wikipedia.org/wiki?curid=4783692" title="Kościół Wniebowzięcia Najświętszej Maryi Panny w Łaniętach">
Kościół Wniebowzięcia Najświętszej Maryi Panny w Łaniętach

Kościół Wniebowzięcia Najświętszej Maryi Panny – rzymskokatolicki kościół parafialny należący do parafii pod tym samym wezwaniem (dekanat Kutno – św. Wawrzyńca diecezji łowickiej).
Pierwotna świątynia została wzniesiona w 1643 roku, dzięki staraniom Katarzyny Nieborowskiej. Oryginalnie był to kościół murowany, na planie kwadratu, mały i niewysoki. W takiej formie istniał przez kolejne 200 lat.
Obecna forma świątyni pochodzi z 1866 roku. Wtedy to, dzięki staraniom księdza kanonika Franciszka Marmo i kosztem właściciela Łaniąt, Rudolfa Skarżyńskiego, do pierwszej świątyni murowanej zostały dobudowane: prezbiterium, kruchta, zakrystia i loża. Z XVII-wiecznych murów starej świątyni zostało zachowane tyle, ile się tylko dało.
Nowo przebudowany kościół został konsekrowany w dniu 15 sierpnia 1880 roku przez biskupa kujawsko-kaliskiego Wincentego Teofila Popiela.
W czasie urzędowania księdza Piotra Frankiewicza, w dniu 24 września 1918 roku wizytę w świątyni złożył delegat apostolski Achille Ratti (później został papieżem jako Pius XI). Przemówił do wiernych i udzielił im apostolskiego błogosławieństwa. Wydarzenie to jest upamiętnione płaskorzeźbą, wmurowaną w ścianę świątyni.

</doc>
<doc id="4783701" url="https://pl.wikipedia.org/wiki?curid=4783701" title="Bateria Bogdanka">
Bateria Bogdanka

Bateria Bogdanka (oryg. "Batterie Bogdanka") – nieistniejąca stała działobitnia artyleryjska zlokalizowana dawniej w Poznaniu, w dolinie Bogdanki, na obecnym południowym brzegu jeziora Rusałka. Wielkością dorównywała pozostałym fortom pośrednim Twierdzy Poznań.
Dzieło powstało około 1890 w celu wypełnienia luki o długości 2,25 km, jaka powstała w pierścieniu poznańskich fortów na linii doliny Bogdanki, pomiędzy fortami VIa i VII. Głównym elementem obronnym był trapezowy wał ziemny otwarty od tyłu, tj. od strony miasta. Poza wałem ulokowano cztery stanowiska artyleryjskie, które rozdzielono poprzecznicami. Po obu stronach dzieła znajdowały się schrony dla żołnierzy zbliżone do remiz artyleryjskich znanych z innych poznańskich fortów. Przedstok zabezpieczały zasieki z drutu kolczastego.
Obecnie po działobitni nie ma śladów w terenie, a narys fortyfikacji zachował się jedynie w układzie parcel. Szczegółowy wygląd baterii nie jest znany, ponieważ została ona uwieczniona tylko na jednym zdjęciu lotniczym z okresu I wojny światowej.

</doc>
<doc id="4783708" url="https://pl.wikipedia.org/wiki?curid=4783708" title="Budy Pniewskie">
Budy Pniewskie

Budy Pniewskie – dawna wieś, obecnie uroczysko (łąka) w Polsce położone w województwie podlaskim, w powiecie łomzyńskim, w gminie Łomża.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwały 52 osoby w 6 budynkach mieszkalnych. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4783718" url="https://pl.wikipedia.org/wiki?curid=4783718" title="Metr (masa)">
Metr (masa)



</doc>
<doc id="4783722" url="https://pl.wikipedia.org/wiki?curid=4783722" title="Hrómundartindur">
Hrómundartindur

Hrómundartindur – niewielki system wulkaniczny na południe od jeziora Þingvallavatn w południowo-zachodniej Islandii. Data ostatniej erupcji nie jest znana. 
Opis.
Hrómundartindur leży w południowo-zachodniej Islandii, na południe od jeziora Þingvallavatn, sąsiaduje na zachodzie z systemem wulkanicznym Hengill. Jest to niewielki system wulkaniczny, ok. 25 km długości, złożony z centralnego wulkanu i licznych szczelin. Wulkan wznosi się na wysokość 550 m n.p.m. 
Hrómundartindur był ostatnio aktywny ok. 10 000 lat temu. Data ostatniej erupcji nie jest znana. System charakteryzuje się aktywnością geotermalną – na polu Ölkeduháls występują liczne gorące źródła i fumarole. 

</doc>
<doc id="4783723" url="https://pl.wikipedia.org/wiki?curid=4783723" title="Singapore Sevens 2006">
Singapore Sevens 2006

Singapore Sevens 2006 – czwarta edycja wchodzącego w skład IRB Sevens World Series turnieju Singapore Sevens przeznaczonego dla męskich reprezentacji narodowych w rugby 7. Odbyła się w dniach 8–9 kwietnia 2006 roku na Stadionie Narodowym w Singapurze będąc szóstym turniejem sezonu 2005/2006.
Informacje ogólne.
Rozegrane na Stadionie Narodowym zawody były szóstym turniejem sezonu 2005/2006 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Składy zespołów.
Do zawodów w roli faworytów przystępowały dominujące w sezonie reprezentacje Fidżi i Anglii, które przed trzema pozostałymi do rozegrania turniejami w klasyfikacji generalnej dzieliło sześć punktów. Pomimo kilku niespodzianek (wygrane Szkocji i Kenii nad wyżej rozstawioymi zespołami) czołowa ósemka w komplecie awansowała do ćwierćfinałów. W finale rozegranego w upale i dużej wilgotności turnieju triumfowali reprezentanci Fidżi przerywając passę czterech z rzędu porażek z Anglikami i powiększając przewagę nad nimi do dziesięciu punktów w klasyfikacji generalnej.
W poprzednim roku na trybunach zjawiło się blisko 26 tysięcy kibiców, w tej edycji Singapore Rugby Union oczekiwał natomiast trzydziestu tysięcy widzów, zjawiło się ich jednak zdecydowanie poniżej oczekiwań. Turniej był transmitowany do ponad dwustu milionów gospodarstw domowych na całym świecie m.in. przez Setanta Sports, ESPN Sur, Sport TV, MNet, Orbit, TVNZ czy Fox Sports.

</doc>
<doc id="4783728" url="https://pl.wikipedia.org/wiki?curid=4783728" title="Senachtenre Ahmose">
Senachtenre Ahmose

Senachtenre Ahmose (wcześniej znany jako Senachtenre Tao I) – faraon, władca starożytnego Egiptu z XVII dynastii tebańskiej, z końca Drugiego Okresu Przejściowego. Syn Antefa VII.
Lata panowania.
Panował prawdopodobnie w latach:
Jego Wielką Małżonką była Tetiszeri, ze związku z którą urodził się jego syn i następca, Sekenenre Tao.
Istnieje niewiele śladów panowania tego władcy. Są to: odcisk pieczęci z jego imieniem tronowym, znaleziony w Dra Abu al-Naga, kartusz z jego imieniem na tablicy ofiarnej z Teb, obecnie znajdującej się w muzeum w Marsylii, oraz jego wizerunek w jednym z grobowców w Deir el-Medina.
Imię władcy.
Na podstawie wzmianki w Papirusie Abbott przez lata uznawano, że imię własne króla ("nomen") brzmiało "Tao". W roku 2012 egiptolog Sébastien Biston-Moulin opublikował inskrypcje hieroglificzne odkryte na węgarze pochodzącym ze spichlerza świątyni Amona w Karnaku. Napis na nim wymienia tytulaturę władcy i ujawnia jego nomen: Ahmose. To samo imię nosił Ahmose I, wnuk Senachtenre, założyciel XVIII dynastii, który wypędził Hyksosów z Egiptu. Drzwi wykonane prawdopodobnie na zlecenie samego Senachtenre, zostały później wykorzystane ponownie i odkryte w fundamentach budowli przylegającej do świątyni Ptaha w Karnaku. 

</doc>
<doc id="4783730" url="https://pl.wikipedia.org/wiki?curid=4783730" title="Agnieszka Łakoma">
Agnieszka Łakoma

Agnieszka Łakoma (ur. 1980) – polska artystka sztuk wizualnych, graficzka, malarka, autorka instalacji przestrzennych i obiektów
Życiorys.
Absolwentka liceum plastycznego w Katowicach. W latach 2000–2006 studiowała na Wydziale Grafiki Akademii Sztuk Pięknych im. Jana Matejki oraz w Instytucie Historii Sztuki Uniwersytetu Jagiellońskiego w Krakowie. W 2005 roku obroniła pracę magisterską pt. "Nowoczesna formuła peintre-graveur w krakowskim środowisku artystycznym drugiej połowy XX w." pod kierunkiem prof. Tomasza Gryglewicza na historii sztuki, a w 2006 roku obroniła dyplom pt. "Zasłony" w pracowni dra hab. / prof. ASP Marcina Surzyckiego na Wydziale Grafiki ASP. W 2012 uzyskała stopień doktora sztuk pięknych na tym samym wydziale za rozprawę doktorską pt. "Wniebowzięci", której promotorem był także dr hab. / prof. ASP Marcin Surzycki 
Od 2013 pełni funkcję Plastyka Miasta w Krakowie. 
Członkini Stowarzyszenia Międzynarodowego Triennale Grafiki w Krakowie i Związku Polskich Artystów Plastyków. 
W latach 2016-2020 członkini Rady Muzealnej Muzeum Fotografii w Krakowie. 
Mieszka i pracuje w Krakowie. 
Działalność artystyczna.
Artystka w swojej twórczości konsekwentnie eksploruje pole grafiki artystycznej, wykorzystując jej klasyczne elementy formalne: linie i gradacje koloru. Równocześnie eksperymentuje z nowymi technikami. Zainteresowanie efektami optycznymi prowadzi artystkę do tworzenia prac graficznych, które wychodzą z płaszczyzny w przestrzeń. Rytmiczne, cieniowane elementy budują op-artowe złudzenia brył, które poruszają się i zmieniają ułożenie za sprawą druku lenticularnego, serigrafii i podświetlonych lightboxów.. 
Stworzyła serie graficzne i malarskie: "Zasłony", "Consumo", "Wniebowzięci", "Selfmade City", "Moving City", "Fleur mystique" i "Via Lucis". 
Autorka wzięła udział w ponad pięćdziesięciu wystawach w kraju i zagranicą, m.in. w "Nie oglądaj się za siebie", Triennale Rysunku Wrocław 2022, MWW Muzeum Sztuki Współczesnej Wrocław (2022), Hanseatic New Gold, Riga Art Space, Riga (2021), Międzynarodowym Biennale Grafiki R.O.C. 2020 w National Taiwan Museum of Fine Arts w Tajwanie (2020), 16. i 17. Międzynarodowym Biennale Małych Form Graficznych w Łodzi w Miejskiej Galerii Sztuki (2017, 2020), w 7. Międzynarodowym Biennale Grafiki w Guanlan w China Printmaking Museum (2019), w wystawie "Rzeczywistość i jej wariacje" w Reykjanes Art Museum, Keflavík na Islandii (2019), 10. Triennale Grafiki Polskiej w Muzeum Śląskim w Katowicach (2018), w wystawie "Wielość w jedności. Offset, serigrafia, techniki cyfrowe i działania intermedialne w grafice polskiej" w Muzeum Okręgowym im. L. Wyczółkowskiego w Bydgoszczy (2018), w "International Electrografic Art Exhibitions of Small Forms" w B32 Gallery w Budapeszcie (2017), "Mind mapping" w Domu Norymberskim w Krakowie (2018), Grand Prix Młodej Grafiki Polskiej w Akademii Sztuk Pięknych w Krakowie (2015), "Selfmade City" w Międzynarodowym Centrum Kultury w Krakowie (2015), Międzynarodowym Triennale Grafiki w Mimar Sinan University w Istambule w Turcji (2013), 8. Triennale Grafiki Polskiej w BWA w Katowicach (2012), Grand Prix Młodej Grafiki Polskiej na Placu Szczepańskim w Krakowie (2012), Printmaking from Krakow w Kiehle Art Gallery w Minnesocie w USA (2010), Grand Prix Młodej Grafiki Polskiej w Bunkrze Sztuki w Krakowie (2009), Biennale Sztuki Młodych “Rybie Oko 5”w Bałtyckiej Galerii Sztuki Współczesnej w Słupsku (2008), Międzynarodowym Triennale Grafiki Kraków-Oldenburg Wiedeń (2007).
Jej prace znajdują się w kolekcjach: China Printmaking Museum, Reykjanes Art Museum, National Taiwan Museum of Fine Arts, Muzeum Narodowym w Warszawie, Magyar Elektrográfiai Társaság MET, Miejskiej Galerii Sztuki w Łodzi, Bibliotece Jagiellońskiej, Związku Polskich Artystów w Krakowie, Stowarzyszeniu Międzynarodowego Triennale Grafiki w Krakowie, Bibliotece Sztuki Uniwersytetu Zielonogórskiego, a także w kolekcjach prywatnych w Polsce i za granicą. 

</doc>
<doc id="4783734" url="https://pl.wikipedia.org/wiki?curid=4783734" title="Klaas Lok">
Klaas Lok

Klaas Lok (ur. 12 stycznia 1955) – holenderski lekkoatleta, średnio- i długodystansowiec, medalista halowych mistrzostw Europy w 1980.
Odpadł w eliminacjach biegu na 3000 metrów na halowych mistrzostwach Europy w 1977 w San Sebastián, a na halowych mistrzostwach Europy w 1978 w Mediolanie zajął w tej konkurencji 5. miejsce. Nie ukończył biegów eliminacyjnych na 1500 metrów i na 5000 metrów na mistrzostwach Europy w 1978 w Pradze.
Zdobył srebrny medal w biegu na 3000 metrów na halowych mistrzostwach Europy w 1980 w Sindelfingen, ulegając jedynie Karlowi Fleschenowi z Republiki Federalnej Niemiec, a wyprzedzając innego reprezentanta RFN Hansa-Jürgena Orthmanna. Na halowych mistrzostwach Europy w 1982 w Mediolanie zajął 12. miejsce na tym dystansie.
Lok siedmiokrotnie startował w mistrzostwach świata w biegach przełajowych zajmując następujące miejsca: 1977 w Düsseldorfie – 160. miejsce, 1979 w Limerick – 28. miejsce, 1980 w Paryżu – 20. miejsce, 1981 w Madrycie – 65. miejsce, 1983 w Gateshead – 148. miejsce, 1984 w Nowym Jorku – 40. miejsce i 1985 w Lizbonie – 49. miejsce.
Lok był mistrzem Holandii w biegu na 1500 metrów w 1976 i 1988, w biegu na 5000 metrów w latach 1978–1982, w biegu na 10 000 metrów w 1979, 1980 i 1984 oraz w biegu przełajowym w latach 1979–1982, 1984 i 1985. W hali był mistrzem Holandii w biegu na 1500 metrów w 1976, 1082 i 1984 oraz w biegu na 3000 metrów w latach 1980–1982 i 1984.
Rekordy życiowe Loka:
W 2005 opublikował książkę "Het Duurloopmisverstand: met de souplessemethode" opisującą swoją metodę treningową. Ukazało się angielskie tłumaczenie "Easy Interval Method".

</doc>
<doc id="4783736" url="https://pl.wikipedia.org/wiki?curid=4783736" title="Frohburger Dreieck">
Frohburger Dreieck

Frohburger Dreieck – tor wyścigowy znajdujący się we Frohburgu w Niemczech.
Historia.
Tor został wybudowany w południowym Frohburgu z przeznaczeniem dla samochodów i motocykli. Trasa prowadziła przez miasto i wiejskie drogi wzdłuż pól. Pierwszy wyścig odbył się w 1960 roku. Wyścigi Frohburger Dreieckrennen były eliminacjami mistrzostw NRD. Te zawody zwykle odbywały się końcem września i cieszyły się frekwencją do 150 000 widzów. W 1985 roku do toru dodano szykanę.

</doc>
<doc id="4783737" url="https://pl.wikipedia.org/wiki?curid=4783737" title="Frohburger Dreieckrennen">
Frohburger Dreieckrennen



</doc>
<doc id="4783739" url="https://pl.wikipedia.org/wiki?curid=4783739" title="Jan Alfons Surzycki">
Jan Alfons Surzycki

Jan Alfons Surzycki (ur. 8 marca 1850 w Maciejowicach, zm. 15 stycznia 1915 w Wiedniu) – przemysłowiec, działacz społeczny i gospodarczy.
Posługiwał się głównie drugim imieniem. Z wykształcenia był prawnikiem i ekonomistą, studiował w Warszawie, Antwerpii i Wiedniu. Zajmował stanowiska kierownicze w Zakładach Putiłowskich. W latach 1890–1894 zarządzał sosnowieckimi kopalniami i zakładami hutniczymi. W latach 1894–1906 dyrektor łódzkich zakładów bawełnianych. W latach 1906–1914 dyrektor Towarzystwa Górniczo-Przemysłowego „Saturn”. Łożył znaczne sumy na cele charytatywne, ufundował w Łodzi polskojęzyczną szkołę, u schyłku życia miał pewien wkład w prace nad powstaniem krakowskiej AGH. Przyjaźnił się z młodym Adamem Wrzoskiem. W roku 1878 ożenił się z Jadwigą, córką Tytusa Chałubińskiego. Za namową teścia uprawiał dorywczo taternictwo, uczestniczył między innymi w pierwszym turystycznym przejściu Koziej Przełęczy. Miał czworo dzieci: Marię Ludwikę, Annę, Jadwigę (zmarłą we wczesnym dzieciństwie) i Tomasza.

</doc>
<doc id="4783745" url="https://pl.wikipedia.org/wiki?curid=4783745" title="Robert Braithwaite">
Robert Braithwaite

Robert Braithwaite (ur. 10 maja 1824, zm. 20 października 1917) – angielski briolog, członek Towarzystwa Linneuszowskiego w Londynie. Pracował zawodowo jako lekarz rodzinny. Ożenił się z Charlotte Elizabeth, córką Nathaniela Bagshawa Warda (wynalazcy skrzynki Warda), który wywarł na niego znaczny wpływ. Jego najważniejszym wkładem w rozwój briologii była trzytomowa "The British Moss-Flora" („Brytyjska flora mchów”, 1887–1905). Przy cytowaniu jego odkryć w botanice używa się standardowego skrótu autorskiego „Braithw.”.

</doc>
<doc id="4783751" url="https://pl.wikipedia.org/wiki?curid=4783751" title="François Legrand">
François Legrand

François Legrand (Grenoble, ur. 26 marca 1970) – francuski wspinacz sportowy specjalizujący się w prowadzeniu. Trzykrotny mistrz świata we wspinaczce sportowej w konkurencji prowadzenie z 1991, 1993 oraz z 1995 roku. Mistrz Europy z 1. mistrzostw Europy, które odbyły się we Frankfurcie nad Menem tak jak 1. mistrzostwa świata.
Kariera sportowa.
W inauguracyjnych zawodach wspinaczkowych, które odbyły się Niemczech w 1991 wywalczył złoty medal mistrzostw świata. W kolejnych mistrzostwach bronił medalu skutecznie; w 1993 w Innsbrucku, a także w 1995 w Genewie. Na kolejnych mistrzostwach w Paryżu w 1997 zajął trzecie miejsce, po prostu została przerwana złota passa Legrand'a.
W 1992 roku we Frankfurcie zdobył złoty medal mistrzostw Europy we wspinaczce sportowej w prowadzeniu. 
Wileokrotny uczestnik, medalistka prestiżowych zawodów Rock Master we włoskim Arco gdzie zdobywał złote medale w prowadzeniu w 1990, 1994, 1997 oraz w 1998 roku.

</doc>
<doc id="4783755" url="https://pl.wikipedia.org/wiki?curid=4783755" title="Witold Jabłoński (podoficer)">
Witold Jabłoński (podoficer)

Witold Jabłoński (ur. 20 września 1887 w Sosnowcu, zm. 17 lipca 1916 w Boguminie) – sierżant Legionów Polskich, kawaler Krzyża Srebrnego Orderu Wojennego Virtuti Militari.
Życiorys.
Urodził się jako syn Antoniego i Emilii z domu Szczepańskiej. Uczęszczał do gimnazjum realnego w Sosnowcu. W roku 1905 brał czynny udział w walce o polską szkołę, za co został uwięziony i w następstwie wydalony z gimnazjum (w trakcie kształcenia w 6 klasie). Wyjechał do Belgii, gdzie rozpoczął studia techniczne na politechnice w Leodium. Powrócił po trzech latach i został wcielony do armii rosyjskiej. 19 kwietnia 1915 r. wstąpił do Legionów Polskich z przydziałem do kompanii karabinów maszynowych 6 pułku piechoty. W toku walk awansował do rangi sierżanta. W trakcie bitwy pod Kuklami (24 października 1915 r.), prowadząc ogień ze swego karabinu maszynowego zmusił Rosjan do milczenia, umożliwiając tym samym atak własnym oddziałom i odniesienie zwycięstwa. Podczas zmagań pod górą Studzienicą (będących częścią bitwy pod Kostiuchnówką) utrzymał swoje stanowisko pod silnym ogniem wrogiej artylerii, co pozwoliło przejść do przeciwuderzenia oddziałom bawarskim. Za te czyny odznaczony został Krzyżem Srebrnym Orderu Virtuti Militari. Nadanie to zostało następnie potwierdzone dekretem Wodza Naczelnego marszałka Józefa Piłsudskiego L. 12190.VM z dnia 17 maja 1922 roku (opublikowanym w Dzienniku Personalnym Ministerstwa Spraw Wojskowych Nr 3 z dnia 11 stycznia 1923 roku). W dniu 5 lipca 1916 roku został ciężko ranny pociskiem szrapnela w czasie walk pod Studzienicą, po czym przewieziono go (11 lipca tr.) do szpitala rezerwowego w Boguminie, w którym po kilku dniach zmarł. Witold Jabłoński nie założył rodziny.
Za pracę w dziele odzyskania niepodległości Witold Jabłoński został, na mocy zarządzenia prezydenta Rzeczypospolitej Ignacego Mościckiego z dnia 6 czerwca 1931 roku, odznaczony pośmiertnie Krzyżem Niepodległości.

</doc>
<doc id="4783757" url="https://pl.wikipedia.org/wiki?curid=4783757" title="Oldsmobile Touring Sedan">
Oldsmobile Touring Sedan



</doc>
<doc id="4783758" url="https://pl.wikipedia.org/wiki?curid=4783758" title="Oldsmobile Hurst/Olds">
Oldsmobile Hurst/Olds



</doc>
<doc id="4783759" url="https://pl.wikipedia.org/wiki?curid=4783759" title="Jan Hrebenda">
Jan Hrebenda

Jan Antoni Władysław Hrebenda (ur. 10 czerwca 1896 w Krakowie, zm. 7 sierpnia 1941 w Auschwitz) – doktor praw, sędzia, porucznik Wojska Polskiego.
Życiorys.
Jan Antoni Władysław Hrebenda urodził się 10 czerwca 1896 w Krakowie. Był synem Władysława i Anny z domu Reiner wzgl. Rajner (zm. 10 marca 1931 w Sanoku jako wdowa w wieku 66 lat i pochowana tamże). Był bratem Stanisława (1894-1940, także oficer armii austriackiej i Wojska Polskiego, ofiara zbrodni katyńskiej).
Podczas I wojny światowej był powołany do służby w C. K. Armii, mianowany w rezerwie piechoty chorążym z dniem 1 lipca 1916, a następnie awansowany na stopień podporucznika z dniem 1 stycznia 1917. Był przydzielony do 13 pułku piechoty. W jego szeregach działał w polskiej tajnej organizacji niepodległościowej, utrzymującej kontakt organizacyjny z Legionami Polskimi. Przed 1918 został odznaczony srebrnym Medalem Waleczności 2 klasy.
Został przyjęty do Wojska Polskiego dekretem Wodza Naczelnego Wojsk Polskich z 1 listopada 1918 w grupie byłych oficerów armii austro-węgierskich i 7 stycznia 1919 przydzielony w stopniu podporucznika do 8 pułku piechoty w Krakowie. Brał udział w walkach o ustalenie granic z lat 1918-1921. Został zweryfikowany w stopniu porucznika rezerwy piechoty ze starszeństwem z dniem 1 czerwca 1919. W latach 20. był oficerem rezerwowym macierzystego 11 pułku piechoty, w okresie pokoju stacjonującego w garnizonie Tarnowskie Góry. Później został przeniesiony do korpusu oficerów taborowych i zweryfikowany w stopniu porucznika ze starszeństwem z dniem 1 czerwca 1919. W 1934 był oficerem rezerwy 10 dywizjonu taborów z Przemyśla i pozostawał wówczas w ewidencji Powiatowej Komendy Uzupełnień Rzeszów.
Ukończył studia prawnicze na Wydziale Prawa i Administracji Uniwersytetu Jagiellońskiego, uzyskując stopień doktora praw. W okresie II Rzeczypospolitej pracował jako sędzia grodzki: w Krakowie, w Rzeszowie, w Bielsku (w tamtejszym Sędzie Grodzkim w 1935 został kierownikiem działu cywilnego, był też sędzią śledczym) i w Ciężkowicach do 1939. 28 lutego 1939 został przeniesiony w stan spoczynku.
Po wybuchu II wojny światowej 1939 początkowo mieszkał w Krakowie przy ulicy Szpitalnej 20. Po nastaniu okupacji niemieckiej zaangażował się w działalność konspiracyjną. Współpracował w ramach organizowania przerzutów osób przez zieloną granicę na Węgry. W Sanoku zamieszkiwał przy ul. Antoniego Potockiego 12. 1 kwietnia 1940 został aresztowany przez Niemców i od tego czasu był przetrzymywany w więzieniu w Sanoku (w tamtejszej ewidencji wpisany jako Władysław Hrebenda). Przebywał tam do 9 sierpnia 1940. Potem był osadzony na zamku w Rzeszowie oraz w więzieniu w Tarnowie. Stamtąd został wywieziony i 30 sierpnia 1940 został osadzony w niemieckim obozie koncentracyjnym Auschwitz, otrzymując obozowy numer więźnia 3665. Otrzymał funkcję pielęgniarza w dziale "Häftlings-Krankenbau (HKB)" blok 15 (po przemianowaniu blok 20). Od listopada 1940 działał w ramach konspiracyjnej organizacji obozowej tj. w Związku Organizacji Wojskowej, założonej przez ppor. Witolda Pileckiego. Opiekował się Pileckim podczas jego choroby. W maju 1941 został przeniesiony do bloku 3. 7 sierpnia 1941 poniósł śmierć w Auschwitz na skutek wycieńczenia.
Od 8 października 1927 jego żoną była Janina Józefa z domu Pytel (ur. 1901, córka Adama Pytla), która tuż po wojnie przebywała w Sanoku.
W 1962 Jan Hrebenda został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.

</doc>
<doc id="4783761" url="https://pl.wikipedia.org/wiki?curid=4783761" title="Hans-Jürgen Orthmann">
Hans-Jürgen Orthmann

Hans-Jürgen Orthmann (ur. 5 lutego 1954 w Mudersbach) – niemiecki lekkoatleta, długodystansowiec, medalista halowych mistrzostw Europy w 1980. W czasie swojej kariery reprezentował Republikę Federalną Niemiec.
Zwyciężył w biegu na 3000 metrów na mistrzostwach Europy juniorów w 1973 w Duisburgu. Zajął 8. miejsce w tej konkurencji na halowych mistrzostwach Europy w 1976 w Monachium.
Zdobył brązowy medal w biegu na 3000 metrów na halowych mistrzostwach Europy w 1980 w Sindelfingen, ulegając jedynie swemu koledze z reprezentacji RFN Karlowi Fleschenowi i Klaasowi Lokowi z Holandii. Na halowych mistrzostwach Europy w 1982 w Mediolanie zajął 7. miejsce, a na halowych mistrzostwach Europy w 1983 w Budapeszcie 9. miejsce na tym dystansie.
Od 1975 do 1987 corocznie startował w mistrzostwach świata w biegach przełajowych. Największy sukces odniósł w 1980 w Paryżu, gdzie zdobył srebrny medal przegrywając tylko z Craigiem Virginem ze Stanów Zjednoczonych, a wyprzedzając Nicka Rose’a z Anglii.
Orthmann był mistrzem RFN w biegu na 5000 metrów w 1974 i 1982 oraz wicemistrzem w tej konkurencji w 1975 i 1983. W biegu na 10 000 metrów był mistrzem w 1982, wicemistrzem w 1979, 1981, 1985 i 1986 oraz brązowym medalistą w 1975, 1978 i 1980. Zwyciężał również w biegu na 25 kilometrów w 1979 i 1980, a także w biegu przełajowym na krótkiej trasie w 1980 oraz na długiej trasie w 1983 i 1984. W hali był wicemistrzem w biegu na 3000 metrów w 1975, 1976, 1980, 1982 i 1983 oraz brązowym medalistą w 1981.
Rekordy życiowe Orthmanna:

</doc>
<doc id="4783762" url="https://pl.wikipedia.org/wiki?curid=4783762" title="Stadion Bojan Majić">
Stadion Bojan Majić

Stadion Bojan Majić – nieistniejący już stadion piłkarski w Belgradzie, stolicy Serbii. Obiekt mógł pomieścić 6000 widzów. W 2011 roku został zlikwidowany, a w jego miejscu wybudowano centrum handlowe, na którego dachu powstał nowy piłkarski stadion.
W przeszłości gospodarzem stadionu był klub FK Sloboda. W 1973 roku doszło do fuzji tego klubu z Voždovački SK i odtąd na stadionie swoje spotkania rozgrywali piłkarze powstałego w wyniku tej fuzji klubu FK Voždovac (jest on kontynuatorem tradycji Voždovačkiego SK założonego w 1912 roku jako FK Dušanovac). W sezonach 2005/2006 (ostatni sezon przed podziałem Serbii i Czarnogóry) oraz 2006/2007 obiekt gościł występy klubu FK Voždovac na najwyższym poziomie ligowym. Latem 2009 roku obiekt był jedną z aren męskiego i żeńskiego turnieju piłki nożnej na 25. Letniej Uniwersjadzie. Stadion nazwany był imieniem Bojana Majicia, zamordowanego w 2005 roku kibica FK Voždovac. Na początku 2011 roku obiekt został zlikwidowany, a w jego miejscu wybudowano centrum handlowe „Stadion” (otwarte 25 kwietnia 2013 roku), na którego dachu powstał nowy stadion dla klubu FK Voždovac (został on otwarty nieco później niż samo centrum handlowe, 31 sierpnia 2013 roku).

</doc>
<doc id="4783766" url="https://pl.wikipedia.org/wiki?curid=4783766" title="Mirosław Kula">
Mirosław Kula

Mirosław Kula (ur. 9 stycznia 1955) – polski inżynier, polityk i nauczyciel akademicki, w latach 1994–1997 wicewojewoda częstochowski.
Życiorys.
Absolwent Politechniki Częstochowskiej. Kształcił się podyplomowo w zakresie prawa i administracji na Uniwersytecie Wrocławskim oraz w Wyższej Szkole Bankowości i Finansów w Katowicach, uzyskał też certyfikat bankowca. Pracował jako nauczyciel akademicki na Politechnice Częstochowskiej i w liceum wojskowym. Został naczelnikiem działu w Banku Ochrony Środowiska, prowadził też własną firmę.
Zaangażował się w działalność polityczną w ramach Zjednoczonego Stronnictwa Ludowego i następnie Polskiego Stronnictwa Ludowego. W 1989 kandydował do Senatu w okręgu częstochowskim (zajął 6 miejsce na 12 kandydatów). Od 7 lutego 1994 do 19 grudnia 1997 sprawował funkcję wicewojewody częstochowskiego. Wystartował w wyborach do częstochowskiej rady miejskiej w 1998 (z listy Forum Samorządowego) i 2006 (z listy komitetu Tadeusza Wrony). W 2002 kandydował na prezydenta Częstochowy z ramienia wspieranego przez PSL komitetu Wojewódzka Częstochowa (zajął 5 miejsce na 10 kandydatów). Później działał w Aeroklubie Częstochowskim.
W 2002 otrzymał Krzyż Kawalerski Orderu Odrodzenia Polski.

</doc>
<doc id="4783776" url="https://pl.wikipedia.org/wiki?curid=4783776" title="Staņislavs Lugailo">
Staņislavs Lugailo

Staņislavs Lugailo (, trb. "Stanisław Antonowicz Lugajło"; ur. 1 stycznia 1938 w Suchumi, zm. 11 kwietnia 2021 w Charkowie) – radziecki i ukraiński siatkarz, reprezentant Związku Radzieckiego, złoty medalista igrzysk olimpijskich w 1964.
Życiorys.
Był w składzie reprezentacji Związku Radzieckiego na igrzyskach olimpijskich w Tokio w 1964. Reprezentacja ZSRR zajęła 1. miejsce na tej imprezie, a Lugailo nie zagrał w ani jednym meczu. Był zawodnikiem ryskiego klubu Radiotechnik od 1964 do zakończenia kariery sportowej w 1970. Z tym zespołem w mistrzostwach ZSRR zajmował 2. miejsce w 1963, 1965 i 1966 oraz 3. miejsce w 1968 i 1969.
Na początku lat 70. XX wieku przeprowadził się do Ukraińskiej SRR, gdzie pracował jako trener z donieckimi zespołami Dynamo (mężczyźni) i Spartak (kobiety). W latach 1991–1996 pracował na Filipinach, gdzie był trenerem m.in. reprezentacji żeńskiej i męskiej tego kraju. Po powrocie do Doniecka pełnił funkcję trenera w klubie Medika SzWSM (obecnie Donnuet SzWSM). Przez wiele lat mieszkał w Doniecku. W 2014 przeniósł się do Charkowa, gdzie do śmierci pracował w Wyższej Szkole Kultury Fizycznej i Sportu, a także pomagał trenować żeńską drużynę siatkarską obwodu charkowskiego.
W 1970 ukończył Łotewski Państwowy Instytut Kultury Fizycznej. Za osiągnięcia sportowe został w 1990 wyróżniony tytułem Zasłużony Mistrz Sportu ZSRR. Pomimo iż urodził się na terenie dzisiejszej Gruzji a większość życia spędził na ziemiach ukraińskich to Łotewski Komitet Olimpijski zalicza go do kanonu sportowców narodowości łotewskiej.

</doc>
<doc id="4783777" url="https://pl.wikipedia.org/wiki?curid=4783777" title="Charles Buls">
Charles Buls

Charles Buls, także Karel Buls (ur. 13 października 1837, zm. 13 lipca 1914) – belgijski polityk liberalny, w latach 1881–1899 burmistrz Brukseli, pisarz.
Syn złotnika, w młodości także uprawiał ten zawód. Działał na rzecz równego dostępu do edukacji. Jego największym osiągnięciem było skuteczne przeciwstawienie się Leopoldowi II, królowi-ludobójcy, kiedy ten zarządził wyburzenie zabudowań brukselskiej starówki. Jest upamiętniony nazwą ulicy w centrum miasta oraz pomnikiem (nadnaturalnej wielkości, siedzący na ławce ze swoim psem).

</doc>
<doc id="4783786" url="https://pl.wikipedia.org/wiki?curid=4783786" title="Maria Krawczyk (fizyk)">
Maria Krawczyk (fizyk)

Maria Teresa Krawczyk, z d. Szczott (ur. 19 sierpnia 1946, zm. 24 maja 2017) – polska fizyk teoretyk, badacz fizyki cząstek elementarnych, pracownik naukowy Instytutu Fizyki Teoretycznej Uniwersytetu Warszawskiego.
Życiorys.
Była absolwentką Uniwersytetu Warszawskiego. W 1975 obroniła pracę doktorską poświęconą reakcji wymiany ładunku π–p → π0n napisaną pod kierunkiem Grzegorza Białkowskiego. Następnie zajmowała się partonami i chromodynamiką kwantową, od 1990 teorią oddziaływań elektrosłabych, w szczególności polem Brouta-Englerta-Higgsa i bozonem Higgsa, badała zagadnienia wykraczające poza tzw. Model standardowy, m.in. Model dwudubletowy (2HDM, Two Higgs Doublet Model).
W 1993 otrzymała stopień doktora habilitowanego na podstawie pracy "Procesy dwufotonowe w chromodynamice kwantowej". W 2007 otrzymała tytuł profesora nauk fizycznych.
Była pracownikiem Instytutu Fizyki Teoretycznej Uniwersytetu Warszawskiego, gdzie kierowała Katedrą Oddziaływań Silnych i Elektrosłabych.
Kierowała projektami "Badanie sektora Higgsa i ciemnej materii w modelach z symetriami dyskretnymi w oparciu o dane LHC" (2013-2016) i "Badanie rozszerzeń Modelu Standardowego z uwzględnieniem efektów nowej fizyki aż do skali Plancka w świetle aktualnych danych LHC i astrofizycznych" (od 2015).

</doc>
<doc id="4783792" url="https://pl.wikipedia.org/wiki?curid=4783792" title="Szkoła Podstawowa im. bł. ks. Jerzego Popiełuszki w Mirocinie">
Szkoła Podstawowa im. bł. ks. Jerzego Popiełuszki w Mirocinie

Szkoła Podstawowa im. bł. ks. Jerzego Popiełuszki w Mirocinie – szkoła o charakterze podstawowym w Mirocinie.
Historia.
Początki szkolnictwa parafialnego w Mirocinie są datowane na początek XIX wieku, gdy już na jakiś czas przed 1830 rokiem powstała szkółka parafialna przy miejscowej cerkwi "Schola parochialis". 
Według odnalezionych "Protokołów czynności od roku 1891 do 1899", w którym wspomniano o istnieniu szkoły w Mirocinie od 1868 roku. Przydatnym archiwalnym źródłem wiedzy o szkolnictwie w Galicji są austriackie Szematyzmy Galicji i Lodomerii, które podają wykaz szkół, wraz z nazwiskami ich nauczycieli. Początkowo szkoła była 1-klasowa, a w latach 1879–1882 szkoła była filialna. Od 1882 roku szkoła była znowu 1-klasowa. Od 1906 roku szkoła posiadała nauczycieli pomocniczych, którymi byli: Maria Narowska (1906–1907), Maria Jaworska (1907–1908, 1909–1910), Paulina Gaczkowa (1909–1914?), Adam Małkowiak (1911–1914?), Zofia z Sęków Kielarowa (1913–1914?). 
Początkowo szkoła posiadała 2 sale lekcyjne, a od 1936 roku po rozbudowie szkoły było 4 sale lekcyjne. Podczas II wojny światowej w budynku szkoły stacjonowały wojska niemieckie. Szkoła wznowiła działalność po wyzwoleniu, ale z powodu braku pomieszczeń, nauka części klas odbywała się w wynajętych pomieszczeniach w domu prywatnym, w salce katechetycznej i w domu kultury. W latach 90. do punktu katechetycznego dobudowano lewe skrzydło szkoły, które oddano do użytku w 1994 roku. W 1999 roku na mocy reformy oświaty szkoła została zmieniona na 6-klasową, a w 2003 roku utworzono Zespół Szkół w Mirocinie (SP i Gimnazjum). W 1998 roku rozpoczęto budowę drugiego skrzydła szkoły, które oddano do użytku w 2009 roku. 19 października 2011 roku patronem szkoły został Bł. ks. Jerzy Popiełuszko. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4783793" url="https://pl.wikipedia.org/wiki?curid=4783793" title="Alexis de Castillon">
Alexis de Castillon

Marie-Alexis de Castillon, wicehrabia de Saint-Victor (ur. 13 grudnia 1838 w Chartres, zm. 5 marca 1873 w Paryżu) – francuski kompozytor.
Życiorys.
Muzyki uczył się początkowo w katedrze w Chartres. W 1856 roku został posłany do Akademii Wojskowej w Saint-Cyr, w 1861 roku przerwał jednak naukę, by poświęcić się muzyce. Studiował u Victora Masségo, a od 1868 roku u Césara Francka. Walczył jako żołnierz w wojnie francusko-pruskiej (1870–1871), jednak z powodu słabego stanu zdrowia został zdemobilizowany i odesłany do domu. Między 1872 a 1873 rokiem przebywał na kuracji w Pau, zmarł niedługo po powrocie do Paryża.
W 1871 roku wraz z Romainem Bussine’em, Henri Duparkiem i Camille Saint-Saënsem powołał do życia Société Nationale de Musique, którego został sekretarzem.
Twórczość.
Jego muzyka mieści się w nucie późnoromantycznym. Dorobek kompozytorski Castillona obejmuje 5 ostatnich lat jego życia, większość swoich wcześniejszych kompozycji sam zniszczył. Uprawiał mało popularne ówcześnie we Francji gatunki kameralne i symfoniczne. Jego dzieła cechują się skupioną ekspresją oraz indywidualnymi cechami fakturalnymi i harmonicznymi. Wywarł wpływ na dzieła wokalne Duparka, Chaussona i Faurégo. Chociaż utwory Castillona cieszyły się uznaniem środowiska artystycznego, nie zyskały sobie popularności wśród publiczności.
Skomponował m.in. 2 symfonie (1865, 1872), uwerturę symfoniczną "Torquato Tasso" (1871), "Koncert fortepianowy" (1872), "Kwintet fortepianowy" (1870), 2 kwartety smyczkowe (1867), "Kwartet fortepianowy" (1870), 2 tria fortepianowe (1870), "Sonatę" na skrzypce i fortepian (1870), 2 suity fortepianowe (1869, 1870), "24 pensées fugitives" na fortepian (1872–1873), cykl pieśni solowych "Six poésies d’Armand Silvestre" (1868–1873), "Paraphrase du psaume LXXXIV" na głosy solowe, chór i orkiestrę do słów Louis Galleta, mszę weselną "Missa nuptialis" (1872, niedokończona). Dokonał także orkiestracji utworów Franza Schuberta i Roberta Schumanna.

</doc>
<doc id="4783794" url="https://pl.wikipedia.org/wiki?curid=4783794" title="Obszar Chronionego Krajobrazu Mokre - Lewice">
Obszar Chronionego Krajobrazu Mokre - Lewice



</doc>
<doc id="4783795" url="https://pl.wikipedia.org/wiki?curid=4783795" title="Otaria (1935)">
Otaria (1935)

Otaria – włoski okręt podwodny z okresu międzywojennego i II wojny światowej, jedna z dwóch jednostek typu "Glauco". Pierwotnie została zamówiona przez Portugalię jako „Espadarte”, jednak z powodu zerwania kontraktu została ukończona na potrzeby marynarki włoskiej (Regia Marina). Okręt został zwodowany 20 marca 1935 roku w stoczni Cantieri Riuniti dell'Adriatico (CRDA) w Monfalcone, a w skład włoskiej marynarki wszedł 20 października 1935 roku. Pełnił służbę na Morzu Śródziemnym, Morzu Czerwonym i Atlantyku, biorąc udział m.in. w wojnie domowej w Hiszpanii i bitwie o Atlantyk, operując z bazy Betasom. Został wycofany ze służby 1 lutego 1948 roku.
Projekt i budowa.
W 1930 roku rząd Portugalii przyjął plan rozbudowy i modernizacji swojej marynarki, w którym znalazło się także pozyskanie oceanicznych i silnie uzbrojonych okrętów podwodnych. Mimo zażyłych kontaktów z Wielką Brytanią, Portugalczycy zwrócili się z zapytaniem ofertowym do stoczni włoskich, konkurencyjnych cenowo i jakościowo w stosunku do stoczni innych krajów europejskich. W 1931 roku w stoczni CRDA w Monfalcone opracowano projekt okrętów, bazując na jednostkach typu "Squalo". Portugalski rząd w tym samym roku zamówił dwa okręty, mające nosić nazwy „Delfim” i „Espadarte”, jednak wkrótce wycofał się z kontraktu z przyczyn finansowych. W 1932 roku kontrakt na budowę obu jednostek przejęła włoska marynarka wojenna, a stocznia ukończyła okręty z nazwami zmienionymi odpowiednio na „Glauco” i „Otaria”. Okręty były szybkie, charakteryzowały się bardzo dobrą manewrowością na powierzchni i pod wodą oraz były silnie uzbrojone.
„Otaria” zbudowana została w stoczni CRDA w Monfalcone. Stępkę okrętu położono 19 listopada 1932 roku, a zwodowany został 20 marca 1935 roku. Nazwa okrętu oznaczała uchatkę (wł. "otaria").
Dane taktyczno-techniczne.
„Otaria” była dużym, oceanicznym jednokadłubowym okrętem podwodnym. Długość całkowita wynosiła 73 metry, szerokość 7,2 metra i zanurzenie 5,12 metra. Wyporność normalna w położeniu nawodnym wynosiła 1054 tony, a w zanurzeniu 1305 ton. Okręt napędzany był na powierzchni przez dwa silniki wysokoprężne FIAT o łącznej mocy 3000 KM. Napęd podwodny zapewniały dwa silniki elektryczne CRDA o łącznej mocy 1200 KM. Dwuśrubowy układ napędowy pozwalał osiągnąć prędkość 17 węzłów na powierzchni i 8 węzłów w zanurzeniu. Zasięg wynosił 2825 Mm przy prędkości 17 węzłów w położeniu nawodnym (lub 9760 Mm przy prędkości 8 węzłów) oraz 110 Mm przy prędkości 3 węzłów w zanurzeniu. Zbiorniki paliwa mieściły 59 ton oleju napędowego. Dopuszczalna głębokość zanurzenia wynosiła 90 metrów.
Okręt wyposażony był w osiem stałych wyrzutni torped kalibru 533 mm: cztery na dziobie i cztery na rufie, z łącznym zapasem 14 torped. Torpedy kalibru 533 mm miały długość 7,2 metra, masę 1550 kg (w tym 260 kg materiału wybuchowego), prędkość 50 węzłów przy zasięgu 4000 metrów lub 30 węzłów przy strzelaniu na odległość 12 000 metrów. Uzbrojenie artyleryjskie stanowiły umieszczone przed i za kioskiem dwa pojedyncze działa pokładowe kalibru 100 mm L/47 OTO M1931. Masa całkowita działa wynosiła 2177 kg, a długość 4,94 metra; kąt podniesienia lufy wynosił 45°, donośność 12 600 metrów, zaś szybkostrzelność osiem strzałów na minutę. Działo strzelało nabojami o masie 26 kg (w tym pocisk burzący ważył 13,8 kg, a ładunek miotający 5 kg) z prędkością wylotową 840 m/s. Broń przeciwlotniczą stanowiły dwa pojedyncze wielkokalibrowe karabiny maszynowe Breda M1931 kalibru 13,2 mm L/76. Masa wkm wynosiła 47,5 kg, kąt podniesienia lufy 85°, a skuteczna donośność 2000 metrów; broń zasilana była z magazynku na 30 nabojów (masa naboju wynosiła 0,125 kg przy masie pocisku 0,051 kg), zaś szybkostrzelność praktyczna wynosiła 400 strzałów na minutę przy prędkości początkowej 790 m/s. Jednostka wyposażona też była w hydrofony.
Załoga okrętu składała się z 7 oficerów oraz 50 podoficerów i marynarzy.
Służba.
Początkowy okres służby.
„Otaria” weszła do służby w Regia Marina 20 października 1935 roku. Jednostka wzięła udział w wojnie domowej w Hiszpanii, a następnie służyła na Morzu Czerwonym. W 1939 roku „Otaria” i „Benedetto Brin” odbyły rejs na Ocean Indyjski.
1940 rok.
10 czerwca 1940 roku, w momencie ataku Włoch na Francję, okręt pełnił służbę na Morzu Śródziemnym wchodząc w skład 12. eskadry (wł. "Squadriglia") 1. Flotylli okrętów podwodnych (wł. "Gruppo sommergibili") stacjonującej w La Spezia i Neapolu (w skład której wchodziły ponadto: siostrzany „Glauco” oraz „Comandante Cappellini”, „Comandante Faà di Bruno”, „Mocenigo” i „Veniero”).
23 września okręt wyszedł z La Spezii, dowodzony przez kmdra ppor. (wł. "capitano di corvetta") Giuseppe Vocaturo. 28 września „Otaria” sforsowała Cieśninę Gibraltarską, odnosząc podczas przejścia uszkodzenia uniemożliwiające dalsze działania ofensywne na Atlantyku. 5 października w Zatoce Biskajskiej jednostka stała się celem nieskutecznego ataku ze strony brytyjskiego okrętu podwodnego HMS „Tigris” (N63). 6 października okręt zawinął do bazy Betasom.
14 października, po kilkudniowym postoju w porcie, „Otaria” opuściła Bordeaux i wyruszyła na swój pierwszy atlantycki patrol w rejon na zachód od Szkocji. 17 października płynący na powierzchni okręt został zaatakowany przez łódź latającą Short Sunderland. Samolot zauważono za późno i dowódca jednostki zdecydował o podjęciu walki z przeciwnikiem na powierzchni, zmuszając trafioną z broni przeciwlotniczej maszynę do oddalenia się. Okręt dotarł do wyznaczonego obszaru patrolowania 23 października. Z powodu sztormowej pogody 5 listopada nie udało się trafić żadną z dwóch wystrzelonych torped dużego zaciemnionego statku, rozpoznanego jako transatlantyk, a 9 listopada „Otaria” nie zdołała zająć dogodnej pozycji do ataku na wykryty lotniskowiec, płynący w eskorcie trzech niszczycieli, nadając jedynie radiogram o kontakcie. W nocy z 7 na 8 listopada jednostka skierowała się w stronę bazy, docierając do Betasom po tygodniowym rejsie.
1941 rok.
24 stycznia 1941 roku okręt wyszedł z bazy i udał się w ten sam rejon co podczas pierwszej misji. Podczas rejsu „Otarię” trapiły problemy techniczne (m.in. doszło do awarii sterów i uszkodzenia zbiorników balastowych), w wyniku czego jednostka musiała zawrócić i 1 lutego przybyła do Bordeaux w celu dokonania koniecznych napraw. 5 lutego okręt ponownie wyszedł w morze i od 13 do 24 lutego patrolował wody na zachód od Szkocji, nie spotykając przeciwnika. Bezowocny rejs „Otarii” zakończył się 1 marca, kiedy jednostka zawinęła do Betasom.
Trzecia atlantycka misja bojowa okrętu rozpoczęła się 6 maja, kiedy „Otaria” opuściła port i skierowała się w rejon na zachód od Irlandii. Mimo problemów technicznych okręt patrolował wyznaczony rejon od 10 do 20 maja, atakując przepływający przez sektor konwój. „Otaria” wystrzeliła niecelną torpedę w kierunku niszczyciela, który przeszedł do kontrataku bombami głębinowymi. Jednostka przetrwała atak niszczyciela, lecz później płynąc na powierzchni została ostrzelana przez dwa samoloty i została zmuszona do awaryjnego zanurzenia (w wyniku ostrzału na pokładzie śmierć poniosło dwóch matów: Biagio Biondi i Raffaello Conti). 11 maja załoga okrętu podwodnego wystrzeliła dwie torpedy w kierunku parowca, który według Włochów został trafiony i uszkodzony, jednak odpłynął korzystając z ulewy. 20 maja o godzinie 4:25 załoga płynącej w położeniu nawodnym „Otarii” wystrzeliła dwie celne torpedy w kierunku płynącego w konwoju SL-73 brytyjskiego parowca „Starcross” (4662 BRT). Statek doznał ciężkich uszkodzeń i po zdjęciu załogi przez kanadyjski niszczyciel HMCS „St. Francis” (I93) został zatopiony przez eskortę na pozycji . Po ataku dowódca zarządził zanurzenie alarmowe na głębokość 80 metrów, a po 15 minutach okręt wyszedł na głębokość peryskopową. Wobec wychwyconych hydrofonami odgłosów zbliżania się eskortowca włoska jednostka z powrotem zeszła na głębokość 80 metrów, co jednak nie uchroniło jej przed bliskimi wybuchami czterech zrzuconych bomb głębinowych. Ich eksplozje spowodowały przecieki, szczególnie w przedziale silników elektrycznych, a okręt zwiększył zanurzenie do 110 metrów. Okręt wynurzył się na powierzchnię po wielogodzinnym tropieniu przez eskortę konwoju; doznane uszkodzenia spowodowały konieczność przerwania patrolu i powrotu do bazy. 23 maja załoga „Otarii” uratowała dwóch Francuzów z żaglowca „Notre Dame du Châtelet” (488 BRT), który został 15 maja zatopiony przez niemiecki okręt podwodny U-43 na przybliżonej pozycji . Okręt dotarł do Bordeaux 25 maja.
7 września jednostka opuściła Betasom i udała się w powrotny rejs do Włoch, forsując 14 września Cieśninę Gibraltarską (okręt został wykryty przez wrogie jednostki, jednak udało mu się zejść na większą głębokość i ujść prześladowcom bez poważniejszych uszkodzeń). 19 września „Otaria” dotarła do Neapolu, kończąc tym samym bojową turę na Atlantyku.
14 grudnia, wobec problemów z zaopatrzeniem dla walczących w Afryce Północnej wojsk Osi, jednostka wyszła z Mesyny z ładunkiem paliwa, dostarczając je do Bardii.
1942 rok.
W drugiej połowie maja 1942 roku „Otaria”, „Mocenigo” i „Dessiè” znalazły się na drodze brytyjskiego zespołu Force H, uczestniczącego w Operacji LB (dostarczenia na Maltę samolotów myśliwskich Spitfire), składającego się z lotniskowców HMS „Eagle” (94) i „Argus” (I49), krążownika lekkiego HMS „Charybdis” (88) oraz niszczycieli HMS „Partridge” (G30), „Ithuriel” (H05), „Antelope” (H36), „Wishart” (D67), „Wrestler” (D35) i „Westcott” (D47). Dogodną do ataku pozycję udało się zająć jedynie „Mocenigo”, jednak żadna z trzech wystrzelonych w kierunku HMS „Charybdis” torped nie trafiła. Miesiąc później „Otaria” znalazła się w operującym na północ od Algierii i wokół Malty zespole włoskich okrętów podwodnych, próbującym przeszkodzić Brytyjczykom w przeprowadzeniu Operacji "Harpoon", jednak okręt nie nawiązał kontaktu bojowego z przeciwnikiem.
W lipcu okręty podwodne „Otaria” i „Emo”, przebywające na patrolu na południe od Balearów, nie zdołały zapobiec kolejnej operacji dostarczenia na Maltę myśliwców Spitfire, przeprowadzonej przez Force H w składzie lotniskowca HMS „Eagle”, krążowników „Charybdis” i „Cairo” oraz pięciu niszczycieli. Także w sierpniu jednostkę wysłano (wraz z 17 innymi włoskimi okrętami podwodnymi) na wody między Balearami a wybrzeżem Afryki oraz między Tunezją a Sycylią, by przeciwdziałać dostarczeniu na Maltę dużej partii zaopatrzenia (Operacja Pedestal).
1943 rok.
W pierwszej połowie stycznia 1943 roku „Otaria” odbyła kolejną misję zaopatrzeniową, dostarczając amunicję i paliwo do Trypolisu. We wrześniu 1943 roku, w momencie kapitulacji Włoch, okręt znajdował się w Fiume w składzie 4. Flotylli okrętów podwodnych. 8 września odbyły się rozmowy włosko-niemieckie na temat przejęcia portu przez Niemców: ustalono, że nastąpi to 12 września, a do 10 września przebywające w nim włoskie okręty będą mogły go opuścić. W rezultacie bazę opuściła większość stacjonujących tam jednostek wraz z „Otarią”, z wyjątkiem torpedowca T-3 i trzech statków handlowych, przechodząc do portów zajętych przez Aliantów.
Ostatni okres służby.
Okręt przetrwał wojnę i został wycofany ze służby 1 lutego 1948 roku.

</doc>
<doc id="4783797" url="https://pl.wikipedia.org/wiki?curid=4783797" title="Stadion FK Voždovac">
Stadion FK Voždovac

Stadion FK Voždovac – stadion piłkarski w Belgradzie, stolicy Serbii. Został otwarty 31 sierpnia 2013 roku. Może pomieścić 5174 widzów. Swoje spotkania rozgrywają na nim piłkarze klubu FK Voždovac. Ewenementem obiektu jest fakt, iż znajduje się on na dachu centrum handlowego.
Poprzednim obiektem, na którym swoje spotkania rozgrywała drużyna FK Voždovac był stadion im. Bojana Majicia. Obiekt ten na początku 2011 roku został zlikwidowany, a na jego miejscu rozpoczęto budowę centrum handlowego „Stadion”. Częścią nowego obiektu miał być nowy stadion dla klubu FK Voždovac, usytuowany na dachu tego centrum handlowego. Otwarcie galerii handlowej miało miejsce 25 kwietnia 2013 roku, stadion został natomiast zainaugurowany nieco później, 31 sierpnia 2013 roku, a na otwarcie gospodarze zremisowali w meczu ligi serbskiej z zespołem FK Jagodina 1:1. Obiekt wyposażony jest w sztuczną murawę oraz oświetlenie.

</doc>
<doc id="4783799" url="https://pl.wikipedia.org/wiki?curid=4783799" title="Anke Weigt">
Anke Weigt

Anke Weigt (ur. 13 czerwca 1957 w Duisburgu) – niemiecka lekkoatletka, specjalistka skoku w dal, halowa wicemistrzyni Europy z 1980. W czasie swojej kariery reprezentowała Republikę Federalną Niemiec.
Zajęła 4. miejsce w skoku w dal na mistrzostwach Europy juniorów w 1975 w Atenach. Na halowych mistrzostwach Europy w 1977 w San Sebastián zajęła 5. miejsce w skoku w dal i odpadła w eliminacjach biegu na 60 metrów przez płotki, a na kolejnych halowych mistrzostwach Europy w 1978 w Mediolanie zajęła 11. miejsce w skoku w dal. Na mistrzostwach Europy w 1978 w Pradze odpadła w kwalifikacjach tej konkurencji. Zajęła 4. miejsce w skoku w dal w finale pucharu Europy w 1979 w Turynie.
Zdobyła srebrny medal w skoku w dal na halowych mistrzostwach Europy w 1980 w Sindelfingen, przegrywając jedynie z Anną Włodarczyk z Polski, a wyprzedzając swą koleżankę z reprezentacji RFN Sabine Everts, a na halowych mistrzostwach Europy w 1983 w Budapeszcie zajęła w tej konkurencji 5. miejsce.
Weigt była mistrzynią RFN w skoku w dal w 1984, wicemistrzynią w tej konkurencji w 1979 i 1983 oraz brązową medalistką w 1980 i 1981, a także mistrzynią w sztafecie 4 × 100 metrów w 1981. Była również halową mistrzynią RFN w skoku w dal w 1980 i 1984, wicemistrzynią w 1977, 1978 i 1983 oraz brązową medalistką w 1982 i 1985, a także wicemistrzynią w biegu na 60 metrów przez płotki w 1977. 
Jej rekord życiowy w skoku w dal wynosił 6,80 s (ustanowiony 5 czerwca 1980 w Stuttgarcie).

</doc>
<doc id="4783802" url="https://pl.wikipedia.org/wiki?curid=4783802" title="Strojenie instrumentów">
Strojenie instrumentów

Strojenie instrumentów – polski film animowany w reżyserii i według scenariusza Jerzego Kuci, symfonia obrazowo-dźwiękowa ilustrowana muzyką Wadima Chrapaczowa. Film został nagrodzony między innymi Srebrnym Lajkonikiem i Złotą Kreską w kategorii filmu profesjonalnego na Krakowskim Festiwalu Filmowym.

</doc>
<doc id="4783805" url="https://pl.wikipedia.org/wiki?curid=4783805" title="Saúl Salcedo">
Saúl Salcedo



</doc>
<doc id="4783807" url="https://pl.wikipedia.org/wiki?curid=4783807" title="Michał Bartłomiej Krupa">
Michał Bartłomiej Krupa

Michał Bartłomiej Krupa – polski inżynier, doktor habilitowany nauk technicznych, adiunkt Instytutu Projektowania Architektury Urbanistycznego Wydziału Architektury Politechniki Krakowskiej im. Tadeusza Kościuszki i Zakładu Urbanistyki i Architektury Wydziału Budownictwa, Inżynierii Środowiska i Architektury Politechniki Rzeszowskiej im. Ignacego Łukasiewicza.
Życiorys.
W 2003 ukończył studia w zakresie architektury i urbanistyki w Politechnice Krakowska im. Tadeusza Kościuszki, 6 czerwca 2012 obronił pracę doktorską "Rozwój przestrzenny i architektura Skawiny w XIX i w I połowie XX wieku", 10 października 2018 habilitował się na podstawie pracy zatytułowanej "Skawina w okresie zaborów (1772-1918). Urbanistyka i architektura miasta. Rabka-Zdrój. Aspekty urbanistyczno-architektoniczne dziedzictwa kulturowego".
Objął funkcję adiunkta Instytutu Projektowania Architektury Urbanistycznego Wydziału Architektury Politechniki Krakowskiej im. Tadeusza Kościuszki i Zakładu Urbanistyki i Architektury Wydziału Budownictwa, Inżynierii Środowiska i Architektury Politechniki Rzeszowskiej im. Ignacego Łukasiewicza.

</doc>
<doc id="4783808" url="https://pl.wikipedia.org/wiki?curid=4783808" title="(100009) 1988 RQ4">
(100009) 1988 RQ4

(100009) 1988 RQ4, także 1998 MU42 – planetoida należąca do pasa planetoid.
Planetoida została odkryta w 1988 roku w Obserwatorium La Silla.

</doc>
<doc id="4783815" url="https://pl.wikipedia.org/wiki?curid=4783815" title="Zapamiętajmy to lato">
Zapamiętajmy to lato

Zapamiętajmy to lato (ros. "Сто дней после детства") – film obyczajowy produkcji radzieckiej z 1975 roku w reżyserii Siergieja Sołowjowa.
Opis fabuły.
Grupa nastolatków spędza wakacje na obozie pionierów. Kilkoro z jego uczestników (głównych bohaterów filmu) ulega przeżyciom i poddanych zostaje doświadczeniom typowym dla społeczności ich wieku – pierwszym uczuciowym fascynacjom, próbom odwagi i odpowiedzialności, sprawdzianom przyjaźni i uczciwości – dającym im przedsmak dorosłego życia.
Obsada aktorska.
i inni.
O filmie.
"Zapamiętajmy to lato" był czwartym z kolei, pełnometrażowym filmem Siergieja Sołowjowa i pierwszym z szeregu wielokrotnie później nagradzanych dzieł tego reżysera. Przyniósł mu rozgłos i uznanie i z mało znanego twórcy filmowego uczynił gwiazdę kina radzieckiego światowego formatu. Obraz spotkał się wprawdzie z umiarkowanym zainteresowaniem widzów – tylko w Związku Radzieckim obejrzało go ledwie ponad 7 mln ludzi – jednak spodobał się krytykom i to zarówno krajowym jak i zagranicznym. Świadectwem tego uznania były liczne nagrody i wyróżnienia jakie film otrzymał. Najbardziej prestiżową z nich był Srebrny Niedźwiedź dla najlepszego reżysera przyznany na 25. MFF w Berlinie. Sukces tego filmu był zaskoczeniem nawet dla samego reżysera, który po latach wspominał, że jego realizację potraktował jak "chałturę o pionierach".
W Polsce początkowo film został odrzucony przez komisję kwalifikacyjną działającą przy Centralnym Zarządzie Kinematografii. Do dystrybucji kinowej został skierowany dopiero w 1977 roku (dwa lata po premierze) już jako uznany na arenie międzynarodowej obraz. Zyskał bardzo przychylne recenzje krytyków.
Nagrody i wyróżnienia.
Film otrzymał kilka mniej lub bardziej prestiżowych nagród świata filmu:

</doc>
<doc id="4783818" url="https://pl.wikipedia.org/wiki?curid=4783818" title="Jan Rerutko">
Jan Rerutko

Jan Kanty Włodzimierz Antoni Rerutko ps. „Drzazga” (ur. 24 lipca 1918, zm. 6 listopada 1943) – podporucznik piechoty Wojska Polskiego i Związku Walki Zbrojnej–Armii Krajowej.
Życiorys.
Urodził się 24 lipca 1918. Pochodził z Krakowa. Na stopień podporucznika został mianowany ze starszeństwem z 1 października 1938 i 226. lokatą w korpusie oficerów piechoty. W marcu 1939 pełnił służbę w 80 pułku piechoty w Słonimie na stanowisku dowódcy plutonu w 1. kompanii strzeleckiej.
Po wybuchu II wojny światowej w 1939 i nastaniu okupacji niemieckiej zaangażował się w działalność konspiracyjną, przyjmując pseudonim „Drzazga”. Od 1940 do 1942 był zatrudniony jako gajowy u boku leśniczego w Kalnicy, Jana Marciaka, prowadzącego tamże punkt kontaktowy na tej trasie. W tym czasie działał w służbie kurierskiej i przy organizowaniu tras kurierskich z ziemi polskiej na Węgry. Pełnił funkcję zastępcy szefa łączności trasy kurierskiej pod kryptonimem „Bronisława”, Aleksandra Rybickiego ps. „Jacek”. W tym czasie często przebywał w Sanoku, na punkcie kontaktowym w domu u zatrudnionego w miejscowym "Stadtverwaltung" działacza konspiracji Arnolda Andrunika. W tym mieście 20 sierpnia 1941 zostali aresztowani przez Niemców członkowie konspiracji: Kazimierz Andrunik ps. „Rybak” (w jego mieszkaniu przy ul. Sanowej 6), Władysław Łykowski ps. „Olcha” i Jan Rerutko ps. „Drzazga”, który jako jedyny z nich został następnie zwolniony z uwagi na swoje miejsce pracy. Pod koniec września 1941 podczas przejścia trasą kurierską „Las” został aresztowany wraz z kurierką Marią Szerocką ps. „Mucha” i młodym przewodnikiem „Jankiem” w lesie nieopodal Stariny (niefortunnie trafili na polowanie urządzone przez węgierskiego komendanta straży granicznej, podczas którego w łowieckiej nagonce brało udział około 60 funkcjonariuszy tej służby). Wraz z zatrzymanymi trafił do aresztu posterunku ukraińskiej policji w Cisnej, skąd zdołał uciec. Następnie powiadomił przełożonych o zatrzymaniu ww. kurierki, w listopadzie 1941 wspomagał „Jacka” w uwolnieniu jej ze szpitala w Sanoku, a pięć dni później ubezpieczał transport kurierki poza Sanok. W 1942 kontynuował działalność kurierską, m.in. przechodząc przez punkt kontaktowy w Krakowie i kontaktując się ponownie z Arnoldem Andrunikiem, przebywającym wówczas w tym mieście.
W sierpniu 1943 objął po Henryku Cybulskim oddział polskiej samoobrony na Wołyniu, po czym był dowódcą tegoż, nazwanego „Krwawa Łuna” i działającego w powiecie łuckim (Obwód Łuck AK) w strukturze Inspektoratu AK Łuck. W połowie sierpnia 1942 został skierowany do obrony Przebraża. Jego oddział liczył 107 ludzi. Nie zgodził się na podporządkować sowietom mimo nakłaniania przez nich i zaoferowania „nagrody”. Ze swoim adiutantem został zaproszony na spotkanie przez komendanta sowieckiego oddziału partyzanckiego, ps. „Bohun” celem "uzgodnienia wspólnej akcji przeciw Niemcom". 6 listopada 1943 został zamordowany w okolicach Hermanówki, a ciało jego i kilku polskich żołnierzy odnaleziono potem w miejscu, w którym przebywał wcześniej ww. oddział sowieckich partyzantów.
Upamiętnienie.
W 1962 Jan Rerutko został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.

</doc>
<doc id="4783820" url="https://pl.wikipedia.org/wiki?curid=4783820" title="Mikołaj Mikiciuk">
Mikołaj Mikiciuk

Mikołaj Mikiciuk (ur. 20 kwietnia 1930, zm. 19 kwietnia 2020) – polski socjolog, doktor habilitowany nauk humanistycznych, profesor w Wyższej Szkole Pedagogicznej im. Janusza Korczaka w Warszawie, oficer w stopniu pułkownika, specjalność naukowa: socjologia rodziny.
Życiorys.
Uzyskał stopień naukowy doktora. W 1990 na podstawie dorobku naukowego oraz pracy pt. "Rodzina wojskowa. Studium socjologiczne" uzyskał w Wojskowej Akademii Politycznej im. Feliksa Dzierżyńskiego stopień naukowy doktora habilitowanego nauk humanistycznych (dyscyplina: socjologia, specjalność: socjologia).
Był profesorem w Wyższej Szkole Pedagogicznej im. Janusza Korczaka w Warszawie w Wydziale Nauk o Wychowaniu w Warszawie.
Zmarł 19 kwietnia 2020 w wieku 90 lat. 28 kwietnia 2020 został pochowany na Cmentarzu Komunalnym Północnym w Warszawie.

</doc>
<doc id="4783827" url="https://pl.wikipedia.org/wiki?curid=4783827" title="Bazar Szembeka">
Bazar Szembeka



</doc>
<doc id="4783830" url="https://pl.wikipedia.org/wiki?curid=4783830" title="Oldsmobile Cutlass (1961)">
Oldsmobile Cutlass (1961)



</doc>
<doc id="4783837" url="https://pl.wikipedia.org/wiki?curid=4783837" title="Prestahnúkur">
Prestahnúkur

Prestahnúkur także Prestahnjúkur – subglacjalny system wulkaniczny na południowo-wschodnim krańcu lodowca Langjökull w zachodnio-środkowej Islandii. Ostatnia erupcja miała miejsce ok. 900 roku n.e.
Opis.
Prestahnúkur leży w zachodnio-środkowej Islandii na południowo-wschodnim krańcu lodowca Langjökull. System jest częściowo pokryty lodem o grubości do 300 m. Stanowi część Zachodniej Strefy Wulkanicznej. Ma ok. 90 km długości i 10–15 km szerokości. Składa się z wulkanu centralnego naznaczonego aktywnością ryolitową i geotermalną oraz licznych szczelin. Wulkan wznosi się na wysokość 1385 m n.p.m. Na południowym krańcu systemu, między lodowcem Þórisjökull a jeziorem Þingvallavatn, znajduje się wygasły wulkan tarczowy Skjaldbreiður.
Ostatnia erupcja miała miejsce około 900 roku n.e. Podczas erupcji dochodziło do wylewów lawy o objętości 5 km³. 

</doc>
<doc id="4783846" url="https://pl.wikipedia.org/wiki?curid=4783846" title="Piotr Rerutko">
Piotr Rerutko

Piotr Jan Rerutko (ur. 2 listopada 1885 w Zabierzowie Bocheńskim) – kapitan administracji Wojska Polskiego.
Życiorys.
Urodził się 2 listopada 1885 w Zabierzowie Bocheńskim. Kształcił się w C. K. Gimnazjum w Bochni, gdzie w 1908 ukończył VIII klasę i zdał egzamin dojrzałości.
Został zatrudniony w Izbie Obrachunkowej Miejskiej w Krakowie, gdzie pracował jako pomocnik kancelaryjny, po czym 15 listopada 1911 został mianowany praktykantem. Został urzędnikiem w magistracie miasta Krakowa.
Po wybuchu I wojny światowej przystąpił do organizowanych oddziałów wraz z gronem druhów krakowskiego gniazda Polskiego Towarzystwa Gimnastycznego „Sokół”. 12 sierpnia 1914 wstąpił do Legionów Polskich. Został żołnierzem 10 kompanii w III batalionie 3 pułku piechoty w składzie III Brygady. W szeregach tego pułku okresie od 9 października 1914 do 18 czerwca 1915 uczestniczył w kampaniach karpackiej i besarabskiej. W 1917 był przydzielony do służby w Inspektoracie Werbunkowym do Wojska Polskiego w Łukowie. Później został superabitrowany w Krakowie.
Po odzyskaniu przez Polskę niepodległości został przyjęty do Wojska Polskiego. 6 listopada 1919 został mianowany na stopień podporucznika prowiantowanego z dniem 1 grudnia 1919. Był wówczas żołnierzem w Okręgowym Urzędzie Gospodarczym Warszawa-Powązki. Został awansowany na stopień kapitana w korpusie oficerów administracji dział gospodarczy. W 1923, 1924 służył w Okręgowym Zakładzie Gospodarczym V (następnie 5) w Krakowie. W 1928 był oficerem Rejonowego Zakładu Żywnościowego Kraków. Potem został przeniesiony w stan spoczynku. W 1934 jako emerytowany kapitan administracji pozostawał w ewidencji Powiatowej Komendy Uzupełnień Kraków Miasto.
W marcu 1925 został wybrany wiceprezesem Klubu Sportowego „Urania” Kraków.

</doc>
<doc id="4783847" url="https://pl.wikipedia.org/wiki?curid=4783847" title="Richard Arnell">
Richard Arnell

Richard Anthony Sayer Arnell (ur. 15 września 1917 w Hampstead, zm. 10 kwietnia 2009 w Bromley) – brytyjski kompozytor i dyrygent.
Życiorys.
W latach 1935–1939 studiował w Royal College of Music w Londynie u Johna Irelanda. Między 1939 a 1947 rokiem przebywał w Stanach Zjednoczonych. W latach 1949–1981 wykładał kompozycję w Royal College of Music. W latach 1961–1964 i ponownie 1991–1993 redaktor czasopisma "The Composer". W latach 1967–1969 wykładał gościnnie w Bowdoin College w Brunswick w stanie Maine oraz Hofstra College w Hempstead w stanie Nowy Jork.
W latach 1964 i ponownie 1974–1975 był przewodniczącym Composers Guild of Great Britain. Od 1975 do 1989 roku dyrektor muzyczny London International Film School. 
Twórczość.
Napisał 4 opery: "Combat Zone" (wyst. Hempstead 1969), "Love in Transit" (wyst. Londyn 1958), "Moon Flowers" (wyst. Kent 1959) i "Petrified Princess" (wyst. Londyn 1959). Ponadto skomponował m.in. kantatę "The War God" na chór i orkiestrę (1949), "Ode to the West Wind" na chór i orkiestrę (1949), "Town Crier" na recytatora, chór i orkiestrę (1970), "Xanadu" na chór i orkiestrę (1993), balety "Punch and the Child" (1949), "Harlequin in April" (1951), "The Great Detective" (1953) i "The Angels" (1957), siedem symfonii, poemat symfoniczny "Lord Byron", 2 koncerty fortepianowe, 2 koncerty skrzypcowe, koncert klawesynowy, 6 kwartetów smyczkowych, 2 kwintety, trio fortepianowe, ponadto pieśni, utwory organowe, muzykę elektroniczną. Dokonał reorkiestracji muzyki do "Giselle" Adolphe’a Adama.
Komponował również ścieżki dźwiękowe do filmów.

</doc>
<doc id="4783853" url="https://pl.wikipedia.org/wiki?curid=4783853" title="Hanna Jelonek">
Hanna Jelonek

Hanna Antonina Jelonek (ur. 1957) – polska medalierka i wykładowczyni warszawskiej Akademii Sztuk Pięknych.
Biografia.
Studia z rzeźby ukończyła w 1981 na ASP w Warszawie. Stopień doktora w dziedzinie sztuk plastycznych uzyskała w 1998 na swojej macierzystej uczelni. W 2005 habilitowała się. W 2020 uzyskała tytuł profesorski. Sprawuje funkcję dziekana Wydziału Rzeźby ASP.
Prace jej autorstwa znajdują się w zbiorach m.in. Muzeum Sztuki Medalierskiej, Muzeum Miedzi w Legnicy czy British Museum. Zrzeszona w Polskim Stowarzyszeniu Sztuki Medalierskiej oraz w FIDEM.
Nagrody.
Za swoją twórczość Hanna Jelonek otrzymała m.in. następujące nagrody:

</doc>
<doc id="4783855" url="https://pl.wikipedia.org/wiki?curid=4783855" title="Semi Radradra">
Semi Radradra

Semi Radradra (wym. , ur. 13 czerwca 1992) – fidżyjski rugbysta występujący na pozycji bądź , zawodnik rugby union, a wcześniej rugby league. Występował w fidżyjskich reprezentacjach siedmio-, trzynasto- i piętnastoosobowej, w składzie każdej uczestnicząc w rozgrywkach o puchar świata; ponadto jednokrotny reprezentant Australii w rugby league. Drużynowy wicemistrz Oceanii w rugby 7. 
Młodość.
Radradra wywodzi się ze wsi Somosomo na wyspie Taveuni. Uczęszczał do lokalnych szkół Somosomo District School, Niusawa Secondary School, Holy Cross College a następnie do Latter Day Saints College w Suvie. W młodości z powodzeniem uprawiał lekkoatletykę, w szczególności bieg na 200 metrów czy rzut oszczepem. Treningi rugby union rozpoczął w lokalnym klubie Somosomo Sharks dopiero w wieku lat 16. W 2010 roku uczestniczył w miejscowym turnieju Nasekula Sevens.
Występując jedynie w lokalnych rozgrywkach został zauważony i w pierwszej połowie 2011 roku włączony do składu reprezentacji do lat 20, która w czerwcu brała udział w mistrzostwach świata. Podczas turnieju we Włoszech fidżyjska drużyna zajęła szóste, najwyższe w swojej historii miejsce. Sam Radradra w czterech meczach zdobył trzy przyłożenia, najwięcej w kadrze. Po powrocie z mistrzostw trener kadry U-20 Inoke Male namówił młodego zawodnika na przenosiny do klubu z Vatokouli na wyspie Viti Levu.
Wkrótce 19-latek dołączył do seniorskiej reprezentacji w rugby 7. W październiku wziął z nią udział w poprzedzonych turniejem Marist Sevens mistrzostwach Oceanii. W nich Fidżyjczycy zajęli ostatecznie drugie miejsce, zaś Radradra zdobył jedyne przyłożenie w przegranym finale z gospodarzami turnieju, reprezentacją Samoa. Następnie w listopadzie i grudniu 2011 roku brał udział w trzech turniejach z cyklu IRB Sevens World Series: w Australii, Zjednoczonych Emiratach Arabskich i Południowej Afryce. Zmagania w pierwszym ze wspomnianych zakończyły się zwycięstwem „Flying Fijians”.
Kariera klubowa.
W National Rugby League.
Dobre występy w zmaganiach „siódemek”, zwłaszcza podczas turnieju w Gold Coast wzbudziły zainteresowanie młodym graczem ze strony zawodowych klubów. Jednym z nich była drużyna Parramatta Eels rywalizująca w NRL, australijskich rozgrywkach rugby league. Choć Radradra nigdy wcześniej nie uprawiał tej odmiany rugby, postanowił skorzystać z nadarzającej się szansy – jeszcze w 2011 roku związał się dwuletnim kontraktem z drużyną z przedmieść Sydney. Jak wskazywały media, pierwotna umowa miała być warta ok. 10 tys. dolarów rocznie nie licząc premii meczowych. Jednocześnie zawodnik nie wykluczał powrotu do "union", odmiany piętnastoosobowej, po upływie pierwszych dwóch lat. Jednym z czynników przemawiających za wyborem Eels była obecność w drużynie Jarryda Hayne’a – australijskiej gwiazdy rugby league fidżyjskiego pochodzenia. Wedle własnych słów Radradry, krótko po dołączeniu do ekipy z Parramatty zapragnął zostać najlepszym Fidżyjczykiem w historii dyscypliny.
Początkowe miesiące młody zawodnik spędzał na nauce nowej odmiany gry i jej specyfiki. W 2012 roku występował w rozgrywkach młodzieżowych (Toyota Cup), broniąc barw zespołu do lat 20. W roku 2013 grał w klubie filialnym Eels, Wentworthville Magpies, rywalizującym w stanowych zmaganiach New South Wales Cup.
W lipcu tego samego roku Radradra zadebiutował w 18. kolejce NRL w spotkaniu z Penrith Panthers. Do końca sezonu rozegrał jeszcze sześć meczów, zdobywając pięć przyłożeń. Przed startem nowych rozgrywek brał udział w przedsezonowym turnieju Auckland Nines (rugby league nines), w czasie którego zdobył dla Eels rekordowe pięć przyłożeń. Po części z uwagi na stosunkowo niewysoki kontrakt (wart ok. 70 tys. dolarów rocznie) media już w połowie 2014 roku donosiły o możliwości powrotu fidżyjskiego skrzydłowego do rugby union. Jako zainteresowane jego usługami podawano kluby japońskie i francuskie. Pogłoski te przybierały na sile z uwagi na bardzo wysoką formę zawodnika – w 24 meczach 19-krotnie przykładał piłkę w polu punktowym rywali, osiągając wybitne wyniki także w innych elementach. Ponadto jako jedyny wystąpił przy tym we wszystkich meczach Eels. Pozwoliło mu to na zdobycie nagrody dla najlepszego skrzydłowego w NRL w sezonie 2014. W czerwcu 2014 roku Radradra podpisał nowy, czteroletni, wart 250 tys. dolarów rocznie kontrakt ze swoim dotychczasowym zespołem.
Gdy wydawało się, że odniesiona w drugiej kolejce sezonu 2015 kontuzja kolana uniemożliwi mu występy na podobnym jak przed rokiem poziomie, Radradra w pozostałych 18 kolejkach zdobył aż 24 przyłożenia. Wyczynem tym pobił 33-letni rekord klubu z Parramatty. Choć sam wskazywał, że nadal uczy się niektórych taktycznych aspektów "league", raz jeszcze zdobył trofeum dla najlepszego skrzydłowego w lidze.
Sezon 2016 zainicjowano turniejem Auckland Nines, w którym Eels okazali się najlepsi, a Radradra został wybrany do drużyny rozgrywek. W lutym 2016 roku jako członek ekipy "World All Stars" („Gwiazd Świata”) brał także udział w Meczu Gwiazd NRL, w którym jego rywalem była drużyna „Rodzimych Gwiazd” ("Indigenous All Stars"). W samym starciu górą byli zawodnicy "World All Stars", którzy między innymi po przyłożeniu Radradry wygrali 12:8. Dalsza część roku w wykonaniu fidżyjskiego gracza naznaczona była zarówno kłopotami osobistymi (oskarżenia o przemoc domową, choroba ojca), jak i organizacyjnymi (klub z Parramatty został uznany winnym naruszenia ligowego pułapu wynagrodzeń). Radradra był także obiektem wzmożonego zainteresowania mediów z powodu swojej decyzji w sprawie zmiany barw narodowych. W efekcie pod względem skuteczności na boisku był to najmniej udany okres w czasie występów zawodnika w NRL – w 19 meczach zdobył jedynie 12 przyłożeń.
W listopadzie 2016 roku francuski klub rugby union RC Toulonnais ogłosił pozyskania fidżyjskiego skrzydłowego. W komunikacie prasowym wskazano wówczas, że Radradra podpisał roczną umowę z możliwością przedłużenia, która miała wejść w życie wraz z końcem rozgrywek NRL w 2017 roku. Wiadomość ta została następnie zdementowana przez obóz zawodnika, jednak po licznych spekulacjach medialnych władze Eels potwierdziły wcześniejsze informacje pod koniec stycznia 2017 roku.
Swój ostatni sezon w barwach drużyny z Parramatty skrzydłowy tradycyjnie rozpoczął od udziału w Auckland Nines. W NRL ostatecznie dotarł z ekipą Eels do półfinału rozgrywek, gdzie przegrał z North Queensland Cowboys. W decydującym spotkaniu zdobył jedno z przyłożeń. Tym samym w 26 starciach w kampanii 22 razy kładł piłkę na polu punktowym (dwukrotnie w jednym meczu uzyskał cztery przyłożenia, a ponadto raz raz zdobył hat trick). Oprócz tego zanotował pięć asyst i 24-krotnie przedzierał się przez linię obronną rywali. Łącznie w ciągu niepełnych pięciu sezonów w barwach drużyny z Parramatty zdobył 82 przyłożenia w 94 meczach, co wówczas plasowało go na piątym miejscu w klubowych statystykach. 
Powrót do rugby union.
Zgodnie z wcześniejszymi postanowieniami po zakończeniu zmagań ligowych Radradra przeniósł się do Francji. Przed opuszczeniem Australii oświadczył jednak, że nie wyklucza powrotu do drużyny z Parramatty nawet bezpośrednio po wypełnieniu rocznego kontraktu. Wskazywał także, że na jego decyzję o zmianie dyscypliny wpłynęła chęć odcięcia się od pozaboiskowych wydarzeń, jakie spotkały go w Australii. W barwach ekipy z Tulonu debiutował na początku października w ligowym pojedynku z Union Bordeaux Bègles. Niedługo później w meczu Champions Cup ze Scarlets zaliczył też swój pierwszy występ w rozgrywkach europejskich. W następnej kolejce zdobył pierwsze przyłożenie w barwach klubu z Lazurowego Wybrzeża, kiedy zdobył punkty w 62. sekundzie meczu z włoskim Benetton Rugby Treviso. Ostatecznie dla RC Toulonnais Radradra rozegrał 23 spotkania (17 w Top 14 i sześć w European Rugby Champions Cup), zdobywając cztery przyłożenia (odpowiednio trzy i jedno).
Już w lutym 2018 roku podano do publicznej wiadomości, że po zakończeniu sezonu Radradra przeniesie się do ekipy ligowego rywala – Borderaux Bègles. W maju Fidżyjczyk został zaproszony do składu legendarnego klubu Barbarian F.C., który mierzył się wówczas z Anglią. „Baa-Baas” w meczu na Twickenham pokonali wówczas reprezentantów Anglii 63:45, zaś były zawodnik Parramatty był jednym z najlepszych graczy tego pojedynku.
W sezonie 2018/2019 Radradra rozegrał 20 meczów ligowych, w których zdobył cztery przyłożenia, a jego nowy klub, mimo trwającej przez większość sezonu walki o czołowe lokaty zakończył rozgrywki dopiero na 10. miejscu w ligowej tabeli. Znacznie lepiej drużyna z Bordeaux radziła sobie w kolejnym sezonie. Rywalizowała wówczas o najwyższe cele, począwszy od lutego 2020 roku pozostając liderem rozgrywek. Także w rozgrywkach europejskich awansując do ćwierćfinału Challenge Cup, osiągnęła na tym polu największy w klubowej historii sukces.
Począwszy od połowy 2019 roku media ponownie spekulowały na temat przyszłości fidżyjskiego gracza i jego ewentualnego powrotu do NRL. Wśród potencjalnych zainteresowanych jego sprowadzeniem wymieniano – oprócz ekipy Eels – także inne zlokalizowane w Sydney kluby: Rabbitohs czy Bulldogs. Według doniesień prasowych zawodnik miał być skłonny zrezygnować ze znacznej części swojego wynagrodzenia, byle tylko wrócić do Australii. Pomimo tego w listopadzie 2019 roku podano do publicznej wiadomości, że począwszy od sezonu 2020/2021 Fidżyjczyk będzie zawodnikiem angielskiej drużyny Bristol Bears. Jak wskazywały media, wartość trzyletniego kontraktu w drużynie z Premiership (w przybliżeniu 500–750 tys. funtów rocznie) kilkakrotnie przewyższała ofertę najpoważniej zainteresowanej ekipy Rabbitohs.
Kariera reprezentacyjna.
Rugby league.
Mając na koncie zaledwie siedem spotkań w profesjonalnych zawodach rugby league, w drugiej połowie 2013 roku Radradra otrzymał powołanie do reprezentacji Fidżi na rozgrywany w Anglii puchar świata. Swój debiut w drużynie „Fiji Bati” zawodnik z Somosomo zaliczył już w trakcie turnieju, w trzecim meczu grupowym przeciw gospodarzom. Pierwsze spotkanie uświetnił zdobytym w końcówce meczu przyłożeniem, które jednak nie pozwoliło na uniknięcie porażki. Ponadto w czasie mistrzostw pojawił się na placu gry dwukrotnie, wchodząc z ławki rezerwowych w spotkaniach z Samoa (w ćwierćfinale) i przegranym wysoko meczu półfinałowym z Australią. W kolejnym roku rozegrał dla Fidżi jeszcze jeden mecz, z Samoa w ramach Pacific Test 2014.
W lutym 2016 roku mieszkający w Sydney Radradra spełnił trzyletni wówczas wymóg ciągłego pobytu uprawniający go do reprezentowania Australii (w myśl ówczesnych przepisów Rugby League International Federation – RLIF – gra w jednej reprezentacji nie wykluczała w przyszłości występów dla innej). Niedługo później ogłosił gotowość do gry dla Australii, o czym po raz pierwszy wspominał już dwa lata wcześniej. Wkrótce otrzymał powołanie do australijskiej drużyny narodowej na mecz z Nową Zelandią w ramach Anzac Test 2016. Po ogłoszeniu składu kadry na selekcjonera Mala Meningę spadła fala krytyki. Podnoszono, że co prawda Radradra spełnił wymóg rezydencji, jednak nie kwalifikuje się chociażby do występów w rozgrywkach State of Origin – tam bowiem konieczna jest gra na terenie danego stanu (Nowej Południowej Walii bądź Queenslandu) przed ukończeniem 14. roku życia. Pojawiały się nawet spekulacje, iż wobec zasad dotyczących zmagań State of Origin Radradra w ogóle odejdzie z NRL, jednak sam zawodnik szybko je zdementował. Wskazywał przy tym, że chcąc zyskać uznanie jako najlepszy Fidżyjczyk w historii dyscypliny, musi także grać z najlepszymi, a tę możliwość miała mu dać gra dla „Kangaroos” (jako że reprezentacja Fidżi nie bierze udziału chociażby w prestiżowym Pucharze Czterech Narodów). Nieoficjalnie wskazywano także motywy finansowe – za jeden mecz w australijskiej drużynie narodowej Radradra zainkasował 20 tys. dolarów, które następnie przekazał rodzinie na Fidżi.
Ostatecznie skrzydłowy Parramatty zadebiutował w ekipie „Kangaroos” we wspomnianym Anzac Test w Newcastle, w którym gospodarze pokonali Nowozelandczyków 16:0, czym przekreślił swoje szanse na udział w pucharze świata 2017 w barwach Fidżi. Radradra wystąpił w podstawowym składzie, jednak nie zaprezentował się najlepiej, dodatkowo otrzymując karę 10-minutowego wykluczenia za niesportowe przewinienie. Wkrótce po debiucie skrzydłowego w australijskiej kadrze znowelizowano zasady RLIF dotyczące okresu rezydencji, niekiedy nazywane wówczas „regułą Radradry” ("Radradra rule"). W konsekwencji czas stałego pobytu niezbędny do nabycia uprawnień do reprezentowania kraju zamieszkania wydłużono z trzech do pięciu lat.
We wrześniu 2016 roku zawodnik jako członek drużyny Prime Minister’s XIII brał udział w meczu z Papuą-Nową Gwineą. W spotkaniu tym zdobył jedno z przyłożeń, jednak z powodu wstrząśnienia mózgu przedwcześnie zakończył zmagania. Jesienią w związku z ciążącymi na nim zarzutami o przemoc domową Radradra nie był brany pod uwagę przy ustalaniu składu „Kangaroos” na Puchar Czterech Narodów. Jak się później okazało, mecz z Nową Zelandią był jedynym w jego wykonaniu w australijskiej pierwszej reprezentacji.
Rugby union.
Wkrótce po powrocie do rugby union Radradra znalazł się w szerokim składzie reprezentacji Fidżi w rugby 7 na igrzyska Wspólnoty Narodów 2018, jednak ostatecznie nie otrzymał powołania na rozgrywane w Gold Coast zawody. W reprezentacji piętnastooosobowej debiutował w czerwcu 2018 roku, kiedy podczas Pucharu Narodów Pacyfiku Fidżyjczycy mierzyli się z Gruzinami. Całe rozgrywki zakończyły się zwycięstwem Radradry i kolegów. Bezpośrednio po zakończeniu tych zawodów wraz z reprezentacją „siódemek” uczestniczył w turnieju London Sevens. Zakończył się on zwycięstwem drużyny z Melanezji, a Radradra został wybrany najlepszym graczem finału. W lipcu brał udział w pucharze świata w rugby 7, który rozgrywany był w San Francisco. „Flying Fijians” po porażce z Południową Afryką zajęła ostatecznie miejsce czwarte. W listopadzie uczestniczył w dwóch meczach testowych drużyny „piętnastek”. W obu też zdobywał punkty przez przyłożenie – ze Szkocją oraz Francją. Zwycięstwo w drugim z wymienionych spotkań było pierwszym w historii fidżyjskiej reprezentacji odniesionym nad tym rywalem.
W roku 2019 wychowanek Somosomo Sharks notował kolejne bardzo dobre występy w reprezentacji narodowej. Po spotkaniach podczas dorocznego Pucharu Narodów Pacyfiku, otrzymał także powołanie na puchar świata. W czasie rozgrywanych w Japonii mistrzostw Fidżyjczycy nie zdołali spełnić pokładanych w nich oczekiwań i nie awansowali do fazy pucharowej, jednak sam Radradra oceniany był jako jeden z najlepszych graczy fazy grupowej. W spotkaniu z Gruzją zdobył dwa przyłożenia, asystował przy dwóch kolejnych, zaliczył także 177 metrów z piłką w rękach oraz pięciokrotnie przerywał linię obronną rywali, co dało mu tytuł gracza meczu. Podobne wyróżnienie otrzymał po przegranym meczu z reprezentacją Walii. Łącznie odnotowano, że w czterech spotkaniach fazy grupowej wykonał 62 rajdy z piłką ("carries"), w czasie których przesunął grę o 400 metrów, mijając przy tym 29 rywali. 
Statystyki.
"Stan na dzień 9 października 2019 r."
Życie osobiste.
Semi pochodzi z niezamożnej rodziny, jest jednym z siedmiorga dzieci Luisy Sery i Samisoniego Waqavatu – ma czterech braci i dwie siostry, jest trzecim dzieckiem swoich rodziców. Ojciec Samisoni w przeszłości był urzędnikiem, jednak z powodu gruźlicy płucnej musiał odejść z pracy. W rodzinnym gospodarstwie uprawiano pieprz metystynowy (kavę). Oprócz pomocy na roli Radradra w młodości, podczas swojego pobytu w Vatukouli pracował w miejscowej kopalni złota, gdzie zarabiał ok. 300 dolarów miesięcznie. Po osiągnięciu sukcesu sportowego zawodnik zaczął intensywnie wspierać finansowo swoją rodzinę, przekazując jej znaczną część własnych zarobków oraz chociażby fundując budowę nowego domu.
W ramach pamięci i wsparcia lokalnej społeczności Radradra w 2019 zorganizował i ufundował w Somosomo turniej rugby 7 pod nazwą Radradra 7s, w którym udział wzięło łącznie 88 drużyn: męskich, żeńskich i młodzieżowych.
Ze względu na potężną posturę zawodnik zyskał przydomek „Semi Trailer”. Stanowi on grę słów: połączenie imienia zawodnika ze sformułowaniem "semi trailer", które w języku angielskim oznacza naczepę ciężarową.
W czerwcu 2016 roku Radradra został oskarżony przez byłą partnerkę Perinę Ting o to, że w okresie od września 2014 do kwietnia 2015 roku dopuszczał się wobec niej przemocy domowej. Jednym z zarzutów postawionych Fidżyjczykowi było uderzenie kobiety w brzuch na kilka tygodni przed narodzinami ich córki. Ponadto była partnerka wskazywała, że sportowiec nie wywiązuje się z zapłaty alimentów w ustalonej wysokości. Sam zawodnik zaprzeczał, by do któregokolwiek z czynów doszło, zaś członkowie rodziny zarzucali Ting kłamstwo. W trakcie postępowania Radradra przez krótki okres był tymczasowo aresztowany, ponadto orzeczono w stosunku do niego zakaz zbliżania się do byłej partnerki. Ostatecznie wszystkie zarzuty zostały wycofane, a sprawa zakończyła się umorzeniem w maju 2017 roku.
W sierpniu 2017 roku Semi poślubił Vikę Fifitę, którą poznał w czasie nauki w Latter Day Saints College. Ceremonia odbyła się na Fidżi w obrządku mormońskim.

</doc>
<doc id="4783858" url="https://pl.wikipedia.org/wiki?curid=4783858" title="Oldsmobile F-85 Cutlass">
Oldsmobile F-85 Cutlass



</doc>
<doc id="4783863" url="https://pl.wikipedia.org/wiki?curid=4783863" title="Jāņa Daliņa stadions">
Jāņa Daliņa stadions

Jāņa Daliņa stadions – wielofunkcyjny stadion w Valmierze, na Łotwie. Został otwarty 31 lipca 1938 roku. Obiekt może pomieścić 2000 widzów.
Stadion został otwarty 31 lipca 1938 roku. Na inaugurację miał na nim miejsce finisz zawodów w chodzie na 20 km, które zwyciężył urodzony w Valmierze Jānis Daliņš (srebrny medalista igrzysk olimpijskich w 1932 roku w chodzie na 50 km). W 1988 roku stadion został nazwany jego imieniem. W 1993 roku obiekt został zmodernizowany. W 2008 roku odbyły się na nim lekkoatletyczne Mistrzostwa Łotwy. W 2018 roku rozpoczęła się kolejna modernizacja, w ramach której m.in. przebudowana zostanie trybuna główna obiektu, a za nią powstanie także hala lekkoatletyczna. Zakończenie prac planowane jest na 2020 rok.

</doc>
<doc id="4783865" url="https://pl.wikipedia.org/wiki?curid=4783865" title="Bolesław Frey">
Bolesław Frey

Bolesław Antoni Frey (ur. 12 lipca 1895 w Grabówkach, zm. 1 października 1974 w Krakowie) – sędzia, żołnierz Legionów Polskich i porucznik piechoty Wojska Polskiego, kawaler Orderu Virtuti Militari.
Życiorys.
Urodził się w rodzinie Ignacego i Marii z d. Oprych. Student prawa Uniwersytetu Jagiellońskiego. Był członkiem Związku Strzeleckiego w Bochni. Od 27 sierpnia 1914 w Legionach Polskich. Żołnierz w 3 pułku piechoty Legionów Polskich, z którym brał udział w walkach podczas I wojny światowej. Szczególnie odznaczył się 25 stycznia 1915 w bitwie pod Rafajłową, gdzie „powstrzymał szpice nacierającego prawego skrzydła wojsk rosyjskich”. Za tę postawę został odznaczony Orderem Virtuti Militari. 5 lipca 1916 pod Wołczkiem dostał się do niewoli rosyjskiej, w której przebywał do wiosny 1919.
Od 1 kwietnia 1919 w odrodzonym Wojsku Polskim. W stopniu sierżanta w 7 pułku piechoty walczył na froncie wojny polsko-bolszewickiej. 25 lipca 1919, jako podoficer byłych Legionów Polskich został mianowany z dniem 1 lipca 1919 na stopień podporucznika w piechocie.
W 1921 został odkomenderowany w celu ukończenia studiów na Wydziale Prawa Uniwersytetu Jagiellońskiego. Od stycznia 1923 z tytułem doktora prawa, sędzia w Wojskowym Sądzie Rejonowym w Zamościu. Z dniem 31 grudnia 1924, na własną prośbę, został przeniesiony do rezerwy. Pracował w zawodzie sędziego aż do emerytury w 1964. W 1934, jako oficer rezerwy pozostawał w ewidencji Powiatowej Komendy Uzupełnień Wadowice. Posiadał przydział w rezerwie do 12 pułku piechoty w Wadowicach. Przed II wojną światową był sędzią Sądu Okręgowego w Krakowie.
Zmarł w Krakowie, został pochowany na cmentarzu w Bochni.
Życie prywatne.
Żonaty od 1929 z Karoliną z d. Durlak. Mieli dzieci: Marię (ur. 1933), Andrzeja (ur. 1935) i Annę (ur. 1935).

</doc>
<doc id="4783871" url="https://pl.wikipedia.org/wiki?curid=4783871" title="Łukasz Bolesławowicz Świrski">
Łukasz Bolesławowicz Świrski

Łukasz Bolesławowicz Świrski herbu Lis (zm. w 1593 roku) – marszałek hospodarski w 1565 roku, dworzanin hospodarski, pisarz wojewody wilenskiego Mikołaja Radziwiłła Czarnego, dzierżawca krewski.
Jako przedstawiciel Wielkiego Księstwa Litewskiego podpisał akt unii lubelskiej 1569 roku.

</doc>
<doc id="4783875" url="https://pl.wikipedia.org/wiki?curid=4783875" title="Dekanat paryski północno-wschodni">
Dekanat paryski północno-wschodni

Dekanat paryski północno-wschodni – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Dziekanem jest ks. André Drobot.
Parafie.
W skład dekanatu wchodzi 10 parafii:

</doc>
<doc id="4783876" url="https://pl.wikipedia.org/wiki?curid=4783876" title="Oldsmobile Cutlass (1967)">
Oldsmobile Cutlass (1967)



</doc>
<doc id="4783878" url="https://pl.wikipedia.org/wiki?curid=4783878" title="Vladimír Valenta">
Vladimír Valenta

Vladimír Valenta (ur. 1920, zm. 1977) – czechosłowacki grafik, kierowca i konstruktor wyścigowy.
Biografia.
Projektował plakaty do zawodów w Brnie, między innymi do Grand Prix Czechosłowacji 1949. Ściganie się rozpoczął w 1951 roku, kiedy to zakupił podwozie JK z silnikiem Alfa Romeo, budując jednocześnie nadwozie do tego pojazdu. Jego pierwszym wyścigiem były zawody Ecce Homo, w których został jednak zdyskwalifikowany. Następnie rywalizował Cisitalią, którą po wprowadzeniu w Czechosłowacji Formuły Junior przebudował na samochód jednomiejscowy. Kiedy ogłoszono, że Formułę Junior zastąpi Formuła 3, Valenta wraz z Aloisem Gbelecem, Otto Buchbergerem, Josefem Brázdą i Stanislavem Chelíkiem przygotował projekt samochodu Formuły 3 z silnikiem Wartburg. Valenta był odpowiedzialny za projekt karoserii, a jego egzemplarz nosił nazwę Mustang. W 1964 roku kierowca zadebiutował w Pucharze Pokoju i Przyjaźni, zajmując w Brnie najlepsze miejsce spośród czechosłowackich zawodników (siódme). W mistrzostwach kraju zajął natomiast piąte miejsce, wygrywając nieoficjalne wyścigi w Gottvaldovie i Štramberku. W 1965 roku Valenta wygrał zawody w Štramberku, co pozwoliło mu ponownie zająć piąte miejsce w klasyfikacji. W 1967 roku ścigał się Saabem Formula Junior, po czym zakończył karierę zawodniczą. W 1969 roku z uwagi na wysokie wpisowe odrzucił ofertę Zetor RT startów Alfą Romeo GTAJ. Następnie kontynuował tworzenie plakatów do brneńskich wyścigów.

</doc>
<doc id="4783883" url="https://pl.wikipedia.org/wiki?curid=4783883" title="Plantago indica">
Plantago indica



</doc>
<doc id="4783884" url="https://pl.wikipedia.org/wiki?curid=4783884" title="Motyl (czasopismo)">
Motyl (czasopismo)

Motyl – czasopismo o charakterze literacko-rozrywkowym, ukazujące się w Warszawie w latach 1828–1831, skierowane do szerokiego kręgu odbiorców. Założycielem i wydawcą pisma był Włodzimierz Rafał Drucki-Lubecki, bratanek ministra Franciszka Ksawerego Druckiego-Lubeckiego. Pismo przyczyniło się do rozpowszechnienia twórczości Adama Mickiewicza.
Opis.
Motyl ukazywał się od 1 marca 1828 r. do 5 lutego 1831 r. Początkowo dwa razy w tygodniu, od maja 1828 już jako tygodnik. Posiadał staranną szatę graficzną. Był w formacie octavo, średnio zawierał 8-16 stron. Pismo drukowane było najpierw przez Drukarnię Rządową, a od 1829 r. przez drukarnię należącą do Włodzimierza Rafała Druckiego-Lubeckiego (zwaną drukarnią „Motyla”), działającą przy ulicy Leszno. Tam również mieściła się redakcja pisma. Motyl tłoczony był na białym, cienkim papierze dobrego gatunku. Do każdego numeru dołączano luźne, kolorowe ryciny przedstawiające „mody paryskie” – najczęściej były to ilustracje przerysowane z pism francuskich: „Modes de Paris” lub „Courrier des Dames”. Czasem także dołączano „mody warszawskie”. Przedstawiano na nich stroje dla kobiet, mężczyzn a także dzieci. Czasopismo wychodziło w nakładzie ok. 500–700 egzemplarzy. Stałych prenumeratorów pisma wydawca obdarowywał gratisowymi prezentami w formie m.in. egzemplarzy różnych utworów literackich. W czasie powstania listopadowego Włodzimierz Rafał Drucki-Lubecki opowiedział się po stronie walczących.
Treść.
Motyl był periodykiem o charakterze rozrywkowym. Głównym obszarem zainteresowań wydawcy była literatura. Sporadycznie na jego łamach pojawiały się artykuły literackie i naukowe. Publikowano utwory zarówno klasyków jak i romantyków, np. Kajetana Koźmiana, Franciszka Morawskiego, Adama Mickiewicza. W 1828 r. na łamach czasopisma ukazał się pierwodruk "Pieśni Filaretów" (pt. "Anakreontyk"), publikowano obszerne fragmenty "Konrada Wallenroda", wydanego ówcześnie w Petersburgu. Drucki-Lubecki prezentował proromantyczną postawę. Poza pierwodrukami poezji Mickiewicza publikował również pozytywne recenzje jego twórczości, m.in. "Sonetów krymskich" i "Konrada Wallenroda".
Czytelnicy Motyla mogli zapoznać się z poezją, prozą, utworami satyrycznymi i romansami historycznymi. Okazjonalnie publikowano artykuły naukowe, m.in. zamieszczono fragmenty dzieła Joachima Lelewela pt.: "Dzieje bibliotek". Na łamach pisma ukazał się także anonimowy artykuł o drukarstwie oraz artykuł dotyczący czasopism wychodzących w latach 1826–1829. Drucki-Lubecki w swoim piśmie zamieszczał również biografie sławnych ludzi, poetów, prozaików, uczonych, artystów oraz osób panujących. W czasopiśmie znalazły się również treści przeznaczone dla młodszego odbiorcy – "Listy do dzieci polskich" zawierały wskazówki moralne, rady patriotyczne; uczyły grzeczności, form towarzyskich, wyjaśniały różne zjawiska. Publikowano różne anegdoty, szarady i zagadki i ciekawostki, np. o nowych wynalazkach. Prowadzono sensacyjną w swoim charakterze kronikę wypadków w kraju i na świecie.

</doc>
<doc id="4783887" url="https://pl.wikipedia.org/wiki?curid=4783887" title="Osiedle Mazurskie (Zielona Góra)">
Osiedle Mazurskie (Zielona Góra)

Osiedle Mazurskie – osiedle Zielonej Góry, położone we wschodniej części miasta.
Jedno z najmłodszych osiedli mieszkaniowych w Zielonej Górze, położone na północ od Osiedla Kaszubskiego i na zachód od Osiedla Warmińskiego. Powstaje tu zabudowa wielorodzinna o trzech i czterech kondygnacjach.

</doc>
<doc id="4783891" url="https://pl.wikipedia.org/wiki?curid=4783891" title="Osiedle Mazurskie (ujednoznacznienie)">
Osiedle Mazurskie (ujednoznacznienie)



</doc>
<doc id="4783903" url="https://pl.wikipedia.org/wiki?curid=4783903" title="Opel Manta 400">
Opel Manta 400



</doc>
<doc id="4783904" url="https://pl.wikipedia.org/wiki?curid=4783904" title="Ulica Osiedle Robotnicze w Zielonej Górze">
Ulica Osiedle Robotnicze w Zielonej Górze

Ulica Osiedle Robotnicze (niem. "Kriegersiedlung") – ulica w Zielonej Górze na osiedlu Jana Kilińskiego.
Ulica o charakterze kolonii robotniczej powstała na początku lat 20. XX wieku jako zespół 22 identycznych domków jednorodzinnych dla pracowników folwarku miejskiego (Stadt-Volwerk).

</doc>
<doc id="4783910" url="https://pl.wikipedia.org/wiki?curid=4783910" title="Prawosławny punkt duszpasterski Zwiastowania Bogurodzicy w Paryżu">
Prawosławny punkt duszpasterski Zwiastowania Bogurodzicy w Paryżu

Prawosławny punkt duszpasterski Zwiastowania Bogurodzicy – prawosławna placówka duszpasterska w Paryżu, w dekanacie paryskim północno-wschodnim Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego.
Nabożeństwa celebrowane są w każdą sobotę w dolnej kaplicy soboru św. Aleksandra Newskiego, w języku mołdawskim, według kalendarza juliańskiego.
Administratorem placówki jest ks. Basile Sevciuc ("Vassili Sevciuk").

</doc>
<doc id="4783913" url="https://pl.wikipedia.org/wiki?curid=4783913" title="Ludomir Frezer">
Ludomir Frezer

Ludomir Frezer (ur. 31 marca 1893 w Brzyskorzystewku, zm. 6 maja 1959 w Iwnie) – żołnierz armii niemieckiej, armii wielkopolskiej i oficer kawalerii Wojska Polskiego, uczestnik powstania wielkopolskiego, wojny polsko-bolszewickiej i kampanii wrześniowej, kawaler Orderu Virtuti Militari.
Życiorys.
Urodził się w rodzinie ziemiańskiej jako syn Jarosława i Józefy z d. Mlicka. Student Uniwersytetu Jagiellońskiego. Zmobilizowany 5 listopada 1915 do armii niemieckiej. Zwolniony na początku 1916 jako niezdolny do służby. Od 20 stycznia do 18 lutego 1919 brał udział w powstaniu wielkopolskim. Walczył pod dowództwem kpt. Pawła Cymsa na odcinku Strzelno, Inowrocław, Jankowo i Żnin. Następnie żołnierz 1 pułku ułanów wielkopolskich, z którym brał udział w walkach wojny polsko-bolszewickiej. 
Szczególnie zasłużył się 23 września 1920 podczas walk pod Prużanami, gdzie „w niezwykle trudnych warunkach nawiązał łączność między dywizją i pułkiem, przedarł się w walce przez pozycje bolszewików, dostarczając rozkazy z dywizji i przyprowadzając jeńców. W ciągu nocy przebył kilkadziesiąt kilometrów”. Za tę postawę został odznaczony Orderem Virtuti Militari.
25 listopada 1921 został przeniesiony do rezerwy. Prowadził następnie gospodarstwo rodzinne w Ossowcu.
Podczas kampanii wrześniowej brał udział w obronie Warszawy. Po kapitulacji Warszawy osadzony w oflagu Murnau. Po wojnie pracował w stadninie koni w Iwnie do 1950. Następnie w PZU, zmarł w Iwnie i tam został pochowany. Na stopień porucznika został awansowany ze starszeństwem z dniem 19 marca 1939 i 13. lokatą w korpusie oficerów rezerwy kawalerii.
Życie prywatne.
Żonaty z Katarzyną z d. Mittelstaedt, z którą miał dwie córki: Olgę (1924–2008) ps. „Olga” i Katarzynę (1925–2001) ps. „Kaśka”. Obie siostry były żołnierzami Armii Krajowej i wzięły udział w powstaniu warszawskim pełniąc funkcje łączniczek: Olga w II batalionie Zgrupowania Chrobry II, a Katarzyna w batalionie Harnaś.

</doc>
<doc id="4783917" url="https://pl.wikipedia.org/wiki?curid=4783917" title="Iffwil">
Iffwil

Iffwil – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland.
Gmina po raz pierwszy została wspomniana w dokumentach w 1148 roku jako "Iffenwilere""."
Demografia.
W Iffwil 31 grudnia 2020 roku mieszkało 428 osób. W 2020 roku 8,2% populacji gminy stanowiły osoby urodzone poza Szwajcarią.
W 2000 roku 98,1% populacji mówiło w języku niemieckim, 0,5% w języku francuskim, a 0,2% w języku hiszpańskim.
Zmiany w liczbie ludności są przedstawione na poniższym wykresie:

</doc>
<doc id="4783919" url="https://pl.wikipedia.org/wiki?curid=4783919" title="Bogumiła Stawowska">
Bogumiła Stawowska

Bogumiła Stawowska-Cichowicz (ur. 17 lipca 1941 w Bochni) – polska strzelczyni, medalistka mistrzostw Europy.
Zawodniczka TS Wisła Kraków. Była wielokrotną medalistką mistrzostw Polski juniorek, seniorek. Ustanawiała także liczne rekordy Polski. Jej mąż Aleksander Cichowicz był kierownikiem sekcji strzeleckiej w tym klubie. Po zakończeniu kariery została psychologiem w Krakowie.
Stawowska jest medalistką mistrzostw Europy. Jedyny medal wywalczyła na turnieju w 1969 roku w zawodach drużynowych. Wraz z Eulalią Rolińską i Elżbietą Kwaśniewską zdobyła srebrny medal w karabinie standardowym w trzech pozycjach z 50 metrów drużynowo (jej wynik – 560 punktów, był drugim rezultatem polskiego zespołu).

</doc>
<doc id="4783923" url="https://pl.wikipedia.org/wiki?curid=4783923" title="Dracula simia">
Dracula simia

Dracula simia, nazywana także małpim storczykiem – gatunek epifytycznego storczyku pierwotnie zaliczanego do rodzaju "Masdevallia", ale później przeniesionego do rodzaju "Dracula". Słynie głównie z charakterystycznego wyglądu kwiatu przypominającego małpią głowę. Roślina kwitnie o każdej porze roku z kilkoma kwiatami na kwiatostanie, które otwierają się sukcesywnie. Kwiaty tej rośliny wydzielają zapach dojrzałej pomarańczy.

</doc>
<doc id="4783924" url="https://pl.wikipedia.org/wiki?curid=4783924" title="Amanda Aizpuriete">
Amanda Aizpuriete

 
Amanda Aizpuriete (ur. 28 marca 1956 w Jurmale) – łotewska poetka, pisarka i tłumaczka. Za swoją twórczość otrzymała wiele nagród krajowych i zagranicznych, a jej wiersze zostały przetłumaczone na ponad 14 języków.
Życiorys.
Amanda Aizpuriete urodziła się 28 marca 1956 r. w Jurmale. Studiowała filologię i filozofię na Uniwersytecie Łotewskim w Rydze oraz w Instytucie Literackim imienia A.M. Gorkiego w Moskwie. Pracowała jako konsultant w redakcji magazynu „Avots”, współpracowała z magazynami „Karogs” i „Vides Vēstis”.
Publikuje poezję od 1976 r., przetłumaczyła wiersze Anny Achmatowej, Iosifa Brodskiego, , Georga Trakla, a także prozę Franza Kafki, Virginii Woolf, Kena Keyes'a i innych. Wierze Aizpuriete zostały przetłumaczone w ponad 14 językach, m.in.: niemieckim, szwedzkim, fińskim, tureckim i rosyjskim, a jej powieść "Nakts peldētāja" została przetłumaczona na język litewski. Od 1986 r. jest członkiem Łotewskiego Związku Pisarzy.
Wydała w Niemczech trzy tomy poezji: "Die Untiefen des Verrats" (1993), "Lass mir das Meer" (1996) i "Babylonischer Kiez" (2000). W 1999 r. otrzymała Horst-Bienek-Preis für Lyrik przyznawaną przez Bawarską Akademię Sztuk Pięknych. W 2000 r. była jednym z trzech autorów reprezentujących Łotwę w międzynarodowym projekcie „Ekspres Literacki”. Wzięło w nim 107 pisarzy z 43 państw. W 2000 r. otrzymała nagrodę Dni Poezji za tom "Bābeles nomalē". W 2003 r. otrzymała Literacką Nagrodę Roku za tłumaczenie poezji A. Achmatowej. W 2013 r. otrzymała nagrodę im. Ojārsa Vācietisa za tom "Turp". W 2022 roku została laureatką Nagrody Vilenica.
W 2011 r. Amanda Aizpuriete, po próbie samobójczej, przyznała w wywiadzie, że próbowała kilka razy odebrać sobie życie, pierwszy raz w latach 70. Poetka miała poczucie bezsilności z powodu problemów ze znalezieniem pracy i śmierci mężczyzn, których kochała.

</doc>
<doc id="4783928" url="https://pl.wikipedia.org/wiki?curid=4783928" title="Ken Paxton">
Ken Paxton

Ken Paxton (ur. 23 grudnia 1962 w Dakocie Północnej) – amerykański prawnik i polityk, który od stycznia 2015 roku pełni funkcję Prokuratora Generalnego stanu Teksas.
Biografia.
Ukończył Baylor University, uzyskując licencjata z psychologii w 1985 r., a następnie MBA w roku 1986. W 1991 roku uzyskał stopień naukowy doktora nauk prawnych na Uniwersytecie Wirginii. Po ukończeniu szkoły prawniczej senator Paxton dołączył do kancelarii prawnej "Strasburger &amp; Price, LLP", a następnie pracował jako doradca domowy dla firmy J. C. Penney. W 2002 roku założył własną kancelarię prawną.
Po raz pierwszy wybrany w 2002 roku na przedstawiciela Dystryktu 70 w Izbie Okręgowej. Pracował przez 10 lat w Izbie Reprezentantów Teksasu, zanim został wybrany do reprezentowania Dystryktu 8 w Senacie Teksasu, gdzie pełnił tę funkcję do momentu zostania Prokuratorem Generalnym. 
W lipcu 2015 roku został oskarżony o oszustwa związane z papierami wartościowymi, którym zaprzeczył. W 2019 roku sprawa karna ciągnie się dalej, a procesy sądowe są odkładane. 
W 2019 roku Paxton prowadził zespół 50 prokuratorów w dochodzeniu czy Google kontrolowało rynek reklamy internetowej oraz sieciowych wyszukiwarek, w celu zachwiania konkurencji ze szkodą dla użytkowników.
W trakcie epidemii koronawirusa w roku 2020, zarządził wstrzymanie aborcji w stanie Teksas. Zgodnie z oświadczeniem biura prokuratora generalnego zawieszone musi być wykonywanie „jakiejkolwiek aborcji, która nie jest medycznie konieczna, by uratować życie lub zdrowie matki”. 
Życie osobiste.
Ken mieszka w McKinney z żoną Angelą, z którą mają czworo dzieci: Tucker, Abby, Mattie i Katie. Ken i Angela są członkami megakościoła baptystycznego w Plano.

</doc>
<doc id="4783933" url="https://pl.wikipedia.org/wiki?curid=4783933" title="Lucjan Byczkowski">
Lucjan Byczkowski

Lucjan Byczkowski, Lucjan Tadeusz Kazimierz Byczkowski-Topór (ur. 15 maja 1892 w Piotrkowie, zm. 1963 ? w Kalifornii) – polski handlowiec i działacz gospodarczy oraz duński urzędnik konsularny. 
Życiorys.
Syn Antoniego i Janiny zd. Makomaskiej. Absolwent gimnazjum w Piotrkowie i Akademii Handlowej ("Institut Supérieur de Commerce de l'État", "Hoger Handelsgesticht") w Antwerpii. Był ochotnikiem Wojska Polskiego (1918–1920). Pełnił funkcję zastępcy dyrektora towarzystwa eksportowego w Belgii (1922–1927). Następnie stał się jednym z czołowych działaczy gospodarczych w Gdyni, współorganizując firmę spedycyjną – Warszawskie Towarzystwo Transportowe w Gdyni (1927–), działaczem b. wielu organizacji samorządowych i branżowych jak np. wiceprezesem Rady Interesantów Portu, Związku Przedsiębiorstw Transportowych w Gdyni, prezesem oddziału morskiego Polsko-Węgierskiej Izby Handlowej ("Lengyel-Magyar-Kereskedelmi Kamara"), oraz arbitrem handlowym Izby Przemysłowo-Handlowej. Władze Danii i Islandii powołały go na stanowisko wicekonsula/konsula w Gdyni (1931–1939). W okresie II wojny światowej pracował w Ministerstwie Handlu rządu polskiego na uchodźstwie w Londynie, pełniąc funkcję komisarza towarzystw rybołówstwa morskiego. Po wyzwoleniu emigrował do Kanady a następnie do Kalifornii, gdzie zmarł.

</doc>
<doc id="4783938" url="https://pl.wikipedia.org/wiki?curid=4783938" title="Teresa Raczkowska-Bekiesińska">
Teresa Raczkowska-Bekiesińska

Teresa Raczkowska-Bekiesińska (ur. 13 lipca 1931 w Kowlu, zm. 16 grudnia 2016) – polska strzelczyni i nauczycielka akademicka, medalistka mistrzostw Europy.
Kariera naukowa.
Ukończyła AWF w Warszawie (1955), oraz studia z psychologii na Uniwersytecie Warszawskim (1963). Prowadziła zajęcia akademickie w Katedrze Gimnastyki i Zakładzie Psychologii AWF. W latach 1979–1981 była dziekanem Filii warszawskiego AWF-u w Białej Podlaskiej. W latach 1997–2004 wykładała w Wyższej Szkole Pedagogicznej ZNP w Warszawie. Jej naukowe zainteresowania skupiały się na nauczaniu programowanym, genetycznym i środowiskowych uwarunkowaniach adaptacji człowieka do wysiłku fizycznego oraz wokół efektywności treningu sportowego. Autorka kilku publikacji.
Kariera sportowa.
Trzynastokrotna mistrzyni Polski i wielokrotna rekordzistka kraju w strzelectwie. Jest dwukrotną drużynową medalistką mistrzostw Europy. Pierwsze wicemistrzostwo wywalczyła w 1971 roku w pistolecie standardowym z 25 metrów, osiągając wynik 567 punktów (drugi wynik w zespole, który oprócz niej stanowiły Hanna Turczyn i Bożena Trela). Rok później ponownie zdobyła srebro, tym razem w pistolecie pneumatycznym z 10 metrów. Jej wynik (364 punkty) był drugim rezultatem polskiego zespołu (w skład którego weszły także Irena Mazurkiewicz i Aniela Mońko).
Była również członkinią kadry narodowej w gimnastyce, oraz trenerką tej dyscypliny sportu.

</doc>
<doc id="4783940" url="https://pl.wikipedia.org/wiki?curid=4783940" title="Teresa Bekiesińska">
Teresa Bekiesińska



</doc>
<doc id="4783946" url="https://pl.wikipedia.org/wiki?curid=4783946" title="Inga Ābele">
Inga Ābele

Inga Ābele, właściwie Ingrīda Ābele (ur. 5 października 1972 w Rydze) – łotewska poetka, pisarka, dramaturg i scenarzystka. Członek Łotewskiego Stowarzyszenia Pisarzy, laureatka nagrody Rady Bałtyckiej z 2009 r.
Życiorys.
Ingrīda Ābele urodziła się 5 października 1972 r. w Rydze, gdzie dorastała i uczyła się. Przez jakiś czas pracowała w stadninie koni w Okte w gminie Talsi. W latach 1997–2001 studiowała na Łotewskiej Akademii Kultury.
Inga Ābele jest jedną z ważniejszych współczesnych pisarek łotewskich. Jej twórczość cechuje bogactwo języka, wnikliwa analiza poznawcza psychologii człowieka, a także różnorodność kontekstów – w swoich utworach odnosi się zarówno do czasów historycznych, jak i porusza aktualne problemy. Jest członkiem Łotewskiego Stowarzyszenia Pisarzy.
W 1999 r. wydała pierwszy tom wierszy "Akas māja". Jest autorką kilku powieści, opowiadań i sztuk teatralnych, które były wystawiane na deskach łotewskich i zagranicznych teatrów. W 2000 r. napisała scenariusz do filmu telewizyjnego "Akas māja". Jest współautorką scenariusza do filmu z 2001 r. "Pa celam aizejot" w reżyserii Viestursa Kairišsa. W 2006 r. powstał film "Tumsie briezi" na podstawie jej opowiadania, w reżyserii Kairišsa. Dramatyzowała dzieła literackie dla teatru, m.in. sztukę "Skola" (2008), opartą na klasycznych dziełach literatury łotewskiej.
W 2003 r. otrzymała Nagrodę Literacką Roku za książkę "Lugas". W 2009 r. otrzymała nagrodę Rady Bałtyckiej w dziedzinie literatury, sztuki i nauki za powieść "Paisums". W 2018 r. ponownie została laureatką Nagrody Literackiej Roku, tym razem za książkę "Duna". Opowiadania Ingi Ābele były także wielokrotnie nagrodzone na corocznym festiwalu Prozas lasījumi.
Opowiadanie "Kamenes un skudras" zostało włączone do antologii prozy "Best European Fiction 2010" opublikowanej przez Dalkey Archive Press w USA. Powieść "Paisums" została wydana w języku szwedzkim przez wydawnictwo Ariel w 2009 r., a w 2013 r. w języku angielskim przez Open Letter w USA. Jej powieść "Uguns nemodina" została wydana w języku litewskim i duńskim w 2007 r., a w 2008 r. w szwedzkim. Tom wierszy Ābele "Nature morte à la granat" został wydany w języku francuskim przez L’Archange Minotaure w 2005 r. Tom poezji "Atgāzenes stacijas zirgi" przetłumaczono na język angielski.
W 2001 r. dramat "Tumšie brieži" miał premierę w dwóch łotewskich teatrach Jaunais Rīgas teātris i Valmieras Drāmas teātris, następnie w 2002 r. w Staatstheater Stuttgart i podczas Biennale w Bonn oraz w 2008 r. w Grecji. W 2006 r. na podstawie sztuki został nakręcony film. Sztuka "Dzelzszāle" została wystawiona na Łotwie, w Danii i Finlandii. Dramat "Jasmīns" miał swoją premierę na Łotwie i w Lucernie. Sztuka "Skola" wystawiona została w Łotewskim Teatrze Narodowym w 2008 r. Inga Ābele jest także autorką libretta do musicalu wystawionego w Łotewskim Teatrze Narodowym w 2010 r.

</doc>
<doc id="4783954" url="https://pl.wikipedia.org/wiki?curid=4783954" title="Łukasz Rajewski">
Łukasz Rajewski

Łukasz Rajewski (ur. 26 maja 1989 w Płocku) – polski kick-bokser oraz zawodnik mieszanych sztuk walki (MMA). Mistrz Polski, Europy oraz Świata w kick-boxingu. W MMA walczył m.in. dla PLMMA, ACB, Cage Warriors czy Babilon MMA, aktualnie związany z KSW.
Kariera MMA.
Wczesna kariera i początki w KSW.
Rajewski pierwsze swoje dwa pojedynki zwyciężył przez nokauty, po czym dwa kolejne przegrał dla najlepszej polskiej federacji – Konfrontacji Sztuk Walki (KSW) m.in. z Łukaszem Chlewickim oraz Jakubem Kowalewiczem. Kolejne cztery pojedynki zwyciężył, w tym aż trzy w pierwszych rundach przez TKO.
ACB i kariera od 2016 roku.
24 września 2016 zadebiutował dla rosyjskiej federacji ACB (aktualnie ACA) i stoczył tam pojedynek z Rasulem Jakhjajewem. Walka został uznana za no contest, gdyż Rosjanin sfaulował Rajewskiego palcem w oko.
Trzy następne pojedynki stoczył w powrocie dla KSW, dwie walki wygrał m.in. z Sebastianem Romanowskim oraz Leo Zuliciem, a jedną przegrał z przyszłym mistrzem Salahdinem Parnassem.
17 listopada 2018 zawalczył dla brytyjskiej federacji Cage Warriors. Przegrał tam z Duńskim zawodnikiem, Madsem Burnellem już w pierwszej rundzie poprzez poddanie (duszenie zza pleców).
Babilon MMA i powrót do KSW.
25 stycznia 2019 na gali "Babilon MMA 7" przegrał jednogłośnie po trzech rundach z Danielem Rutkowskim.
8 czerwca 2019 powrócił do rosyjskiej organizacji – Absolute Championship Akhmat na jeden pojedynek, który przegrał w trzeciej rundzie przez poddanie tzw. gilotyną z Łukaszem Koperą.
Swój 16 zawodowy pojedynek odbył na gali "Babilon MMA 11", poddał tam duszeniem zza pleców w trzeciej rundzie mistrza polski w zapasach, Piotra Przepiórkę.
29 sierpnia 2020 podczas gali "KSW 54" pokonał po dobrej i wyrównanej walce niejednogłośnie Bartłomieja Koperę. Pojedynek został nagrodzony bonusem finansowym za najlepszą walkę wieczoru tamtej gali.
20 marca 2021 na "KSW 59" wygrał kolejną walkę, pokonując na pełnym dystansie Niemca o polskich korzeniach, Konrada Dyrschke.
15 stycznia 2022 podczas gali "KSW 66" zmierzył się z Belgiem, Donovanem Desmaem. Przegrał walkę przez poddanie balachą z pozycji do odwróconego trójkąta w drugiej rundzie.
28 maja 2022 na jubileuszowej gali "KSW 70" stoczył walkę z argetyńsko-chorwackim utytułowanym zapaśnikiem stylu klasycznego, Francisco Barrio. Walkę w drugiej rundzie zwyciężył przez poddanie Rajewskiego duszeniem zza pleców zawodnik pochodzący z Buenos Aires"".
Podczas gali "XTB KSW 78: Materla vs. Grove 2", która odbyła się 21 stycznia 2023 w hali Netto Arena, zmierzył się z reprezentującym Szwecję Afganem, Sahilem Sirajem. Rajewski powrócił na zwycięskie tory, naruszając najpierw Siraja mocnym prawym sierpowym, po czym ten upadł, a następnie błyskawicznie ruszył z kolejnymi uderzeniami na zamroczonego rywala.
Życie prywatne.
Jego bracia Sebastian, Robert Jr. i Mateusz również są zawodnikami, a ojciec Robert jest trenerem w klubie Rajewski Team.

</doc>
<doc id="4783958" url="https://pl.wikipedia.org/wiki?curid=4783958" title="Glad Rag Doll">
Glad Rag Doll

Glad Rag Doll – jedenasty album kanadyjskiej pianistki jazzowej i wokalistki Diany Krall wydany w roku 2012.
Album osiągnął status złotej płyty w Polsce.

</doc>
<doc id="4783959" url="https://pl.wikipedia.org/wiki?curid=4783959" title="Glad Rag Doll (album)">
Glad Rag Doll (album)



</doc>
<doc id="4783960" url="https://pl.wikipedia.org/wiki?curid=4783960" title="Dekanat Wielkiej Brytanii">
Dekanat Wielkiej Brytanii

Dekanat Wielkiej Brytanii – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Stanowisko dziekana nie jest obsadzone.
Parafie.
W skład dekanatu wchodzą 4 parafie:
Na terenie dekanatu znajduje się też męski skit św. Anny w York.

</doc>
<doc id="4783961" url="https://pl.wikipedia.org/wiki?curid=4783961" title="Maira Asare">
Maira Asare

Maira Asare (ur. 8 marca 1960 w Siguldzie, zm. 25 października 2015) – łotewska pisarka, poetka i tłumaczka.
Życiorys.
Maira Asare urodziła się 8 marca 1960 r. w Siguldzie. Dorastała i uczyła się w Limbaži, ok. 90 km od Rygi. W latach 1978–1981 studiowała na Uniwersytecie Stradiņša, a następnie w latach 1988–1990 dziennikarstwo na Uniwersytecie Łotewskim w Rydze. W latach 1992–1999 pracowała w kancelarii prawniczej Medvecka, Ramiņa &amp; Arājs.
Zadebiutowała w 1988 r. publikując w czasopiśmie "„Avots”" kilka wierszy. Pierwszą książkę "Kas ar dzeguzi spēlējas" wydała w 1995 r. Otrzymała za nią w 1996 r. nagrodę Dni Poezji.
Pod koniec lat 90. Asare zaczęła doświadczać uzależnienia od narkotyków. W latach 2003–2007 odbywała karę pozbawienia wolności w więzieniu dla kobiet w Iļģuciems w związku z zarzutem handlu narkotykami. Doświadczenia z tego okresu opisała w książce "Sieviešu zona" (2009). Poruszyła w niej problem uzależnienia, uwięzienia, osamotnienia oraz rzeczywistość kobiet w więzieniu. Po zwolnieniu pracowała w latach 2008–2009 w centrum kultury w Windawie, a następnie od 2010 r. w Ventspils Galvenajā bibliotēkā. Przetłumaczyła dzieła rosyjskich poetów i pisarzy, m.in. Sergieja Moreino i Leny Eltangi. W 2014 r. była nominowana do łotewskiej Literackiej Nagrody Roku za najlepsze tłumaczenie.
Maira Asare zmarła 25 października 2015 r.

</doc>
<doc id="4783963" url="https://pl.wikipedia.org/wiki?curid=4783963" title="Giuseppe Sermonti">
Giuseppe Sermonti

Giuseppe Sermonti (ur. 4 października 1925 w Rzymie, zm. 16 grudnia 2018 w Rzymie) – włoski biolog i profesor genetyki, znany z krytyki doboru naturalnego, jako decydującego czynnika ludzkiej biologii.
Biografia.
Był absolwentem nauk rolniczych na Uniwersytecie w Pizie i nauk biologicznych na Uniwersytecie w Rzymie. We współpracy z Guido Pontecorvo odkrył cykl paraseksualny "penicillium chrysogenum" – grzyba wytwarzającego antybiotyk, od którego pochodzi nazwa penicyliny, a ponadto wraz ze swoją żoną – Isabella Spada di Colle d’alberi – odkrył genetyczny cykl "streptomyces", z którego uzyskuje się antybiotyki, takie jak streptomycyna – przydatnych w leczeniu gruźlicy.
Kierował Instytutem Genetyki i był prezesem Włoskiego Stowarzyszenia Genetyki i wiceprezesem XIV Międzynarodowego Kongresu Genetyki odbywającego się w Moskwie w 1978 roku. Był także dyrektorem Międzynarodowej Szkoły Genetyki Ogólnej w "Centro Ettore Majorana". W 1986 roku porzucił badania naukowe, aby poświęcić się działalności literackiej.
Krytyka darwinizmu.
Jego książka "Dimenticare Darwin" (ang. "Forgetting Darwin") została wydana w 2003 roku i została przetłumaczona na język angielski jako "„Dlaczego mucha nie jest koniem?”". Została opublikowana przez kreacjonistyczny Discovery Institute, pod redakcją Jonathana Wellsa. Sermonti dołączył także do listy naukowców wyrażających sceptycyzm wobec teorii ewolucji Darwina, prowadzonej przez Discovery Institute.

</doc>
<doc id="4783965" url="https://pl.wikipedia.org/wiki?curid=4783965" title="Czaczkowski">
Czaczkowski



</doc>
<doc id="4783967" url="https://pl.wikipedia.org/wiki?curid=4783967" title="Béla Bakosi">
Béla Bakosi

Béla Bakosi (ur. 18 czerwca 1957 w Kemecse) – węgierski lekkoatleta, trójskoczek, sześciokrotny medalista halowych mistrzostw Europy.
Zajął 15. miejsce w trójskoku na mistrzostwach Europy w 1978 w Pradze oraz 5. miejsce w tej konkurencji na halowych mistrzostwach Europy w 1979 w Wiedniu.
Zwyciężył w trójskoku na halowych mistrzostwach Europy w 1980 w Sindelfingen, wyprzedzając reprezentantów Związku Radzieckiego Jaaka Uudmäe i Hennadija Kowtunowa. Zajął 7. miejsce na igrzyskach olimpijskich w 1980 w Moskwie. Zdobył srebrny medal na letniej uniwersjadzie w 1981 w Bukareszcie. Zajął 5. miejsce w zawodach pucharu świata w 1981 w Rzymie.
Ponownie zdobył złoty medal na halowych mistrzostwach Europy w 1982 w Mediolanie, znów przed zawodnikami radzieckimi Hienadzijem Walukiewiczem i Mykołą Musijenko. Na mistrzostwach Europy w 1982 w Atenach wywalczył brązowy medal, za Keithem Connorem z Wielkiej Brytanii i Wasilijem Griszczenkowem z ZSRR. Również na halowych mistrzostwach Europy w 1983 w Budapeszcie zdobył brązowy medal, przegrywając z Musijenko i Walukiewiczem. Zajął 7. miejsce na mistrzostwach świata w 1983 w Helsinkach.
Zdobył brązowe medale na halowych mistrzostwach Europy w 1984 w Göteborgu (za Hryhorijem Jemeciem z ZSRR i Vlastimilem Mařincem z Czechosłowacji) i na halowych mistrzostwach Europy w 1986 w Madrycie (za zawodnikami radzieckimi Mārisem Bružiksem i Władimirem Plechanowem), zaś na halowych mistrzostwach Europy w 1988 w Budapeszcie wywalczył srebrny medal, rozdzielając reprezentantów ZSRR Olega Sakirkina i Wasifa Asadowa. Ustanowił wówczas halowy rekord Węgier skokiem na odległość 17,25 m. Był zgłoszony do konkursu trójskoku na igrzyskach olimpijskich w 1988 w Seulu, lecz w nim nie wystąpił. Odpadł w kwalifikacjach na halowych mistrzostwach świata w 1989 w Budapeszcie.
Bakosi był mistrzem Węgier w trójskoku w latach 1979–1982 i 1984–1987 oraz w skoku w dal w 1979, a w hali triumfował w trójskoku w 1980 i 1982.
Sześciokrotnie poprawiał rekord Węgier w trójskoku na otwartym stadionie doprowadzając go do wyniku 17,23 m, uzyskanego 29 lipca 1985 w Budapeszcie. Rekord ten został poprawiony dopiero w 1998 przez Zsolta Czinglera.
Jego syn Péter Bakosi (ur. w 1993) odnosił sukcesy w skoku wzwyż. Był mistrzem Węgier w tej konkurencji w latach 2013–2018.

</doc>
<doc id="4783969" url="https://pl.wikipedia.org/wiki?curid=4783969" title="Galleonosaurus">
Galleonosaurus

Galleonosaurus – wymarły rodzaj dinozaura, bazalnego przedstawiciela ornitopodów.
Skamieniałości należące do nieznanego jeszcze nauce dinozaura odnalezione zostały na południowym wschodzie Australii, w stanie Wiktoria, w rejonie miasta Inverloch. W basenie sedymentacyjnym Gippsland znajduje się grupa Strzelecki i należąca do niej formacja Wonthaggi. Datuje się ją na późny barrem i obejmuje ona skały pochodzenia pierwotnie wulkanicznego, zerodowane i odłożone przez prawdopodobnie meandrującą, otoczoną bujną roślinnością rzekę, tworzące osady grubości do 200 m. W miejscu określonym jako Flat Rocks, leżącym 2,2 km na południowy zachód od Inverloch, w obrębie Parku Narodowego Bunurong Marine, wykonano wkopy głębokości metra w skałach formacji Wonthaggi, tworzących tu platformę skalną erodowaną przez morze. We wkopach znaleziono skamieniałości czaszki i zębów, w tym najbardziej kompletną szczękę dinozaura znalezioną w Wiktorii, która posłużyła za holotyp. Herne i współpracownicy w 2019 nadali nowemu rodzajowi nazwę "Galleonosaurus". Pierwszy człon nazwy rodzajowej pochodzi od słowa "gallenn", stanowiącego zlatynizowaną formę angielskiej nazwy statku, galeon. Druga część nazwy pochodzi od wyrazu "sauros" oznaczającego po grecku jaszczura. Badacze wybrali taką nazwę, gdyż kość szczękowa zwierzęcia skojarzyła im się z odwróconym kadłubem galeona. W rodzaju umieścili pojedynczy gatunek "G. dorisae". Uhonorowali w ten sposób prowadzącą badania we Flat Rocks Doris Seegets-Villiers. Znalezisko naukowcy zinterpretowali jako niewielkiego ornitopoda. Nie zaliczyli go do grupy iguanodontów ani do żadnej rodziny.

</doc>
<doc id="4783970" url="https://pl.wikipedia.org/wiki?curid=4783970" title="Andrzej Iwanowicz Korybut Wiśniowiecki">
Andrzej Iwanowicz Korybut Wiśniowiecki

Andrzej Iwanowicz Korybut Wiśniowiecki herbu własnego (zm. w 1584 roku) – wojewoda wołyński w latach 1576-1583, wojewoda bracławski w latach 1572-1576, kasztelan wołyński w latach 1568-1572, 
Jako przedstawiciel Korony Królestwa Polskiego podpisał akt unii lubelskiej 1569 roku. Podpisał dyplom elekcji Henryka III Walezego. 
Był wyznawcą kalwinizmu. Brał udział w synodach w Sandomierzu (1570) i Krakowie (1576).

</doc>
<doc id="4783973" url="https://pl.wikipedia.org/wiki?curid=4783973" title="Leon Całka">
Leon Całka



</doc>
<doc id="4783976" url="https://pl.wikipedia.org/wiki?curid=4783976" title="Sablewski">
Sablewski



</doc>
<doc id="4783977" url="https://pl.wikipedia.org/wiki?curid=4783977" title="Wojciech z Królewca">
Wojciech z Królewca



</doc>
<doc id="4783978" url="https://pl.wikipedia.org/wiki?curid=4783978" title="Potasznia (gmina Ozimek)">
Potasznia (gmina Ozimek)



</doc>
<doc id="4783981" url="https://pl.wikipedia.org/wiki?curid=4783981" title="Ilia Fecak">
Ilia Fecak



</doc>
<doc id="4783983" url="https://pl.wikipedia.org/wiki?curid=4783983" title="Hennadij Kowtunow">
Hennadij Kowtunow

Hennadij Iwanowycz Kowtunow (ukr. Геннадій Іванович Ковтунов, ur. 10 listopada 1956 w Żdanowie, obecnie Mariupol) – ukraiński lekkoatleta, trójskoczek. W czasie swojej kariery reprezentował Związek Radziecki.
Zdobył srebrny medal w trójskoku na mistrzostwach Europy juniorów w 1975 w Atenach. Na halowych mistrzostwach Europy w 1978 w Mediolanie zajął w tej konkurencji 11. miejsce.
Zdobył brązowy medal w trójskoku na halowych mistrzostwach Europy w 1980 w Sindelfingen, przegrywając jedynie z Bélą Bakosim z Węgier i swym kolegą z reprezentacji ZSRR Jaakiem Uudmäe.
Rekord życiowy Kowtunowa w trójskoku na otwartym stadionie wynosił 16,94 m (ustanowiony 18 sierpnia 1978 w Kiszyniowie), a w hali 16,70 m (4 lutego 1979 w Wilnie).
Ukończył Lwowski Państwowy Uniwersytet Kultury Fizycznej w 1978. Pracował jako trener w Mariupolu w latach 1984–1990.

</doc>
<doc id="4783993" url="https://pl.wikipedia.org/wiki?curid=4783993" title="Giennadij Kowtunow">
Giennadij Kowtunow



</doc>
<doc id="4784013" url="https://pl.wikipedia.org/wiki?curid=4784013" title="Porte-de-Savoie">
Porte-de-Savoie

Porte-de-Savoie – gmina we Francji, w regionie Owernia-Rodan-Alpy, w departamencie Sabaudia. W 2016 roku populacja ludności wynosiła 3667 mieszkańców. Przez gminę przepływa rzeka Isère. 
Gmina została utworzona 1 stycznia 2019 roku z połączenia dwóch ówczesnych gmin: Francin oraz Les Marches. Siedzibą gminy została miejscowość Les Marches. 

</doc>
<doc id="4784015" url="https://pl.wikipedia.org/wiki?curid=4784015" title="Ostrów (przystanek kolejowy)">
Ostrów (przystanek kolejowy)

Ostrów (, ) – przystanek kolejowy w miejscowości Ostrów, w rejonie czerwonogrodzkim, w obwodzie lwowskim, na Ukrainie. Leży na linii Rawa Ruska – Czerwonogród.
Dawniej stacja kolejowa. Powstała w czasach austro-węgierskich na oddanej w 1884 linii Jarosław - Sokal przez Lubaczów i Rawę Ruską. Do 1951 leżała w Polsce. W późniejszym okresie rozebrano dodatkowe tory i zdegradowano stację do przystanku kolejowego.

</doc>
<doc id="4784020" url="https://pl.wikipedia.org/wiki?curid=4784020" title="PZL P 11">
PZL P 11



</doc>
<doc id="4784023" url="https://pl.wikipedia.org/wiki?curid=4784023" title="Winfried Klepsch">
Winfried Klepsch

Winfried Klepsch (ur. 22 maja 1956 w Remscheid) – niemiecki lekkoatleta, specjalista skoku w dal, halowy mistrz Europy z 1980. W czasie swojej kariery reprezentował Republikę Federalną Niemiec.
Odpadł w kwalifikacjach skoku w dal mistrzostwach Europy w 1978 w Pradze.
Zwyciężył w skoku w dal na halowych mistrzostwach Europy w 1980 w Sindelfingen, wyprzedzając Nenada Stekicia z Jugosławii i Stanisława Jaskułkę z Polski, a na halowych mistrzostwach Europy w 1981 w Grenoble zajął 11. miejsce w tej konkurencji.
Klepsch był wicemistrzem RFN w skoku w dal w 1978 i 1984 oraz brązowym medalistą w 1979, a w hali mistrzem RFN w tej konkurencji w 1981 oraz brązowym medalistą w 1977, 1980 i 1988.
Jego rekord życiowy w skoku w dal na otwartym stadionie wynosił 8,00 m (ustanowiony 17 czerwca 1984 w Stuttgarcie), a w hali 8,21 m (7 lutego 1981 w Sindelfingen).

</doc>
<doc id="4784025" url="https://pl.wikipedia.org/wiki?curid=4784025" title="Grand-Aigueblanche">
Grand-Aigueblanche

Grand-Aigueblanche – gmina we Francji, w regionie Owernia-Rodan-Alpy, w departamencie Sabaudia. W 2016 roku liczba ludności wynosiła 3931 mieszkańców. Przez gminę przepływa rzeka Isère. 
Gmina została utworzona 1 stycznia 2019 roku z połączenia trzech ówczesnych gmin: Aigueblanche, Le Bois oraz Saint-Oyen. Siedzibą gminy została miejscowość Aigueblanche. 

</doc>
<doc id="4784026" url="https://pl.wikipedia.org/wiki?curid=4784026" title="Stare Wyrzyki">
Stare Wyrzyki

Stare Wyrzyki – niestandaryzowana nazwa części wsi Nowe Wyrzyki w Polsce położona w województwie podlaskim, w powiecie łomżyńskim, w gminie Łomża.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 95 osób w 19 budynkach mieszkalnych. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4784033" url="https://pl.wikipedia.org/wiki?curid=4784033" title="Only One (album Shinhwa)">
Only One (album Shinhwa)

Only One – trzeci album studyjny południowokoreańskiej grupy Shinhwa, wydany na płycie 27 maja 2000 roku przez SM Entertainment. Był promowany przez singel o tym samym tytule. Album sprzedał się w liczbie egzemplarzy (stan na grudzień 2000 roku).

</doc>
<doc id="4784034" url="https://pl.wikipedia.org/wiki?curid=4784034" title="Jadwiga Samocka">
Jadwiga Samocka

Jadwiga Samocka – polska strzelczyni, medalistka mistrzostw Europy.
Zawodniczka Śląska Wrocław. Jednym z jej trenerów był Kazimierz Kurzawski.
Samocka jest medalistką mistrzostw Europy. Jedyny medal wywalczyła na turnieju w 1974 roku w zawodach drużynowych. Wraz z Ireną Mazurkiewicz i Anielą Mońko zdobyła brązowy medal w pistolecie pneumatycznym z 10 metrów drużynowo (jej wynik – 371 punktów, był drugim rezultatem polskiego zespołu).

</doc>
<doc id="4784036" url="https://pl.wikipedia.org/wiki?curid=4784036" title="Saint-Genix-les-Villages">
Saint-Genix-les-Villages

Saint-Genix-les-Villages – gmina we Francji, w regionie Owernia-Rodan-Alpy, w departamencie Sabaudia. W 2016 roku populacja ludności wynosiła 3031 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Gresin, Saint-Genix-sur-Guiers oraz Saint-Maurice-de-Rotherens. Siedzibą gminy została miejscowość Saint-Genix-sur-Guiers. 

</doc>
<doc id="4784038" url="https://pl.wikipedia.org/wiki?curid=4784038" title="Brachiochondria">
Brachiochondria

Brachiochondria – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1957 roku przez japońskiego zoologa Sueo M. Shiino (1908-1978).

</doc>
<doc id="4784040" url="https://pl.wikipedia.org/wiki?curid=4784040" title="Only One">
Only One



</doc>
<doc id="4784042" url="https://pl.wikipedia.org/wiki?curid=4784042" title="Audi Sport Quattro">
Audi Sport Quattro



</doc>
<doc id="4784046" url="https://pl.wikipedia.org/wiki?curid=4784046" title="Giuseppe Guarnaccia (okulista)">
Giuseppe Guarnaccia (okulista)

Giuseppe Guarnaccia (ur. 16 września 1952 w Mesynie) – włoski okulista, profesor chorób siatkówki na Uniwersytecie Mediolańskim w szpitalu San Raffaele oraz dyrektor Europejskiej Szkoły Zaawansowanych Studiów Okulistycznych (ESASO) w szwajcarskim Lugano.
Życiorys.
Medycynę i chirurgię ukończył na Uniwersytecie w Mesynie w 1977. Specjalizację z okulistyki ukończył w klinice uniwersyteckiej w Mediolanie w 1985. Doświadczenie zawodowe zdobywał w różnych ośrodkach okulistycznych, m.in. w William Beamont Hospital Royal Oak w Michigan, Instytucie Mikrochirurgii w Barcelonie, szpitalu okulistycznym Uniwersytetu Harvarda w Bostonie, szpitalu Middelheim w Antwerpii, Szpitalu Okulistycznym św. Eryka w Sztokholmie oraz w uniwersyteckiej klinice okulistyki szpitala im. Julesa Gonina w Lozannie. 
W 2015 został profesorem schorzeń siatkówki na Uniwersytecie Mediolańskim w szpitalu San Raffaele oraz dyrektorem Europejskiej Szkoły Zaawansowanych Studiów Okulistycznych (ESASO – ang. European School for Advanced Studies in Ophthalmology) z siedzibą w szwajcarskim Lugano.
W ramach ESASO współpracuje m.in. z prof. Robertem Rejdakiem, szefem Kliniki Okulistyki Ogólnej Katedry Okulistyki Uniwersytetu Medycznego w Lublinie. Starania prof. Giuseppe Guarnaccii doprowadziły do założenia w Lublinie satelitarnego centrum badawczo-szkoleniowego ESASO dla Europy Środkowo-Wschodniiej (jest to jedyne centrum satelitarne ESASO w Europie i drugie na świecie, po Singapurze). 
Nagrody i wyróżnienia.
Za swoje osiągnięcia był wielokrotnie nagradzany. Otrzymał m.in.: wyróżnienie National AVIS ("wł. Associazione Volontari Italiani del Sangue", włoskie stowarzyszenie honorowych dawców krwi), IARVO National oraz nagrodę Anassilaos i B. Donato. 23 kwietnia 2020 roku został mu nadany tytuł Honorowego Obywatela Miasta Lublin.

</doc>
<doc id="4784047" url="https://pl.wikipedia.org/wiki?curid=4784047" title="La Tour-en-Maurienne">
La Tour-en-Maurienne

La Tour-en-Maurienne – gmina we Francji, w regionie Owernia-Rodan-Alpy, w departamencie Sabaudia. W 2016 roku populacja ludności wynosiła 1109 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Le Châtel, Hermillon oraz Pontamafrey-Montpascal. Siedzibą gminy została miejscowość Hermillon. 

</doc>
<doc id="4784050" url="https://pl.wikipedia.org/wiki?curid=4784050" title="Medaliści akademickich mistrzostw Europy we wspinaczce sportowej">
Medaliści akademickich mistrzostw Europy we wspinaczce sportowej

Medaliści akademickich mistrzostw Europy we wspinaczce sportowej – zestawienie zawodników i zawodniczek, którzy przynajmniej raz podczas zawodów wspinaczkowych stanęli na podium akademickich mistrzostw Europy we wspinaczce sportowej. 1. edycja mistrzostw Europy zorganizowana przez European University Sports Association "(EUSA)" przy współpracy z Międzynarodową Federację Wspinaczki Sportowej "(IFCS)" odbyła się w Polsce w Katowicach w roku 2015. 

</doc>
<doc id="4784057" url="https://pl.wikipedia.org/wiki?curid=4784057" title="Paliwoda (województwo opolskie)">
Paliwoda (województwo opolskie)



</doc>
<doc id="4784058" url="https://pl.wikipedia.org/wiki?curid=4784058" title="Park Wiśniowy Sad">
Park Wiśniowy Sad



</doc>
<doc id="4784060" url="https://pl.wikipedia.org/wiki?curid=4784060" title="Val-d’Arc">
Val-d’Arc

Val-d’Arc – gmina we Francji, w regionie Owernia-Rodan-Alpy, w departamencie Sabaudia. W 2016 roku populacja ludności wynosiła 2032 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Aiguebelle oraz Randens. Siedzibą gminy została miejscowość Randens. 

</doc>
<doc id="4784063" url="https://pl.wikipedia.org/wiki?curid=4784063" title="Cmentarz wojenny nr 28 – Jabłonica k. Jasła">
Cmentarz wojenny nr 28 – Jabłonica k. Jasła



</doc>
<doc id="4784066" url="https://pl.wikipedia.org/wiki?curid=4784066" title="Valgelon-La Rochette">
Valgelon-La Rochette

Valgelon-La Rochette – gmina we Francji, w regionie Owernia-Rodan-Alpy, w departamencie Sabaudia. W 2016 roku populacja ludności wynosiła 4196 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Étable oraz La Rochette. Siedzibą gminy została miejscowość La Rochette. 

</doc>
<doc id="4784067" url="https://pl.wikipedia.org/wiki?curid=4784067" title="Dorota Tyrawa">
Dorota Tyrawa

Dorota Kaczmarek, z domu Tyrawa (ur. 1956, zm. 16 lipca 2010) – polska strzelczyni, medalistka mistrzostw Europy.
Była zawodniczką Wisły Kraków i wielokrotną medalistką mistrzostw Polski. Absolwentka Akademii Wychowania Fizycznego w Krakowie.
Czterokrotnie zdobywała drużynowe medale mistrzostw Europy, wszystkie pod panieńskim nazwiskiem. W 1976 roku została wicemistrzynią kontynentu w pistolecie standardowym z 25 metrów (skład zespołu uzupełniały Julita Kałasa i Elżbieta Ryło). Rok później stanęła na trzecim stopniu podium w tej samej konkurencji (wraz z Kałasą i Ireną Mazurkiewicz). W 1978 roku w Kopenhadze zdobyła brąz w pistolecie pneumatycznym z 10 metrów (z Kałasą i Danutą Szostak), a w Hämeenlinna również stanęła na trzecim stopniu podium, tym razem w pistolecie standardowym (z Kałasą i Szostak). W 1980 roku była siódmą zawodniczką mistrzostw Europy w pistolecie pneumatycznym, oraz siódmą zawodniczką w pistolecie standardowym na mistrzostwach w 1982 roku.
Zmarła w lipcu 2010 roku po długiej chorobie.

</doc>
<doc id="4784073" url="https://pl.wikipedia.org/wiki?curid=4784073" title="Łukasz Żarnowiec">
Łukasz Żarnowiec

Łukasz Jan Żarnowiec – polski prawnik, radca prawny, doktor habilitowany nauk społecznych w dyscyplinie nauki prawne, profesor uczelni na Uniwersytecie Kardynała Stefana Wyszyńskiego w Warszawie, specjalista w zakresie prawa międzynarodowego prywatnego.
Życiorys.
Ukończył studia prawnicze na Wydziale Prawa i Administracji Uniwersytetu Śląskiego. Tam też na podstawie napisanej pod kierunkiem Maksymiliana Pazdana rozprawy pt. "Problematyka ważności umów podlegających konwencji wiedeńskiej z 11.IV.1980 r. o umowach międzynarodowej sprzedaży towarów" otrzymał w 2007 stopień naukowy doktora nauk prawnych w zakresie prawa. W 2019 na podstawie dorobku naukowego oraz rozprawy pt. "Wpływ statutu rzeczowego na rozstrzyganie spraw spadkowych – na styku statutów" uzyskał na Wydziale Prawa i Administracji Uniwersytetu Kardynała Stefana Wyszyńskiego w Warszawie stopień doktora habilitowanego nauk społecznych w dyscyplinie nauki prawne.
Został adiunktem, a następnie profesorem uczelni Uniwersytetu Kardynała Stefana Wyszyńskiego w Warszawie na Wydziale Prawa i Administracji w Katedrze Prawa Cywilnego i Prawa Prywatnego Międzynarodowego.
Odbył aplikację radcowską i został radcą prawnym w Warszawie.

</doc>
<doc id="4784074" url="https://pl.wikipedia.org/wiki?curid=4784074" title="Glières-Val-de-Borne">
Glières-Val-de-Borne

Glières-Val-de-Borne – gmina we Francji, w regionie Owernia-Rodan-Alpy, w departamencie Górna Sabaudia. W 2016 roku populacja ludności wynosiła 1824 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Entremont oraz Le Petit-Bornand-les-Glières. Siedzibą gminy została miejscowość Le Petit-Bornand-les-Glières. 

</doc>
<doc id="4784076" url="https://pl.wikipedia.org/wiki?curid=4784076" title="Agnieszka Kiliszek">
Agnieszka Kiliszek

Agnieszka Kiliszek – polska biochemik i krystalograf, pracownik naukowy Instytutu Chemii Bioorganicznej PAN, gdzie pracuje w Zakładzie Struktury i Funkcji Biomolekuł.
Życiorys.
W 2006 r. ukończyła chemię na Uniwersytecie im. Adama Mickiewicza w Poznaniu, natomiast rozprawę doktorską pt. "Badania strukturalne powtórzeń CNG w sekwencjach RNA o znaczeniu w patogenezie TREDs", wykonaną pod kierunkiem prof. Wojciecha Rypniewskiego, obroniła w Instytucie Chemii Bioorganicznej PAN. Stopień doktora habilitowanego nauk chemicznych uzyskała w 2019 r., również w ICHB PAN, na podstawie pracy pt. "Analiza krystalograficzna cząsteczek RNA związanych z patogenezą chorób neurodegeneracyjnych człowieka".

</doc>
<doc id="4784079" url="https://pl.wikipedia.org/wiki?curid=4784079" title="Vallières-sur-Fier">
Vallières-sur-Fier

Vallières-sur-Fier – gmina we Francji, w regionie Owernia-Rodan-Alpy, w departamencie Górna Sabaudia. W 2016 roku populacja ludności wynosiła 2530 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Val-de-Fier oraz Vallières. Siedzibą gminy została miejscowość Vallières. 

</doc>
<doc id="4784081" url="https://pl.wikipedia.org/wiki?curid=4784081" title="Rutland Boughton">
Rutland Boughton

Rutland Boughton (ur. 23 stycznia 1878 w Aylesbury, zm. 25 stycznia 1960 w Londynie) – brytyjski kompozytor i pisarz muzyczny.
Życiorys.
W latach 1898–1901 studiował w Royal College of Music w Londynie u Charlesa Villiersa Stanforda i Walforda Daviesa. Przerwał studia przed uzyskaniem dyplomu. Przez pewien czas grał w orkiestrze londyńskiego Haymarket Theatre. W latach 1904–1911 pracował w Midland Institute of Music w Birmingham jako nauczyciel śpiewu, dyrygent i kompozytor. Pozostawał pod silnym wpływem muzyki Richarda Wagnera, swoje koncepcje artystyczne wyłożył w napisanej w 1911 roku wspólnie z Reginaldem Buckleyem broszurze "Music Drama of the Future". Zainicjował odbywające się w latach 1914–1926 festiwale w Glastonbury, które nazywał „"drugim Bayreuth"”. Odgrywano na nich dzieła sceniczne twórców minionych epok, m.in. Purcella, Glucka i Locke’a, a także prawykonania własnych kompozycji Boughtona. Stworzył 5-częściowy cykl operowy oparty na mitach arturiańskich, mający stanowić angielski odpowiednik Wagnerowskiego "Pierścienia Nibelunga". Planował wybudowanie w Glastonbury budynku teatralnego wzorowanego na Festspielhaus w Bayreuth, jednak do realizacji tego zamierzenia nie doszło.
W 1927 roku wycofał się z życia publicznego i osiadł na farmie w Gloucestershire, poświęcając się pracy twórczej. Był autorem prac "Bach" (1907), "Music Drama of the Future" (wspólnie z Reginaldem Buckleyem, 1911), "The Death and Ressurection of the Music Festival" (1913), "Parsifal: A Study" (1920), "The Nature of Music" (1930), "Bach, the Master" (1930), "The Reality of Music" (1934). 
Jego córką była oboistka Joy Boughton (1913–1963).
Twórczość.
Boughton jest twórcą dramatu muzycznego uwzględniającego specyfikę chóralną muzyki angielskiej. W warstwie melodycznej i harmonicznej jego muzyka stanowi kontynuację tradycji późnego romantyzmu. Chór w jego dziełach, niekiedy wstrzymujący akcję dramatyczną, nadaje im klimatu monumentalizmu i dostojeństwa.
Od 1926 roku był aktywnym członkiem Komunistycznej Partii Wielkiej Brytanii. Jego przekonania polityczne znalazły oddźwięk w pracach teoretycznych, jak np. "The Reality of Music" (1934). Z głoszonymi przez kompozytora ideami socjalistycznymi łączyło się ściśle nawoływanie do czerpania z muzyki ludowej. Występował przeciwko modernistycznym trendom w muzyce i krytykował współczesną sobie muzykę brytyjską.

</doc>
<doc id="4784084" url="https://pl.wikipedia.org/wiki?curid=4784084" title="Les Hauts-de-Caux">
Les Hauts-de-Caux

Les Hauts-de-Caux – gmina we Francji, w regionie Normandia, w departamencie Sekwana Nadmorska. W 2016 roku populacja ludności wynosiła 1434 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Autretot oraz Veauville-lès-Baons. Siedzibą gminy została miejscowość Autretot. 

</doc>
<doc id="4784085" url="https://pl.wikipedia.org/wiki?curid=4784085" title="Robert Wojciech Zieliński">
Robert Wojciech Zieliński

Robert Wojciech Zieliński – polski prawnik, dr hab. nauk społecznych, adiunkt Zakładu Prawa Finansowego i Podatkowego Akademii Leona Koźmińskiego w Warszawie.
Życiorys.
Ukończył studia w zakresie prawa (2003) oraz zarządzania i marketingu (2007) w Akademii Leona Koźmińskiego, 30 czerwca 2011 obronił pracę doktorską "Zakres i formy uproszczonego opodatkowania dochodów osób fizycznych w Polsce", 19 grudnia 2019 habilitował się na podstawie pracy zatytułowanej "Personalizacja w systemie opodatkowania dochodów osób fizycznych".
Piastuje funkcję adiunkta Zakładu Prawa Finansowego i Podatkowego Akademii Leona Koźmińskiego w Warszawie.

</doc>
<doc id="4784087" url="https://pl.wikipedia.org/wiki?curid=4784087" title="Maria Olejniczak (strzelczyni)">
Maria Olejniczak (strzelczyni)

Maria Olejniczak, po mężu Romanowska – polska strzelczyni, medalistka mistrzostw Europy.
Była zawodniczką Grunwaldu Poznań i wielokrotną mistrzynią Polski w karabinie standardowym w trzech pozycjach z 50 metrów, oraz w karabinie standardowym leżąc z 50 metrów.
Olejniczak raz stanęła na podium mistrzostw Europy. Dokonała tego na mistrzostwach w Hämeenlinna w 1978 roku, gdy zdobyła srebrny medal drużynowo w karabinie standardowym leżąc z 50 metrów (drużynę uzupełniały Małgorzata Paćko i Eulalia Rolińska). Jej wynik – 591 punktów, był drugim rezultatem w polskim zespole. Na tych samych mistrzostwach uplasowała się również na siódmym miejscu w karabinie standardowym w trzech pozycjach z 50 metrów (571 punktów).

</doc>
<doc id="4784089" url="https://pl.wikipedia.org/wiki?curid=4784089" title="Pistolet MAS mle 1935S">
Pistolet MAS mle 1935S



</doc>
<doc id="4784090" url="https://pl.wikipedia.org/wiki?curid=4784090" title="Monika Adamczak-Retecka">
Monika Adamczak-Retecka

Monika Adamczak-Retecka – polska prawnik, doktor habilitowany nauk społecznych w dyscyplinie nauki prawne, profesor uczelni w Uniwersytecie Gdańskim, specjalność naukowa: prawo Unii Europejskiej.
Życiorys.
W 2002 ukończyła studia prawnicze na Wydziale Prawa i Administracji Uniwersytetu Gdańskiego. Tam też na podstawie napisanej pod kierunkiem Zdzisława Brodeckiego rozprawy pt. "Odpowiedzialność odszkodowawcza jednostki za naruszenie prawa wspólnotowego" otrzymała w 2009 stopień naukowy doktora nauk prawnych (dyscyplina: prawo, specjalność: prawo Unii Europejskiej). Na macierzystym wydziale na podstawie dorobku naukowego oraz rozprawy pt. "Odpowiedzialność odszkodowawcza za szkody klimatyczne z perspektywy prawa Unii Europejskiej" uzyskała w 2019 stopień doktora habilitowanego w dziedzinie nauk społecznych w dyscyplinie nauki prawne.
Została profesorem uczelni w Uniwersytecie Gdańskim w Wydziale Prawa i Administracji w Katedrze Prawa Europejskiego i Komparatystyki Prawniczej.

</doc>
<doc id="4784091" url="https://pl.wikipedia.org/wiki?curid=4784091" title="Val-de-Scie">
Val-de-Scie

Val-de-Scie – gmina we Francji, w regionie Normandia, w departamencie Sekwana Nadmorska. W 2016 roku populacja ludności wynosiła 2594 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Auffay, Cressy oraz Sévis. Siedzibą gminy została miejscowość Auffay. 

</doc>
<doc id="4784099" url="https://pl.wikipedia.org/wiki?curid=4784099" title="Mykonos (ujednoznacznienie)">
Mykonos (ujednoznacznienie)

Grecja:
Inne:

</doc>
<doc id="4784100" url="https://pl.wikipedia.org/wiki?curid=4784100" title="Beautheil-Saints">
Beautheil-Saints

Beautheil-Saints – gmina we Francji, w regionie Île-de-France, w departamencie Sekwana i Marna. W 2016 roku populacja ludności wynosiła 2096 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Beautheil oraz Saints. Siedzibą gminy została miejscowość Saints. 

</doc>
<doc id="4784101" url="https://pl.wikipedia.org/wiki?curid=4784101" title="Stadion Miejski w Bijelo Polje">
Stadion Miejski w Bijelo Polje

Stadion Miejski – wielofunkcyjny stadion w Bijelo Polje, w Czarnogórze. Obiekt może pomieścić 4000 widzów. Swoje spotkania rozgrywają na nim piłkarze klubu FK Jedinstvo Bijelo Polje.

</doc>
<doc id="4784103" url="https://pl.wikipedia.org/wiki?curid=4784103" title="Gradski stadion (Bijelo Polje)">
Gradski stadion (Bijelo Polje)



</doc>
<doc id="4784104" url="https://pl.wikipedia.org/wiki?curid=4784104" title="Stadion Gradski Bijelo Polje">
Stadion Gradski Bijelo Polje



</doc>
<doc id="4784105" url="https://pl.wikipedia.org/wiki?curid=4784105" title="Arsenal (stacja metra)">
Arsenal (stacja metra)

Arsenal – stacja metra zlokalizowana w dzielnicy Highbury w Londynie. Jest stacją na linii Piccadilly, pomiędzy Holloway Road i Finsbury Park. Pierwotnie znana jako Gillespie Road, została przemianowana w 1932 roku Arsenal, od nazwy klubu, który w tym czasie grał na pobliskim stadionie Highbury. Jest to jedyna stacja metra nazwana bezpośrednio po klubie piłkarskim w Wielkiej Brytanii. Chociaż stadion Highbury został zamknięty w 2006 roku, stacja zachowała swoją nazwę i jest nadal używana przez widzów uczestniczących w meczach na pobliskim stadionie Emirates Arsenal. Arsenal jest jedną z niewielu stacji londyńskiego metra, która nie posiada ani schodów ruchomych, ani wind.
Lokalizacja.
Stacja znajduje się na wąskiej wiktoriańskiej ulicy mieszkalnej, daleko od głównych dróg. Nie ma na niej żadnych linii autobusowych, natomiast na pobliskiej Blackstock Road można dojechać naziemną komunikacją miejską. 
Historia.
Stacja metra Arsenal została otwarta przez „Great Northern, Piccadilly i Brompton Railway” (w skrócie GNP&amp;BR) jako Gillespie Road w dniu 15 grudnia 1906 r. Nazwa GNP&amp;BR została później przemianowana na linię Piccadilly po konsolidacji i nacjonalizacji sieci metra jako London Underground. Pierwotny budynek dworca i hala biletowa były czerwonymi budynkami pokrytymi terakotą, zaprojektowane przez Lesliego Greena, podobne do sąsiednich stacji, takich jak Holloway Road i Caledonian Road.
W czasie budowy Gillespie Road, służył on tylko dzielnicy mieszkalnej. W 1913 r. klub piłkarski Arsenal F.C. przeniósł się z Woolwich do Highbury, co doprowadziło do pomysłu zmiany nazwy. Menedżer Arsenalu Herbert Chapman był zwolennikiem pomysłu, a 31 października 1932 r. przemianowano go na Arsenal (Highbury Hill). Stacja została rozbudowana w latach 30. XX wieku, a pierwotny budynek stacji został zburzony i zastąpiony szerszym budynkiem o bardziej nowoczesnym designie.
Oryginalne kafelki ścian peronów nadal noszą nazwę Gillespie Road, zapisaną dużymi literami. W 2007 r. Stacja przeszła gruntowną modernizację, w ramach której całkowicie odrestaurowano płytki ścienne. 
Użytkowanie.
Arsenal jest w dużej mierze opuszczony poza godzinami szczytu, z wyjątkiem dni meczowych pobliskiego klubu sportowego.
W 2006 roku Arsenal F.C. przeniósł się na nowy stadion, Emirates Stadium. Stadion znajduje się na terenie Ashburton Grove, byłego osiedla przemysłowego. Pobliski obiekt Drayton Park jest zamknięty w dni meczowe z powodu małej wielkości peronu, aby zapobiec przeludnieniu stacji. Tymczasem stacja Arsenalu znajduje się niedaleko głównego wejścia nowego stadionu i jest zalecana przez klub do użytku w dni meczowe.
W ramach upamiętnienia ruchu Arsenalu F.C. wzdłuż ścian korytarzy stacji umieszczono tymczasowy mural w ramach programu „Art on the Underground w londyńskim metrze. Został odsłonięty w lutym 2006 roku i usunięty we wrześniu.

</doc>
<doc id="4784108" url="https://pl.wikipedia.org/wiki?curid=4784108" title="Małgorzata Gwóźdź">
Małgorzata Gwóźdź

Małgorzata Gwóźdź – polska strzelczyni, medalistka mistrzostw Europy.
Była zawodniczką Śląska Wrocław. Zdobywała medale mistrzostw kraju, np. w 1982 roku została złotą medalistką mistrzostw Polski w strzelaniu z karabinka sportowego z wynikiem 570 punktów (osiągnęła też tytuł mistrzowski w innej konkurencji).
Gwóźdź raz stanęła na podium mistrzostw Europy. Dokonała tego na mistrzostwach we Frankfurcie nad Menem w 1979 roku, gdy zdobyła brązowy medal drużynowo w karabinie standardowym leżąc z 50 metrów (drużynę uzupełniały Eulalia Rolińska i Małgorzata Paćko). Jej wynik – 591 punktów, był najlepszym rezultatem w polskim zespole. Wynik ten był piątym rezultatem zawodów indywidualnych. W tej samej konkurencji zajęła indywidualnie szóste miejsce na mistrzostwach Europy w 1982 roku (593 punkty).

</doc>
<doc id="4784109" url="https://pl.wikipedia.org/wiki?curid=4784109" title="Chenoise-Cucharmoy">
Chenoise-Cucharmoy

Chenoise-Cucharmoy – gmina we Francji, w regionie Île-de-France, w departamencie Sekwana i Marna. W 2016 roku populacja ludności wynosiła 1629 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chenoise oraz Cucharmoy. Siedzibą gminy została miejscowość Chenoise. 

</doc>
<doc id="4784117" url="https://pl.wikipedia.org/wiki?curid=4784117" title="Shizufumi Ishidō">
Shizufumi Ishidō

 – japoński praktyk i teoretyk sztuk walki – iaidō, jōdō i kendo posiadający 8. dan iaidō hanshi (Zen Nippon Kendo Renmei), 8. dan kyoshi w jōdō (ZNKR) oraz 7. dan kyoshi w kendo.
Życiorys.
Swój pierwszy shinai otrzymał od ojca, Sadataro Ishidō, gdy miał pięć lat, natomiast pierwszy miecz, gdy miał lat dziesięć. Trening iaidō rozpoczął pod kierunkiem ojca w 1955 roku.
Egzamin na 3. dan iaidō zdał wiosną 1961 roku, gdy uczęszczał do liceum.
Studiował na Uniwersytecie Nihon i w chwili podejmowania tam studiów, rozpoczął trening jōdō u Chokichiego Nakashimy.
Po ukończeniu studiów znalazł zatrudnienie w firmie Chiyoda Glass i w tym czasie trenował początkowo od czasu do czasu, a następnie na prośbę ojca zaczął regularnie uczęszczać na treningi w Shinbukan Dojo. Najpierw pełnił tam rolę pomocniczą, a następnie zgodził się podjąć rolę zastępcy głowy dojo.
W maju 1976 po niepowodzeniu podczas egzaminu na siódmy dan w Kioto porzucił pracę w firmie i całkowicie oddał się nauczaniu w rodzinnym Shinbukan Ishidō Dojo. Jesienią tego samego roku ponownie podszedł do egzaminu na 7. dan w Fukushimie podczas 11. wszechjapońskich mistrzostw iaidō. Szczególne wrażenie zrobił na nim Kawaguchi Toshihiko, również posiadacz 6. dan, który podobnie jak Ishidō, zdawał wówczas egzamin. Shizufumi Ishidō uzyskał stopień 7. dan oraz tytuł kyoshi w wieku 31 lat.
W wieku 40 lat poświęcił się całkowicie treningom. Codziennie przez sześć godzin (od 9.00 do 15.00) ćwiczył iaidō, którego uczył go ojciec (Musō Shinden-ryū) oraz kata Zen Ken Ren iai. Wiele czasu spędzał wówczas także na lekturze książek omawiających teorię różnych szkół iaidō i innych sztuk walki (budō). Wśród mistrzów z tytułem hanshi w iaidō jako szczególnie ważnych wymienia Yoshiriego Sakamoto (9. dan hanshi z Osaki), Hisashi Nukatę oraz Masatake Hashimoto. Duży wpływ na rozumienie iaidō przez Ishidō miał także fakt, iż wielokrotnie (niemal co miesiąc) w owym czasie brał udział w zawodach w całej Japonii, zarówno jako zawodnik, jak i sędzia.
W latach 70. XX wieku Shizufumi Ishidō uczestniczył w pokazie mistrzów Nukata oraz Hashimoto, którzy studiowali wówczas Musō Shinden Jushin-ryu. Ishidō postanowił skontaktować się z nimi, jednak żaden z nich nie przyjmował w owym czasie kishobun, czyli formalnej przysięgi, iż nie będzie się nauczać ani pokazywać publicznie technik danej szkoły bez zezwolenia. Na ucznia przyjął go Isamu Kubo, który wraz z siostrą, Kiyoko Toyodą, był potomkiem klanu Omura. Nauki mistrza Kubo wywarły wielki wpływ na rozumienie iaidō przez Ishidō.
W 1979 roku udał się do Wielkiej Brytanii i od tamtej pory wspierał europejskich uczniów, szczególnie w Wielkiej Brytanii oraz Holandii, nie tylko nauczając ich technik oraz filozofii iaidō i jōdō, ale także tworząc podwaliny pod ramy organizacyjne tych dyscyplin w Europie. Zderzenie z kulturą europejską oraz innym, odmiennym od japońskiego, sposobem myślenia miało także wpływ na sposób, w jaki Ishidō naucza w Shinbukan Dojo.

</doc>
<doc id="4784122" url="https://pl.wikipedia.org/wiki?curid=4784122" title="Edward Tangl">
Edward Tangl

Edward Józef Tangl (ur. 20 marca 1848 we Lwowie, zm. 9 lipca 1905 w Czerniowcach) – austriacki botanik, wykładowca Uniwersytetu Lwowskiego.
Życiorys.
Ukończył gimnazjum we Lwowie (1865) oraz Wydział Filozofii uniw. we Lwowie (1870), gdzie obronił doktorat pisany pod kierunkiem prof. Gustawa Adolfa Weissa (1837-1894). W latach 1871–1876 pracował jako docent prywatny anatomii i fizjologii roślin na Wydziale Filozoficznym uniw. lwowskiego. Od 1874 był także profesorem w Szkole Gospodarstwa Wiejskiego w Dublanach, gdzie zastąpił Władysława Tynieckiego (1833–1912). Działał w polskim ruchu naukowym, jaki zaczął się rozwijać w Galicji. Należał do grona współzałożycieli 19 lutego 1873 Towarzystwa Przyrodników Polskich im. Kopernika.
Po utworzeniu w Czerniowcach w 1875 Uniwersytetu Franciszka Józefa I pracował na nim od 1876 jako profesor nadzwyczajny w zakresie botaniki, a następnie od 1881 jako profesor zwyczajny w zakresie botaniki i farmakognozji. Od 1877 organizował, a następnie kierował ogrodem botanicznym uniwersytetu, współpracując ze sprowadzonym także ze Lwowa Karolem Bauerem (1818–1894). Zorganizował także, a potem był od 1877 także dyrektorem uniwersyteckiego Instytutu Botanicznego. Ten ostatni dzięki jego staraniom pod koniec XIX w. stał się bardzo dobrze wyposażoną placówką badawczą. Przebywając w Czemiowcach utrzymywał nadal żywe kontakty z naukowcami galicyjskimi, m.in. z Emilem Godlewskim (1847–1930), Edwardem Janczewskim (1846–1918) i Józefem Rostafińskim (1850–1928).
Jego dorobek naukowy nie jest liczebnie wielki i obejmuje 14 prac. Głównym obszarem jego naukowych zainteresowań była anatomia i cytologia, w mniejszym stopniu taksonomia roślin. W 1879 r., mając 31 lat dokonał odkrycia połączeń międzykomórkowych, które w 1901 Edward Strasburger nazwał plazmodesmami. Dzięki temu odkryciu na trwale wszedł do historii botaniki światowej. Jak pisze jego biograf Piotr Köhler: "odkrycie to całkowicie zmieniło naukowe spojrzenie na roślinę. Poprzednio była dla botaników tylko „agregatem oddzielnych komórek”. Prace Tangla sprawiły, że roślina stała się organizmem. Odkrycie Tangla można, oczywiście przy zachowaniu odpowiednich proporcji, porównać do odkrycia Kopernika. Oba wydarzenia zmieniły naukowe spojrzenie: pierwsze na mikrokosmos, drugie - na kosmos""."
Członek Niemieckiego Towarzystwa Botanicznego w Berlinie ("Deutsche botanische Gesellschaft in Berlin"), Cesarskiej Leopoldyńsko-Karolińskiej Niemieckiej Akademii Przyrodniczej (Kaiserlich Leopoldinisch-Carolinische Deutsche Akademie der Naturforscher) oraz od 1885 Towarzystwa Zoologiczno-Botanicznego w Wiedniu (K.k. Zoologisch-botanische Gesellschaft in Wien)
Zmarł nagle, pochowany został na cmentarzu katolickim w Czerniowcach.
Prace Edwarda Tangla.
Pełną bibliografię prac zawiera aneks nr III zamieszczony przy artykule Piotra Köhlera.
Rodzina.
Pochodził z rodziny przybyłej do Lwowa z Karyntii. Syn lekarza więziennego i botanika Andrzeja (zm. 1876) i Anny z domu Frank.

</doc>
<doc id="4784123" url="https://pl.wikipedia.org/wiki?curid=4784123" title="Stadion Pod Vrmcem">
Stadion Pod Vrmcem

Stadion Pod Vrmcem – stadion piłkarski w Kotorze, w Czarnogórze. Obiekt może pomieścić 5000 widzów. Swoje spotkania rozgrywają na nim piłkarze klubu FK Bokelj.

</doc>
<doc id="4784125" url="https://pl.wikipedia.org/wiki?curid=4784125" title="Izabela Koładkiewicz">
Izabela Koładkiewicz

Izabela Anna Koładkiewicz – polska ekonomistka, dr hab. nauk ekonomicznych, profesor nadzwyczajny i kierownik Katedry Przedsiębiorczości i Etyki w Biznesie Akademii Leona Koźmińskiego w Warszawie.
Życiorys.
W 1990 ukończyła studia chemiczne na Uniwersytecie Warszawskim, 20 września 2001 obroniła pracę doktorską "Nadzór korporacyjny w Narodowych Funduszach Inwestycyjnych", 20 marca 2014 habilitowała się na podstawie pracy zatytułowanej "Rady nadzorcze - dobre praktyki ładu korporacyjnego. Doświadczenia polskie i zagraniczne". Została zatrudniona na stanowisku adiunkta w Centrum Studiów Zarządzania Akademii Leona Koźmińskiego w Warszawie.
Piastuje funkcję profesora nadzwyczajnego i kierownika w Katedrze Przedsiębiorczości i Etyki w Biznesie Akademii Leona Koźmińskiego w Warszawie.

</doc>
<doc id="4784126" url="https://pl.wikipedia.org/wiki?curid=4784126" title="Willy Vroomen">
Willy Vroomen

Willy Vroomen (ur. 14 lipca 1916 w Heerlen, zm. 7 grudnia 1984 w Antwerpii) – holenderski kolarz i kierowca wyścigowy.
Biografia.
W latach 30. rozpoczął uprawiać kolarstwo. W 1934 roku wygrał kryterium w Eygelshoven, a dwa lata później był drugi w Roermond. Kolarstwo uprawiał do 1950 roku. Następnie rozpoczął starty jako kierowca wyścigowy, koncentrując się szczególnie na startach w NRD i RFN. Początkowo ścigał się Cooperem, następnie Lovą. W 1960 roku zajął trzecie miejsce na torze Autobahnspinne Dresden. Sporadycznie ścigał się również w innych europejskich krajach. W 1961 roku zajął czwartą pozycję w wyścigu Prix de Paris.
Był właścicielem zespołu wyścigowego Racing Team Willy Vroomen, w barwach którego ścigali się on sam oraz Amerykanin Bob Boudro.
Wyniki.
Wschodnioniemiecka Formuła 3.
"W latach 1960–1963 mistrzostwa rozgrywano według przepisów Formuły Junior."

</doc>
<doc id="4784128" url="https://pl.wikipedia.org/wiki?curid=4784128" title="Stadion Pod Racinom">
Stadion Pod Racinom

Stadion Pod Racinom – stadion piłkarski w miejscowości Plav, w Czarnogórze. Obiekt może pomieścić 5000 widzów. Swoje spotkania rozgrywają na nim piłkarze klubu FK Jezero Plav.

</doc>
<doc id="4784130" url="https://pl.wikipedia.org/wiki?curid=4784130" title="Marzena Wojciechowska">
Marzena Wojciechowska

Marzena Wojciechowska – polski biolog molekularny, pracownik naukowy Instytutu Chemii Bioorganicznej PAN, gdzie pracuje w Zakładzie Chorób Rzadkich. Specjalizuje się w cytogenetyce, cytologii roślin, biologii molekularnej, biologii komórkowej oraz genetyce molekularnej.
Życiorys.
W 2001 r. na Wydziale Biologii i Nauk o Ziemi Uniwersytetu Łódzkiego obroniła rozprawę doktorską pt. "Zmiany towarzyszące rozwojowi i degradacji bielma podczas dojrzewania nasion Echinocystis lobata", wykonaną pod kierunkiem prof. Marii Olszewskiej. Stopień doktora habilitowanego nauk biologicznych uzyskała w 2016 r. na Wydziale Biologii UAM na podstawie pracy pt. "Elementy patomechanizmów i podejścia terapeutyczne w chorobach neurodegeneracyjnych człowieka wywołanych ekspansjami sekwencji mikrosatelitarnych".

</doc>
<doc id="4784132" url="https://pl.wikipedia.org/wiki?curid=4784132" title="Brachiochondrites">
Brachiochondrites

Brachiochondrites – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1940 roku przez ukraińskiego zoologa Ołeksandra Markiewicza.

</doc>
<doc id="4784134" url="https://pl.wikipedia.org/wiki?curid=4784134" title="Arkadiusz Jarosław Żak">
Arkadiusz Jarosław Żak

Arkadiusz Żak (ur. 1969) – polski inżynier i nauczyciel akademicki, profesor Politechniki Gdańskiej, prodziekan ds. nauki.
Życiorys.
W 1994 ukończył studia na Wydziale Fizyki Technicznej i Matematyki Stosowanej Politechniki Gdańskiej. W 1998 uzyskał tytuł doktora, a w 2002 tytuł doktora habilitowanego w Instytucie Maszyn Przepływowych PAN w Gdańsku.
W latach 1993–1994 był młodszym asystentem, w 1994–1998 asystentem, a w 1998–2000 adiunktem w Instytucie Maszyn Przepływowych PAN w Gdańsku. W 2000–2003 pracował jako asystent naukowy (postdoctoral Research Assistant) na Uniwersytecie Glasgow w Szkocji. W 2003–2012 profesor nadzwyczajny w Instytucie Maszyn Przepływowych PAN, a od 2012 profesor nadzwyczajny na Politechnice Gdańskiej. Aktualnie obejmuje stanowisko prodziekana ds. nauki na Wydziale Elektrotechniki i Automatyki (od 2019).
Odbył staże zagraniczne i pobyty naukowe: w 2017 University of Reykjavik, Islandia oraz w 2003 University of Glasgow, Scotland, UK.
Od 2014 jest edytorem akademickim Hindawi Publishing, Mathematical Problems in Engineering.

</doc>
<doc id="4784137" url="https://pl.wikipedia.org/wiki?curid=4784137" title="Stadion Bandžovo Brdo">
Stadion Bandžovo Brdo

Stadion Bandžovo Brdo – stadion sportowy w miejscowości Rožaje, w Czarnogórze. Obiekt może pomieścić 2500 widzów. Swoje spotkania rozgrywają na nim piłkarze klubu FK Ibar Rožaje.

</doc>
<doc id="4784144" url="https://pl.wikipedia.org/wiki?curid=4784144" title="George Ettienne Loyau">
George Ettienne Loyau

George Ettienne Loyau (ur. 15 kwietnia 1835 w Londynie, zm. 23 kwietnia 1898 w Bundaberg) – dziennikarz, poeta i pisarz.
Życie i działalność.
Syn George’a Ettienne Loyau i Catharine z d. Chanson. Jego ojciec zmarł w 1836 roku. Gdy Loyau uczęszczał do szkoły w Anglii, jego matka większość czasu zamieszkiwała w Europie. W wieku 15 lat podjął się pracy biurowej. W 1853 wypłynął z Gravesend na pokładzie statku „Investigator” i 4 sierpnia przybył do Sydney. Przez 7 lat podróżował po Nowej Południowej Walii, Queensland i Wiktorii, podejmując się prac jako poszukiwacz złota, pasterz, dozorca, magazynier, stajenny, kucharz, prywatny nauczyciel i korespondent prasowy.
W 1861 Loyau został redaktorem w Burnett Argus w Gayndah, ale po czterech miesiącach przeszedł do Maryborough Chronicle. W 1862 w Brisbane został reporterem parlamentarnym w Queensland Daily Guardian, a 5 maja poślubił Elizę Ann, z d. Sharpe. W 1865 przeniósł się do Sydney i przez 11 lat, między okresami bezrobocia, pracował dla czasopism lub podejmował się prac biurowych. Tu też 13 grudnia poślubił Paulinę, z d. Lynch. Opublikował też trzy niewielkie tomy poezji: „The Australian Seasons” i „Australian Wild Flowers” w 1871 oraz „Colonial Lyrics” w 1872. Po pół roku pracy jako redaktor „Gundagai Times” w 1876 przeniósł się do Melbourne, gdzie pracował jako licencjonowany pisarz i dziennikarz. W kwietniu 1877 przeprowadził się do Adelaide i w sierpniu zaczął wydawać „The Australian Family Herald: A Weekly Magazine of Interesting Literature”, ale zdołały się ukazać jedynie trzy wydania. W latach 1878-79 był redaktorem ”Bunyip” w Gawler, a w 1880-81 w Illustrated Adelaide News”. W Australii Południowej opublikował „The Gawler Handbook” (1880), „Representative Men of South Australia” i „The Personal Adventures of George E. Loyau” (1883) oraz „Notable South Australians” (1885). W 1877 redagował również „The South Australian Annual: Australian tales by well known writers”. W 1879 poślubił Eleanorę Ann, z d. Parker. W 1895 wrócił do Maryborough w Queensland, gdzie napisał „The History of Maryborough” (1897). Zmarł na udar mózgu w Bundaberg 23 kwietnia 1898. Miał sześcioro dzieci, córkę urodzoną 24 września 1876 w Melbourne, bliźniaczki ur. 6 lipca 1879 w Gawler: Lilly Eleanor (zm. 18 grudnia 1879) i Rose Juliet, synowie Augustus Edgar (ur. 16 sierpnia 1881 w Adelaide) i Eleanor Angas (ur. 21 maja 1883 w Adelaide – zm. 7 czerwca 1886), oraz córka Gertruda Isa Blanche (ur. 30 kwietnia 1887 w Adelaide).

</doc>
<doc id="4784154" url="https://pl.wikipedia.org/wiki?curid=4784154" title="18. novembra iela">
18. novembra iela

18. novembra iela (pol. "ulica 18 listopada") – główna ulica łotewskiego miasta Dyneburg. Jest to najdłuższa ulica miasta (całkowita długość wynosi 8,3 km), rozciągająca się od centrum miasta do granicy z wsią Stropi. Ulica stanowi część łotewskiej drogi magistralnej A13. Niemalże na całej długości ulicy biegnie linia tramwajowa.
Nazwa.
Pierwszą nazwą ulicy była Šosejas iela (pol. "ulica Szosa"). W 1935 r. nazwę zmieniono na 18. novembra iela, a w 1940 r. nastąpiło kolejne przemianowanie, tym razem na Sarkanarmijas iela (pol. "ulica Armii Czerwonej"). Nazwa 18. novembra iela powróciła 14 października 1991 r.

</doc>
<doc id="4784161" url="https://pl.wikipedia.org/wiki?curid=4784161" title="Piotr z Lucjanowic">
Piotr z Lucjanowic

 Piotr z Lucjanowic zwany Lucjanowskim herbu Ostoja (zm. ok. 1468 r.) – pisarz generalny ziemski krakowski, wielkorządca krakowski.
Życiorys.
Piotr Lucjanowski h. Ostoja był synem Piotra z Lucjanowic (zm. 1428) i Katarzyny. Podpisał akt konfederacji Spytka Melsztyńskiego w roku 1439. Dwa lata później, w roku 1441, występował jako generalny poborca podatkowy w ziemi krakowskiej. Tego roku uzyskał nominację na urząd pisarza generalnego ziemskiego krakowskiego. Regularnie brał udział w wiecach ziemi krakowskiej. Władysław III zapisał Piotrowi pewne sumy na dobrach: Ostrów, Buczek i Kowalów w ziemi lwowskiej, co potwierdził mu Kazimierz IV Jagiellończyk w roku 1447. Przed rokiem 1454 sprzedał Krzesławowi z Kurozwęk swoją część w Lucjanowicach (dziś Łuczanowice). Był także posłem królewskim do kapituły poznańskiej w roku 1457. Rok później objął urząd wielkorządcy krakowskiego po Mikołaju Pieniążku. 

</doc>
<doc id="4784162" url="https://pl.wikipedia.org/wiki?curid=4784162" title="Elżbieta Kosińska">
Elżbieta Kosińska

Elżbieta Kosińska – polska strzelczyni, medalistka mistrzostw Europy juniorów.
Zawodniczka Śląska Wrocław. Była podopieczną trenera Andrzeja Kijowskiego (szkoleniowca m.in. Renaty Mauer-Różańskiej).
Największym międzynarodowym osiągnięciem Elżbiety Kosińskiej było zdobycie brązowego medalu na mistrzostwach Europy juniorów w Vingsted w 1984 roku. Stanęła na podium w karabinie standardowym w trzech pozycjach z 50 metrów, zdobywając 576 punktów. Została wyprzedzona m.in. przez Bułgarkę Wesełę Leczewą, wicemistrzynię olimpijską z 1992 roku. Kosińska zwyciężała także w międzynarodowych zawodach w Helsinkach.

</doc>
<doc id="4784166" url="https://pl.wikipedia.org/wiki?curid=4784166" title="Kazimierz Burtny">
Kazimierz Burtny

Kazimierz Burtny (ur. 4 sierpnia 1943 w Szypowcach) – polski samorządowiec, agronom i urzędnik, w latach 1981–1988 wicewojewoda legnicki.
Życiorys.
Z wykształcenia agronom, przez wiele lat pracował w administracji publicznej, m.in. jako szef gminnej służby rolnej. Działał w Zjednoczonym Stronnictwie Ludowym i Polskim Stronnictwie Ludowym. Od 5 maja 1981 do 31 grudnia 1988 sprawował funkcję wicewojewody legnickiego. W 1989 był kandydatem ZSL do Sejmu w okręgu legnickim (przegrał o 569 głosów z Adamem Grabowieckim).
Później był prezesem legnickiego oddziału Agencji Własności Rolnej Skarbu Państwa. W 2002 został wybrany do rady miejskiej Legnicy, kandydował też do Sejmu w 2001, 2005 i 2007. Przez wiele lat kierował strukturami PSL w powiecie legnickim, należał też do wojewódzkiego zarządu partii. W kadencji 2014–2018 zasiadał w zarządzie tego powiatu.
Odznaczony Krzyżem Oficerskim Orderu Odrodzenia Polski (1999) "za wybitne zasługi w kultywowaniu tradycji ruchu ludowego, za osiągnięcia w działalności publicznej i na rzecz społeczności lokalnych". Otrzymał też odznakę „Zasłużony dla Legnicy”.

</doc>
<doc id="4784170" url="https://pl.wikipedia.org/wiki?curid=4784170" title="Regiony kulturowe Łotwy">
Regiony kulturowe Łotwy

Regiony kulturowe i historyczne Łotwy – terytoria na Łotwie wyodrębnione ze względów kulturowych lub historycznych.
Historia.
Zgodnie z Konstytucją Łotwy kraj jest podzielony na cztery odrębne regiony: Kurlandię, Semigalię, Łatgalię i Liwonię. Zapis ten pojawił się w pierwszej konstytucji z 1922 roku. Zapisano w niej, że terytorium Łotwy w granicach ustalonych umowami międzynarodowymi dzieli się na 4 regiony. Konstytucja nie precyzuje jednak granic regionów.
Regiony.
W niektórych przypadkach Kurlandia i Semigalia są łączone w jeden region. Odzwierciedla to polityczny podział Łotwy w latach 1629–1917, kiedy Kurlandia i Semigalia tworzyły Księstwo Kurlandii i Semigalii, a potem gubernię kurlandzką w Imperium Rosyjskim, podczas gdy Liwonia i Łatgalia istniały samodzielnie. Podział ten nie jest już powszechnie stosowany, ale można go zobaczyć w herbie Łotwy i na Pomniku Wolności w Rydze, na których znalazły się trzy gwiazdy: dla Kurlandii, Liwonii i Łatgalii, które od 1918 roku są częścią Łotwy.

</doc>
<doc id="4784171" url="https://pl.wikipedia.org/wiki?curid=4784171" title="Le Chesnay-Rocquencourt">
Le Chesnay-Rocquencourt

Le Chesnay-Rocquencourt – gmina we Francji, w regionie Île-de-France, w departamencie Yvelines. W 2016 roku populacja ludności wynosiła 31 929 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Le Chesnay oraz Rocquencourt. Siedzibą gminy została miejscowość Le Chesnay. 

</doc>
<doc id="4784172" url="https://pl.wikipedia.org/wiki?curid=4784172" title="Siegfried Leutert">
Siegfried Leutert

Siegfried Leutert (ur. 23 października 1930 w Lipsku) – wschodnioniemiecki kierowca wyścigowy.
Biografia.
Pracował w klubie MC Leipzig, przygotowując silniki wyścigowe. W 1962 roku zadebiutował we Wschodnioniemieckiej Formule Junior, ścigając się Melkusem 61. Rok później zmienił pojazd na SEG I i rywalizował w LK II (klasie II), zdobywając wicemistrzostwo serii. Od 1964 roku startował SEG II. W tamtym sezonie wystartował w pierwszym wyścigu Pucharu Pokoju i Przyjaźni. Reprezentował NRD w tych zawodach do 1966 roku, najlepiej finiszując w Budapeszcie w 1966 roku (czwarte miejsce). W mistrzostwach krajowych wywalczył łącznie trzy podia, a po 1966 roku zakończył karierę zawodniczą.
Wyniki.
Wschodnioniemiecka Formuła 3.
"W latach 1960–1963 mistrzostwa rozgrywano według przepisów Formuły Junior."

</doc>
<doc id="4784173" url="https://pl.wikipedia.org/wiki?curid=4784173" title="Dekanat Doliny Loary i Poitou">
Dekanat Doliny Loary i Poitou

Dekanat Doliny Loary i Poitou – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Dziekanem jest ks. Philippe Maillard.
Parafie.
W skład dekanatu wchodzi 5 parafii:

</doc>
<doc id="4784179" url="https://pl.wikipedia.org/wiki?curid=4784179" title="Notre-Dame-de-la-Mer">
Notre-Dame-de-la-Mer

Notre-Dame-de-la-Mer – gmina we Francji, w regionie Île-de-France, w departamencie Yvelines. W 2016 roku populacja ludności wynosiła 664 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Jeufosse oraz Port-Villez. Siedzibą gminy została miejscowość Jeufosse. 

</doc>
<doc id="4784186" url="https://pl.wikipedia.org/wiki?curid=4784186" title="Lars Finnilä">
Lars Finnilä

Lars Finnilä (ur. 15 marca 1917, zm. 1995) – fiński kierowca wyścigowy.
Życiorys.
Był pierwszym obok Freda Geitela Finem, który ścigał się samochodem jednomiejscowym po II wojnie światowej, kiedy to w 1948 nabył od Geitela samochód KG Special. Zajął wówczas drugie miejsce w Helsinkach. W 1949 roku wygrał wyścig w Lappeenranta oraz był trzeci w Tampere. W 1950 roku zmienił samochód na Effyh, natomiast w czerwcu jeszcze na KG wygrał zawody w Riihimäki. W sezonu 1951 był pierwszy w Hyvinkää i trzeci w Hedemora. Od 1952 roku ścigał się Cooperem. Wygrał tym samochodem zawody w Hyvinkää w 1952 roku, a w 1953 roku – w Rauma i Savonlinna. W latach 1957–1958 bez sukcesów ścigał się m.in. sportowymi Ferrari. W 1959 roku zajął siódme miejsce w wyścigu Fińskiej Formuły 3 w Helsinkach.

</doc>
<doc id="4784189" url="https://pl.wikipedia.org/wiki?curid=4784189" title="Tadeusz Podwiński">
Tadeusz Podwiński

Tadeusz Bolesław Podwiński (ur. 8 listopada 1932 w Zborowie) – polski nauczyciel i urzędnik państwowy, w latach 1983–1990 wicewojewoda legnicki.
Życiorys.
W latach 1953–1958 studiował na Wydziale Filozoficzno-Historycznym Uniwersytetu Wrocławskiego, ukończył też studia podyplomowe na Wydziale Prawa UWr. Początkowo pracował w Ministerstwie Oświaty, następnie kolejno jako nauczyciel, dyrektor szkoły oraz kierownik Wydziału Oświaty i Kultury Prezydium Powiatowej Rady Narodowej. Od 1975 związany z Legnicą, gdzie w latach 1975–1983 był kuratorem oświaty. Od 1 września 1983 do 25 czerwca 1990 sprawował funkcję wicewojewody legnickiego. Należał do Zjednoczonego Stronnictwa Ludowego.
Działał w różnych organizacjach, m.in. w Towarzystwie Przyjaciół Nauk w Legnicy (prezes), Towarzystwie Wolnej Wszechnicy Polskiej (wiceprezes). Zasiadał w zarządzie Dolnośląskiego Związku Piłki Nożnej, a w latach 2000–2012 kierował Okręgowym Zarządem Piłki Nożnej w Legnicy.
Odznaczony m.in. Krzyżem Kawalerskim i Oficerskim Orderu Odrodzenia Polski, Złotym Krzyżem Zasługi i Medalem Komisji Edukacji Narodowej, a także Srebrnym Medalem Opiekuna Miejsc Pamięci Narodowej.

</doc>
<doc id="4784192" url="https://pl.wikipedia.org/wiki?curid=4784192" title="Meole Brace">
Meole Brace

Meole Brace – dzielnica miasta Shrewsbury w Anglii, w hrabstwie Shropshire, w dystrykcie (unitary authority) Shropshire. Leży 2 km od centrum miasta Shrewsbury. W 1931 roku civil parish liczyła 2253 mieszkańców. Meole Brace jest wspomniana w Domesday Book (1086) jako "Melam"/"Mela".

</doc>
<doc id="4784193" url="https://pl.wikipedia.org/wiki?curid=4784193" title="Matus Rehak">
Matus Rehak

Matus Rehak, także Matúš Rehák (ur. 17 stycznia 1980 w Koszycach) – okulista, profesor kliniki okulistycznej Uniwersytetu w Lipsku.
Życiorys.
Studia medyczne odbył w latach 1998–2004 na Uniwersytecie Karola w Pradze oraz Uniwersytecie Humboldtów w Berlinie. W 2005 został zatrudniony jako lekarz-asystent w klinice okulistyki Uniwersytetu Palackiego w czeskim Ołomuńcu. Doktorat uzyskał w 2008 na macierzystym Uniwersytecie Karola w Pradze. W latach 2006–2013 pracował w uniwersyteckiej klinice okulistycznej w Lipsku. W 2010 zdał egzaminy European Board of Ophthalmology i uzyskał prawo do posługiwania się tytułem FEBO oznaczającym Fellow of European Board of Ophthalmology.
Habilitował się w 2012 roku na Uniwersytecie w Lipsku (uzyskał jednocześnie veniam legendi, czyli prawo do prowadzenia wykładów). W okresie 2014–2016 pracował w berlińskiej klinice okulistycznej szpitala Charité (na stanowisku "geschäftsführender Oberarzt"). W 2016 został powołany na stanowisko młodszego profesora okulistyki ("niem. Juniorprofessur für Spezielle Augenheilkunde") w klinice okulistycznej Uniwersytetu w Lipsku.
W pracy klinicznej zajmuje się głównie: onkologią okulistyczną, leczeniem zachowawczym i operacyjnym schorzeń siatkówki oraz chirurgią minimalnie inwazyjną przedniego i tylnego odcinka oka. W pracy badawczej specjalizuje się w: leczeniu powikłań czerniaka błony naczyniowej gałki ocznej, retinopatii cukrzycowej, niedrożności żył siatkówki oraz w badaniach podstawowych w zakresie niedokrwienia siatkówki.
Autor i współautor artykułów publikowanych w wiodących recenzowanych czasopismach okulistycznych, m.in. w „American Journal of Ophthalmology”, „Klinische Monatsblätter für Augenheilkunde”, „Der Ophthalmologe”, „Graefe's Archive for Clinical and Experimental Ophthalmology”, „Current Eye Research”, „Česká a slovenská oftalmologie” oraz „Acta Ophthalmologica”.
Jest członkiem szeregu niemieckich oraz międzynarodowych towarzystw okulistycznych: Niemieckiego Towarzystwa Okulistycznego ("niem. Deutsche Ophthalmologische Gesellschaft"), Czeskiego Towarzystwa Okulistycznego ("czes. Česká oftalmologická společnost"), European Association for Vision and Eye Research (EVER), Bundesverband der deutschen Ophthalmochirurgen (BDOC), European Society of Ophthalmology oraz Association for Research in Vision and Ophtalmology (ARVO).
Nagrody i wyróżnienia.
Otrzymał m.in. nagrodę badawczą Saksońskiego Towarzystwa Okulistów (2007), nagrodę sekcji siatkówkowej European Society for Vision and Eye Research (2009) oraz nagrodę za publikację Czeskiego Towarzystwa Okulistycznego (2008). W 2017 znalazł się w zestawieniu "The Power List" serwisu TheOphthalmologist.com wśród 50 wschodzących gwiazd światowej okulistyki.

</doc>
<doc id="4784198" url="https://pl.wikipedia.org/wiki?curid=4784198" title="Dracula ubangina">
Dracula ubangina

Dracula ubangina – gatunek rośliny z rodziny storczykowatych. Gatunek występujący na terenach Ekwadoru.

</doc>
<doc id="4784199" url="https://pl.wikipedia.org/wiki?curid=4784199" title="Granatnik VB">
Granatnik VB



</doc>
<doc id="4784201" url="https://pl.wikipedia.org/wiki?curid=4784201" title="Natalie Richer">
Natalie Richer

Natalie Richer (ur. 13 lipca 1970 w Sisteron) – francuska wspinaczka sportowa specjalizowała się we wspinaczce na szybkość oraz w prowadzeniu. Mistrzyni świata we wspinaczce na szybkość z 1995. 
Kariera sportowa.
W 1995 na mistrzostwach świata we wspinaczce sportowej w Genewie w konkurencji na szybkość zdobyła złoty medal.
Wielokrotna uczestniczka prestiżowych, elitarnych zawodów wspinaczkowych Rock Master we włoskim Arco, dwukrotna brązowa medalistka: z 1994 oraz z 1995 roku.

</doc>
<doc id="4784209" url="https://pl.wikipedia.org/wiki?curid=4784209" title="Mariusza Ludwig">
Mariusza Ludwig

Mariusza Ludwig, z domu Durlej (ur. 4 lutego 1971) – polska strzelczyni specjalizująca się w strzelaniu z pistoletu pneumatycznego. Mistrzyni świata juniorów, medalistka seniorskich i juniorskich mistrzostw Europy.
Zawodniczka Wawelu Kraków, była podopieczną Rajmunda Stachurskiego. W 1988 roku wywalczyła złoty medal Ogólnopolskiej Spartakiady Młodzieży. Po zakończeniu kariery została sędziną klasy państwowej.
W 1989 roku zdobyła cztery medale na dużych juniorskich imprezach. Wpierw dwukrotnie wywalczyła brąz na juniorskich mistrzostwach Europy, zdobywając 378 punktów (w drużynie partnerowały jej Mirosława Sagun i Monika Świątkowska). Poprawiła te osiągnięcia na mistrzostwach świata juniorów, zajmując indywidualnie drugie miejsce (377 punktów), oraz pierwsze miejsce drużynowo (wraz z Mirosławą Sagun i Gabrielą Nowakowską pobiły rekord świata). Dwa lata później zdobyła brąz na mistrzostwach świata juniorów (wraz ze Sławomirą Szpek i Gabrielą Nowakowską). Ostatnie juniorskie podia osiągnęła w 1991 roku na mistrzostwach Europy w Manchesterze. Indywidualnie osiągnęła trzecią pozycję, a w drużynie (ze Szpek i Nowakowską) drugą lokatę.
W seniorskich mistrzostwach Europy (startując już pod nazwiskiem męża) wywalczyła dwa medale. W 1994 roku została brązową medalistką mistrzostw Europy w drużynie (partnerowały jej Sagun i Julita Macur), a w 1997 roku w Warszawie została wicemistrzynią kontynentu (taki sam skład drużyny).
W 1999 otrzymała tytuł honorowego członka Wawelu Kraków.

</doc>
<doc id="4784211" url="https://pl.wikipedia.org/wiki?curid=4784211" title="Mariusza Durlej">
Mariusza Durlej



</doc>
<doc id="4784214" url="https://pl.wikipedia.org/wiki?curid=4784214" title="Beugnon-Thireuil">
Beugnon-Thireuil

Beugnon-Thireuil – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 736 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Le Beugnon oraz La Chapelle-Thireuil. Siedzibą gminy została miejscowość La Chapelle-Thireuil. 

</doc>
<doc id="4784222" url="https://pl.wikipedia.org/wiki?curid=4784222" title="Mularczyk">
Mularczyk

Mularczyk – nazwisko.
Osoby o nazwisku Mularczyk:

</doc>
<doc id="4784223" url="https://pl.wikipedia.org/wiki?curid=4784223" title="Aigondigné">
Aigondigné

Aigondigné – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 4914 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Aigonnay, Mougon-Thorigné oraz Sainte-Blandine. Siedzibą gminy została miejscowość Mougon. 

</doc>
<doc id="4784224" url="https://pl.wikipedia.org/wiki?curid=4784224" title="Hveravellir">
Hveravellir

Hveravellir – nazwa wulkanu centralnego, a także pola geotermalnego części subglacjalnego systemu wulkanicznego Oddnýjarhnjúkur-Langjökull na północy lodowca Langjökull. 
Opis.
Hveravellir leży w zachodnio-środkowej Islandii na północy lodowca Langjökull. Stanowi część systemu wulkanicznego Oddnýjarhnjúkur-Langjökull. Centralny wulkan Hveravellir znajduje się pod masywną pokrywą lodową na wschód od wzniesienia Erikskökull. 
Na północny wschód od wulkanu, na północnym krańcu pola lawowego Kjalhraun, znajduje się pole geotermalne Hveravellir o powierzchni 2,5 km² z licznymi gorącymi źródłami, fumarolami i gorącymi błotami. Najstarsza wzmianka o Hveravellir pochodzi z 1752 roku – islandzcy podróżnicy Eggert Ólafsson (1726–1768) i Bjarni Pálsson (1719–1779) opisali pole w swoim raporcie z podróży po wyspie. Pole geotermalne jest atrakcją turystyczną – można zażywać kąpieli w basenie utworzonym dzięki zatamowaniu strumienia z gorącą wodą w 1950 roku. Hveravellir zostało uznane za pomnik przyrody.

</doc>
<doc id="4784226" url="https://pl.wikipedia.org/wiki?curid=4784226" title="Ivan Ivančić">
Ivan Ivančić

Ivan Ivančić (ur. 16 grudnia 1937 w Grabovicy, zm. 28 sierpnia 2014 w Zagrzebiu) – chorwacki lekkoatleta, specjalista pchnięcia kulą, później trener lekkoatletyczny. W czasie swojej kariery reprezentował Jugosławię.
Zajął 7. miejsce w pchnięciu kulą na europejskich igrzyskach halowych w 1969 w Belgradzie i także 7. miejsce w tej konkurencji na halowych mistrzostwach Europy w 1970 w Wiedniu. Odpadł w kwalifikacjach na mistrzostwach Europy w 1971 w Helsinkach. Zajął 4. miejsce w pchnięciu kulą na igrzyskach śródziemnomorskich w 1971 w Izmirze oraz 9. miejsce w tej konkurencji na halowych mistrzostwach Europy w 1972 w Grenoble. Odpadł w kwalifikacjach na igrzyskach olimpijskich w 1972 w Monachium.
Zwyciężył w pchnięciu kulą na igrzyskach śródziemnomorskich w 1975 w Algierze. Na igrzyskach olimpijskich w 1976 w Montrealu ponownie odpadł w kwalifikacjach. Zdobył brązowy medal na igrzyskach śródziemnomorskich w 1979 w Splicie.
Zdobył brązowy medal w pchnięciu kulą na halowych mistrzostwach Europy w 1980 w Sindelfingen, ulegając jedynie swemu koledze z reprezentacji Jugosławii Zlatanowi Saračeviciowi i Jaromírowi Vlkowi z Czechosłowacji. Ponownie wywalczył brązowy medal na halowych mistrzostwach Europy w 1983 w Budapeszcie, za zawodnikami radzieckimi Jānisem Bojārsem i Aleksandrem Barysznikowem. W wieku 45 lat zakwalifikował się do finału pchnięcia kulą na mistrzostwach świata w 1983 w Helsinkach, w którym zajął 12. miejsce. Zajął 9. miejsce na halowych mistrzostwach Europy w 1984 w Göteborgu.
Zwyciężał w pchnięciu kulą na mistrzostwach krajów bałkańskich w 1970, 1971 i 1972.
Ivančić był mistrzem Jugosławii w pchnięciu kulą w latach 1970–1975 i 1977. Sześciokrotnie poprawiał rekord Jugosławii w tej konkurencji doprowadzając go do wyniku 19,86 m, uzyskanego 1 maja 1976 w Splicie. Jego rekord życiowy na otwartym stadionie wynosił 20,99 m (osiągnięty 31 sierpnia 1983 w Koblencji), a w hali 20,40 m (20 lutego 1983 w Budapeszcie).
Później pracował jako trener lekkoatletyczny. Jego najbardziej znaną wychowanką była Sandra Perković, dwukrotna mistrzyni olimpijska w rzucie dyskiem.

</doc>
<doc id="4784236" url="https://pl.wikipedia.org/wiki?curid=4784236" title="Hofsjökull (wulkan)">
Hofsjökull (wulkan)

Hofsjökull także Hofsjökull-Kerlingarfjöll – subglacjalny system wulkaniczny pod lodowcem Hofsjökull w środkowej Islandii. Data ostatniej erupcji nie jest znana. 
Opis.
Hofsjökull leży w środkowej Islandii pod lodowcem o tej samej nazwie – Hofsjökull. Jest to system wulkaniczny złożony z dwóch centralnych wulkanów Hofsjökull (1765 m n.p.m.) i Kerlingarfjöll (1488 m n.p.m.) oraz licznych szczelin. Ma ok. 90 km długości i dochodzi do 35 km szerokości. 
Wulkan Hofsjökull przykrywa pokrywa lodowa o grubości do 700 m, a jego kalderę wypełnia lód o powierzchni 30 km². Kerlingarfjöll charakteryzuje najbardziej dynamiczna aktywność fumaroliczna na wyspie. 
Hofsjökull jest systemem o niskiej aktywności. Ostatnie erupcje miały miejsce kilka tysięcy lat temu, a data ostatniej nie jest znana. 

</doc>
<doc id="4784244" url="https://pl.wikipedia.org/wiki?curid=4784244" title="Les Châteliers">
Les Châteliers

Les Châteliers – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 505 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chantecorps oraz Coutières. Siedzibą gminy została miejscowość Coutières. 

</doc>
<doc id="4784246" url="https://pl.wikipedia.org/wiki?curid=4784246" title="Olga Bibik">
Olga Bibik

Olga Nikołajewna Bibik (, ur. 26 września 1976 w Krasnojarsku) – rosyjska wspinaczka sportowa specjalizowała się boulderingu, we wspinaczce na szybkość oraz w prowadzeniu. Mistrzyni świata we wspinaczce na szybkość z 1993. Mistrzyni Europy we wspinaczce sportowej w konkurencji boulderingu z Lecco z 2004 roku.
Kariera sportowa.
W 1993 na mistrzostwach świata we wspinaczce sportowej w Innsbrucku zdobyła złoty medal, w Paryżu w 1997 wywalczyła brązowy medal w konkurencji na szybkość. Dziesięć lat później na mistrzostwach w 2007 również zdobyła brązowy medal ale w konkurencji boulderingu.
Na zawodach wspinaczkowych w 2004 we włoskim Lecco we wspinaczce sportowej w konkurencji boulderingu została mistrzynią Europy, w finale pokonała Austriaczkę Annę Stöhr.
Wielokrotna uczestniczka, medalistka prestiżowych, elitarnych zawodów wspinaczkowych Rock Master we włoskim Arco, które wygrała w roku 2003, a w 2005 i 2006 zdobyła srebrne medale.
Życie prywatne.
Żona Jewgienija Owczinnikowa (ur. 1971), także wspinacza, z którym ma syna Siemiona.

</doc>
<doc id="4784247" url="https://pl.wikipedia.org/wiki?curid=4784247" title="Janusz Cichowski">
Janusz Cichowski

Janusz Cichowski (ur. 9 września 1987) – polski judoka.
Były zawodnik SGKS Wybrzeże Gdańsk (2002-2012). Brązowy medalista zawodów pucharu Europy juniorów (Tallin 2005). Brązowy medalista mistrzostw Polski seniorów 2010 w kategorii powyżej 100 kg. Ponadto m.in. dwukrotny młodzieżowy mistrz Polski (2007, 2008) i dwukrotny mistrz Polski juniorów (2005, 2006). Uczestnik młodzieżowych mistrzostw Europy (2007) i mistrzostw Europy juniorów (2006 - 5 miejsce).

</doc>
<doc id="4784250" url="https://pl.wikipedia.org/wiki?curid=4784250" title="Gabriela Nowakowska">
Gabriela Nowakowska

Gabriela Nowakowska, po mężu Antos (ur. 1971) – polska strzelczyni specjalizująca się w strzelaniu z pistoletu pneumatycznego. Mistrzyni świata juniorów.
Zawodniczka Zawiszy Bydgoszcz. W 1989 roku wystąpiła na mistrzostwach świata juniorów, zajmując indywidualnie piąte miejsce (374 punkty), oraz pierwsze miejsce drużynowo (wraz z Mirosławą Sagun i Mariuszą Durlej pobiły rekord świata). Dwa lata później zdobyła brąz na mistrzostwach świata juniorów (wraz ze Sławomirą Szpek i Mariuszą Durlej). Ostatnie juniorskie podium na arenie międzynarodowej osiągnęła w 1991 roku na mistrzostwach Europy w Manchesterze. Stanęła na drugim stopniu podium w zawodach drużynowych (ze Szpek i Durlej).

</doc>
<doc id="4784252" url="https://pl.wikipedia.org/wiki?curid=4784252" title="Dagobert Sigmund von Wurmser">
Dagobert Sigmund von Wurmser

Dagobert Sigmund Wurmser, właśc. "Dagobert Sigmund Wurmser von Vendenheim zu Sundhausen", również jako "Dagobert Siegmund (Sigismund) von Wurmser" (ur. 7 maja 1724 w Sélestat lub Strasburgu, zm. 22 sierpnia 1797 w Wiedniu) – austriacki feldmarszałek i generał.
Życiorys.
Był synem Frantza Jakoba Wurmsera von Vendenheima i Sophii Frederiki von Landsberg. Wurmser rozpoczął karierę wojskową w służbie francuskiej w 1741. W czasie wojny o sukcesję austriacką wziął udział w 1742 w inwazji marszałka de Belle-Isle’a na rządzone przez Habsburgów Czechy. 
Wyróżnił się też w wojnie siedmioletniej, w której po odwróceniu przymierzy Królestwo Francji zostało sojusznikiem Świętego Cesarstwa Rzymskiego przeciwko Prusom.
Wskutek reform francuskiego ministra wojny księcia de Choiseula po podpisaniu pokoju paryskiego w lutym 1763, przeszedł z całym regimentem na służbę cesarstwa. Tu w 1763 awansował na stopień generała majora. Później przyznano mu kolejno stopnie: w 1778 feldmarschalleutnanta (stopień generalski, odpowiednik gen. dywizji), a w 1787 generała kawalerii. W 1761 cesarz Franciszek I nadał Wurmserowi tytuł hrabiego Rzeszy.
W 1773 został dowódcą pułku huzarów „Esterházy”, a w 1778 własnego regimentu Nr 30 „Graf von Wurmser”.
W wojnie o sukcesję bawarską dowodził austriackimi wojskami. 17 stycznia 1779 jego podkomendni w pięciu kolumnach wkroczyli niespodziewanie na ziemię kłodzką i zaatakowali pruski Fort Oberschwedelsdorf w Szalejowie Górnym. Efektywna obrona tego fortu przez 60-osobową załogę pod dowództwem kapitana Capellera, choć sam fort został poddany, uchroniła przed atakiem twierdzę kłodzką. Wojska Wurmsera zdobyły również Bystrzycę Kłodzką () biorąc wielu jeńców, w tym księcia generała , 24 oficerów i 714 żołnierzy. W ręce Austriaków wpadły też trzy działa i siedem sztandarów.
Wkrótce po zawarciu pokoju w Cieszynie Wurmser został generałem dowodzącym w Galicji.
Kiedy wybuchła wojna o niepodległość Francji, w 1793 dowodził armią austriacką w departamencie Górny Ren i zwyciężył w bitwach pod Rohrbach, Germersheimem, Essingen, Lauterbourgiem i Weissenburgiem. Tym samym udaremnił francuskie próby przedostania się do Moguncji. Następnie, wspierany przez Karola Wilhelma Ferdynanda, księcia Brunszwiku, zdobył Bienwald, lecz potem, po kilku niesprzyjających mu bitwach, a szczególnie przegranej pod koniec grudnia 1793 został zmuszony do odwrotu wraz ze znacznie osłabioną armią. Później ponownie przejął dowództwo nad armią w Górnym Renie i pokonał Francuzów pod Mannheimem.
4 czerwca 1796, podczas kampanii włoskiej, rozpoczęło się z kolei oblężenie Mantui. Zdobycia twierdzy podjęła się 9-tysięczna dywizja generała Jeana Séruriera. Na początku lipca pod murami fortecy stanął też Bonaparte z pozostałymi wojskami, powiadomiony jednak, że z Tyrolu na odsiecz podąża 50-tysięczna armia austriacka generała Wurmsera. Rozporządzając jedynie 43 tysiącami żołnierzy, Napoleon rozważał wówczas możliwość odwrotu. Dla zyskania na czasie wysłał przeciw Wurmserowi jednego ze swoich najlepszych dowódców – Andre Massénę, któremu ze względu na dysproporcję sił nie udało się jednak powstrzymać tempa marszu Austriaków. Z podobnym zadaniem wysłany został gen. Pierre Augereau, który również doznał niepowodzenia.
W tej sytuacji na początku sierpnia Bonaparte wydał rozkaz przerwania oblężenia i rozpoczęcia odwrotu. 3 sierpnia von Wurmser wkroczył do Mantui. Wtedy dotarła do niego wiadomość, że 20-tysięczna armia napoleońska pokonała w bitwie pod Lonato, nadchodzący w drugim rzucie 15-tysięczny korpus generała Gvozdanovicia. Cofające się oddziały Gvozdanovicia zostały przez Napoleona doścignięte i ostatecznie rozbite w bitwach pod Salo i Brescią.
Pod presją tej klęski Wurmser pospiesznie wymaszerował z 24-tysięczną armią spod Mantui i staczając po drodze szereg potyczek z francuskimi forpocztami, starł się z Napoleonem 5 sierpnia pod Castiglione, gdzie poniósł całkowitą klęskę.
27 sierpnia 1796 wojska francuskie wznowiły oblężenie Mantui, choć twierdzę już zaopatrzono, a jej garnizon znacznie wzmocniono.
Rozbity Wurmser krążył najpierw na obszarze Górnej Adygi, ale na początku września Bonaparte rozbił resztę jego wojsk pod Bassano. Następnie przez pięć miesięcy bronił obleganej Mantui, którą poddał dopiero 2 lutego 1797, gdy w twierdzy zaczęło brakować żywności i opatrunków oraz przy braku szansy na odsiecz. Obrona twierdzy przed przeważającymi siłami wroga przyniosła uznanie cesarza Franciszka II oraz szacunek Bonapartego, co pozwoliło mu na honorowy wymarsz oddziałów z rozwiniętymi sztandarami.
W późniejszym czasie Wurmser miał otrzymać także stanowisko dowódcze na Węgrzech, jednak ostatnia batalia nadwerężyła jego zdrowie i zmarł przed jego objęciem.
Rodzina.
Ożenił się 25 stycznia 1761 w Vendenheim z "Sophią Henriettą Rosiną Julianą von und zu der Thann" (zm. 27 czerwca 1772). Para miała kilkoro dzieci:
Wurmser był członkiem loży wolnomularskiej o nazwie "Wahrheit und Einigkeit zu den drei gekrönten Säulen".
Upamiętnienie.
W jednej z sal wiedeńskiego Muzeum Historii Wojskowości – Die Feldherrenhalle, znajduje się naturalnej wielkości posąg Wurmsera, wykonany w 1867 roku przez rzeźbiarza Angelo Malgratiego z marmuru karraryjskiego.
Od 1894 jedna z ulic w Rudolfsheim-Fünfhaus (15 dzielnicy Wiednia) nosi jego imię – "Wurmsergasse".

</doc>
<doc id="4784262" url="https://pl.wikipedia.org/wiki?curid=4784262" title="Wolfgang Günther">
Wolfgang Günther

Wolfgang Günther (ur. 30 listopada 1937) – wschodnioniemiecki żużlowiec i kierowca wyścigowy.
Biografia.
Startował na żużlu. Należał do reprezentacji NRD podczas eliminacji do Drużynowych Mistrzostw Świata 1961. W 1962 roku zajął szóste miejsce w żużlowych mistrzostwach kraju. W 1974 roku zadebiutował Melkusem w wyścigowych mistrzostwach NRD, zdobywając wówczas tytuł w klasie drugiej Formuły Easter (LK II). W 1975 roku rozpoczął rywalizację pojazdem marki SEG. W sezonie 1976 zadebiutował w Pucharze Pokoju i Przyjaźni, zajął również trzecie miejsce w mistrzostwach kraju. W 1977 roku Günther został mistrzem NRD, zaś rok później wygrał swój pierwszy wyścig w Pucharze Pokoju i Przyjaźni (na torze Czajka) i zajął trzecie miejsce w klasyfikacji Pucharu. W 1978 roku zajął ponadto trzecie miejsce w mistrzostwach NRD. W 1983 roku zakończył karierę zawodniczą.

</doc>
<doc id="4784270" url="https://pl.wikipedia.org/wiki?curid=4784270" title="Tomasz Olszewski (1929–2020)">
Tomasz Olszewski (1929–2020)

Tomasz Olszewski (ur. 15 grudnia 1929 w Warszawie, zm. 26 kwietnia 2020) – polski artysta fotograf. Członek rzeczywisty Okręgu Dolnośląskiego Związku Polskich Artystów Fotografików (Oddział Karkonoski). Członek Wrocławskiego Towarzystwa Fotograficznego. Mąż Lidii Śniatyckiej-Olszewskiej.
Życiorys.
Tomasz Olszewski był absolwentem Uniwersytetu Wrocławskiego (ekonomia, geografia), związany z dolnośląskim środowiskiem fotograficznym – mieszkał, tworzył w Szklarskiej Porębie (1945–1959), Wrocławiu (1959–1969), Białymstoku, Jeleniej Górze, ponownie w Szklarskiej Porębie (od 1996). Był związany z fotografią artystyczną od 1953 roku – wówczas po raz pierwszy zaprezentował swoje fotografie podczas VII Okręgowej Wystawy Fotografii Polskiego Towarzystwa Fotograficznego we Wrocławiu. Miejsce szczególne w jego twórczości zajmowała fotografia architektury, fotografia dokumentalna, fotografia pejzażowa, fotografia socjologiczna. W 1955 został członkiem rzeczywistym ówczesnego Wrocławskiego Towarzystwa Fotograficznego (obecnie Dolnośląskie Stowarzyszenie Artystów Fotografików i Twórców Audiowizualnych).
Tomasz Olszewski był autorem i współautorem wielu wystaw fotograficznych; indywidualnych i zborowych. Jego fotografie prezentowane wielokrotnie na wystawach pokonkursowych oraz Międzynarodowych Salonach Fotograficznych – były doceniane wieloma akceptacjami, nagrodami, wyróżnieniami, dyplomami, listami gratulacyjnymi (m.in. Medalem ZPAF w Konkursie Fotografii Polskiej "Złocisty Jantar" – 1979, organizowanym staraniem Związku Polskich Artystów Fotografików oraz Gdańskiego Towarzystwa Fotograficznego). Był autorem albumów fotograficznych. W 1959 został przyjęty w poczet członków rzeczywistych Związku Polskich Artystów Fotografików (legitymacja nr 261). W 1968 roku za twórczość fotograficzna i pracę na rzecz fotografii został uhonorowany Nagrodą Artystyczną Miasta Wrocławia. Za działalność fotograficzną otrzymał dyplom Wydziału Kultury i Sztuki Urzędu Wojewódzkiego w Jeleniej Górze.
Fotografie Tomasza Olszewskiego (około dwóch tysięcy zdjęć) znajdują się w zbiorach Muzeum Miejskiego Wrocławia, zakupione przez placówkę w 2007 roku.
Publikacje (albumy).
Źródło.

</doc>
<doc id="4784274" url="https://pl.wikipedia.org/wiki?curid=4784274" title="Hufiec ZHP Warszawa Ursus-Włochy">
Hufiec ZHP Warszawa Ursus-Włochy

Hufiec ZHP Warszawa Ursus-Włochy im. hm. Mieczysława Bema – jednostka terenowa Związku Harcerstwa Polskiego obejmująca swym zasięgiem dwie jednostki administracyjne: dzielnicę Ursus i dzielnicę Włochy w Warszawie.
Historia.
XX-lecie międzywojenne.
Początki harcerstwa na terenach Włoch sięgają roku 1930, zawiązała się wówczas 136 im. Tadeusza Kościuszki w Szkole Powszechnej. W roku 1933 oddana do użytku nowa Szkołę, do której zostali przeniesieni uczniowie zamieszkali na terenie Czechowic i Skoroszy, w tym m. in. członkowie 136 MDH. W szkole tej utworzono pierwszą drużynę na terenie Ursusu – 156 Mazowiecką Drużynę Harcerzy im. gen. Józefa Bema (podlegająca wówczas pod Hufiec Harcerzy Pruszków-Błonie, a od 1938 roku pod Hufiec Piastów), której drużynowym został J.Frączak.
Wraz z początkami lat 30' powstał z inicjatywy Juliusza Dąbrowskiego Krąg Instruktorski im. Mieczysława Bema (w skrócie KIMB).
Lata 1945-1956.
Po zakończeniu II wojny światowej działania harcerskie przestały mieć charakter konspiracyjny. Reaktywowano wraz jej dorobkiem i tradycją i nazwą, jedną z przedwojennych drużyn – 207 Mazowiecką Drużynę Harcerzy. Z uwagi na dużą liczebność drużyn powstał Ośrodek Harcerski Ursus, gdzie na czele komendy phm. Edmund Pokrzywa. Równolegle powstał Hufiec „Ursus-Włochy”, który wszedł w skład Chorągwi Warszawskiej. Do drużyn, które wówczas powstały, zalicza się:
Od 2015.
Jedną ze zmian organizacyjnych, które miały miejsce po zjeździe hufca w 2015 roku było zawiązanie Międzyhufcowego Zespołu Kadry Kształcącej z Hufcem ZHP Piastów (do zespołu tego niedługo później dołączył Hufiec ZHP Sulejówek. Zawiązano też Zespół Programowy hufca. Hufiec zaczął też pozyskiwać środki pieniężne z budżetu partycypacyjnego. Obecna w nim już wcześniej Komisja Stopni Instruktorskich uzyskała uprawnienia do prowadzenia prób na stopnie podharcmistrzowskie. W roku 2017 powołano namiestnictwa i pierwszych (od wielu lat) namiestników. Wyżej opisane innowacje przyczyniły się do zwiększenia zainteresowania współpracą z hufcem ze strony instruktorów wywodzących się spoza Warszawy (lecz mieszkających lub pracujących w Warszawie).
Bohater hufca.
Bohaterem Hufca ZHP Warszawa Ursus-Włochy jest Mieczysław Bem, popularyzator skautingu na ziemiach Królestwa Polskiego. Działacz niepodległościowy, szykował płocką młodzież do odzyskania niepodległości. Około roku 1914 wstąpił do Polskiej Organizacji Wojskowej, w jej szeregach udzielał pomocy samarytańskiej w szpitalu. Po 1 września 1916 założył w Płocku 1 Drużynę Harcerską im. Szimona Mokerta.
W trakcie walk polsko-radzieckich M. Bem odpowiadał za obsługę radiostacji. Zginął podczas pełnienia obowiązków sanitariusza podczas przewrotu majowego, pochowany na warszawskich Powązkach.
Agendy hufcowe.
W skład komórek organizacyjnych Hufca ZHP Warszawa Ursus-Włochy wchodzą:
Szczepy, środowiska i kręgi.
W Hufcu ZHP Warszawa Ursus-Włochy działają:
Są to następujące jednostki:

</doc>
<doc id="4784275" url="https://pl.wikipedia.org/wiki?curid=4784275" title="Ewa Oźmińska">
Ewa Oźmińska

Ewa Oźmińska – polska strzelczyni specjalizująca się w skeecie, mistrzyni Europy.
Zawodniczka Śląska Wrocław. 
W 1989 roku wystąpiła na mistrzostwach Europy w Zagrzebiu, gdzie została mistrzynią kontynentu w drużynie (wraz z Dorotą Chytrowską-Mika i Alicją Wilczyńską), zdobywając 123 punkty (najsłabszy wynik w drużynie). Kolejne medale wywalczyła w 1991 i 1992 roku, były to trzecie miejsca w zawodach drużynowych (drużyna polska startowała w tym samym składzie).

</doc>
<doc id="4784277" url="https://pl.wikipedia.org/wiki?curid=4784277" title="Mateusz Janusz">
Mateusz Janusz

Mateusz Janusz (ur. 18 listopada 1991 w Lęborku) – polski youtuber, osobowość medialna, trener personalny. Współtwórca kanału "Fit Lovers" w serwisie YouTube"."
Życiorys.
Ukończył studia magisterskie z wychowania fizycznego ze specjalnością gimnastyczną, w gdańskiej Akademii Wychowania Fizycznego i Sportu.
W 2014 roku rozpoczął tworzenie filmów poświęconych fitnessowi, publikowanych w serwisie YouTube. W lipcu 2018 roku kanał "Fit Lovers" przekroczył milion subskrypcji i został drugim najszybciej rosnącym kanałem polskojęzycznym. W 2018 roku duet "Fit Lovers" otrzymał na gali "Hashtagi Roku" organizowanej w Łodzi w ramach festiwalu "See Bloggers", nagrodę w kategorii "Influencer Roku". Na dzień 28 kwietnia 2020 posiada 1,7 miliona subskrypcji na kanale "Fit Lovers", a jego filmy obejrzano ponad 266 milionów razy.
Kariera fitness.
Jest utytułowanym zawodnikiem Fitness Federacji IFBB:
Walki freak show fight.
MMA.
17 października 2021 podczas pierwszej konferencji przed galą został ogłoszony jako rywal dla youtubera Kacpra Błońskiego. Swój debiutancki pojedynek w formule MMA stoczył 20 listopada 2021 w Gdańsko-Sopockiej Ergo Arenie. Przegrał niejednogłośną decyzją sędziów.
Podczas , które odbyło się 5 listopada 2022 jednogłośnie wypunktował Krystiana Wilczaka, notując pierwsze zwycięstwo w MMA.
Kick-boxing.
9 maja 2022 podczas drugiej konferencji przed galą został ogłoszony jako rywal dla youtubera Adama Josefa za kontuzjowanego Roberta Karasia. Starcie, które odbyło się 14 maja 2022 w Krakowskiej Tauron Arenie zakontraktowane było w kick-boxingu w formule K-1. Przegrał przez nokaut po kopnięciu kolanem.
Inne przedsięwzięcia.
W parze z życiową partnerką Pamelą Stefanowicz był finalistą programu rozrywkowego TVN "Ameryka Express" (2018) oraz zwyciężył w drugiej edycji programu rozrywkowego TVP2 "Dance Dance Dance" (2020), jak również był bohaterem reportażu "Uwaga! Kulisy sławy" pt. "Fit Lovers. Idole młodego pokolenia" (2020), gościem talk-show "Kuba Wojewódzki" (2019) i uczestnikiem charytatywnego odcinka teleturnieju TVP1 "Jaka to melodia?" (2020).
Występuje w charakterze eksperta fitness w programach śniadaniowych: "Pytanie na śniadanie" i "Dzień dobry TVN."
Życie prywatne.
Jest zaręczony z dietetyczką i trenerką fitness Pamelą Stefanowicz, z którą poznał się na studiach.

</doc>
<doc id="4784283" url="https://pl.wikipedia.org/wiki?curid=4784283" title="Julia Juryńska">
Julia Juryńska



</doc>
<doc id="4784291" url="https://pl.wikipedia.org/wiki?curid=4784291" title="Gałązki (Mikołajki)">
Gałązki (Mikołajki)

Gałązki – część wsi Mikołjaki w Polsce położona w województwie podlaskim, w powiecie łomżyńskim, w gminie Łomża.
Historia.
W latach 1921 – 1939 folwark leżał w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 43 osoby w 3 budynkach mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4784292" url="https://pl.wikipedia.org/wiki?curid=4784292" title="Mecz Lekkoatletyczny Europa – Stany Zjednoczone 2019">
Mecz Lekkoatletyczny Europa – Stany Zjednoczone 2019

Mecz Lekkoatletyczny Europa – Stany Zjednoczone 2019 – zawody lekkoatletyczne, które odbyły się 9 i 10 września na stadionie Dynama w stolicy Białorusi, Mińsku.
Pomysłodawcą organizacji zawodów był prezydent European Athletics Svein Arne Hansen. Mecz miał nawiązywać do podobnych spotkań organizowanych w latach 60. XX wieku.
W programie meczu znalazły się biegi od 100 do 3000 metrów (w tym przez płotki i z przeszkodami) oraz sztafeta 4 × 100 metrów i wszystkie konkurencje skokowe i rzutowe. Nowością była mieszana sztafeta 200-200-400-800 metrów.
Obie reprezentacje zgłaszały do poszczególnych konkurencji po 4 zawodników oraz w przypadku sztafet po dwa zespoły. Pierwsze miejsce warte było 9 punktów, drugie 7 punktów, trzecie 6, czwarte 5, piątek 4, szóste 3, siódme 2 i ósme 1.
Zawody zakończyły się zwycięstwem Europy 724½ – 601½.

</doc>
<doc id="4784301" url="https://pl.wikipedia.org/wiki?curid=4784301" title="Tidore (ujednoznacznienie)">
Tidore (ujednoznacznienie)



</doc>
<doc id="4784304" url="https://pl.wikipedia.org/wiki?curid=4784304" title="Małgorzata Wolf">
Małgorzata Wolf

Małgorzata Wolf, po mężu Sobolewska (ur. 18 marca 1968) – polska strzelczyni, medalistka mistrzostw Europy.
Zawodniczka Śląska Wrocław. W 1991 roku pojawiła się na mistrzostwach Europy, na których zdobyła brązowy medal w drużynowym strzelaniu z karabinu pneumatycznego z 10 metrów. Jej wynik – 391 punktów, był najlepszym rezultatem w polskiej drużynie (wraz z nią w drużynie strzelały Małgorzata Książkiewicz i Renata Mauer). Był to jej jedyny medal na mistrzostwach rangi kontynentalnej.
Pod nazwiskiem Sobolewska wystartowała na mistrzostwach Europy w 1995 roku, gdzie zajęła 49. pozycję w karabinie pneumatycznym z 10 metrów (387 punktów). Dwa lata później była 53. (384 punkty).

</doc>
<doc id="4784306" url="https://pl.wikipedia.org/wiki?curid=4784306" title="Liv Sansoz">
Liv Sansoz

Liv Sansoz (ur. 12 lutego 1977 w Bourg-Saint-Maurice w departamencie Sabaudia) – francuska wspinaczka sportowa specjalizująca się w boulderingu, prowadzeniu oraz uprawiała także wspinaczkę lodową. Dwukrotna mistrzyni świata w prowadzeniu z 1997 oraz z 1999 roku. Mistrzyni Europy z 1996 roku z Paryża.
Kariera sportowa.
W 1995 w Genewie zdobyła brązowy medal na mistrzostwach świata. W 1997 roku we Paryżu zdobyła złoty medal w prowadzeniu na 3. mistrzostwach świata, który obroniła na kolejnych mistrzostwach w 1999 w Birmingham.
W 1996 na mistrzostwach Europy w Paryżu zdobyła złoty, a w 1998 w niemieckiej Norymberdze wywalczyła brązowy medal w prowadzeniu.
W 1998 roku wygrała prestiżowe, elitarne zawodów wspinaczkowych Rock Master we włoskim Arco, a w latach 1996, 1999 oraz w 2000 zdobyła srebrne medale. 

</doc>
<doc id="4784313" url="https://pl.wikipedia.org/wiki?curid=4784313" title="Robert Rządca">
Robert Rządca

Robert Artur Rządca (ur. 1956 w Warszawie) – polski specjalista w zakresie negocjacji, dr hab. nauk ekonomicznych, profesor nadzwyczajny Katedry Strategii Akademii Leona Koźmińskiego w Warszawie i Katedry Systemów Zarządzania Wydziału Zarządzania Uniwersytetu Warszawskiego.
Życiorys.
1 stycznia 1985 obronił pracę doktorską "Wyznaczniki ewolucji przetargu zbiorowego", 31 maja 2004 habilitował się na podstawie pracy zatytułowanej "Negocjacje w interesach". Objął funkcję profesora nadzwyczajnego Katedry Strategii Akademii Leona Koźmińskiego w Warszawie i Katedry Systemów Zarządzania Wydziału Zarządzania Uniwersytetu Warszawskiego.
Piastuje stanowisko prorektora w Akademii Leona Koźmińskiego w Warszawie oraz członka Komisji do spraw Nauki Konferencji Rektorów Akademickich Szkół Polskich (KRASP).
Był profesorem i dyrektorem Centrum Studiów Zarządzania Akademii Leona Koźmińskiego w Warszawie.

</doc>
<doc id="4784315" url="https://pl.wikipedia.org/wiki?curid=4784315" title="Adrian Proteasa">
Adrian Proteasa

Adrian Proteasa (ur. 1 marca 1959) – rumuński lekkoatleta, specjalista skoku wzwyż.
Zajął 5. miejsce w skoku wzwyż na mistrzostwach Europy juniorów w 1977 w Doniecku.
Zdobył brązowy medal w tej konkurencji na halowych mistrzostwach Europy w 1980 w Sindelfingen, ulegając jedynie Dietmarowi Mögenburgowi z Republiki Federalnej Niemiec i Jackowi Wszole z Polski. Zajął 7. miejsce na igrzyskach olimpijskich w 1980 w Moskwie.
Proteasa był mistrzem Rumunii w skoku wzwyż w latach 1977–1981. 
Czterokrotnie poprawiał rekord Rumunii w tej konkurencji doprowadzając go do wyniku 2,26 m, uzyskanego 4 lipca 1980 w Bukareszcie. Był to najlepszy wynik na otwartym stadionie w jego karierze, natomiast w hali Proteasa skoczył 2,29 m 2 marca 1980 w Sindelfingen.

</doc>
<doc id="4784321" url="https://pl.wikipedia.org/wiki?curid=4784321" title="Druzus IV">
Druzus IV



</doc>
<doc id="4784326" url="https://pl.wikipedia.org/wiki?curid=4784326" title="Paul Deetens">
Paul Deetens

Paul Deetens (ur. 1936, zm. 19 listopada 1996 w Laarne) – belgijski kierowca wyścigowy.
Biografia.
W latach 1958–1961 rywalizował samochodami sportowymi, początkowo Porsche 356 Carrera i Alfą Romeo Giulietta, a od 1960 roku Lotusem Elite. Rywalizował m.in. w Grand Prix Spa, Grand Prix Brukseli i 1000 km Nürburgringu. Od 1962 roku koncentrował się na rywalizacji samochodami jednomiejscowymi, szczególnie w NRD i RFN. Po krótkim epizodzie startów Lotusem, od 1963 roku używał Cooperów. Sukcesy Deetens odnosił szczególnie w NRD, a do jego najlepszych wyników należą zwycięstwo w Halle-Saale w 1967 roku oraz drugie miejsce w Bernau rok później. Rywalizował poza tym również m.in. we Francji i Włoszech.
Po zakończeniu kariery zawodniczej był organizatorem wystawy Racing Show w Brukseli, a latem prowadził portową restaurację w Cogolin. Był żonaty z Monique.
Wyniki.
Wschodnioniemiecka Formuła 3.
"W latach 1960–1963 mistrzostwa rozgrywano według przepisów Formuły Junior."

</doc>
<doc id="4784357" url="https://pl.wikipedia.org/wiki?curid=4784357" title="Korytki Borowe">
Korytki Borowe

Korytki Borowe – część wsi Leopoldowo w Polsce położona w województwie podlaskim, w powiecie łomżyńskim, w gminie Miastkowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 47 osób, 24 było wyznania rzymskokatolickiego, 23 mojżeszowego. Jednocześnie 24 mieszkańców zadeklarowało polską przynależność narodową, 23 żydowską. Było tu 6 budynków mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4784364" url="https://pl.wikipedia.org/wiki?curid=4784364" title="Parafia Ikony Matki Bożej „Władająca” w Chaville">
Parafia Ikony Matki Bożej „Władająca” w Chaville



</doc>
<doc id="4784368" url="https://pl.wikipedia.org/wiki?curid=4784368" title="Mistrzostwa Europy w Lekkoatletyce 2020">
Mistrzostwa Europy w Lekkoatletyce 2020

25. Mistrzostwa Europy Lekkoatletyce – zawody lekkoatletyczne, które miały odbyć się pomiędzy 25 i 30 sierpnia 2020 roku na Stade Sébastien Charléty w Paryżu, ale zostały odwołane z powodu pandemii COVID-19.
Początkowo chęć organizacji mistrzostw wyrażały Tbilisi i Paryż. Ostatecznie o prawo goszczenia mistrzostw ubiegła się tylko stolica Francji i 27 kwietnia 2017 roku Rada European Athletics wskazała Paryż na gospodarza imprezy.
W marcu 2020 roku mimo trwającej sytuacji związanej z pandemią COVID-19 we Francji podtrzymano chęć organizacji zawodów. 23 kwietnia 2020 roku po przeprowadzeniu szerokich konsultacji Francuska Federacja Lekkoatletyczna oraz European Athletics ogłosili, że zawody zostały całkowicie odwołane po raz pierwszy od 1942 roku, kiedy to trwała II wojna światowa.

</doc>
<doc id="4784372" url="https://pl.wikipedia.org/wiki?curid=4784372" title="Jarosława Wołosiańska">
Jarosława Wołosiańska

Jarosława Wołosiańska, używająca także imienia Sława (ur. 9 lutego 1919 w Borysławiu, zm. 29 grudnia 2006 we Wrocławiu) – polska Sprawiedliwa Wśród Narodów Świata, która wraz z mężem uratowała 39 Żydów.
Życiorys.
Urodziła się jako drugie dziecko Ewy i Jarosława Skolskich. Uczęszczała do szkoły w Drohobyczu, gdzie zdała maturę w 1937.
W Drohobyczu, podczas okupacji niemieckiej, poznała swojego przyszłego męża, Izydora Wołosiańskiego, wówczas kierownika warsztatów mechanicznych. Mieli wspólnych przyjaciół Żydów, którym udzielali doraźnej pomocy od 1941. Rok później zdecydowali się ukryć dwie córki znajomej rodziny Stocków w specjalnie do tego przygotowanej dwupoziomowej kryjówce w piwnicy domu przy ul. Szaszkiewicza 9 w Drohobyczu. Gdy w styczniu 1943 para zawarła związek małżeński i zamieszkała w tym budynku, w skrytce chroniło się kilkanaście osób. Jarosława zdobywała dla ukrywanych jedzenie. W tym czasie mieszkanie nad Wołosiańskimi zajmował Niemiec. Jego obecność ograniczała rewizje i podejrzenia, ale jednocześnie wymuszała wysoką ostrożność. W czasie likwidacji drohobyckiego getta do piwnicy małżeństwa Wołosiańskich zeszła większość z łącznie 39 ukrywanych osób. Niektórzy z nich spędzili w kryjówce 22 miesiące, do ponownego zajęcia Drohobycza przez Armię Czerwoną 4 sierpnia 1944.
W 1946 Sława razem z rodziną przeprowadziła się do Wrocławia. Przez 25 lat pracowała w Instytucie Immunologii i Terapii Doświadczalnej PAN. Ocaleni przez nią Żydzi wyemigrowali do Stanów Zjednoczonych, Kanady, Australii i Izraela.
Dzięki staraniom Tovy Stock i Zofii Hendel 24 stycznia 1967 Jarosława Wołosiańska została odznaczona medalem Sprawiedliwy wśród Narodów Świata. Medal został również przyznany jej mężowi Izydorowi. Ze względu na wybuch wojny sześciodniowej i zerwane stosunki dyplomatyczne Polski z Izraelem nie było możliwe osobiste odebranie odznaczenia. W 1984 Sława spotkała się z uratowanymi przez nią osobami w Izraelu i odtąd wielokrotnie była ich gościem.Małżeństwu Wołosiańskich została poświęcona wystawa "Wrocławianie, o których chcemy pamiętać" w Domu Edyty Stein we Wrocławiu w 2010. Wystawa została zorganizowana przez Towarzystwo im. Edyty Stein, program Muzeum Historii Żydów Polskich „Polscy Sprawiedliwi – Przywracanie pamięci” oraz projekt „Miejsce Pamięci Cichych Bohaterów” przy Fundacji Miejsce Pamięci Niemieckiego Ruchu Oporu w Berlinie. Wydarzenie było elementem programu UE "Europa dla Obywateli".
Jarosława była matką Anny urodzonej w 1943 oraz Haliny urodzonej w 1947.
Została pochowana na cmentarzu parafialnym w Otwocku.

</doc>
<doc id="4784377" url="https://pl.wikipedia.org/wiki?curid=4784377" title="Fontivillié">
Fontivillié

Fontivillié – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 893 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chail oraz Sompt. Siedzibą gminy została miejscowość Chail. 

</doc>
<doc id="4784378" url="https://pl.wikipedia.org/wiki?curid=4784378" title="Muzeum Okupacji w Rydze">
Muzeum Okupacji w Rydze



</doc>
<doc id="4784379" url="https://pl.wikipedia.org/wiki?curid=4784379" title="Loretz-d’Argenton">
Loretz-d’Argenton

Loretz-d’Argenton – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 2711 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Argenton-l'Église oraz Bouillé-Loretz. Siedzibą gminy została miejscowość Argenton-l'Église. 

</doc>
<doc id="4784384" url="https://pl.wikipedia.org/wiki?curid=4784384" title="Lasy Chocianowskie">
Lasy Chocianowskie

Lasy Chocianowskie, pełna nazwa Obszar Chronionego Krajobrazu "Lasy Chocianowskie" – teren chroniony w powiecie polkowickim w województwie dolnośląskim. Zajmuje 5132 hektary. Powstał 1 czerwca 1998 roku.
Geografia.
Lasy Chocianowskie tworzą krajobraz nizinny w dolinie rzeki Szprotawy z przyległymi kanałami wodnymi, odgałęzieniami i rozlewiskami. W granicach obszaru znajduje się jeden zbiornik wodny o powierzchni ok. 4,1 hektara, będący zatopionym wyrobiskiem po eksploatacji glinki kaolinowej.
Granica obszaru chronionego biegnie od miasta Chocianów, przez wieś Pogorzeliska i Nową Wieś Lubińską. Następnie pomiędzy wsiami Trzmielów i Janów, dalej za wsią Golanka, aż dociera znów do miasta Chocianów.
Od jego nazwy powstała także ścieżka rowerowa "Lasy Chocianowskie" o długości 43 kilometrów, łącząca piesze i rowerowe szlaki turystyczne Przemkowskiego Parku Krajobrazowego z pozostałymi szlakami regionu.
Przyroda.
Wartości przyrodnicze tego terenu stanowi głównie szata roślinna. Starodrzewów jest niewiele, przy czym pojedyncze poddziały z dominacją sosny w wieku 100–130 lat przeważają w środkowej i zachodniej części obszaru, natomiast z przewagą dębu w wieku 100–120 lat we wschodniej części obszaru w rejonie Nowej Wsi Lubińskiej i Trzmielowa. W dolinach rzek występują fragmenty lasów łęgowych z olszą czarną ("Alnus glutinosa") oraz wierzbami: białą ("Salix alba") i kruchą ("Salix fragilis"). Zbiorowiska o charakterze torfowisk występują głównie w dolinie Chocianowskiej Wody, w miejscach stale podmokłych rozwija się bujna roślinność szuwarowa, m.in. mech mokradłosz, sierpolist i drabik drzewkowaty.
Etymologia.
Nazwa pochodzi od miasta Chocianów, które znajduje się na granicy Lasów Chocianowskich.

</doc>
<doc id="4784385" url="https://pl.wikipedia.org/wiki?curid=4784385" title="Marcillé">
Marcillé

Marcillé – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 799 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Pouffonds oraz Saint-Génard. Siedzibą gminy została miejscowość Saint-Génard. 

</doc>
<doc id="4784386" url="https://pl.wikipedia.org/wiki?curid=4784386" title="Frederic Austin">
Frederic Austin

Frederic Austin (ur. 30 marca 1872 w Londynie, zm. 10 kwietnia 1952 tamże) – angielski śpiewak (baryton) i kompozytor.
Życiorys.
Brat Ernesta Austina. Początkowo uczył się muzyki u Williama Henry’ego Hunta. W młodości działał jako organista, uczył też teorii muzyki w Liverpool College of Music. Jednocześnie uczył się śpiewu u Charlesa Lunna, jako śpiewak debiutował w Londynie w 1902 roku. W 1908 roku wystąpił na deskach Covent Garden Theatre w roli Gunthera w "Pierścieniu Nibelunga". Koncertował jako pierwszy baryton z zespołem Thomasa Beechama. W latach 1924–1929 dyrektor artystyczny British National Opera Company. Opracował nowe aranżacje "Opery żebraczej" (1920) i "Polly" (1923) Johanna Christopha Pepuscha.
Skomponował m.in. rapsodię "Spring" na orkiestrę (1907), poemat symfoniczny "Isabella" (1909), "Symfonię E-dur" (1913), uwerturę "The Sea Venturers" (1936), "Pervigilium Veneris" na chór i orkiestrę (1931).

</doc>
<doc id="4784395" url="https://pl.wikipedia.org/wiki?curid=4784395" title="Moncoutant-sur-Sèvre">
Moncoutant-sur-Sèvre

Moncoutant-sur-Sèvre – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 5212 mieszkańców. 
Gmina została utworzona 1 stycznia 2019 roku z połączenia sześciu ówczesnych gmin: Le Breuil-Bernard, La Chapelle-Saint-Étienne, Moncoutant, Moutiers-sous-Chantemerle, Pugny oraz Saint-Jouin-de-Milly. Siedzibą gminy została miejscowość Moncoutant. 

</doc>
<doc id="4784401" url="https://pl.wikipedia.org/wiki?curid=4784401" title="Raiņa bulvāris">
Raiņa bulvāris

Raiņa bulvāris (pol. "Bulwar Rainisa") – ulica w Rydze, w rejonie administracyjnym Centrum, na osiedlu Centrum. Raiņa bulvāris zaczyna się na skrzyżowaniu z ulicą Krišjāņa Valdemāra, a kończy się na skrzyżowaniu z ulicami 13. janvāra, Marijas i Gogoļa. Długość tej trzypasmowej ulicy wynosi 1 km.
Nazwy historyczne.
Bulwar został wytyczony w 1861 r. po zburzeniu murów obronnych miasta, pierwotnie nazywał się Thronfolger-Boulevard (pol. "bulwar Sukcesora" lub "bulwar Sukcesorów"). Po powstaniu I Republiki Łotewskiej w 1920 r. przemianowano go na Raiņa bulvāris. Podczas okupacji niemieckiej tymczasowo zmieniono nazwę na "Alfred Rosenberg Ring".
Opis.
Raiņa bulvāris to bulwar o długości 1005 metrów, z asfaltową nawierzchnią. Zaczyna się na skrzyżowaniu z ulicą Krišjāņa Valdemāra i biegnie w kierunku południowo-wschodnim jako ulica trzypasmowa. Jedynie strona wschodnia ulicy jest zabudowana, po stronie zachodniej rozciąga się park. Na początku bulwaru znajduje się ambasada Gruzji, a za skrzyżowaniem z ulicą Reimersa – Muzeum Okupacji Łotwy. Obok znajduje się gimnazjum państwowe nr 1, a także ambasada Francji. Naprzeciwko Pomnika Wolności Raiņa bulvāris przecina się z ulicą Brīvības. Za skrzyżowaniem z ulicą Brīvības znajduje się ambasada niemiecka, a nieco dalej bulwar krzyżuje się z ulicą Inženieru. Główny budynek Uniwersytetu Łotwy znajduje się pomiędzy skrzyżowaniami z ulicami Inženieru i Arhitektu. Raiņa bulvāris przecina także ulicę Krišjāņa Barona. Raiņa bulvāris kończy się na skrzyżowaniu ulic 13. janvāra, Marijas i Gogoļa.
Transport.
Przez Raiņa bulvārī przebiegają trasy linii trolejbusowych nr: 3, 4, 12, 14, 15, 17, 19, 20, 31, 34 oraz linii autobusowych nr 2, 3, 6, 9, 11, 13, 16, 21, 24, 30, 50 57.

</doc>
<doc id="4784411" url="https://pl.wikipedia.org/wiki?curid=4784411" title="Modi (odmiana jabłoni)">
Modi (odmiana jabłoni)



</doc>
<doc id="4784414" url="https://pl.wikipedia.org/wiki?curid=4784414" title="Atak NotPetya">
Atak NotPetya

Atak NotPetya (zwany również Petya) – seria cyberataków przeprowadzonych w czerwcu 2017 roku, wykonywanych za pomocą oprogramowania, które udawało "ransomware", a tak naprawdę okazało się wiperem. Atak sparaliżował firmy i agencje rządowe na całym świecie.
Exploit EternalBlue.
Szkodliwe oprogramowanie wykorzystujące exploit (program mający na celu wykorzystanie błędów w oprogramowaniu) o nazwie „EternalBlue” zostało opracowane przez amerykańską agencję bezpieczeństwa (NSA). Zostało ono wykorzystane przez grupę hakerów zwaną Shadow Brokers (TB). Udostępniła ona publicznie luki, które były ukierunkowane na zapory korporacyjne, oprogramowanie antywirusowe i produkty Microsoftu.
EternalBlue wykorzystał lukę w protokole Microsoft Server Message Block 1.0 (SMBv1), i dzięki niej zyskał dostęp do zdalnego wykonania dostarczonego kodu na komputerze ofiary (użycie Double Pulsar, czyli tak zwanego backdoor). DublePulsar zapewnił cyberprzestępcom wysoką kontrolę nad systemem komputerowym. Backdoor używa trzech poleceń: ping, kill i exec.
Mimikatz.
Twórcy NotPetya posłużyli się złośliwym oprogramowaniem EternalBlue w połączeniu z Mimikatz, narzędziem open-source, które zbiera, a następnie wykorzystuje poświadczenia w systemach Windows. Mimikatz zwany jest „szwajcarskim scyzorykiem” hakerskim, ponieważ wykrada on dane, takie jak hasła, a co za tym idzie umożliwia całkowity dostęp do urządzenia. Od czasów jego stworzenia przez Benjamina Delpy liczba ataków wciąż rośnie.
Mimkiatz jest możliwy do wykrycia, w tym celu trzeba monitorować procesy i interakcje związane z LSASS.exe. Proces ten zapewnia dostęp do pamięci, gdzie są przechowywane dane uwierzytelniające. Przeskoki między hostami w organizacji, uruchamianie procesów z konta innego użytkownika mogą świadczyć o zainfekowaniu systemu.
Mimo wydanej łatki na EthernalBlue przez firmę Windows po ataku WannaCry, oba narzędzia w połączeniu stworzyły kombinację nie do pokonania. Delpy powiedział „Możesz zainfekować komputery, które nie są załatane, a następnie możesz pobrać hasła z tych komputerów, aby zainfekować inne komputery, które są załatane”.
Geneza ataków.
Seria ataków między 27–28 czerwca 2017 roku wpłynęła negatywnie na finanse wielu firm na całym świecie. Pierwsza o serii ataków poinformowała Ukraina oraz Maersk. Niektórzy twierdzą, że wydanie NotPetya było aktem cyberwojny, ponieważ wirus w ciągu kilku godzin od ujawnienia się, dotarł do wielu punktów na świecie. Najbardziej ucierpiały na tym firmy takie jak: koncern farmaceutyczny Merck, spółka FedEx TNT Express, francuska firma budowlana Saint-Gobain, producent żywności Mondelez, Reckitt Benckiser oraz rosyjska spółka naftowa Rosnieft.
Ukraina.
W Linkos Group tworzone aktualizacje i wszelakie poprawki do oprogramowania księgowego o nazwie MEDoc, systemu używanego przez każdą osobę, która rozliczała się z podatków lub prowadziła przedsiębiorstwo. MEDoc został opracowany przez Intellecte Service i obejmował około 400 tys. klientów, co stanowiło 90% krajowych firm. Późniejsze analizy przeprowadzone przez firmę Eset wskazały, że 80% wszystkich infekcji, było skierowanych pod kątem Ukrainy.
Atak nastąpił w przeddzień ukraińskiego Dnia Konstytucji. Puste biura dały pole do niekontrolowanego rozprzestrzeniania się cyberataku. Kontrowersje opinii publicznej budzi śmierć pułkownika Maksyma Shapovala, który został zamordowany poprzez podłożenie bomby samochodowej w Kijowie krótko przed rozpoczęciem ataku.
Ucierpiały ministerstwa, banki, systemy metra oraz przedsiębiorstwa państwowe takie jak: Ukrtelecom, Ukrposhta, Państwowy Bank Oszczędności Ukrainy, koleje ukraińskie, międzynarodowe lotnisko Boryspol, Antonov, Kyivstar, Vodafone Ukraine, lifecell, kanały telewizyjne STB, ICTV i ATR, UkrGasVydobuvannya (UGV), stacje benzynowe WOG, DTEK, epicentrum K, Międzynarodowe Lotnisko Kijów (Żuliany), Prominvestbank, Ukrsotsbank, KredoBank, Oshchadbank.
W późniejszym czasie Służby Bezpieczeństwa Ukrainy wskazały, że Ci sami sprawcy w grudniu 2016 roku zaatakowali system finansowy, urządzenia transportowe i energetyczne.
Maersk.
27 czerwca przy biurku do rozwiązywania problemów IT zaczęli zbierać się zdezorientowani pracownicy. Na ich laptopach widniały wiadomości, między innymi o naprawie systemu plików na dysku C, bądź prosto z mostu z żądaniem okupu w wysokości 300$. W międzyczasie inny pracownik Maerska, przygotowywał aktualizację oprogramowania dla 80 tys. pracowników, kiedy jego komputer uruchomił się ponownie. Pomyślał, że pewnie ktoś z głównej siedziby IT w Anglii przerwał jego pracę, jednak wtedy dostrzegł migający ekran kolejnego komputera. Problem nie dotyczył tylko sprzętu w ich siedzibie. Ekrany migały na czarno, a pracownicy biegali przerażeni, krzycząc do innych kolegów z pracy, by czym prędzej odłączali sprzęt od sieci, gdyż każda minuta zwłoki może równać się z nieodwracalnymi zmianami. Odłączenie całej sieci Maersk zajęło dwie godziny. Po odłączeniu od sieci sprzętu, pracowników odesłano do domów, nikt z nich nie wiedział, kiedy powrót do pracy będzie możliwy. Gigant morski, odpowiedzialny za 76 portów, około 800 statków oraz prawie 1/5 zdolności przewozowej na świecie był sparaliżowany.
Kilka dni po fakcie wystąpienia NonPetya, pracownik z siedziby w Kopenhadze, który odpowiadał za aktualizację, został wysłany do biura w Anglii. Cel był jeden i nadrzędny – odbudowanie globalnej sieci Maerska. By ukazać potęgę tego krachu, wystarczy odnieść się do wspomnień pracownika, który opowiadał, że biuro w Anglii zostało przemienione na centrum przywracania. Okoliczne hotele zostały wynajęte na potrzeby firmy, gdyż zdarzało się, że pracownicy spali w biurze na podłodze. Tak bardzo była potrzebna intensywna praca około 600 osób (400 z Maerska oraz 200 z firmy doradczej Deloitte).
Sprzęt, na którym pracowano przed atakiem został skonfiskowany z obawy przeniesienia się wirusa na nowe systemy.
Technicy mieli problemy z lokalizacją kontrolera domeny. Z wielu możliwości oraz miejsc na świecie udało się zlokalizować jeden punkt w Ghanie. Sukces okazał się możliwy, przez awarię zasilania, która chwilę przed atakiem nastąpiła. Dzięki temu udało się uratować jedyną znaną kopię danych – nietkniętą przez złośliwe oprogramowanie. Jak w szybkim czasie przesłać kilkaset gigabajtów danych? Rozwiązanie byłoby może proste, gdyby pracownicy z Ghany mieli wizy brytyjskie, jednak tak nie było. Operacja Maidenhead przypominała zorganizowaną akcję, gdzie jeden pracownik leci do Nigerii, by przekazać drugiemu dysk z danymi, po czym ten udaje się do Londynu, by przekazać przesyłkę centrali. Przyjmowali zamówienia za pomocą Gmaila, WhatsApp i tym podobnych.
Przywracanie porządku w Maersku zajęło dwa tygodnie. W przeciągu tego czasu udało się odbudować sieć składającą się z 4 tys. serwerów oraz 45 tys. komputerów.
W celu lepszej ochrony swojej sieci wprowadzono wielostopniowe uwierzytelnianie oraz opóźnianie aktualizacji Windows.
Polska.
Ataki zostały odnotowane około godziny 13:00. Problem dotknął sektora logistycznego oraz spółki usługowo-handlowe.
Atak NotPetya był na tyle poważny, że pierwszy raz w Polsce miało miejsce spotkanie Rządowego Zespołu Zarządzania Kryzysowego, na którym podjęto decyzję o współpracy z CERT-ami, o szkoleniach pracowników, kwestiach wykonywania kopii bezpieczeństwa oraz aktualizacji systemów.
Lista zaatakowanych przedsiębiorstw w Polsce: Firma Raben, InterCars, TNT (Katowice), Saint-Gobain (Kronospan), Modelez (Wrocław).
Przebieg ataku.
NotPetya za pomocą MEDoc podczas startu pobrał uaktualnianie serwera upd.me-doc.ua.
Podczas zakończenia szyfrowania Master File Table (MFT – umożliwia dostęp do plików na komputerze) wyświetlone zostało żądanie okupu. Jak się później okazało, backdoor był obecny w systemie aktualizacji już od kwietnia. NotPetya została rozpowszechniona poprzez wykradzenie exploitów z NSA takich jak: Eternalblue i Eternalromacne, Doublepulsar (podobnie jak WannaCry).
MEDoc.
NotPetya nie była typowym ransomware. Był to wiper, który nie dawał gwarancji na odzyskanie danych. Po opłaceniu żądanego okupu w Bitcoinach, poszkodowani nie widzieli nic na ekranach swoich maszyn poza ciemnym ekranem. Złośliwe oprogramowanie zostało stworzone tak, by nie mogło przywrócić utraconych zmian.
Backdoor znajdował się w pliku ZvitPublishedObjects.dll, co wskazuje, że atakujący mogli mieć dostęp do kodu źródłowego oprogramowania. Sprawcy wiedzieli jakie spółki zostały zainfekowane, gdyż backdoor odczytywał numery EDRPOU (odpowiednik REGONU). Informacje pobrane z klucza HKEY_CURRENT_USER\SOFTWARE\WC mówiły o używanych serwerach proxy i kontach pocztowych (wraz z loginami i hasłami).
NotPetya dotkliwie sparaliżowała gospodarkę na Ukrainie. Zaatakowany został nawet komputer wicepremiera Ukrainy, Pawła Rozenko. Wykradzione informacje były przesyłane w żądaniu jako ciasteczka.
Wygenerowane straty.
Ogólne straty liczone są jako zdecydowanie większe od WannaCry.
Maersk oszacował stratę na około 200–300 mln USD. FedEx koszta wycenił na 400 milionów USD. Saint-Gobain 384 miliony USD, koncern farmaceutyczny Merck na 870 milionów USD.
Podczas ataku został odłączony system monitorowania promieniowania w ukraińskiej elektrowni w Czarnobylu.
W ocenie Białego Domu wartość szkód jaką przyniosła infekcja szacuje się na 10 miliardów dolarów.
Odpowiedzialność za atak.
Biały Dom oskarża Rosję, że ta jest odpowiedzialna za atak. Z wydanego oświadczenia wynika, że rosyjskie wojsko przeprowadziło najbardziej niszczycielski oraz kosztowny atak w historii. Ponadto zwraca się uwagę na fakt chęci dalszej destabilizacji Ukrainy oraz rozniecenia konfliktu na linii Kreml-Kijów. Dwie firmy zajmujące się bezpieczeństwem: ukraińska ISSP oraz słowacki ESET wykryły zależność między atakami, a grupą zwaną jako Sandworms lub Telebots.
Washington Post powołując się na CIA, wskazał za sprawcę rosyjskie GRU, jednak nie zostało to podane do oficjalnej wiadomości publicznej.
Rosję dodatkowo oskarżyły cztery inne państwa: UK, Kanada, Australia, Nowa Zelandia.

</doc>
<doc id="4784418" url="https://pl.wikipedia.org/wiki?curid=4784418" title="Naprzód (film)">
Naprzód (film)

Naprzód (ang. "Onward") – amerykański animowany komputerowo film przygodowy fantasy wytwórni Pixar z 2020 roku. Film wyreżyserował Dan Scanlon, który razem z Jasonem Headleyem i
Keithem Buninem napisał też scenariusz.
Fabuła.
Nastoletni bracia Ian i Barley Lightfootowie są elfami w świecie, gdzie magia została porzucona na rzecz technologii, w związku z czym prowadzą życie dość podobne do naszego. Ich ojciec dawno zmarł z powodu nieznanej choroby, lecz okazuje się, że dzięki magii można go przywrócić do życia, choć tylko na jeden dzień. Zaklęcie zostaje jednak przerwane w połowie i bohaterowie wyruszają w podróż, by je dokończyć.
Premiera.
Premiera filmu miała miejsce 21 lutego 2020 na festiwalu w Berlinie (Berlinale). W kinach, zarówno w USA jak i w Polsce, pojawił się 6 marca tego samego roku.
Odbiór.
Box office.
Budżet filmu jest szacowany na 175-200 milionów dolarów. W Stanach Zjednoczonych i Kanadzie film zarobił ponad sześćdziesiąt jeden i pół mln USD, w innych krajach przychody ponad 80 mln, a łączny przychód z biletów wyniósł prawie 142 miliony dolarów.
Krytyka w mediach.
Film spotkał się z pozytywną reakcją krytyków. W agregatorze recenzji Rotten Tomatoes 88% z 325 recenzji jest pozytywne, a średnia ocen wystawionych na ich podstawie wyniosła 7,20. Z kolei w agregatorze Metacritic średnia ważona ocen z 56 recenzji wyniosła 61 punktów na 100.
Pete Hammond ocenił film pozytywnie, choć przyznał, że "Onward" nie dorównuje wcześniejszym filmom studia Pixar, jak "Toy Story". Docenił szczególnie role Hollanda i Spencer oraz stronę graficzną dzieła.

</doc>
<doc id="4784421" url="https://pl.wikipedia.org/wiki?curid=4784421" title="Plaine-et-Vallées">
Plaine-et-Vallées

Plaine-et-Vallées – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 2474 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Brie, Oiron, Saint-Jouin-de-Marnes oraz Taizé-Maulais. Siedzibą gminy została miejscowość Oiron. 

</doc>
<doc id="4784422" url="https://pl.wikipedia.org/wiki?curid=4784422" title="Taizé (Deux-Sèvres)">
Taizé (Deux-Sèvres)



</doc>
<doc id="4784423" url="https://pl.wikipedia.org/wiki?curid=4784423" title="Aneta Pochowska">
Aneta Pochowska

Aneta Pochowska (ur. 2 września 1966) – polska strzelczyni, medalistka mistrzostw Europy.
Była zawodniczką Grunwaldu Poznań i wielokrotną mistrzynią, oraz rekordzistką Polski w karabinie standardowym i karabinie pneumatycznym. Była podopieczną trenera Piotra Wolnego.
Na mistrzostwach Europy w 1991 roku zdobyła srebrny medal w karabinie standardowym w trzech pozycjach z 50 metrów drużynowo. Jej wynik – 576 punktów, był taki sam, jak innych członkiń tamtego zespołu, który stanowiły jeszcze Małgorzata Książkiewicz i Renata Mauer. Był to jej jedyny medal wywalczony na mistrzostwach Europy. Pochowska jest dwukrotną brązową medalistką Światowych Wojskowych Igrzysk Sportowych 1995.
Indywidualnie jej najwyższe miejsce na mistrzostwach Europy to ósma pozycja w karabinie standardowym w trzech pozycjach z 50 metrów na zawodach w 1991 roku (na tych samych, w których zdobyła srebrny medal). Była też ósma w tej samej konkurencji w Pucharze Świata w 1989 roku w Suhl.

</doc>
<doc id="4784428" url="https://pl.wikipedia.org/wiki?curid=4784428" title="Alexander Boscovich">
Alexander Boscovich

Alexander Urijah Boscovich (także "Boskovich"; ur. 16 sierpnia 1907 w Klużu, zm. 5 listopada 1964 w Tel-Awiwie) – izraelski kompozytor.
Życiorys.
Kształcił się w Budapeszcie, następnie w latach 1924–1929 studiował w Konserwatorium Wiedeńskim u Richarda Stöhra (kompozycja) i Victora Ebesteina (fortepian). Później wyjechał do Paryża, gdzie studiował w École normale de musique de Paris u Paula Dukasa i Nadii Boulanger, a także pobierał lekcje fortepianu u Alfreda Cortot. W latach 1930–1938 był dyrygentem opery w Klużu. W 1938 roku wyemigrował do Palestyny.
W latach 1945–1964 wykładał w Akademii Muzycznej w Tel-Awiwie. Od 1955 do 1964 roku pracował jako krytyk muzyczny w czasopiśmie Ha-Arec. Był autorem prac naukowych na temat muzyki żydowskiej. Wspólnie z Herzlem Shmuelim przełożył na język hebrajski prace teoretyczne Paula Hindemitha.
Twórczość.
Tworzył w idiomie diatonicznej muzyki europejskiej, wzbogacając ją o elementy bliskowschodnie. Sięgał do elementów folkloru żydowskiego, a także kabały i literatury chasydzkiej, stylizując melodykę i rytmikę oraz koloryt instrumentów. W latach 60. pod wpływem Pierre’a Bouleza zaczął eksperymentować z innowacjami dźwiękowymi.
Skomponował m.in. suitę "Złoty łańcuch" (1937), "Psalm" na skrzypce i fortepian (1942, wersja zrewidowana 1957), "Koncert skrzypcowy" (1942, wersja zrewidowana 1944), "Koncert obojowy" (1943, wersja zrewidowana 1950), "Suitę semicką" na orkiestrę lub w wersjach na fortepian (1946, wersja zrewidowana 1950), "Cantico di ma’aloth" na orkiestrę (1960), kantatę "Bat Israel" na tenora, chór i orkiestrę do tekstów biblijnych i liturgii hebrajskiej Chajima Bialika (1961), "Kina" na wiolonczelę lub skrzypce i fortepian (1962), "Concerto da camera" na skrzypce i 10 instrumentów (1962), oratorium "Ha’or haganuz" (1964), "Adayim" na flet i orkiestrę (1964).

</doc>
<doc id="4784429" url="https://pl.wikipedia.org/wiki?curid=4784429" title="Użyteczność quasi-liniowa">
Użyteczność quasi-liniowa

W ekonomii i teorii konsumenta quasi-liniowe funkcje użyteczności są liniowe względem jednego argumentu, zwanego numeraire. Preferencje quasi-liniowe mogą być reprezentowane przez funkcję użyteczności formula_1 gdzie formula_2 jest funkcją ściśle wklęsłą. Ważną właściwością quasi-liniowej funkcji użyteczności jest to, że popyt Marshalla/Walrasa dla formula_3 nie zależy od majątku, a zatem nie podlega efektowi majątkowemu. Brak efektu majątkowego upraszcza analizę i sprawia, że quasi-liniowe funkcje użyteczności są powszechnym wyborem do tworzenia modeli. Ponadto, gdy użyteczność jest quasi-liniowa, zmiana kompensacyjna, czyli ilość pieniądza, która powinna zostać zabrana/dodana konsumentowi, by powrócił na funkcję użyteczności, którą osiągał przy starych cenach, ekwiwalentna zmiana dochodu, czyli ilość pieniądza, którą należałoby dodać, by konsument osiągnął nową krzywą użyteczności przy zachowaniu starych cen oraz nadwyżka konsumenta są algebraicznie równoważne. Przy projektowaniu mechanizmów (ang. "mechanism design") quasi-liniowa użyteczność zapewnia czynnikom możliwość wzajemnej kompensacji za pomocą transferów dwustronnych.
Definicja z punktu widzenia preferencji.
Relacja preferencji formula_4 jest quasi-liniowa względem dobra 1 (zwanego w tym przypadku dobrem "numeraire"), jeżeli:
Innymi słowy: relacja preferencji jest quasi-liniowa, jeśli istnieje jedno dobro zwane numeraire, które przesuwa krzywe obojętności na zewnątrz wraz ze wzrostem jego konsumpcji, bez zmiany ich nachylenia.
W przypadku dwuwymiarowym krzywe obojętności są równoległe, co jest bardzo przydatne, ponieważ całą funkcję użyteczności można określić na podstawie kształtu pojedynczej krzywej obojętności.
Definicja z punktu widzenia funkcji użyteczności.
Funkcja użyteczności jest quasi-liniowa wobec dobra 1 jeśli występuje w formie
gdzie formula_2 jest pewną funkcją. W przypadku dwóch dóbr funkcją tą może być na przykład formula_9
Quasi-liniowa postać funkcji jest szczególna, ponieważ funkcje popytu na wszystkie dobra konsumpcyjne oprócz jednego zależą tylko od cen, a "nie" od dochodów. Np. jeśli mamy dwa dobra o cenach formula_10 i formula_11 oraz
wtedy, maksymalizując użyteczność z ograniczeniem budżetowym, popyt na formula_13 wynika z równania;
więc
co jest niezależne od dochodu formula_16
Pośrednią funkcją użyteczności w tym przypadku jest
co jest szczególnym przypadkiem funkcji w postaci Gormana. 
Efekt dochodowy oraz efekt substytucyjny..
W przypadku preferencji quasi-liniowych przesunięcie dochodu nie powoduje zmiany popytu na dobro 1. To znaczy, że cała zmiana popytu na dobro 1 dokonuje się z tytułu efektu substytucyjnego, a efekt dochodowy wynosi zero. Sytuacja jest przedstawiona rysunku.
Rozwiązania brzegowe.
Dla wielu różnych preferencji częstym rozwiązaniem optymalnym jest rozwiązanie brzegowe, czyli takie, w którym zachodzi konsumpcja tylko jednego dobra, więc rozwiązanie brzegowe dla dwóch dóbr formula_18 i formula_13 to takie rozwiązanie, w którym konsumpcja jednego z tych dóbr jest równa zero. W przypadku użyteczności quasi-liniowych rozwiązania brzegowe są bardzo często spotykane. Rozwiązania brzegowego nie da się uzyskać w wyniku tradycyjnej optymalizacji z ograniczeniem metodą mnożników Lagrange’a. Zastosowanie tej metody może skutkować uzyskaniem wyniku optymalnego z ujemną ilością jednego z dóbr, co zazwyczaj jest sprzeczne z założeniami modelu. W takiej sytuacji należy odgórnie ograniczyć ilość tego dobra do zera i optymalizować ilość pozostałych dóbr przy zadanym wektorze cen.
Równoważność definicji.
Definicje kardynalne i porządkowe są równoważne w przypadku wypukłego zbioru konsumpcji z ciągłymi preferencjami, które są lokalnie nienasycone względem pierwszego argumentu funkcji.

</doc>
<doc id="4784432" url="https://pl.wikipedia.org/wiki?curid=4784432" title="Rocha (grusza)">
Rocha (grusza)

Grusza 'Pêra Rocha do Oeste' – odmiana uprawna (kultywar) gruszy.
Odmiana produkowana jest wyłącznie w Portugalii, będąc najważniejszym owocem eksportowym tego kraju. Sady zlokalizowane są na ograniczonym obszarze około 100 km², co wynika z posiadanego przez owoc statusu Chronionej Nazwy Pochodzenia, nadanego przez Unię Europejską w 2003. Sady tej odmiany można zakładać tylko w rejonie Oeste, co znajduje odzwierciedlenie w pełnej nazwie kultywaru. Siewka gruszy Rocha została odnaleziona przypadkowo w 1836 przez rolnika i handlarza końmi Pedro António Rocha w okolicach Sintry. Komercyjne sady Rocha zaczęły się intensywnie rozwijać w latach 70. i 80. XX wieku. Produkcja znacząco zaś wzrosła w latach 90. XX wieku, czemu pomogła stworzona wtedy kampania marketingowa, przy jednoczesnym niedoborze gruszki odczuwanym w tym sezonie w Europie. Osiągnęła wówczas poziom około 200 tysięcy ton rocznie i tą wartość utrzymuje do dziś, przy czym rekord padł w 2011, kiedy to zebrano 225 tysięcy ton owoców. W 2014 ponad sto tysięcy ton przeznaczono na eksport. W 2015 część sadów zaatakował grzyb "Stemphylium vesicarium". Największym odbiorcą gruszek tej odmiany jest Brazylia (około 45% eksportu). Kolejne kraje przyjmujące te owoce to: Wielka Brytania, Niemcy, Francja, Hiszpania, Holandia, Irlandia, Kanada i Polska. 
Owoce mają średnicę 55-75 mm i beczułkowaty kształt. Skórka jest żółtozielona, przy szypułce ordzawiona. Miąższ kremowobiały, ziarnisty i soczysty, ale jednocześnie kruchy. Owoce mocno dojrzałe są miękkie. Gruszki Rocha można przechowywać w odpowiednich warunkach do dziewięciu miesięcy.

</doc>
<doc id="4784433" url="https://pl.wikipedia.org/wiki?curid=4784433" title="Światowy Kongres Esperanto w 1937 roku">
Światowy Kongres Esperanto w 1937 roku

XXIX Jubileuszowy Światowy Kongres Esperanto w Warszawie – Światowy Kongres Esperanto; zjazd esperantystów, który odbył się w dniach 7–15 sierpnia 1937 w Warszawie.
Przygotowania do kongresu.
Patronat honorowy przyjął prezydent Ignacy Mościcki. Dla policjantów i tramwajarzy zorganizowano specjalne kursy esperanto. Koszt uczestnictwa w kongresie dla uczestników z Polski wyniósł 25 złotych, a dla młodzieży połowę stawki.
Rozpoczęcie i obrady zjazdu.
Kongres otrzymał nazwę jubileuszowy z okazji obchodów 50-lecia powstania języka esperanto i 20. rocznicy śmierci Zamenhofa. Na czele komitetu organizacyjnego stanął Bronisław Bogdan Wyszyński. Rozpoczęcie Kongresu zaplanowano 7 sierpnia po południu. Na Kongres do Warszawy przyjechało około 1000 uczestników, w tym około 300 osób z Polski. Pozostali pochodzili z 30 państw. Najwięcej, bo 180 osób, przypłynęło ze Szwecji statkiem "Maria Holm". Z Francji i Anglii po 80, a z Holandii 60 osób. Spoza Europy przyjechali uczestnicy z USA, Australii i Japonii. Rano przed otwarciem kongresu odprawiono nabożeństwa w kościele św. Aleksandra i w kościele ewangelicko-reformowanym. Po nabożeństwach przedstawiciele kongresu złożyli wieniec przed Belwederem dla uczczenia pamięci Józefa Piłsudskiego.
Spotkanie otwierające Kongres rozpoczęło się po południu w sali Filharmonii Warszawskiej. Wybrano prezydium kongresu, w którego skład weszli: przewodniczący Odo Bujwid, wiceprezesi: Paul Nylen (Szwecja), gen. Louis Bastien (Francja), Karl Max Liniger (Szwajcaria), prof. Hideo Yagi (Japonia), kpt. Jan Silhan i Bronisław Bohdan Wyszyński. Sekretarzami zostali: Aleksander Hartman z Warszawy, Goldsmith z Londynu i Czesław Pruski z Lublina. W otwarciu wziął udział wiceminister E. Piestrzyński. Po wyborze prezydium głos zabrał Odo Bujwid, a po nim przedstawiciel rządów i reprezentanci organizacji esperanckich. Pod koniec spotkania odczytano depesze.
W poniedziałek Odo Bujwid złożył wieniec przed grobem nieznanego żołnierza. Wszyscy uczestnicy udali się na cmentarz żydowski, aby złożyć wieniec na grobie Ludwika Zamenhofa oraz na grób Antoniego Grabowskiego na Cmentarzu Powązkowskim. Wieczorem w Teatrze Wielkim odbyło się przedstawienie sztuki "Consilio Facultatis" w tłumaczeniu Antoniego Grabowskiego.
Wycieczka do Białegostoku.
W środę 11 sierpnia uczestnicy wzięli udział w wycieczce do Białegostoku. Uczestniczyło w niej około 250 osób. Na dworcu wzniesiono bramę powitalną, a gości powitał naczelnik miejskiego wydziału kultury i oświaty. Orkiestra związku rezerwistów odegrała hymn esperantystów. Uczestnicy zwiedzili udekorowany na zielono dom Zamenhofa, gdzie wpisali się do pamiątkowej księgi. Po zwiedzeniu pałacu i parku Branickich na bulwarach im. Kościałkowskiego wysłuchali przemówień Odo Bujwida, Hideo Yagi, Gahlera z Niemiec, Glucka z Holandii i wnuka Zamenhofa. Po południu uczestnicy wrócili do Warszawy.
W piątek 13 sierpnia Janina Ender wygłosiła odczyt "Polska, kraj kultury" oraz miał miejsce pokaz filmu o trudnościach w porozumiewaniu się podczas podróży zagranicznych. Wieczorem w salach warszawskiego ratusza uczestnicy spotkali się na balu narodów. Wielu przebrało się w stroje narodowe. Japoński profesor Hideo Yagi założył czarne kimono z wyszytym herbem rodowym. Podczas balu wybrano najładniejszy kostium, a nagroda przypadła uczestniczce z Estonii.
Zakończenie obrad.
W sobotę rano odbyło się spotkanie kończące obrady kongresu. Po przemówieniach Adama Zamenhofa, Hansa Jakoba, generała Bastiena zostały przedstawione sprawozdania z postanowień obradujących sekcji. Katolicy wnioskowali, aby ich kongresy ze względów organizacyjnych i finansowych odbywały się równocześnie z obradami kongresów światowych. Ustalono wysłanie telegramu z podziękowaniami do prezydenta Mościckiego i Odo Bujwid zakończył obrady Kongresu.
Wystawa.
W ramach kongresu została przygotowana wystawa prezentująca wydawnictwa w języku esperanto i tłumaczenia. W pięciu salach szkoły na ulicy Karowej pokazano utwory literackie i czasopisma. Sale zostały ozdobione portretami działaczy esperanto. Celem wystawy było pokazanie 50-letniego dorobku esperanto.
Święto weteranów.
Wieczorem w dniu otwarciu Kongresu w Resursie Obywatelskiej odbyło się święto weteranów poświęcone zmarłym i żyjącym zasłużonym esperantystom. Przy akompaniamencie orkiestry wojskowej i "Marsza żałobnego" Chopina węgierski poeta Julio Baghy odczytał nazwiska zmarłych esperantystów. Po oddaniu czci zmarłym wręczono odznaki żyjącym. Wszyscy esperantyści, którzy przystąpili do związku przed I światowym Kongresem w 1905 roku, otrzymali złote odznaki, a członkowie, którzy przystąpili do związku w latach 1905–1912, srebrne. Wśród nagrodzonych znaleźli się również Polacy: „prof. Odo Bujwid, płk. Guenther, radca Jan Klimecki, Franciszek Ender z Łodzi, Roman Sakowicz, mr. Czesław Pruski, red. Karolczyk, red. Szapiro, Mieczysław Czerwiński, dr Wilhelm Rubin, dr Leon Rozensztock z Krakowa, Aleksander Zakrzewski, dr Krynicki”.
Obrady sekcji.
Podczas kongresu uczestnicy spotykali się w sekcjach. Sekcji katolickiej przewodniczył ks. Modesta Carolfi. Sekcja nauczycielska obradowała nad wnioskiem Antoniego Czubińskiego, aby przygotować konwencję międzynarodową wprowadzającą esperanto jako przedmiot w szkołach na świecie. W obradach wzięli udział przedstawiciele rządów Austrii, Belgii, Australii, Bułgarii, Brazylii, Holandii, Meksyku, Norwegii i Rumunii. Osoby niewidome w ramach Międzynarodowego Kongresu Ociemniałych spotkały się w Instytucie Głuchoniemych.

</doc>
<doc id="4784435" url="https://pl.wikipedia.org/wiki?curid=4784435" title="Prailles-La Couarde">
Prailles-La Couarde

Prailles-La Couarde – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 962 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: La Couarde oraz Prailles. Siedzibą gminy została miejscowość Prailles. 

</doc>
<doc id="4784439" url="https://pl.wikipedia.org/wiki?curid=4784439" title="Linia kolejowa nr 564">
Linia kolejowa nr 564

Linia kolejowa nr 564 – zlikwidowana, jednotorowa linia kolejowa łącząca posterunek odgałęźny Kolonia z posterunkiem odgałęźnym Siedliska.
Decyzją Ministerstwa Infrastruktury z dnia 7 września 2005 r. podjęto działania likwidacyjne linii kolejowej.

</doc>
<doc id="4784441" url="https://pl.wikipedia.org/wiki?curid=4784441" title="Saint-Pardoux-Soutiers">
Saint-Pardoux-Soutiers

Saint-Pardoux-Soutiers – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 1915 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Saint-Pardoux oraz Soutiers. Siedzibą gminy została miejscowość Saint-Pardoux. 

</doc>
<doc id="4784448" url="https://pl.wikipedia.org/wiki?curid=4784448" title="Valdelaume">
Valdelaume

Valdelaume – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 879 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Ardilleux, Bouin, Hanc oraz Pioussay. Siedzibą gminy została miejscowość Hanc. 

</doc>
<doc id="4784454" url="https://pl.wikipedia.org/wiki?curid=4784454" title="Dialekty języka słoweńskiego">
Dialekty języka słoweńskiego

Dialekty języka słoweńskiego () – regionalne odmiany języka słoweńskiego, klasyfikowanego w ramach południowej gałęzi języków słowiańskich. Według jednej z koncepcji podziału dialektalnego język słoweński składa się z co najmniej 48 dialektów bądź poddialektów (gwar). Dokładna liczba dialektów słoweńskich jest trudna do określenia, publikacje lingwistyczne wskazują na istnienie w ramach tego języka od 7 do 50 dialektów regionalnych. Dialekty słoweńskie wykazują między sobą różnice na tyle poważne, że w niektórych przypadkach wzajemna zrozumiałość przybiera ograniczony charakter.
Język słoweński należy do grupy południowosłowiańskiej i tworzy część południowosłowiańskiego kontinuum dialektalnego. Jest stosunkowo blisko spokrewniony z dialektami kajkawskim i czakawskim, odrębnymi od dialektu sztokawskiego, który dominuje na obszarze serbsko-chorwackim w roli języka literackiego. Nie istnieje ścisła granica językowa między chorwackim dialektem kajkawskim a językiem słoweńskim – przejście między nimi ma charakter płynny i jest związane z podziałami narodowościowymi.
Słoweńskie dialekty regionalne, wysoko zróżnicowane pod względem cech fonetycznych i morfologicznych, współistnieją ze słoweńskim językiem standardowym (literackim), powszechnie stosowanym w piśmiennictwie i mediach. Jest on przyswajany jako drugi język, obok różnych gwar i form języka potocznego. Za fundament słoweńskiego języka literackiego podaje się niekiedy mowę kraińską, jednakże elementy morfologii i leksyki zostały poddane rekonstrukcji historycznej, co uniemożliwia przypisanie standardowi jednolitej podstawy gwarowej. Językoznawczyni Tjaša Jakop wskazuje, że współczesny standardowy język słoweński wywodzi się z trzech ugrupowań dialektalnych – górnokraińskiego, dolnokraińskiego i styryjskiego.
Zróżnicowanie i kryteria podziału.
Podział dialektalny języka słoweńskiego opiera się na szeregu różnic językowych i pozajęzykowch. Do czynników pozajęzykowych należą kwestie osadnictwa i cechy geograficzne (rzeki, góry), które wpłynęły na ukształtowanie różnych izoglos. Czynniki językowe obejmują kontakt z językami spoza grupy słowiańskiej (przede wszystkim z włoskim i niemieckim), elementy prozodii i fonologii, a w mniejszym stopniu także właściwości słowotwórcze, leksykalne i fleksyjne. Zaliczają się do nich następujące cechy:
Podział dialektów.
Poniższa klasyfikacja dialektów i poddialektów opiera się na mapie gwarowej z 1983 r. (Fran Ramovš, Tine Logar, Jakob Rigler) (z której zaczerpnięto nazewnictwo podane w pierwszej kolejności) oraz innych źródłach. Nazwy grup dialektalnych, dialektów i gwar podano w formie polskiej i/lub oryginalnej.

</doc>
<doc id="4784459" url="https://pl.wikipedia.org/wiki?curid=4784459" title="Beata Szyńska">
Beata Szyńska

Beata Szyńska – polska strzelczyni, medalistka mistrzostw Europy juniorów.
Na mistrzostwach Europy w 1992 roku zdobyła srebrny medal w juniorskim pistolecie pneumatycznym z 10 metrów drużynowo. Jej wynik – 373 punkty, był najlepszym rezultatem w polskiej drużynie, w której znalazły się także Sławomira Szpek i Iwona Surowiec. Był to jej jedyny medal na mistrzostwach Europy, zarówno w kategorii juniorów, jak i seniorów. W zawodach indywidualnych zajęła piątą pozycję.
Po zakończeniu kariery Szyńska została nauczycielką wychowania fizycznego w Szkole Podstawowej nr 32 w Bydgoszczy. Była pierwszą trenerka uczennicy tej szkoły, Klaudii Breś. Autorka artykułów w czasopiśmie „Strzelectwo sportowe. Nowoczesne rozwiązania szkoleniowe”.

</doc>
<doc id="4784461" url="https://pl.wikipedia.org/wiki?curid=4784461" title="Val-du-Mignon">
Val-du-Mignon

Val-du-Mignon – gmina we Francji, w regionie Nowa Akwitania, w departamencie Deux-Sèvres. W 2016 roku populacja ludności wynosiła 1131 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Priaires, Thorigny-sur-le-Mignon oraz Usseau. Siedzibą gminy została miejscowość Usseau. 

</doc>
<doc id="4784470" url="https://pl.wikipedia.org/wiki?curid=4784470" title="Andreas Franz Frühwirth">
Andreas Franz Frühwirth



</doc>
<doc id="4784475" url="https://pl.wikipedia.org/wiki?curid=4784475" title="Carl Wieland">
Carl Wieland

Carl Wieland – australijski kreacjonista młodej Ziemi, pisarz i mówca. Założyciel organizacji "Creation Ministries International" (znanej też jako "Answers in Genesis"), znanej z kreacjonistycznej apologetyki.
Wieland ukończył Adelaide University w Południowej Australii, z kwalifikacjami w dziedzinie medycyny i chirurgii. Przestał praktykować medycynę w 1986 roku po tym, jak uczestniczył w poważnym wypadku drogowym. 
Do 2006 roku współpracował z Kenem Hamem, który był dyrektorem generalnym AIG w USA. W tym czasie w wyniku sporów organizacja rozpadła się na dwa niezależne ministerstwa. Wieland napisał wiele artykułów w czasopiśmie "Creation" (którego był redaktorem naczelnym), na stronie Creation.com, oraz na wielu innych stronach. W 2015 roku przeszedł na emeryturę. 
Był producentem wykonawczym filmu dokumentalnego z 2009 roku o Darwinie, pt. "„Podróż, która wstrząsnęła światem”".

</doc>
<doc id="4784484" url="https://pl.wikipedia.org/wiki?curid=4784484" title="Marc L. Greenberg">
Marc L. Greenberg

Marc Leland Greenberg (ur. 9 listopada 1961 w Los Angeles) – amerykański językoznawca, slawista i słowenista, autor pięciu książek naukowych, 43 artykułów naukowych, pięciu artykułów encyklopedycznych oraz ponad 50 innych artykułów i publikacji. Jego działalność naukowa koncentruje się na zagadnieniach dialektologii słowiańskiej i językoznawstwa historycznego, ze szczególnym uwzględnieniem tematyki fonologii historycznej i akcentologii słowiańskiej, zwłaszcza w obrębie języka słoweńskiego i grupy zachodniej języków południowosłowiańskich. W swoim dorobku ma także prace z zakresu socjolingwistyki (historycznej i współczesnej), średniowiecznej poetyki, historii języków słowiańskich, etymologii, kontaktu językowego oraz typologii języków.
Życiorys.
Magisterium w dziedzinie językoznawstwa słowiańskiego uzyskał na Uniwersytecie Chicagowskim (1984). Doktoryzował się w 1990 r. na Uniwersytecie Kalifornijskim w Los Angeles (UCLA), gdzie studiował dialektologię słowiańską i akcentologię historyczną. Jego mentorami i opiekunami naukowymi podczas studiów na UCLA byli Henrik Birnbaum, Pavle Ivić, Ronelle Alexander i Alan Timberlake. Birnbaum i Timberlake byli także promotorami jego pracy doktorskiej poświęconej dialektowi prekmurskiemu języka słoweńskiego pt. "A Historical Analysis of the Phonology and Accentuation of the Prekmurje Dialect of Slovene" (pol. „Historyczna analiza fonologii i akcentuacji dialektu prekmurskiego języka słoweńskiego”).
W 1990 r. objął stanowisko w katedrze slawistyki na Uniwersytecie Kansas. W 2000 r. został mianowany profesorem zwyczajnym slawistyki. W tym samym roku objął katedrę języków i literatur słowiańskich na tymże uniwersytecie, którą kierował do 2011 r. W 2002 r. gramatyka historyczna języka słoweńskiego jego autorstwa ("A Historical Phonology of the Slovene Language", wyd. 2000) otrzymała nagrodę dla „najlepszej książki w kategorii językoznawstwa słowiańskiego” przyznawaną przez American Association of Teachers of Slavic and East European Languages (AATSEEL), amerykańską organizację założoną w 1941 r. i zrzeszającą slawistów. W 2017 r. został wybrany członkiem korespondentem Słoweńskiej Akademii Nauki i Sztuki. Jako pierwsza w historii osoba spoza Słowenii, w 2019 r. otrzymał prestiżową nagrodę "Ambasadora Nauki" przyznawaną przez Ministerstwo Edukacji, Nauki i Sportu Rządu Słowenii w uznaniu za jego zasługi dla językoznawstwa słoweńskiego oraz na rzecz promocji języka słoweńskiego. Tego samego roku jego dorobek naukowy został uhonorowany w postaci tzw. "Festschriftu" (okolicznościowej publikacji w formie artykułów i publikacji naukowych napisanych na cześć jubilata, często zbliżonych w tematyce lub zakresie do zainteresowań naukowych samego jubilata) zatytułowanego "V Zeleni Drželi Zeleni Breg: Studies In Honor Of Marc L. Greenberg" (wyd. Slavica Publishers).
W latach 1997–2011 współredagował (z Marko Snojem) czasopismo naukowe "Slovenski jezik / Slovene Linguistics Studies", a w latach 2008–2016 redagował czasopismo naukowe "Slavia Centralis". Jest także członkiem zespołów redakcyjnych czasopism "Lingua Montenegrina" (wyd. w Cetynii), "Književni jezik" (wyd. w Sarajewie), "Naučnaja periodika: problemi i rešenija" (wyd. w Moskwie), "Voprosy onomastiki" (wyd. w Moskwie i Jekaterynburgu), "Croatica et Slavica Iadertina" (wyd. w Zadarze) oraz "Proglas" (wyd. w Wielkim Tyrnowie). Swoje artykuły naukowe publikował w takich czasopismach naukowych jak m.in. "Journal of Slavic Linguistics", "Die Welt der Slaven", "International Journal of Slavic Linguistics and Poetics", "Voprosy jazykoznanija", "Slovenski jezik / Slovene Linguistic Studies", "Journal of the Society for Slovene Studies", "Jezikoslovni zapiski" i "Zgodovinski časopis / Historical Review".
Od 2016 r. jest redaktorem naczelnym "Encyklopedii języków i językoznawstwa słowiańskiego" (ang. "Encyclopedia of Slavic Languages and Linguistics"), wydawanej nakładem Brill Publishers i redagowanej przez zespół redaktorski w składzie: Lenore A. Grenoble (redaktor generalny, Uniwersytet Chicagowski), Stephen Dickey (redaktor, Uniwersytet Kansas), Masako Ueda Fidler (redaktor, Uniwersytet Browna), René Genis (redaktor, Uniwersytet Amsterdamski), Marek Łaziński (redaktor, Uniwersytet Warszawski), Anita Peti-Stantić (redaktor, Uniwersytet w Zagrzebiu), Björn Wiemer (redaktor, Uniwersytet Johannesa Gutenberga w Moguncji), Nadežda V. Zorixina-Nilsson (redaktor, Uniwersytet Sztokholmski). Pierwsza seria artykułów (ok. 60) "Encyklopedii" ukazała się w wersji internetowej w kwietniu 2020 r. i zawiera artykuły poświęcone m.in. językowi polskiemu (której autorem jest jeden z redaktorów publikacji, Marek Łaziński, prof. Uniwersytetu Warszawskiego), dialektowi południowokresowemu języka polskiego i językowi kaszubskiemu. Cała "Encyklopedia" będzie stopniowo publikowana w wersji internetowej i ma zawierać ok. 400 artykułów autorstwa slawistów z całego świata. Po publikacji wszystkich artykułów w wersji internetowej planowana jest także publikacja "Encyklopedii" w wersji papierowej.

</doc>
<doc id="4784485" url="https://pl.wikipedia.org/wiki?curid=4784485" title="Selasia">
Selasia

Selasia () – miejscowość w Grecji, w południowej części Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Lakonia, w gminie Sparta. W 2011 roku liczyła 311 mieszkańców.

</doc>
<doc id="4784486" url="https://pl.wikipedia.org/wiki?curid=4784486" title="Transnacjonalizm">
Transnacjonalizm

Transnacjonalizm – jest zjawiskiem społecznym wynikającym z rosnącej współzależności między ludźmi oraz malejącego znaczenia gospodarczego i społecznego granic między państwami narodowymi. Transnacjonalizm charakteryzuje się przepływem kapitału z krajów z jego względnym nadmiarem w stosunku do krajów, w których jest on deficytowy, ale istnieją inne czynniki produkcji (praca, ziemia, minerały), których nie można racjonalnie wykorzystać w reprodukcji z powodu braku kapitału. 
Termin "Trans-National" został spopularyzowany na początku XX wieku przez pisarza Randolpha Bourne'a, aby opisać nowy sposób myślenia o relacjach między kulturami. Jednak sam termin został wymyślony przez kolegę na studiach. Po raz pierwszy termin "transnarodowy" został użyty w słowniku Merriam-Webster w 1921r. 
Zjawisko transnarodowości można uznać za nowy fenomen naszych czasów w sensie wysokiej intensywności wymiany, ponadnarodowych modeli powiązań, wielorakości form aktywności i ponadgranicznych kontaktów. W warunkach transnarodowych następuje transgresja granic modernistycznego państwa narodowego wraz z przypisanym mu modelem tożsamości zbiorowej i celebracja przyjemności czerpanej z różnorodności. Paradygmat transnarodowości pozwala na prowadzenie wielomodelowego stylu życia, opartego na rozbudowanej sieci ponadgranicznych powiązań. Jednostki, grupy, instytucje i państwa współdziałają ze sobą w nowej globalnej przestrzeni, w której kulturowe i polityczne cechy charakterystyczne dla społeczeństw narodowych są połączone z powstającymi działaniami wielopoziomowymi i międzynarodowymi. Transnacjonalizm jest częścią procesu globalizacji kapitalistycznej. Pojęcie transnacjonalizmu odnosi się do wielu powiązań i interakcji łączących ludzi i instytucje ponad granicami państw narodowych.
Transnacjonalizm a internacjonalizm.
Należy dokładnie rozważyć rozróżnienie między "transnacjonalizmem" i "internacjonalizmem": "internacjonalizm" oznacza działania między państwami / podmiotami państwowymi, "transnacjonalizm" oznacza działania podmiotów niepaństwowych.
Transnacjonalizm jest jakościowo nowym etapem internacjonalizacji życia gospodarczego, charakteryzujący się gwałtownym wzrostem roli zewnętrznych czynników rozwoju wszystkich państw i tworzenia kapitału transnarodowego.
Migracje transnarodowe.
Transnacjonalizm ma znaczący wpływ na sposób, w jaki pojmujemy migracje. Tradycyjnie migracje były postrzegane jako proces autonomiczny, napędzany warunkami takimi jak ubóstwo i przeludnienie w kraju pochodzenia i niezwiązany z warunkami (takimi jak polityka zagraniczna i potrzeby gospodarcze) w kraju przyjmującym. Mimo że przeludnienie, stagnacja gospodarcza i ubóstwo nadal powodują presję migracyjną, same w sobie nie wystarczą, aby wytworzyć duże międzynarodowe przepływy migracyjne. Obecnie, na skutek stałego balansowania pomiędzy krajem pochodzenia a krajem nowego zamieszkania, kształtuje się transnarodowa przestrzeń społeczna, w której stale cyrkulują transmigranci. Kiedy transmigranci angażują się w działalność transnarodową, tworzą pola społeczne, które łączą ich pierwotny kraj z nowym krajem lub krajami zamieszkania. Te pola społeczne są wynikiem szeregu powiązanych i nakładających się działań gospodarczych, politycznych i społeczno-kulturowych.
Transnarodowa działalność gospodarcza.
Transnacjonalizm jako proces gospodarczy polega na globalnej reorganizacji procesu produkcyjnego, w którym etapy produkcji dowolnego produktu mogą wystąpić w różnych krajach, zazwyczaj w celu minimalizacji kosztów. Korporacje ponadnarodowe mogą być postrzegane jako forma transnacjonalizmu, ponieważ starają się minimalizować koszty, a tym samym maksymalizować zyski, organizując swoją działalność w sposób najbardziej efektywny, niezależnie od granic politycznych.
Transnarodowe działania gospodarcze, takie jak inwestycje przedsiębiorstw w krajach macierzystych i przekazy pieniężne są wszechobecne i dobrze udokumentowane. Międzyamerykański Bank Rozwoju (IDB) szacuje, że w 2006 r. imigranci mieszkający w krajach rozwiniętych odesłali do domu 300 miliardów dolarów, co stanowi kwotę ponad dwukrotnie większą od pomocy międzynarodowej. Ten intensywny napływ zasobów może oznaczać, że dla niektórych narodów perspektywy rozwoju stają się nierozerwalnie związane - o ile nie są zależne od działalności gospodarczej ich diaspor. 
Kapitalizm transnarodowy.
Zwolennicy kapitalizmu transnarodowego dążą do ułatwienia przepływu ludzi, idei i towarów między regionami. Uważają, że ma to coraz większe znaczenie w związku z szybkim wzrostem kapitalistycznej globalizacji. Twierdzą także, że nie ma sensu łączyć konkretnych granic państw narodowych z, na przykład, migracyjną siłą roboczą, globalnymi korporacjami, globalnym przepływem pieniędzy i informacji i globalną współpracą naukową. Jednak krytyczne teorie transnacjonalizmu dowodzą, że transnarodowy kapitalizm pojawił się poprzez rosnącą monopolizację i centralizację kapitału przez wiodące grupy dominujące w światowej gospodarce i różne bloki władzy. Naukowcy krytycznie nastawieni wobec globalnego kapitalizmu (i jego globalnych kryzysów ekologicznych i nierówności), opowiedzieli się za oddolnym transnacjonalizmem pomiędzy robotnikami i spółdzielniami, a także ruchami społecznymi i politycznymi. 
Transnarodowa działalność polityczna.
Transnarodowe działania polityczne mogą obejmować zarówno zachowanie członkostwa w partiach politycznych w kraju pochodzenia i głosowanie w wyborach, a nawet kandydowanie na stanowiska polityczne. Mniej formalne, ale wciąż znaczące role obejmują przekazywanie lub rozpowszechnianie idei i norm politycznych, takich jak publikowanie artykułów w krajowej gazecie lub lobbowanie na rzecz lokalnego urzędnika.
Transnarodowa działalność społeczno-kulturowa.
Transnacjonalizm jest obiektem analitycznym używanym do rozumienia populacji migrantów i mniejszości jako spotkania wielu równoległych historii. Transnarodowe działania społeczno-kulturowe obejmują szeroki zakres transakcji społecznych i kulturowych, w ramach których następuje wymiana idei. Najnowsze badania pozwoliły ustalić koncepcję i znaczenie przekazów socjalnych, które stanowią odrębną formę kapitału społecznego między migrantami mieszkającymi za granicą a osobami pozostającymi w domu. Te transfery społeczno-kulturowych znaczeń i praktyk mają miejsce albo podczas zwiększonej liczby wizyt, które migranci podejmują z powrotem do swoich krajów ojczystych, albo podczas wizyt osób nie będących migrantami u przyjaciół i rodzin mieszkających w krajach przyjmujących, albo poprzez formy korespondencji, takie jak jako e-maile, rozmowy telefoniczne, płyty CD / VDO i tradycyjne listy.

</doc>
<doc id="4784489" url="https://pl.wikipedia.org/wiki?curid=4784489" title="Konstal 105Nm">
Konstal 105Nm

Konstal 105Nm – typ czteroosiowego tramwaju, wytwarzanego w latach 1994–1996 w zakładach Konstal w Chorzowie dla warszawskiej sieci tramwajowej. Wyprodukowano 14 wagonów tego typu.
Konstrukcja.
Konstal 105Nm to jednokierunkowy, czteroosiowy, silnikowy wagon tramwajowy. Konstrukcyjnie wywodzi się od tramwajów 105Nf także wyprodukowanych dla Warszawy. Podłoga tramwaju położona jest na wysokości 910 mm nad główką szyny. Po prawej stronie nadwozia zamontowano czworo dwuskrzydłowych drzwi. W przedziale pasażerskim rozmieszczono tapicerowane siedzenia w układzie 1+1. Górna część okien jest uchylna. Kabinę motorniczego oddzielono od przestrzeni pasażerskiej szafą z wyposażeniem elektrycznym i drzwiami.
Tramwaje 105Nm wyposażone są w rozruch oporowy. Obydwa dwuosiowe wózki są napędowe, przy czym jeden silnik prądu stałego napędza jedną oś. Gniazda sterowania wielokrotnego, zainstalowane na ścianach czołowych, pozwalają na łączenie wagonów w składy.
W porównaniu z tramwajami 105Nf wprowadzono następujące modyfikacje: wymieniono przetwornicę wirową na statyczną, zamontowano nowy typ sprzęgów, zmieniono kolor poręczy w przedziale pasażerskim na żółty.
Dostawy.
W latach 1996–1997 wyprodukowano 14 tramwajów typu 105Nm.

</doc>
<doc id="4784491" url="https://pl.wikipedia.org/wiki?curid=4784491" title="Okręty podwodne typu Glauco">
Okręty podwodne typu Glauco

Okręty podwodne typu Glauco – nazwa dwóch typów okrętów podwodnych Regia Marina:

</doc>
<doc id="4784493" url="https://pl.wikipedia.org/wiki?curid=4784493" title="Mistrzostwa Europy Juniorów Młodszych w Lekkoatletyce 2018">
Mistrzostwa Europy Juniorów Młodszych w Lekkoatletyce 2018

2. Mistrzostwa Europy U18 Lekkoatletyce – zawody lekkoatletyczne, które odbyły się pomiędzy 5 i 8 lipca 2018 roku w węgierskim mieście Győr.
Kandydatami do organizacji zawodów były dwa miasta: węgierski Győr oraz włoskie Rieti. 23 kwietnia 2016 roku obradująca w Amsterdamie Rada European Athletics zdecydowała, że mistrzostwa juniorów młodszych w 2018 roku zorganizuje Győr, a imprezę dwa lata później Rieti. W marcu 2020 roku, w związku z pandemią COVID-19 zawody we Włoszech zostały najpierw odwołane, a następnie przeniesione na sezon 2021.

</doc>
<doc id="4784495" url="https://pl.wikipedia.org/wiki?curid=4784495" title="Jegenstorf">
Jegenstorf

Jegenstorf (gsw. "Jegischtorf") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland. 1 stycznia 2010 wchłonęła gminę Ballmoos, a 1 stycznia 2014 gminy Münchringen i Scheunen.
Gmina po raz pierwszy została wspomniana w dokumentach w 1131 roku jako "Igistorf". W 1255 roku gminę wspomniano jako "Jegistorf".
Demografia.
W Jegenstorfie 31 grudnia 2020 roku mieszkało 5 738 osób. W 2020 roku 10% populacji gminy stanowiły osoby urodzone poza Szwajcarią.
W 2000 roku 93,5% populacji mówiło w języku niemieckim, 1,1% w języku francuskim i tyle samo w języku albańskim, a 0,6% w języku włoskim.
Zmiany w liczbie ludności są przedstawione na poniższym wykresie:
Transport.
Przez teren gminy przebiega droga główna nr 12.

</doc>
<doc id="4784496" url="https://pl.wikipedia.org/wiki?curid=4784496" title="Slovan Wiedeń">
Slovan Wiedeń

SK Slovan HAC – austriacki klub piłkarski, mający siedzibę w wiedeńskiej dzielnicy Penzing.
Historia.
Chronologia nazw:
Klub sportowy Sportovni Klub Slovan ve Vídni został założony w miejscowości Wiedeń 11 stycznia 1902 roku przez „Stowarzyszenie Czeskich Przyjaciół Sportu w Wiedniu”, które powstało w 1898 roku. Do 1911 roku w zielono-białych barwach występował w nieoficjalnych rozgrywkach. W sezonie 1911/12 zespół startował w pierwszych oficjalnych rozgrywkach mistrzostw Austrii, które początkowo ograniczały się do drużyn wiedeńskich. W debiutowym sezonie 1911/12 zajął 6.miejsce w 2.Klasse B (D3). W następnym sezonie był trzecim. Dopiero w 1914 zdobył awans do 2.Klasse A. Potem występował na drugim poziomie aż do 1923 roku, aby zwyciężyć w "2. Klasse Süd" i świętować historyczny awans do 1. Klasse. W debiutowym sezonie 1923/24 na najwyższym poziomie zajął 9.miejsce. Również w 1924 roku dotarł do finału Pucharu Austrii, ale przegrał z Wiener Amateur-SV po dogrywce 6:8 (po 90 min. było 4:4). W kolejnych sezonach klub znajdował się głównie w dolnej części tabeli i ostatecznie musiał zaakceptować spadek do drugiej ligi w 1929 roku. W sezonie 1929/30 zwyciężył w II. Lidze i po roku wrócił do I. Ligi. Po dwóch ostatnich miejscach z rzędu w I. Lidze (w 1931 roku utrzymali przez zawieszenie spadków, ale już w 1932 zielono-biali wrócili do II. Ligi. W sezonie 1934/35 wygrał mistrzostwa II. Liga Süd, ale potem przegrał w meczach playoff ze zwycięzcą "II. Liga Nord" Favoritner AC z łącznym wynikiem 3:4. Jednak klub zrezygnował z dalszych rozgrywek na drugim poziomie.
Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Związek nowych obywateli czeskich podlegał stałej kontroli i paternalizmowi. W szczególności w 1938 roku istnienie klubu było poważnie zagrożone. Kilkakrotnie ważnym piłkarzom klubu uniemożliwiono udział w zaplanowanych meczach w wyniku dochodzeń policji państwowej przeprowadzonych przez gestapo lub policję wiedeńską, tak że na boisku często było tylko sześciu lub siedmiu piłkarzy. Nazwa "Slovan" również została zakazana. Ze względu na zakwaterowanie urzędnika Wiedeńskiego Związku Piłki Nożnej klub mógł kontynuować grę jako Wiener AC Sparta od jesieni 1940 roku. Od sezonu 1941/42 do niedokończonego sezonu 1944/45 klub brał udział w rozgrywkach 1. Klasse Wien A (D2).
Następnie po zakończeniu II wojny światowej klub przywrócił nazwę SK Slovan Wien i potem występował na drugim poziomie austriackiej piramidy piłki nożnej. W sezonie 1948/49 zwyciężył w Wiener Liga i po 17 latach wrócił do pierwszej ligi, zwanej "Staatsliga A". W sezonie 1949/50 po raz ostatni zagrał w najwyższej lidze, po zajęciu przedostatniego 12.miejsca spadł do Staatsliga B i już nigdy nie wrócił do pierwszej ligi. W następnym 1951 roku został zdegradowany do Wiener Liga (D3), a w 1954 nawet do Wiener 2. Klaße (D4). Wyjściem z tej sytuacji była fuzja z drugoligowym SC Olympia 33 w 1960 roku. Klub z nazwą SK Slovan-Olympia Wien w sezonie 1960/61 ponownie startował na drugim poziomie w lidze, zwanej Regionalliga Ost. Ale w 1965 znów nastąpił spadek do Wiener Liga (D3). W 1969 wrócił do nazwy SK Slovan Wien. W 1971 roku znów został zdegradowany do czwartego poziomu rozgrywek. W 1976 roku nastąpiło połączenie z Hütteldorfer AC (powstał w 1911 roku) i potem występował jako SK Slovan HAC. Klub wywołał kolejną sensację, gdy wielki mistrz futbolu Antonín Panenka pod koniec swojej kariery zasilił klub i pomógł mu w sezonie 1987/88 zdobyć tytuł mistrza Regionalliga Ost (D3). Jednak klubowi odmówiono awansu do drugiej ligi ze strony ÖFB, ponieważ od 1983 roku mieli boisko ze sztuczną nawierzchnią, które w tym czasie nie było jeszcze dozwolone dla drugiej ligi. Od czasu spadku z Admiral Wiener Stadtliga w 2001 roku klub grał w piątej klasie Wiener Oberliga A. W 2008 roku wrócił do "Admiral Wiener Stadtliga". Po 5 sezonach w "Wiener Stadtliga" musiał spaść ponownie do "Wiener Oberliga A" po sezonie 2012/13. Po reformy ligi w 2014 roku klub zakwalifikował się do 2. Landesligi (D5). Po mniej udanym sezonie 2014/15 klub spadł do Wiener Oberliga A (D6). W sezonie 2015/16 został mistrzem w "Oberliga A" i wrócił do "2. Landesligi". W sezonie 2016/17 ponownie zdobył mistrzostwo ligi i awansował do Wiener Stadtliga (D4).
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski od lat 70. XX wieku rozgrywa swoje mecze domowe na stadionie Sportplatz Slovan-HAC w Wiedniu, który może pomieścić 3000 widzów. Początkowo grał w różnych miejscach, na "Laaer Berg", na "Schmelz" i w "Heiligenstadt", ponieważ klub nie miał jeszcze własnej lokalizacji. Czasami grał również na stadionach Cricketerów w Wiener Prater oraz Wackera w Meidling. Wraz z rosnącym sukcesem budowa własnego stadionu stała się nieunikniona. W 1922 roku na miejscu "Laaer Berg" utworzono plac „Tschechisches-Herz“-Platz ("Czeskie serce"), który następnie rozbudowano do stadionu aż do otwarcia w sierpniu 1925 roku. Rozbudowa sprawiła, że w kolejnych latach klub miał trudności finansowe. Ten obiekt sportowy istnieje do dziś, ale nie jest już używany przez Slovana, ale przez FK Austria, która zbudowała na nim swój stadion Franza Horra.

</doc>
<doc id="4784500" url="https://pl.wikipedia.org/wiki?curid=4784500" title="Okręty podwodne typu Glauco (1932)">
Okręty podwodne typu Glauco (1932)

Okręty podwodne typu Glauco – włoskie okręty podwodne z okresu dwudziestolecia międzywojennego i II wojny światowej. Dwie jednostki tego typu pierwotnie zostały zamówione przez Portugalię, jednak z powodu zerwania kontraktu zostały ukończone na potrzeby Regia Marina. Zbudowano je w latach 1931–1935 w stoczni Cantieri Riuniti dell'Adriatico (CRDA) w Monfalcone, a w skład włoskiej marynarki weszły w 1935 roku. 
Pełniły służbę na Morzu Śródziemnym, Morzu Czerwonym i Atlantyku, biorąc udział m.in. w wojnie domowej w Hiszpanii i bitwie o Atlantyk. „Glauco” został samozatopiony 27 czerwca 1941 roku na zachód od Gibraltaru, zaś „Otaria” przetrwała wojnę i została wycofana ze służby w 1948 roku.
Projekt i budowa.
W 1930 roku rząd Portugalii przyjął plan rozbudowy i modernizacji swojej marynarki, w którym znalazło się także pozyskanie oceanicznych i silnie uzbrojonych okrętów podwodnych. Mimo zażyłych kontaktów z Wielką Brytanią, Portugalczycy zwrócili się z zapytaniem ofertowym do stoczni włoskich, konkurencyjnych cenowo i jakościowo ze stoczniami innych krajów europejskich. W 1931 roku w stoczni CRDA w Monfalcone inż. Curio Bernardis opracował projekt okrętów, bazując na jednostkach typu "Squalo". Portugalski rząd w tym samym roku zamówił dwa okręty, mające nosić nazwy „Delfim” i „Espadarte”, jednak wkrótce wycofał się z kontraktu z przyczyn finansowych. W 1932 roku kontrakt na budowę obu jednostek przejęła włoska marynarka wojenna, a stocznia ukończyła okręty z nazwami zmienionymi odpowiednio na „Glauco” i „Otaria”. Okręty były szybkie, charakteryzowały się bardzo dobrą manewrowością na powierzchni i pod wodą oraz były silnie uzbrojone. Drugą parą okrętów przejętych z zamówienia portugalskiego były okręty podwodne typu "Argo", a sama Portugalia następnie zakupiła trzy okręty w Wielkiej Brytanii.
Obie jednostki typu "Glauco" zbudowane zostały w stoczni CRDA w Monfalcone. Stępki okrętów położono w 1932 roku, a zwodowane zostały w 1935 roku. Nazwy okrętów nawiązywały do mitologicznego syna Posejdona i jednej z najad – Glaukosa i uchatki (wł. "otaria").
Dane taktyczno-techniczne.
Jednostki typu "Glauco" były dużymi, oceanicznymi jednokadłubowymi okrętami podwodnymi. Długość całkowita wynosiła 73 metry, szerokość 7,2 metra i zanurzenie 5,12 metra. Wyporność normalna w położeniu nawodnym wynosiła 1054 tony, a w zanurzeniu 1305 ton. Okręty napędzane były na powierzchni przez dwa silniki wysokoprężne FIAT o łącznej mocy 3000 KM. Napęd podwodny zapewniały dwa silniki elektryczne CRDA o łącznej mocy 1200 KM. Dwuśrubowy układ napędowy pozwalał osiągnąć prędkość 17 węzłów na powierzchni i 8 węzłów w zanurzeniu. Zasięg wynosił 2825 Mm przy prędkości 17 węzłów w położeniu nawodnym (lub 9760 Mm przy prędkości 8 węzłów) oraz 110 Mm przy prędkości 3 węzłów w zanurzeniu. Zbiorniki paliwa mieściły 59 ton oleju napędowego. Dopuszczalna głębokość zanurzenia wynosiła 90 metrów.
Okręty wyposażone były w osiem stałych wyrzutni torped kalibru 533 mm: cztery na dziobie i cztery na rufie, z łącznym zapasem 14 torped. Napędzane sprężonym powietrzem torpedy kalibru 533 mm miały długość 7,2 metra, masę 1550 kg (w tym 260 kg materiału wybuchowego), prędkość 50 węzłów przy zasięgu 4000 metrów lub 30 węzłów przy strzelaniu na odległość 12 000 metrów. Uzbrojenie artyleryjskie stanowiły umieszczone przed i za kioskiem dwa pojedyncze działa pokładowe kalibru 100 mm L/47 OTO M1931. Masa całkowita działa wynosiła 2177 kg, a długość 4,94 metra; kąt podniesienia lufy wynosił 45°, donośność 12 600 metrów, zaś szybkostrzelność osiem strzałów na minutę. Działo strzelało nabojami o masie 26 kg (w tym pocisk burzący ważył 13,8 kg, a ładunek miotający 5 kg) z prędkością wylotową 840 m/s. Broń przeciwlotniczą stanowiły dwa pojedyncze wielkokalibrowe karabiny maszynowe Breda M1931 kalibru 13,2 mm L/76. Masa wkm wynosiła 47,5 kg, kąt podniesienia lufy 85°, a skuteczna donośność 2000 metrów; broń zasilana była z magazynka na 30 nabojów (masa naboju wynosiła 0,125 kg przy masie pocisku 0,051 kg), zaś szybkostrzelność praktyczna wynosiła 400 strzałów na minutę przy prędkości początkowej 790 m/s. Jednostki wyposażone też były w hydrofony.
Załoga pojedynczego okrętu składała się z 7 oficerów oraz 50 podoficerów i marynarzy.
Służba.
„Glauco” i „Otaria” weszły do służby w Regia Marina w drugiej połowie 1935 roku. Obie jednostki wzięły udział w wojnie domowej w Hiszpanii, a następnie służyły na Morzu Czerwonym. W 1939 roku „Otaria” i „Benedetto Brin” odbyły rejs na Ocean Indyjski. 10 czerwca 1940 roku, w momencie ataku Włoch na Francję, okręty pełniły służbę na Morzu Śródziemnym wchodząc w skład 12. eskadry (wł. "Squadriglia") 1. Flotylli okrętów podwodnych (wł. "Gruppo sommergibili") stacjonującej w La Spezia i Neapolu (w skład której wchodziły ponadto „Comandante Cappellini”, „Comandante Faà di Bruno”, „Mocenigo” i „Veniero”). Po rozpoczęciu działań wojennych „Glauco” odbył trzy wojenne patrole, podczas jednego z nich atakując bez powodzenia ogniem artyleryjskim brytyjski parowiec „Baron Erskine” o pojemności 3657 BRT (26 czerwca).
We wrześniu 1940 roku oba okręty opuściły Włochy i po sforsowaniu Cieśniny Gibraltarskiej dostały się na Atlantyk. „Glauco”, dowodzony przez kmdra por. ("capitano di fregata") Giuseppe Mellinę, rozpoczął nieudany patrol w pobliżu Azorów, podczas którego nie zdołał zaatakować kilku wrogich konwojów, a na dodatek z opóźnieniem wysłał do bazy radiogramy o ich zauważeniu. Po przybyciu 22 października do bazy Betasom w Bordeaux dowódca „Glauco” został zdjęty z okrętu, a nowym dowódcą został mianowany kpt. mar. ("tenente di vascello") Luigi Baroni. Uszkodzona podczas przejścia na Atlantyk „Otaria”, dowodzona przez kmdra ppor. ("capitano di corvetta") Giuseppe Vocaturo, zawinęła do Betasom 6 października.
14 października „Otaria” opuściła Bordeaux i wyruszyła na swój pierwszy atlantycki patrol, podczas którego m.in. odparła atak łodzi latającej Short Sunderland i wykonała nieskuteczny atak torpedowy na duży statek, rozpoznany jako transatlantyk.
9 stycznia 1941 roku, podczas drugiego atlantyckiego patrolu, „Glauco” wystrzelił z niewielkiej odległości niecelną torpedę do parowca o szacowanej pojemności 4000 BRT, a następnie wdał się z nim w pojedynek artyleryjski. Przeciwnikiem włoskiego okrętu okazał się silnie uzbrojony brytyjski pomocniczy patrolowiec (ang. "ocean boarding vessel") HMS „Cavina”, który zmusił „Glauco” do zanurzenia i zaniechania ataku.
Druga atlantycka misja „Otarii” trwała od 24 stycznia do 1 marca 1941 roku, przerwana z powodu problemów technicznych 1 lutego, kiedy to jednostka powróciła do Bordeaux w celu dokonania koniecznych napraw. 5 lutego okręt ponownie wyszedł w morze i od 13 do 24 lutego patrolował wody na zachód od Szkocji, nie spotykając przeciwnika.
27 stycznia „Glauco” wyszedł z Bordeaux na swój trzeci atlantycki patrol, lecz 14 lutego w estuarium Tagu okręt został wykryty i uszkodzony bombami głębinowymi przez co najmniej pięć nieprzyjacielskich jednostek ZOP (jednostka zdołała wrócić do bazy, jednak jej naprawa trwała trzy miesiące).
Trzecia atlantycka misja bojowa „Otarii” rozpoczęła się 6 maja, kiedy jednostka opuściła port i skierowała się w rejon na zachód od Irlandii. 20 maja załoga okrętu wystrzeliła dwie celne torpedy w kierunku płynącego w konwoju SL-73 brytyjskiego parowca „Starcross” (4662 BRT), w wyniku czego ciężko uszkodzony statek po zdjęciu załogi przez kanadyjski niszczyciel HMCS „St. Francis” (I93) został zatopiony przez eskortę na pozycji . W wyniku uszkodzeń odniesionych podczas kontrataku okręt zmuszony był do przerwania patrolu i zawrócenia do bazy. Podczas rejsu powrotnego załoga „Otarii” uratowała dwóch rozbitków z francuskiego żaglowca „Notre Dame du Châtelet”, który został 15 maja zatopiony przez niemiecki okręt podwodny U-43.
24 czerwca 1941 roku „Glauco” wyszedł z Betasom z zamiarem powrotu na Morze Śródziemne, jednak trzy dni później u wejścia do Cieśniny Gibraltarskiej płynący w zanurzeniu okręt został na pozycji wykryty i zaatakowany bombami głębinowymi przez brytyjski niszczyciel HMS „Wishart” (D67). Bomby spowodowały ciężkie uszkodzenia jednostki, co zmusiło kpt. Baroniego do wydania rozkazu alarmowego wynurzenia i następnie samozatopienia. „Glauco” zatonął około 14:00, w odległości 330 Mm na zachód od przylądka Spartel, a podczas ostatniej jego walki zginęło ośmiu marynarzy. Do niewoli trafiło 51 członków załogi okrętu – siedmiu oficerów oraz 44 podoficerów i marynarzy, podjętych z wody przez załogę HMS „Wishart”, który następnego dnia zawinął do Gibraltaru.
7 września „Otaria” opuściła Betasom i udała się w powrotny rejs do Włoch, forsując 14 września Cieśninę Gibraltarską i docierając do Neapolu 19 września. 14 grudnia, wobec problemów z zaopatrzeniem dla walczących w Afryce Północnej wojsk Osi, jednostka wyszła z Mesyny z ładunkiem paliwa, dostarczając je do Bardii.
W 1942 roku „Otaria” wielokrotnie wychodziła w morze, próbując uzyskać kontakt bojowy z brytyjskimi okrętami uczestniczącymi m.in. w przeprowadzonej w maju operacji LB (dostarczenia na Maltę samolotów myśliwskich Spitfire), operacji Harpoon (w czerwcu) i operacji Pinpoint (w lipcu). Także w sierpniu jednostkę wysłano (wraz z 17 innymi włoskimi okrętami podwodnymi) na wody między Balearami a wybrzeżem Afryki oraz między Tunezją a Sycylią, by przeciwdziałać dostarczeniu na Maltę dużej partii zaopatrzenia (operacja Pedestal).
W pierwszej połowie stycznia 1943 roku „Otaria” odbyła kolejną misję zaopatrzeniową, dostarczając amunicję i paliwo do Trypolisu. We wrześniu 1943 roku, w momencie kapitulacji Włoch, okręt znajdował się w Fiume w składzie 4. Flotylli okrętów podwodnych. W wyniku negocjacji włosko-niemieckich przed 10 września bazę opuściła większość stacjonujących tam jednostek wraz z „Otarią” (z wyjątkiem torpedowca T-3 i trzech statków handlowych), przechodząc do portów zajętych przez Aliantów.
„Otaria” przetrwała wojnę i została wycofana ze służby 1 lutego 1948 roku.

</doc>
<doc id="4784502" url="https://pl.wikipedia.org/wiki?curid=4784502" title="Tine Logar">
Tine Logar

Valentin „Tine” Logar (ur. 11 lutego 1916 w Horjulu, zm. 25 grudnia 2002 w Lublanie) – słoweński językoznawca i dialektolog.
W 1940 r. ukończył studia slawistyczne na Wydziale Filozoficznym Uniwersytetu w Lublanie. Doktoryzował się rok później. W latach 1947–1958 pracował jako dialektolog w Instytucie Języka Słoweńskiego przy Słoweńskiej Akademii Nauki i Sztuki. Do 1978 r. wykładał historię języka słoweńskiego i dialektologię na Wydziale Filozoficznym. W 1966 r. został mianowany profesorem zwyczajnym.
Wniósł istotny wkład w badania nad dialektami słoweńskimi. Wyniki jego pracy ogłoszono w publikacjach: "Slovenska narečja" (1975), "Karta slovenskih narečij" (1983).

</doc>
<doc id="4784503" url="https://pl.wikipedia.org/wiki?curid=4784503" title="Valentin Logar">
Valentin Logar



</doc>
<doc id="4784504" url="https://pl.wikipedia.org/wiki?curid=4784504" title="Aleksander Ćwiszewski">
Aleksander Ćwiszewski

Aleksander Kamil Ćwiszewski (ur. 21 maja 1975 w Szprotawie) – polski matematyk, profesor Uniwersytetu Mikołaja Kopernika w Toruniu.
Życiorys.
Aleksander Ćwiszewski w okresie szkolnym był stypendystą Krajowego Funduszu na rzecz Dzieci. W 1999 ukończył matematykę na Uniwersytecie Mikołaja Kopernika w Toruniu, broniąc pracę magisterską "Punty równowagi wielowartościowych w zbiorach ograniczeń". W 2003 doktoryzował się na podstawie rozprawy "Zagadnienia różniczkowe z ograniczeniami na stan; stopień topologiczny zaburzeń operatorów akretywnych". Promotorem obu prac był Wojciech Kryszewski. W 2012 habilitował się na macierzystej uczelni, przedstawiając dzieło "Rozwiązania okresowe i stacjonarne nieliniowych równań ewolucyjnych – metoda przesunięcia wzdłuż trajektorii". Był pierwszym naukowcem w Polsce, którego habilitacja odbyła się w trybie wideokonferencji.
Od stycznia 1999 pracuje na Wydziale Matematyki i Informatyki UMK, początkowo jako asystent w Zakładzie Analizy Matematycznej, a od 2004 jako adiunkt w Katedrze Nieliniowej Analizy Matematycznej i Topologii, następnie profesor uniwersytetu.
Studiował przez semestr na Uniwersytecie w Paderborn (1997), odbywał staże badawcze w Kolegium Trójcy Świętej w Dublinie (1999) oraz na Uniwersytet w Rostocku jako stypendysta DAAD (2007). Wypromował dwoje doktorów. Członek toruńskiego oddziału Polskiego Towarzystwa Matematycznego.
Poza działalnością naukową Ćwiszewski zajmuje się także biznesem.
Żonaty, ojciec trojga dzieci. W wolnych chwilach zajmuje się narciarstwem, bieganiem i nordic walkingiem.

</doc>
<doc id="4784507" url="https://pl.wikipedia.org/wiki?curid=4784507" title="Baljci">
Baljci



</doc>
<doc id="4784508" url="https://pl.wikipedia.org/wiki?curid=4784508" title="Rožňavský potok">
Rožňavský potok

Rožňavský potok – duży potok w środkowej Słowacji, w dorzeczu Slanéj. Długość ok. 13 km. Prawie cały bieg, poczynając od źródeł, na obszarze grupy górskiej Złotego Stołu w Górach Wołowskich
Bieg.
Źródła potoku znajdują się na wysokości ok. 1080 m n.p.m., na południowych stokach przełęczy Krivé (1109 m n.p.m.) w głównym grzbiecie grupy Złotego Stołu. Spływa, generalnie w kierunku południowo-zachodnim długą, głęboką, zalesioną Doliną Rożniawską. Przy dolnym krańcu wsi Čučma skręca na południe i w mieście Rożniawa wypływa na teren Kotliny Rożniawskiej. Przepływa przez Rożniawę i na jej południowo-zachodnim skraju, skręcając ponownie ku południowemu zachodowi, na wysokości ok. 275 m n.p.m., wpada – jako lewobrzeżny dopływ – do Slanéj.
W górnym biegu, w rejonie osady leśnej Grexa, przyjmuje prawostronny Zlatý potok, w dolnym biegu, przy dolnym krańcu wsi Čučma, prawostronny, duży Čučmianský potok (też jako potok Laz), poza tym kilka znacznie mniejszych dopływów, głównie lewobrzeżnych. Tok, poza terenami miasta Rożniawa, w większości nieuregulowany.

</doc>
<doc id="4784517" url="https://pl.wikipedia.org/wiki?curid=4784517" title="Marek Mucha">
Marek Mucha

Marek Mucha (ur. 25 lutego 2001) – polski lekkoatleta specjalizujący się w rzucie oszczepem
W 2018 roku, używając oszczepu o wadze 700 gram, został mistrzem Europy juniorów młodszych. Bez sukcesów startował w igrzyskach olimpijskich młodzieży (2018) oraz mistrzostwach Europy U20 (2019).
Medalista mistrzostw Polski U20 oraz olimpiady młodzieży. 
Rekordy życiowe: oszczep seniorski o wadze 800 gram – 71,57 (4 lipca 2019, Racibórz); oszczep o wadze 700 gram – 80,01 (7 lipca 2018, Győr). 

</doc>
<doc id="4784521" url="https://pl.wikipedia.org/wiki?curid=4784521" title="Jakob Rigler">
Jakob Rigler

Jakob Rigler (ur. 2 grudnia 1929 w Novych Ložinach, zm. 8 czerwca 1985 w Lublanie) – słoweński językoznawca, dialektolog i badacz historii języka słoweńskiego.
W 1954 r. ukończył słowenistykę na Wydziale Filozoficznym Uniwersytetu w Lublanie. W 1960 r. uzyskał doktorat na podstawie pracy dialektologicznej. W 1954 r. został zatrudniony w Instytucie Języka Słoweńskiego Słoweńskiej Akademii Nauki i Sztuki, gdzie piastował początkowo stanowisko asystenta. Przez piętnaście lat stał na czele Sekcji Dialektologicznej. W 1969 r. objął stanowisko profesora zwyczajnego na Uniwersytecie w Lublanie.
W 1985 r., na krótko przed śmiercią, został wybrany członkiem korespondentem Słoweńskiej Akademii Nauki i Sztuki.
Wniósł istotny wkład w badania nad dialektami słoweńskimi. Współtworzył publikację "Karta slovenskih narečij" (1983).

</doc>
<doc id="4784522" url="https://pl.wikipedia.org/wiki?curid=4784522" title="Wrona (szybowiec)">
Wrona (szybowiec)

WS Wrona – polski szybowiec szkolny zbudowany w okresie międzywojennym.
Historia.
Szybowiec „Wrona” był pierwszą konstrukcją jaką opracowano w nowo utworzonych Warsztatach Szybowcowych w Warszawie. Prototyp zbudowano na początku 1932 roku i na wiosnę na lotnisku mokotowskim w Warszawie oblotu dokonał Szczepan Grzeszczyk. Szybowiec przeszedł testy i został skierowany do produkcji seryjnej. Ponadto konstruktor udostępnił dokumentację (za opłatą 50 złotych za dokumentację i 20 zł za licencję), która pozwalała na budowanie szybowca przez lokalne kluby szybowcowe. Warsztaty Szybowcowe sprzedawały również materiały do budowy szybowca oraz gotowe elementy konstrukcyjne, które pozwalały ograniczyć pracę pasjonatów szybownictwa wyłącznie do montażu. W 1937 roku Instytut Techniki Szybownictwa i Motoszybownictwa opracował uzupełnioną dokumentację, w formie książkowej, o sposobie budowy, konserwacji i naprawy szybowca. W 1939 roku ITSiM wydał kolejny komplet rysunków technicznych szybowca, który sprzedawano w cenie 5 złotych.
W 1934 roku powstała powiększona wersja szybowca oznaczona jako „Wrona-bis”. W nowej wersji zwiększono o 0,5 m rozpiętość skrzydeł, masa własna szybowca wzrosła do 75 kilogramów, co pozwoliło na wykonywanie na szybowcu lotów przez pilotów o masie ciała do 80 kg. Powierzchnia nośna wzrosła o 0,7 m² a wydłużenie płata zwiększyło się o 0,5 jednostki.
Popularność tej konstrukcji i zapotrzebowanie lokalnych ośrodków szybowcowych spowodowało, że produkcja licencyjna ruszyła również w Harcerskich Warsztatach Szybowcowych (gdzie zbudowano 23 egzemplarze), Śląskich Warsztatach Szybowcowych w Bielsku (wyprodukowano 40 egz.) oraz w Wojskowych Warsztatach Szybowcowych w Krakowie (zbudowano ponad 100 sztuk). Ponadto ok. 50 „Wron” i „Wron-bis” zbudowały lokalne koła szybowcowe na podstawie zakupionej dokumentacji. Łącznie w Polsce wyprodukowano ok. 450 egzemplarzy szybowca obu wersji. Na bazie udostępnionej dokumentacji tworzono też inne warianty szybowca. W czerwcu 1933 roku w Miejskim Ośrodku Szybowcowym w Warszawie przebudowano „Wronę” dostosowując ją do potrzeb szkolenia pilotów samolotowych. Przebudowa objęła dodanie osłony kabiny wykonanej ze sklejki i modyfikację podwozia. Tak przebudowany szybowiec został wykorzystany w tym samym roku w ramach kursu doświadczalnego na lotnisku mokotowskim.
Szybowiec spodobał się za granicą i był produkowany na podstawie licencji w Estonii, Finlandii, Bułgarii, Jugosławii i Palestynie. W 1937 roku szybowiec został wykorzystany przez harcerską grupę szybowcową w Stanach Zjednoczonych do szkolenia Polonii amerykańskiej. Po zakończeniu szkolenia szybowiec pozostawiono w USA. Jeden lub dwa egzemplarze szybowca Wrona-bis zostały zamówione przez Egipt, ale nie zostały dostarczone.
Szybowiec charakteryzował się dobrymi osiągami, miał odpowiednie do celów szkoleniowych doskonałość i opadanie. Pozwalało to na szkolenie pilotów kategorii A i B z wykorzystaniem nawet niewielkich wzniesień. Prosta konstrukcja nie przeszkadzała w wykonywaniu dłuższych lotów: w 1936 roku Piotr Mynarski wykonał na nim lot trwający 4 godziny. „Wrona” miała również wady. Nacisk na niską masę szybowca powodował uszkodzenia konstrukcji podczas lądowania, co zwiększała koszty użytkowania. Ponadto była czuła na działanie steru wysokości, po przeciągnięciu (zwłaszcza przez początkujących uczniów) łatwo wchodziła w korkociąg.
W Instytucie Techniki Szybownictwa i Motoszybownictwa we Lwowie przeprowadzono badania „Wrony-bis” w tunelu aerodynamicznym Laboratorium Aerodynamicznego Politechniki Lwowskiej, które wykazały, że problem tkwi w wyważeniu szybowca i w konstrukcji usterzenia. Ster wysokości miał za dużą powierzchnię, a statecznik poziomy za małą. W celu usunięcia wady sprawdzono na szybowcu testowym trzy projekty przebudowy, testy prowadzono w Bezmiechowej. Pierwszy wariant przebudowy obejmował przekonstruowanie usterzenia oraz umieszczenie na nim mechanizmy różnicowego wychyleń steru. Ciężaru mechanizmu różnicowego wymusił zastosowanie przeciwwagi z przodu szybowca o masie 17 kilogramów, co było niepraktyczne i spowodowało rezygnację z tego projektu.
Drugi rozwiązanie polegało ma zastosowaniu poprawionego usterzenia i umieszczeniu mechanizmu różnicowego przed środkiem ciężkości szybowca. Wyeliminowało to nadmierną czułość steru wysokości, ale ster reagował z niewielkim opóźnieniem. Wyeliminowało to też wchodzenie szybowca w korkociąg. Na bazie drugiego rozwiązania badano w Bezmiechowej trzecią wersję zmian polegającą na dodaniu stałych slotów. Szybowiec miał nieznacznie skuteczniejsze lotki, ale jego doskonałość uległa poważnemu pogorszeniu, zwiększyła się również prędkość opadania. Uznano zastosowanie slotów za niepraktyczne i nie wdrożono na egzemplarzach seryjnych. Instytut Techniczny Lotnictwa 20 października 1938 roku orzeczeniem Nr 770-36/BL/1938 dopuścił do użytku wersję drugą, została opracowana dokumentacja niezbędna do modyfikacji szybowców, którą udostępniono użytkownikom szybowca.
W momencie wybuchu II wojny światowej w użyciu było ok. 400 egzemplarzy „Wron-bis”. Część szybowców podczas kampanii wrześniowej uległa zniszczeniu, pozostałe zostały przejęte przez okupantów. Dwanaście zostało przekazane przez Niemcy lotnictwu Słowacji, gdzie były użytkowane pod nazwą „Vrana”. W 1942 roku na Wronach w Palestynie szkolili się Polacy. Jedna palestyńska Wrona zachowała się w Israel Air Force Museum w Chacerim. Jeden egzemplarz „Wrony” o numerze fabrycznym 127 został przechowany przez okres okupacji w zabudowaniach starej kopalni ropy naftowej Mac Allan w Krośnie. Po zakończeniu działań wojennych został wyremontowany w Instytucie Szybownictwa w Bielsku, 18 grudnia 1947 roku otrzymał znaki rejestracyjne SP-447. Został wykorzystana w 1948 roku do prób porównawczych z szybowcem IS-3 ABC. Na początku 1950 roku szybowiec został skreślony z rejestru statków powietrznych. Został przekazany do Muzeum Lotnictwa Polskiego w Krakowie.
Konstrukcja.
Jednomiejscowy szybowiec szkolny w układzie zastrzałowego górnopłatu o konstrukcji drewnianej.
Kadłub dwuczęściowy, składający się ze skrzynki i kratownicy. Na przodzie skrzynki znajdowało się miejsce pilota wyposażone w siodełko, drążek sterowy, orczyk i hak startowy. Kratownicowa część kadłuba była usztywniona w płaszczyźnie poziomej naciągami mocowanymi do skrzydeł.
Płat o obrysie prostokątnym, dwudzielny, dwudźwigarowy, wyposażony w lotki o napędzie linkowym. Do pierwszego dźwigara kryte sklejką, dalej płótnem. Podparty dwoma parami drewnianych zastrzałów. We „Wronie-bis” wprowadzono usztywnienie przednich zastrzałów wspornikami rurkowymi.
Usterzenie krzyżowe, statecznik pionowy kryty sklejką. Do niego był zamocowany dwudzielny statecznik poziomy, również kryty sklejką. Powierzchnie sterowe kryte płótnem, napęd sterów linkowy.
Podwozie jednotorowe złożone z dwóch amortyzowanych krążkami gumowymi płóz z drewna jesionowego zamontowanych pod skrzynką oraz płozy ogonowej.
Malowanie.
Elementy drewniane konstrukcji były malowane lakierem bezbarwnym, powierzchnie płócienne były w kolorze cellonu i pokryte lakierem bezbarwnym.

</doc>
<doc id="4784525" url="https://pl.wikipedia.org/wiki?curid=4784525" title="Banja">
Banja



</doc>
<doc id="4784527" url="https://pl.wikipedia.org/wiki?curid=4784527" title="Atak NonPetya">
Atak NonPetya



</doc>
<doc id="4784535" url="https://pl.wikipedia.org/wiki?curid=4784535" title="Michał Balcerzak">
Michał Balcerzak

Michał Balcerzak – polski prawnik, doktor habilitowany nauk prawnych, profesor uczelni w 
Uniwersytecie Mikołaja Kopernika w Toruniu, specjalności naukowe: prawa człowieka, prawo międzynarodowe, prawo międzynarodowe publiczne.
Życiorys.
W 2007 na podstawie napisanej pod kierunkiem Tadeusza Jasudowicza rozprawy pt. "Precedens w prawie międzynarodowym praw człowieka" otrzymał na Wydziale Prawa i Administracji Uniwersytetu Mikołaja Kopernika w Toruniu stopień naukowy doktora nauk prawnych (dyscyplina: prawo, specjalność: prawo międzynarodowe publiczne). Tam też na podstawie dorobku naukowego oraz rozprawy pt. "Odpowiedzialność państwa-strony Europejskiej konwencji o ochronie praw człowieka i podstawowych wolności. Studium prawnomiędzynarodowe" uzyskał w 2014 stopień doktora habilitowanego nauk prawnych w zakresie prawa, specjalność: prawo międzynarodowe publiczne.
Został profesorem uczelni w Uniwersytecie Mikołaja Kopernika w Toruniu na Wydziale Prawa i Administracji w Katedrze Praw Człowieka. Był profesorem nadzwyczajnym Kujawskiej Szkole Wyższej we Włocławku na Wydziale Nauk Społecznych i Technicznych.

</doc>
<doc id="4784536" url="https://pl.wikipedia.org/wiki?curid=4784536" title="Fran Ramovš">
Fran Ramovš

Fran Ramovš (ur. 14 września 1890 w Lublanie, zm. 16 września 1952 tamże) – słoweński językoznawca, dialektolog i badacz historii języka słoweńskiego.
Studiował językoznawstwo w Wiedniu i Grazu. Doktoryzował się w 1914 r. na podstawie pracy poświęconej rozwojowi samogłosek prasłowiańskich. W 1919 r. objął stanowisko profesora zwyczajnego języka słoweńskiego na nowo powstałym Uniwersytecie Lublańskim. Był dziekanem Wydziału Filozoficznego (1926–1927) i rektorem (1934–1935). Po powstaniu Słoweńskiej Akademii Nauki i Sztuki stał się jej pełnoprawnym członkiem i przewodniczącym, następnie sekretarzem generalnym (1942–1945) i prezesem (1950–1952).
Wniósł znaczny wkład w badania nad dialektami słoweńskimi.
Jego imię nosi Instytut Języka Słoweńskiego przy Słoweńskiej Akademii Nauki i Sztuki.

</doc>
<doc id="4784537" url="https://pl.wikipedia.org/wiki?curid=4784537" title="Irish Premier League w piłce siatkowej mężczyzn (2019/2020)">
Irish Premier League w piłce siatkowej mężczyzn (2019/2020)

Irish Premier League 2019/2020 – rozgrywki o ligowe mistrzostwo Irlandii zorganizowane przez Irlandzki Związek Piłki Siatkowej ("Volleyball Ireland"). Zainaugurowane zostały 12 października 2019 roku. 
W rozgrywkach wzięło udział siedem drużyn. W porównaniu do sezonu 2018/2019 do ligi nie zgłosił się klub . Do najwyższej klasy rozgrywkowej dołączyły natomiast oraz .
12 marca 2020 roku ze względu na pandemię COVID-19 "Volleyball Ireland" zawiesił do odwołania wszystkie organizowane przez siebie rozgrywki. 19 maja 2020 roku zdecydował o ostatecznym zakończeniu rozgrywek i uznaniu ich za niebyłe.
System rozgrywek.
Do rozgrywek zgłosiło się siedem drużyn. Rozegrały one ze sobą spotkania systemem każdy z każdym – mecz u siebie i rewanż na wyjeździe. Zwycięzcą rozgrywek została drużyna, która po rozegraniu wszystkich meczów zdobyła największą liczbę punktów.
Składy drużyn.
Źródło: 

</doc>
<doc id="4784542" url="https://pl.wikipedia.org/wiki?curid=4784542" title="Zawisznia (przystanek kolejowy)">
Zawisznia (przystanek kolejowy)

Zawisznia (, ) – przystanek kolejowy w pobliżu miejscowości Zawisznia, w rejonie czerwonogrodzkim, w obwodzie lwowskim, na Ukrainie. Leży na linii Lwów – Sapieżanka – Kowel.

</doc>
<doc id="4784544" url="https://pl.wikipedia.org/wiki?curid=4784544" title="James Richman">
James Richman

James Richman (ur. 19 marca 1989) – urodzony na Łotwie inwestor pochodzący ze Smārde, regionu Tukums. CEO i CIO JJ Richman, firmy specjalizującej się na zarządzaniu finansami i planowaniu majątku. Zarządza kapitałem inwestorów prywatnych i instytucjonalnych, w tym suwerennymi funduszami majątkowymi i biurami rodzinnymi. Najbardziej znany jest ze swoich inwestycji w prywatne i publiczne firmy, takie jak Facebook, Uber i Tesla.
Jest znany ze swoich inwestycji w biotechnologię, m.in. pierwszy w historii projekt dotyczący serc drukowanych w drukarkach 3D w Tel Awiwie.
Richman wspiera również badania w celu zwalczania głównych światowych chorób tzw. „cichych zabójców”, takich jak choroby sercowo-naczyniowe, choroba Alzheimera czy rak.

</doc>
<doc id="4784545" url="https://pl.wikipedia.org/wiki?curid=4784545" title="Tjaša Jakop">
Tjaša Jakop

Tjaša Jakop (ur. 28 stycznia 1975 w Lublanie) – słoweńska językoznawczyni. Zajmuje się dialektologią słoweńską, przede wszystkim gwarami styryjskimi i panońskim zespołem dialektalnym.
Studiowała słowenistykę i językoznawstwo ogólne na Wydziale Filozoficznym Uniwersytetu Lublańskiego. Dyplom otrzymała w 1998 r., a w 2001 r. uzyskała magisterium z dialektologii i historii języka słoweńskiego. Doktoryzowała się w 2004 r. na podstawie rozprawy "Dvojina v slovenskih narečjih", za którą otrzymała nagrodę Słoweńskiego Towarzystwa Slawistycznego (2004).
W 1998 r. podjęła pracę w Sekcji Dialektologicznej Instytutu Języka Słoweńskiego przy Słoweńskiej Akademii Nauki i Stuki.

</doc>
<doc id="4784546" url="https://pl.wikipedia.org/wiki?curid=4784546" title="Piotr Bogolubow">
Piotr Bogolubow



</doc>
<doc id="4784557" url="https://pl.wikipedia.org/wiki?curid=4784557" title="Dialekty słoweńskie">
Dialekty słoweńskie



</doc>
<doc id="4784559" url="https://pl.wikipedia.org/wiki?curid=4784559" title="Gwara piwniczańska">
Gwara piwniczańska

Gwara piwniczańska, gwara Górali Nadpopradzkich, gwara Czarnych Górali – gwara pasa Pogórza dialektu małopolskiego języka polskiego. Posługują się nią rdzenni mieszkańcy okolic Piwnicznej-Zdroju – Górale Nadpopradzcy (Czarni Górale).
Klasyfikacja.
Zaliczana jest do gwar pasa Pogórza (inne nazwy: pas karpacko-podgórski, pas góralsko-lachowski, dialektu małopolskiego języka polskiego.
Zasięg.
Zasięg tej gwary według prof. dr. hab. Józefa Kąsia pokrywa się z etnograficznym zasięgiem Górali Nadpopradzkich. Prof. dr hab. Eugeniusz Pawłowski, wyznaczając południową granicę gwary podegrodzkiej, w regionie Piwnicznej-Zdroju tutejszej gwarze pozostawił jedynie miasto Piwniczną-Zdrój oraz wieś Łomnicę-Zdrój.
Fonetyka.
W gwarze piwniczańskiej występują takie zjawiska fonetyczne jak:

</doc>
<doc id="4784564" url="https://pl.wikipedia.org/wiki?curid=4784564" title="Marc Leland Greenberg">
Marc Leland Greenberg



</doc>
<doc id="4784572" url="https://pl.wikipedia.org/wiki?curid=4784572" title="Brīvības iela (Ryga)">
Brīvības iela (Ryga)

Brīvības iela (ulica Wolności) – centralna ulica Rygi, stolicy Łotwy. Jej łączna długość ulicy wynosi ponad 12 kilometrów. Składa się z trzech odcinków: Brīvības bulvaris, Bulwaru Wolności, który rozpoczyna się na granicy Starego Miasta i ma długość 572 metrów, właściwej ulicy o długości 3049 metrów począwszy od Elizabetes iela, oraz część peryferyjną, Brīvības gatve. Cały szlak ciągnie się od Starego Miasta przez całą prawobrzeżną część Rygi niemal do granicy miasta.
Historia.
Pojawienie dzisiejszej ulicy i jej ukształtowanie się jako centralnej arterii komunikacyjnej miasta związane jest z rozwojem handlu między Rygą i całą Liwonią a Pskowem. Właśnie w tym kierunku wiódł tzw. wielki szlak piaskowy, poprzednik Brīvības iela. Rozpoczynał się on w rejonie dzisiejszej Smilšu iela (ul. Piaskowej) na Starym Mieście. Już w XII-XIII wieku wjazd do Rygi wiodący tym właśnie szlakiem uważany był za główny wjazd do miasta.
Po wielkim pożarze 1812 r., który zniszczył 782 budynki mieszkalne, magazynowe i targowe, władze Rygi były zmuszone zająć się porządkowaniem przedmieść miasta. Przystąpiono do tego w 1815 r. Rozszerzono wówczas obszar esplanady do ówczesnej ul. Jelizawietinskiej i zezwolono na zabudowę terenu położonego za nią. Wytyczono wówczas ulicę na trasie pokrywającej się z głównym odcinkiem dzisiejszej ul. Wolności.
W 1818 r. na końcu ulicy ustawiono bramę triumfalną ku czci cara Aleksandra I. Wtedy też samej ulicy nadano nazwę Aleksandrowska. W 1859 r. zniwelowano dawne miejskie wały, przez co ulica Aleksandrowska została przedłużona do kanału miejskiego (dawna fosa zamkowa). W 1861 r. zmieniono nazwę ulicy na "Bolszaja Aleksandrowska". W latach 1870–1876 odcinek tej ulicy od kanału miejskiego do ul. Jelizawietinskiej był określany mianem bulwaru Aleksandrowskiego. Na początku XX w. powrócono do nazwy ul. Aleksandrowska na całej długości ulicy. Po uzyskaniu niepodległości przez Łotwę, w 1923 r., ulica Aleksandrowska otrzymała nazwę Brīvības iela, analogicznie przemianowano dawny bulwar Aleksandrowski. Natomiast szosę wyjazdową z miasta nazwano Brīvības gatve w 1935 r. Podczas hitlerowskiej okupacji Łotwy ulica nosiła imię Adolfa Hitlera.
W 1950 r. główna ulica miasta została przemianowana na ul. Lenina. Nazwę tę nadano nie tylko bulwarowi i ulicy Wolności, ale również jej przedłużeniu – Kaļķu iela, biegnącej przez Stare Miasto aż do bulwaru Komsomolskiego (ob. 11 listopada).
Przy skrzyżowaniu z ul. Kirowa (dawnej Jelizawietinskiej, a potem Elizabetes iela) wzniesiono pomnik Włodzimierza Lenina zaprojektowany przez Ernestsa Štālbergsa i odlany z brązu przez V. Ingala i W. Bogolubowa. Pomnik ten został rozebrany w sierpniu 1991 r.
Po odzyskaniu niepodległości przez Łotwę ulicom w Rydze nadano na powrót dawne nazwy.
Znaczące obiekty.
Na początkowym odcinku ulicy, przy Bulwarze Wolności, znajdują się Pomnik Wolności oraz prawosławny sobór Narodzenia Pańskiego. Przy ulicy znajdują się liczne przykłady ryskiej architektury secesyjnej, kamienice wzniesione w dwóch pierwszych dziesięcioleciach XX w. Pod numerami 33,47 i 62 znajdują się secesyjne domy zaprojektowane przez łotewskiego architekta Eižensa Laube. Kompleks architektury początku XX w. tworzą kamienice pod numerami 58 (arch. Aleksandrs Vanags), 62, 86 (arch. Reinhold Schmelling) i 72 (arch. Max von Ozmidow). Kamienicę pod nr 99 zaprojektował Michaił Eisenstein.
Pod nr 61 znajduje się dawna siedziba KGB Łotewskiej SRR, tzw. "Stūra māja" (Dom na rogu). W budynku znajduje się ekspozycja muzealna, część Muzeum Okupacji.
Pod nr 70 położony jest gmach gimnazjum Eduarda i Emmeliny Zalemanów, gdzie w latach 1921–1937 prowadzone były kursy uniwersyteckie. Pod nr 76 znajduje się teatr Dailes wzniesiony w 1976 r. Przy ulicy znajduje się również luterański neogotycki kościół św. Gertrudy oraz klasycystyczna cerkiew prawosławna św. Aleksandra Newskiego.

</doc>
<doc id="4784577" url="https://pl.wikipedia.org/wiki?curid=4784577" title="Brīvības iela">
Brīvības iela



</doc>
<doc id="4784588" url="https://pl.wikipedia.org/wiki?curid=4784588" title="Burbonowie parmeńscy">
Burbonowie parmeńscy

Burbonowie parmeńscy (wł. "Casa di Borbone di Parma") – boczna linia Burbonów hiszpańskich rządząca Parmą w latach 1748–1802 i 1847–1859. Jej założycielem był Filip I Parmeński, książę Parmy w latach 1748–1765, syn króla Hiszpanii Filipa V, który po pokoju w Akwizgranie, kończącym wojnę o sukcesję austriacką (1740–1748), otrzymał włoskie księstwa Parmy, Piacenzy i Guastalli. Była to realizacja roszczeń do dziedzictwa jego matki Elżbiety Farnese, wnuczki księcia Parmy Ranuccio II Farnese.

</doc>
<doc id="4784604" url="https://pl.wikipedia.org/wiki?curid=4784604" title="Kazimierz Nowak (wicewojewoda)">
Kazimierz Nowak (wicewojewoda)

Kazimierz Stanisław Nowak, występujący często jako Stanisław Nowak (ur. 7 maja 1943 w Siedlcach) – polski polityk, samorządowiec i działacz partyjny, w latach 1989–1990 I sekretarz Komitetu Wojewódzkiego PZPR w Białej Podlaskiej, w latach 1995–1997 wicewojewoda bialskopodlaski.
Życiorys.
Syn Stanisława i Kazimiery. Od 1964 członek PZPR, należał także do Związku Młodzieży Socjalistycznej, od 1967 do 1968 kierując jego strukturami w powiecie bialskim. W 1978 został absolwentem Akademii Nauk Społecznych przy KC KPZR w Moskwie. Działał początkowo w lokalnych strukturach PZPR, m.in. od 1975 do 1977 jako sekretarz Miejsko-Gminnego Komitetu w Terespolu. Później należał do Komitetu Wojewódzkiego w Białej Podlaskiej, od 1981 w randze sekretarza, od 20 kwietnia 1989 do 30 stycznia 1990 był ostatnim I sekretarzem.
Później działał w SdRP i SLD. W połowie lat 90. kierował spółką Mercur BP. Od 22 kwietnia 1995 do 28 listopada 1997 sprawował funkcję wicewojewody bialskopodlaskiego (co spowodowało protesty m.in. Unii Wolności). W 1998, 2002, 2006, 2010 i 2014 wybierany do rady miejskiej Białej Podlaskiej. W 2019 został członkiem rady Zakładu Gospodarki Lokalowej w Białej Podlaskiej.
W 1997 otrzymał Krzyż Oficerski Orderu Odrodzenia Polski.

</doc>
<doc id="4784611" url="https://pl.wikipedia.org/wiki?curid=4784611" title="Erika Kržišnik">
Erika Kržišnik

Erika Kržišnik (ur. 4 maja 1953 w Škofja Loka) – słoweńska językoznawczyni. Jej zainteresowania naukowe koncentrują się na frazeologii.
Ukończyła studia z zakresu słowenistyki i rusycystyki na Wydziale Filozoficznym Uniwersytetu Lublańskiego. W roku akademickim 1981/82 została zatrudniona jako asystentka w Katedrze Słoweńskiego Języka Literackiego i Stylistyki. W 1989 r. uzyskała stopień magistra. W 1996 r. doktoryzowała się na podstawie pracy "Slovenski glagolski frazemi". W latach akademickich 1994/95 i 1995/96 pracowała na Uniwersytecie w Grazu jako lektorka języka słoweńskiego. W 1996 r. objęła stanowisko docenta, a w 2001 r. została mianowana profesorem nadzwyczajnym.

</doc>
<doc id="4784612" url="https://pl.wikipedia.org/wiki?curid=4784612" title="Tom S. Priestly">
Tom S. Priestly

Tom S. Priestly (ur. 16 maja 1937 w Kampali) – kanadyjski językoznawca. Zajmuje się lingwistyką tradycyjną oraz socjolingwistyką, zwłaszcza problematyką konserwacji językowej.
Kształcił się w Oksfordzie i Cambridge. Doktoryzował się w 1972 r. na Uniwersytecie Simona Frasera. W 1970 r. objął stanowisko adiunkta na Uniwersytecie Alberty. W 1976 r. został profesorem nadzwyczajnym, a w 1982 r. – profesorem zwyczajnym. Z uczelnią pozostaje związany jako profesor emeritus.
W 2002 r. został odznaczony Orderem Wolności Republiki Słowenii.

</doc>
<doc id="4784615" url="https://pl.wikipedia.org/wiki?curid=4784615" title="Tom Priestly">
Tom Priestly



</doc>
<doc id="4784627" url="https://pl.wikipedia.org/wiki?curid=4784627" title="Bašići">
Bašići



</doc>
<doc id="4784629" url="https://pl.wikipedia.org/wiki?curid=4784629" title="Bastasi">
Bastasi



</doc>
<doc id="4784630" url="https://pl.wikipedia.org/wiki?curid=4784630" title="Roland Sussex">
Roland Sussex

Roland (Roly) Denis Sussex – australijski językoznawca. Od połowy lat 80. czynnie zajmuje się komputerami i nauką języków. Jest zaangażowany w badania naukowe w zakresie obliczeniowej analizy praktyki językowej.
Doktorat z zakresu rusycystyki i językoznawstwa ogólnego uzyskał na Uniwersytecie Londyńskim. Piastował stanowisko profesora języka rosyjskiego na Uniwersytecie w Melbourne (1974–1989) oraz profesora lingwistyki stosowanej na University of Queensland (1989–2010).
Prowadzi audycję w australijskim ABC Radio.

</doc>
<doc id="4784631" url="https://pl.wikipedia.org/wiki?curid=4784631" title="Roland D. Sussex">
Roland D. Sussex



</doc>
<doc id="4784633" url="https://pl.wikipedia.org/wiki?curid=4784633" title="Blagaj">
Blagaj



</doc>
<doc id="4784635" url="https://pl.wikipedia.org/wiki?curid=4784635" title="Zinka Zorko">
Zinka Zorko

Zinka (Terezija) Zorko (ur. 24 lutego 1936 w Spodnjej Kapli, zm. 22 marca 2019 w Selnicy ob Dravi) – słoweńska językoznawczyni. Jej zainteresowania naukowe koncentrowały się na dialektologii słoweńskiej.
Ukończyła studia z zakresu słowenistyki i rusycystyki na Wydziale Filozoficznym Uniwersytetu Lublańskiego. Doktoryzowała się w 1986 r. na podstawie rozprawy "Koroški govori Dravskega obmejnega hribovja od Ojstrice do Duha na Ostrem vrhu". W 1961 r. została zatrudniona na Uniwersytecie Mariborskim. W 1996 r. objęła stanowisko profesora zwyczajnego historii i dialektologii języka słoweńskiego. W latach 1986–1996 prowadziła wykłady na Uniwersytecie Lubańskim.
W 2003 r. została członkiem nadzwyczajnym Słoweńskiej Akademii Nauki i Sztuki, a w 2009 r. – członkiem zwyczajnym tejże akademii. W 2013 r. otrzymała nagrodę Zaisa za całokształt dorobku.

</doc>
<doc id="4784636" url="https://pl.wikipedia.org/wiki?curid=4784636" title="Blatnica">
Blatnica



</doc>
<doc id="4784637" url="https://pl.wikipedia.org/wiki?curid=4784637" title="Terezija Zorko">
Terezija Zorko



</doc>
<doc id="4784642" url="https://pl.wikipedia.org/wiki?curid=4784642" title="Brigittenau Wiedeń">
Brigittenau Wiedeń



</doc>
<doc id="4784650" url="https://pl.wikipedia.org/wiki?curid=4784650" title="Uniwersytet Rolniczy w Grodnie">
Uniwersytet Rolniczy w Grodnie



</doc>
<doc id="4784651" url="https://pl.wikipedia.org/wiki?curid=4784651" title="Grodzieński Instytut Gospodarstwa Wiejskiego">
Grodzieński Instytut Gospodarstwa Wiejskiego



</doc>
<doc id="4784661" url="https://pl.wikipedia.org/wiki?curid=4784661" title="Nagauta">
Nagauta

, dosł. „długa pieśń epicka” – rodzaj tradycyjnej japońskiej muzyki, towarzyszącej teatrowi kabuki.
Rodzaj nagauta powstał w połowie XVIII wieku. Wpływy obejmowały wokalny styl "yōkyoku" używany w teatrze nō, zaś instrumenty obejmowały shamisen (jeden lub więcej) i różnego rodzaju bębny. Nurt nagauta jest połączeniem różnych stylów wywodzących się z muzyki popularnej w okresie Edo.
Powstał też podrodzaj muzyki nagauta, meriyasu.

</doc>
<doc id="4784664" url="https://pl.wikipedia.org/wiki?curid=4784664" title="Pączkowizna">
Pączkowizna

Pączkowizna – część wsi Andrzejki w Polsce położonej w województwie podlaskim, w powiecie łomżyńskim, w gminie Łomża.
Historia.
W latach 1921 – 1939 ówczesny folwark leżał w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku folwark zamieszkiwały 34 osoby w 1 budynku mieszkalnym. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4784665" url="https://pl.wikipedia.org/wiki?curid=4784665" title="E-Scripta Romanica">
E-Scripta Romanica

e-Scripta Romanica – interdyscyplinarne czasopismo naukowe Wydziału Filologicznego Uniwersytetu Łódzkiego, wydawane w formie elektronicznej przez Wydawnictwo Uniwersytetu Łódzkiego, upowszechniające badania z zakresu filologii romańskiej.
O czasopiśmie.
"e-Scripta Romanica" to interdyscyplinarne czasopismo naukowe, którego celem jest rozpowszechnianie wyników badań filologicznych w językach romańskich, głównie w dziedzinie językoznawstwa, literatury, tłumaczeń i dydaktyki. Rocznik publikuje artykuły w języku francuskim, hiszpańskim i włoskim. Recenzja tekstów prowadzona jest zgodnie z modelem double blind review. Każdy artykuł sprawdzany jest przez przynajmniej dwóch recenzentów. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4784666" url="https://pl.wikipedia.org/wiki?curid=4784666" title="Schronisko w Czarownicy">
Schronisko w Czarownicy

Schronisko w Czarownicy – schronisko w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Znajduje się w skale Czarownica tuż pod drogą nr 977. Schronisko ma otwór pod okapem południowej ściany tej skały (od strony rzeki Białej). Za otworem ciągnie się szczelina o wysokości 10 m, wnikająca w głąb skały. Jest dostępna na długości 4 m. Dołem ma szerokość 0,5 m, górą klinowato zwęża się.
Schronisko wytworzyło się na szczelinie w piaskowcu ciężkowickim i jest pochodzenia wietrzeniowego. Jest w całości widne. Przy wysokim poziomie wód bywa zalewane przez rzekę.
Schronisko było prawdopodobnie znane od dawna, nie było jednak wymieniane w literaturze. Po raz pierwszy zmierzyli go członkowie Speleklubu Beskidzkiego i z Dąbrowy Górniczej. Plan opracował T. Mleczek.

</doc>
<doc id="4784669" url="https://pl.wikipedia.org/wiki?curid=4784669" title="Psi grzyb">
Psi grzyb



</doc>
<doc id="4784670" url="https://pl.wikipedia.org/wiki?curid=4784670" title="Tamara Koba">
Tamara Koba

Tamara Pawłiwna Koba (ukr. Тамара Павлівна Коба, ur. 24 lutego 1957 w Nowomoskowśku) – ukraińska lekkoatletka, biegaczka średnio- i długodystansowa. W pierwszej części swojej kariery reprezentowała Związek Radziecki.
Startując w barwach ZSRR zwyciężyła w biegu na 1500 metrów na halowych mistrzostwach Europy w 1980 w Sindelfingen, wyprzedzając Annę Bukis z Polski i Mary Purcell z Irlandii. Później przez kilka lat nie brała udziału w największych imprezach międzynarodowych.
W latach 1990. skoncentrowała się na bieganiu na długich dystansach. Już jako reprezentantka Ukrainy zajęła 3. miejsce w biegu na 10 000 metrów w Superlidze Pucharu Europy w 1993 w Rzymie. Była zgłoszona do biegu na tym dystansie na mistrzostwach świata w 1993 w Stuttgarcie, lecz w nim nie wystartowała. Zajęła 3. miejsce w biegu na 5000 metrów w Superlidze Pucharu Europy w 1993 w Villeneuve-d’Ascq. Odpadła w eliminacjach tej konkurencji na mistrzostwach świata w 1995 w Göteborgu.
Koba brała również udział w biegach przełajowych. Zajęła 42. miejsce w mistrzostwach świata w 1994 w Budapeszcie, 10 miejsce w mistrzostwach Europy w 1994 w Alnwick oraz 60. miejsce w mistrzostwach świata w 1995 w Durham.
Była mistrzynią Ukrainy w biegu na 5000 metrów w 1995.
Rekordy życiowe Koby:
Ukończyła Dniepropetrowski Instytut Transportu Kolejowego w 1981. Pracowała jako trener w Dniepropetrowsku. Od 2008 mieszka w Niemczech.

</doc>
<doc id="4784672" url="https://pl.wikipedia.org/wiki?curid=4784672" title="Psiak">
Psiak



</doc>
<doc id="4784674" url="https://pl.wikipedia.org/wiki?curid=4784674" title="Meriyasu">
Meriyasu

 – rodzaj muzyki wykorzystywany w japońskim teatrze kabuki.
Nazwa pochodzi od portugalskiego słowa "meias", oznaczającego rozciągliwy materiał (używany w odniesieniu do odzieży z dzianiny). Meriyasu stało się formą muzyki teatralnej, która rozwijała się i zanikała w celu dopasowania do wydarzeń rozgrywających się na scenie. Utwory wykonywane na shamisenie zwykle wykorzystywane są w celu towarzyszenia fragmentom dialogu, w rezultacie czego są to zazwyczaj instrumentalne partie solowe, niż pieśni. Mimo wszystko, rodzaj meriyasu jest nadal klasyfikowany jako podzbiór muzyki nagauta.

</doc>
<doc id="4784677" url="https://pl.wikipedia.org/wiki?curid=4784677" title="Trudolubiwka (przystanek kolejowy)">
Trudolubiwka (przystanek kolejowy)

Trudolubiwka () – przystanek kolejowy pomiędzy miejscowościami Trudolubiwka i Cieląż, w rejonie czerwonogrodzkim, w obwodzie lwowskim, na Ukrainie. Leży na linii Lwów – Sapieżanka – Kowel.
Przystanek istniał przed II wojną światową. Nosił wówczas nazwę "Cieląż". Do 1951 leżał w Polsce.

</doc>
<doc id="4784685" url="https://pl.wikipedia.org/wiki?curid=4784685" title="Albert Gryszczuk">
Albert Gryszczuk

Albert Gryszczuk (ur. 25 lipca 1973 r. w Zgorzelcu) – polski przedsiębiorca i innowator, prezes Krajowej Izby Klastrów Energii, a także kierowca rajdowy i żeglarz. Twórca pierwszego polskiego w pełni elektrycznego pojazdu z napędem 4x4, Sokoła 4x4. Za swoją działalność na rzecz bezpieczeństwa energetycznego Polski został uhonorowany przez Stowarzyszenie Wspierania Bezpieczeństwa Narodowego Pierścieniem Niepodległości.
Życiorys.
Działalność innowacyjna.
Albert Gryszczuk jest założycielem i właścicielem firmy Innovation AG działającej w branży innowacyjnej. Przedsiębiorstwo stworzyło m.in. objętą zgłoszeniem patentowym technologię Motion Capture HD (system do przechwytywania i śledzenia obiektów ruchomych lub nieruchomych), służącą do tworzenia cyfrowych modeli realnych obiektów z pomocą systemu laserowego skanowania równoległego. Firma opracowała także metodę wyświetlania obrazu przestrzennego oraz oparty na niej wyświetlacz stereoskopowy R3D – pierwsze na świecie urządzenie umożliwiające uzyskanie pełnego obrazu 3D przy jednoczesnym wyeliminowaniu konieczności używania jakichkolwiek okularów.
Gryszczuk jest także inicjatorem powołania oraz prezesem Zgorzeleckiego Klastra Rozwoju Odnawialnych Źródeł Energii i Efektywności Energetycznej (Zklaster) – organizacji skupiającej przedsiębiorców, jednostki sfery badawczo-rozwojowej, jednostki samorządu terytorialnego oraz instytucje otoczenia biznesu, mającej na celu współpracę na rzecz rozwoju lokalnej efektywności energetycznej oraz rozwoju lokalnych zasobów odnawialnych źródeł energii.
Albert Gryszczuk jest również prezesem Krajowej Izby Klastrów Energii – organizacji samorządu gospodarczego, reprezentującej interesy gospodarcze zrzeszonych w niej podmiotów, przedsiębiorców i ich związków, w szczególności funkcjonujących w ramach klastrów energii.
Projekty motoryzacyjne.
W roku 2018 Gryszczuk opracował samonośną platformę terenową do indywidualnej zabudowy, posiadającą dedykowany, w 100% elektryczny napęd dostosowany do jazdy w trudnych warunkach terenowych. Na jej bazie zbudowany został Sokół 4×4 – pierwszy w pełni elektryczny pojazd z napędem 4×4. Jego moc silnika elektrycznego to prawie 300 KM, a pojemność baterii to 85 kWh. Zaprezentowana w roku 2018 wersja wykorzystuje elementy nadwozia pochodzące z seryjnie produkowanego Land Rovera Defendera, planowana jest także wersja rozwojowa z elementami nadwozia Forda Raptora, która ma wziąć udział w rajdzie Dakar 2020.
Albert Gryszczuk był także odpowiedzialny za przebudowę i dostosowanie samochodu Porsche Cayenne, w którym Adam Małysz zadebiutował jako kierowca w rajdzie Breslau Adventure Rally w roku 2011 (następcy rajdu Berlin – Wrocław).
Działalność sportowa.
Od roku 1999 Albert Gryszczuk bierze udział rajdach terenowych. W roku 2005 wygrał rajd Berlin–Wrocław. W roku 2007 ukończył Rajd Dakar, jadąc autem własnej konstrukcji. Brał także udział w Rajdzie Dakar w latach 2012 oraz 2014.
Gryszczuk jest także członkiem żeglarskiej drużyny sportowej R-Six Team, mającej na koncie sukcesy w międzynarodowych zawodach, m.in. Multihull Cup 2016 oraz Antigua Sailing Week 2017 i 2018.

</doc>
<doc id="4784700" url="https://pl.wikipedia.org/wiki?curid=4784700" title="Ulwówek (przystanek kolejowy)">
Ulwówek (przystanek kolejowy)

Ulwówek (, ) – przystanek kolejowy w pobliżu miejscowości Ulwówek, w rejonie czerwonogrodzkim, w obwodzie lwowskim, na Ukrainie. Leży na linii Lwów – Sapieżanka – Kowel.
Dawniej stacja kolejowa. Istniała przed II wojną światową. Do 1951 leżała w Polsce, w tym w latach 1945 - 1951 jako ostatnia stacja przed granicą ze Związkiem Sowieckim. W późniejszym okresie rozebrano dodatkowe tory i stacja została zdegradowana do roli przystanku kolejowego.

</doc>
<doc id="4784701" url="https://pl.wikipedia.org/wiki?curid=4784701" title="Oréade">
Oréade

Oréade (Q164) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 23 maja 1932 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł 14 grudnia 1933 roku. Pełnił służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdował się pod kontrolą rządu Vichy. 8 listopada 1942 roku, w pierwszym dniu lądowania Aliantów w Afryce Północnej, „Oréade” została zatopiona w porcie w Casablance w wyniku ostrzału artyleryjskiego i ataków lotnictwa pokładowego.
Projekt i budowa.
„Oréade” zamówiona została w ramach programu rozbudowy floty francuskiej z 1928 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Oréade” zbudowana została w stoczni Ateliers et Chantiers de la Seine-Maritime w Le Trait (numer stoczniowy 58). Stępkę okrętu położono 15 sierpnia 1929 roku, a zwodowany został 23 maja 1932 roku.
Dane taktyczno-techniczne.
„Oréade” była średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Oréade” weszła do służby w Marine nationale 14 grudnia 1933 roku. Jednostka otrzymała numer burtowy Q164. W momencie wybuchu II wojny światowej okręt pełnił służbę na Morzu Śródziemnym, wchodząc w skład 18. dywizjonu 2. Flotylli okrętów podwodnych w Oranie (wraz z siostrzanymi „Méduse”, „Amphitrite” i „La Psyché”). Dowódcą jednostki był w tym okresie kpt. mar. A.H.M. Vallee. 1 września 1939 roku wszystkie okręty 18. dywizjonu opuściły Oran, udając się do Casablanki.
W czerwcu 1940 roku „Oréade” znajdowała się w składzie 18. dywizjonu, a jej dowódcą był nadal kpt. mar. Vallee (okręt znajdował się w Oranie w remoncie, który miał się zakończyć 1 lipca). Na początku lipca, po zawarciu zawieszenia broni między Francją a Niemcami, jednostka nadal znajdowała się w Oranie. W listopadzie 1940 roku rozbrojona we wrześniu jednostka (wraz z okrętami podwodnymi „Archimède”, „Aurore”, „La Vestale”, „La Sultane”, „Aréthuse”, „Argonaute” i „La Psyché”) znajdowała się w Tulonie. 17 grudnia 1940 roku „Oréade”, „Aurore” i „La Psyché” w eskorcie niszczyciela „Albatros” wyszły z Tulonu, dwa dni później zawijając do Oranu; 22 grudnia przeszły przez Cieśninę Gibraltarską i nazajutrz dotarły do Casablanki.
W listopadzie 1942 roku, kiedy doszło do lądowania Aliantów w Afryce Północnej, „Oréade” stacjonowała w Casablance (wraz z okrętami podwodnymi „Sidi Ferruch”, „Le Conquérant”, „Le Tonnant”, „Antiope”, „Amazone”, „Orphée”, „La Sibylle”, „Méduse”, „Amphitrite” i „La Psyché”). Rankiem 8 listopada stojące w porcie jednostki dostały się pod silny ogień artylerii amerykańskich okrętów: pancernika USS „Massachusetts” (BB-59) oraz ciężkich krążowników USS „Tuscaloosa” (CA-37) i USS „Wichita” (CA-45) oraz ataków samolotów z lotniskowca USS „Ranger” (CV-4). W wyniku ataku „Oréade” zatonęła na pozycji . Na pokładzie okrętu zginęło od czterech do siedmiu członków załogi.
W 1944 roku okręt został podniesiony, jednak nie został naprawiony.

</doc>
<doc id="4784705" url="https://pl.wikipedia.org/wiki?curid=4784705" title="Sanoczanka Sanok (hokej na lodzie)">
Sanoczanka Sanok (hokej na lodzie)

Sanoczanka Sanok – polski klub hokeja na lodzie z siedzibą w Sanoku, działający jako sekcja RKS Sanoczanka.
Historia.
Hokej na lodzie pojawił się w Sanoku na początku lat 50. Rozgrywano go w formie rekreacyjnej, najpierw w miejscu dawnego kortu tenisowego obok gmachu Towarzystwa Gimnastycznego „Sokół” przy ulicy Adama Mickiewicza, a pod koniec lat 50. kilkaset metrów poniżej, w miejscu gdzie obecnie znajduje się hotel „Dom Turysty”. W tym czasie decydujące były warunki atmosferyczne pozwalające na uprawianie tego sportu. Pod koniec 1952 sekcja klubu Górnik Sanok finalizowała przygotowania do budowy lodowiska, wybudowanego przed sezonem zimowym 1953/1954. Od końca 1952 do 1953 lodowisko przy Domu Robotnika wybudowali członkowie koła klubu Stal Sanok.
Klub Sportowy Sanoczanka Sanok został założony w 1935. Po II wojnie światowej klub był utrzymywany przez Przedsiębiorstwo Kopalnictwa Naftowego w Sanoku, wskutek czego klub zmienił nazwę na KS Nafta. W późniejszych latach dokonywano kolejnych przemianowań, aż powstał GKS Górnik – Sanoczanka. Prezesem klubu Górnik–Sanoczanka od 1949 do 1956 był Zbigniew Dańczyszyn (w tym czasie m.in. rozbudowano stadion „Wierchy” i skocznię narciarską). W 1951 klub Górnik Sanok należał do Zrzeszenia Sportowego „Unia” i występował pod nazwą Unia Sanok.
Na przełomie lat 50./60. w sezonach ligi okręgowej rzeszowskiej, w praktyce stanowiącej element trzeciego poziomu rozgrywkowego, Sanok był reprezentowany przez drużyny pod kilkoma szyldami organizacyjnymi. W latach 50. działały w Sanoku dwa kluby sportowe, Górnik i Stal, rywalizujące ze sobą w rozgrywkach np. w A klasie piłkarskiej oraz wojewódzkiej lidze tenisowej. Jako pierwsza, drużynowa sekcja hokeja na lodzie Górnika Sanok powstawała w 1955.
W sezonie 1956/1957 rzeszowskiej ligi okręgowej brała udział drużyna z Sanoka – pod względem formalnym pierwotnie zapowiadano udział Górnika Sanok, zaś wskutek odejścia od systemu zrzeszenia sportowego i powrotnego przemianowania faktycznie w rozgrywkach wystąpiła drużyna pod nazwą Sanoczanka Sanok. W sezonie 1957/1958 z powodzeniem grała drużyna Sanoczanki Sanok, jednak sezon nie został ukończony. W 1958 z inicjatywy sanockich sympatyków hokeja na lodzie powstała sekcja hokejowa, działająca pod egidą Robotniczego Klubu Sportowego „Sanoczanka” (powstał rok wcześniej w wyniku fuzji KS Górnika Sanoczanka i ZKS Stali Sanok). Od 1958 sanocki zespół był prowadzony przez trenera W. Jacewicza. 
W sezonie 1958/1959 rozgrywanym od stycznia do lutego 1959 występował zespół Sanoczanki Sanok w klasie A zreformowanej na dwa poziomy ligi. W inauguracyjnym wyjazdowym spotkaniu sezonu, przegranym 1:4 z Legią Krosno, drużyna wystąpiła w składzie: Jan Roszniowski, Leszek Roszniowski, Lesław Marszałek, Adam Samochwał, Franciszek Fryźlewicz, Stefan Tarapacki, Stefan Salomon (strzelec gola), Brygidyn, Orszak, Wacławski, Tadeusz Tarapacki. W kolejnych meczach pokonali na własnym lodzie Czuwaj 4:2, zwyciężyli niespodziewanie Resovię na jej terenie 1:0 (po golu Salomona), pokonali u siebie Legię 5:3 (cztery gole Tarapackiego i jeden Salomona), Stal Rzeszów 10:3 (cztery gole Fryźlewicza, 3 Tarapackiego, 2 Salomona) przy 2 tys. kibiców, Resovię 8:3 (Salomon 3 gole, Tarapacki i Fryźlewicz po 2, Samochwał 1), następnie w meczach wyjazdowych pokonała Czuwaj 7:6 (Salamon 3, Tarapacki 2, Samochwał i Fryźlewicz po 1) oraz Stal Rzeszów 3:2, zdobywając mistrzostwo okręgu (uzyskała 14 pkt. w 8 meczach, bramki 39:21). Pomimo zdobycia mistrzostwa okręgu drużyna Sanoczanki nie przystąpiła do rywalizacji międzywojewódzkiej o awans do II ligi, co według publikacji w dzienniku „Nowiny” było związane z brakiem potwierdzenia zawodników drużyny przez Polski Związek Hokeja na Lodzie, czemu według zawodnika sanockiego klubu, Michała Patały (który wystosował specjalny list do redakcji tej gazety) winny miał być Rzeszowski Okręgowy Związek Hokeja na Lodzie (ROZHL), działający rzekomo na niekorzyść Sanoczanki. Do sezonu 1959/1960 przystąpiła drużyna seniorska (ponownie w 5-zespołowej klasie A) oraz drużyna juniorska w nowo utworzonych rozgrywkach okręgu rzeszowskiego. Seniorzy trafili do grupy B, mając za rywali Legię Krosno, Resovię i Stal Przysieki. Sanoczanie m.in. zremisowali w Rzeszowie z Resovią 3:3, pokonali beniaminka Stal Przysieki 25:2 (9 goli Tarapackiego, 7 Samochwała, 6 Salomona), Legię Krosno 4:2, nie wyjechali na mecz do Krosna otrzymując sankcję walkoweru 0:5, wygrali u siebie z Resovią 7:5 (Samochwał 3, Salamon 2, Tarapacki i Marszałek), zajmując drugie miejsce w grupie i zakwalifikowali się do rozgrywki finałowej o mistrzostwo okręgu (awansowały po dwie drużyny z obu grup). Wskutek niekorzystnych warunków atmosferycznych turniej finałowy nie został przeprowadzony, zaś w porozumieniu z ROZHL drużyna Sanoczanki została zgłoszona do rozgrywki o awans do anonsowanej II ligi 1960/1961. W dniach 4-6 marca 1960 na lodowisku Torkat w Katowicach Sanoczanka w I grupie półfinałowej uległa Odrze Opole 3:5 (1:2, 1:1, 1:2) i Gwardii Katowice 0:14 (0:7, 0:2, 0:5), odpadając z dalszej rywalizacji. W wyniku późniejszej reorganizacji rozgrywek ligowych okazało się, że zespoły premiowane awansem z III poziomu ligowego w powyższej rywalizacji oraz drużyny II-ligowe, zostały włączone do sezonu I ligi 1960/1961.
Wśród zawodników ówczesnego sanockiego hokeja byli m.in. Edward Pilszak, Stefan Tarapacki. Jako sędziowie pierwsze sanockie rozgrywki hokejowe prowadzili Jerzy Lisowski i Michał Patała.

</doc>
<doc id="4784718" url="https://pl.wikipedia.org/wiki?curid=4784718" title="Jakub Pawlikowski">
Jakub Pawlikowski

Jakub Karol Pawlikowski (ur. 13 sierpnia 1978 w Tarnowie) – polski lekarz i filozof, doktor habilitowany nauk medycznych, doktor nauk prawnych, nauczyciel akademicki, dziekan Wydziału Medycznego. Collegium Medicum Uniwersytetu Kardynała Stefana Wyszyńskiego, profesor uczelni w UKSW, specjalności naukowe: bioetyka, filozofia medycyny, zdrowie publiczne, filozofia nauki.
Życiorys.
W 2003 ukończył studia medyczne w Akademii Medycznej im. prof. Feliksa Skubiszewskiego w Lublinie, w 2007 studia filozoficzne w Katolickim Uniwersytecie Lubelskim Jana Pawła II, a w 2013 studia doktoranckie w zakresie prawa na Wydziale Prawa, Prawa Kanonicznego i Administracji KUL.
W 2008 na podstawie napisanej pod kierunkiem Krzysztofa Marczewskiego rozprawy pt. "Religijność jako czynnik modulujący postawy i decyzje zawodowe lekarzy" uzyskał na Wydziale Pielęgniarstwa i Nauk o Zdrowiu Uniwersytetu Medycznego w Lublinie stopień naukowy doktora nauk medycznych w dyscyplinie medycyna. W 2014 otrzymał w I Wydziale Lekarskim z Oddziałem Stomatologicznym Uniwersytetu Medycznego w Lublinie stopień doktora habilitowanego nauk medycznych w zakresie medycyny. W 2016 na podstawie napisanej pod kierunkiem Piotra Stanisza rozprawy pt. "Prawo do sprzeciwu sumienia pracowników ochrony zdrowia" nadano mu na Wydziale Prawa, Prawa Kanonicznego i Administracji KUL stopień doktora nauk prawnych w dyscyplinie prawo.
Był adiunktem Uniwersytetu Medycznego w Lublinie na Wydziale Pielęgniarstwa i Nauk o Zdrowiu w Katedrze Nauk Humanistycznych. Został profesorem uczelni w Uniwersytecie Kardynała Stefana Wyszyńskiego w Warszawie na Wydziale Medycznym. Collegium Medicum. Powołano go na dziekana tego wydziału.

</doc>
<doc id="4784720" url="https://pl.wikipedia.org/wiki?curid=4784720" title="Jolanta Samulewicz">
Jolanta Samulewicz

Jolanta Samulewicz (ur. 14 lipca 1974 w Gdańsku) – polska strzelczyni i trenerka, medalistka mistrzostw Europy juniorów.
Specjalizowała się w pistolecie sportowym. Na mistrzostwach Europy juniorów w 1992 roku zdobyła srebrny medal w pistolecie sportowym z 25 metrów drużynowo. Jej wynik – 557 punktów, był najsłabszym rezultatem w polskiej drużynie, w której znalazły się także Sławomira Szpek i Dorota Woszczek. Był to jej jedyny medal na mistrzostwach Europy, zarówno w kategorii juniorów, jak i seniorów. W 1994 roku była 21. w kategorii juniorskiej na mistrzostwach Europy (563 punkty), 24. na mistrzostwach świata juniorów (550 punktów) i 52. w Pucharze Świata (550 punktów).
Ukończyła studia magisterskie na Akademii Wychowania Fizycznego i Sportu w Gdańsku (1997). W 2003 roku została wybrana trenerką roku 2002 w plebiscycie organizowanym przez Komisję Sportu Kobiet PKOl, tytuł ten zdobyła także w roku 2012 (za rok 2011). Była wtedy szkoleniowcem juniorskiej kadry kobiet w strzelaniach z pistoletu, oraz we Flocie Gdynia. Objęła później funkcję trenerki seniorskiej kadry kobiet w pistolecie.

</doc>
<doc id="4784721" url="https://pl.wikipedia.org/wiki?curid=4784721" title="Park Jana Heweliusza w Poznaniu">
Park Jana Heweliusza w Poznaniu

Park Jana Heweliusza – park w Poznaniu na Pogodnie na osiedlu samorządowym Osiedle Grunwald Południe zlokalizowany pomiędzy ulicami Jana Heweliusza, Macieja Palacza i Księżycową. Z uwagi na sąsiedztwo Obserwatorium Astronomicznego przy ul. Słonecznej w parku znajdują się elementy nawiązujące do zagadnień astronomicznych.
Historia.
Teren parku (cztery hektary) zagospodarowano w drodze przekształcenia istniejącego tu wcześniej, zadrzewionego nieużytku, w przeszłości zabudowanego barakami należącymi do terenów Gospody Targowej. Poznański Zarząd Zieleni Miejskiej w 2015 zlecił projekt realizacji parku, a w 2016 przystąpił do prac budowlanych.
Charakterystyka.
Oprócz funkcji rekreacyjnej i wypoczynkowej, park pełni funkcję edukacyjną z zakresu astronomii i kosmosu (m.in. tablice informacyjne). Centralnym elementem kompozycyjnym założenia jest plac z układem słonecznym oraz pergolą, od którego rozchodzą się aleje, swoim kształtem częściowo nawiązujące do orbit układu słonecznego. Jednym z elementów edukacyjnych jest tzw. "Mgławica" - żwirowy teren z porozmieszczanymi głazami, trawami i bylinami. Na obszarze parku zorganizowano również plac z modelem układu słonecznego ułożonego ze zróżnicowanego kolorystycznie kamienia naturalnego. W parku ustawiony jest zegar analemmatyczny. Znajdują się tu też place zabaw dziecięcych, siłownia, tor przeszkód dla psów i zestaw do street workoutu.
W 2021 na terenie parku posadowiono osiem rzeźb nawiązujących do tematyki astronomicznej wykonanych z pni i konarów pozostałych po przycinaniu drzew. Ich autorem był Krzysztof Wiza. Prace powstały na zlecenie Zarządu Zieleni Miejskiej.

</doc>
<doc id="4784723" url="https://pl.wikipedia.org/wiki?curid=4784723" title="Piotr Krysiak">
Piotr Krysiak



</doc>
<doc id="4784727" url="https://pl.wikipedia.org/wiki?curid=4784727" title="Carnoy-Mametz">
Carnoy-Mametz

Carnoy-Mametz – gmina we Francji, w regionie Hauts-de-France, w departamencie Somma. W 2016 roku populacja ludności wynosiła 291 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Carnoy oraz Mametz. Siedzibą gminy została miejscowość Mametz. 

</doc>
<doc id="4784731" url="https://pl.wikipedia.org/wiki?curid=4784731" title="Kurwa (stacja kolejowa)">
Kurwa (stacja kolejowa)



</doc>
<doc id="4784737" url="https://pl.wikipedia.org/wiki?curid=4784737" title="Grupa generała Stanisława Hallera">
Grupa generała Stanisława Hallera

Grupa generała Stanisława Hallera – wyższy związek taktyczny Wojska Polskiego okresu wojny polsko-bolszewickiej.
Zadanie i walki grupy.
Grupa sformowana została w czasie walk o Zamość. Jej zadaniem było: "podczas, gdy dywizje 10-a, 2-a, oraz 7-a zamkną Budionnemu kierunki na zachód i północ – odciąć mu ostatnie drogi na południe (do Lwowa) i na wschód (na Wołyń)".
Komunikat Sztabu Generalnego z 1 września 1920 podawał:
Struktura organizacyjna.
Skład w lipcu 1920:
Skład w 10 września 1920:

</doc>
<doc id="4784738" url="https://pl.wikipedia.org/wiki?curid=4784738" title="Marchélepot-Misery">
Marchélepot-Misery

Marchélepot-Misery – gmina we Francji, w regionie Hauts-de-France, w departamencie Somma. W 2016 roku populacja ludności wynosiła 611 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Marchélepot oraz Misery. Siedzibą gminy została miejscowość Marchélepot. 

</doc>
<doc id="4784742" url="https://pl.wikipedia.org/wiki?curid=4784742" title="Ostobuż">
Ostobuż



</doc>
<doc id="4784743" url="https://pl.wikipedia.org/wiki?curid=4784743" title="Ataki WannaCry i NonPetya">
Ataki WannaCry i NonPetya



</doc>
<doc id="4784745" url="https://pl.wikipedia.org/wiki?curid=4784745" title="Astrid Ivask">
Astrid Ivask

Astrid Ivask (ur. 7 sierpnia 1926, zm. 24 marca 2015) – łotewsko-amerykańska poetka.
Życiorys.
. Jej brat Juris Hartmanis był informatykiem. Po rozpoczęciu sowieckiej okupacji Łotwy w 1940 roku generał Hartmanis został uwięziony przez władze sowieckie i stracony w 1941 roku. Jego rodzina dowiedziała się o jego losie dopiero po 1989 roku.
Astrid z matką i bratem wyjechała w 1944 roku z Łotwy do obozu dla uchodźców w Niemczech. Tam studiowała filologię klasyczną, romańską i słowiańską na Uniwersytecie w Marburgu. Studia magisterskie ukończyła w 1949 roku i w tym samym roku wyszła za mąż za estońskiego poetę , który obronił tam doktorat z literatury i historii sztuki. Po ślubie przeprowadzili się do Stanów Zjednoczonych, gdzie Ivar Ivask podjął pracę w St. Olaf College w Minnesocie, a Astrid w latach 1950–1952 pracowała jako bibliotekarka i nauczycielka rosyjskiego i niemieckiego. W 1967 roku przeprowadzili się do Norman w Oklahomie, gdzie Ivar Ivask został profesorem języków współczesnych i literatury na Uniwersytecie Oklahomy. Równocześnie był redaktorem uniwersyteckiego czasopisma literackiego "World Literature Today". Para gościła w swoim domu pisarzy i krytyków, między innymi Czesława Miłosza oraz uczestniczyła w życiu literackim. Astrid nie pracowała zawodowo, poświęcając się pisaniu. W 1991 roku para przeniosła się do Fountainstown w Irlandii. Zamieszkali tam w domu, który otrzymał nazwę "Baltic". Ivar Ivask zmarł tam w 1992 roku. Astrid Ivask mieszkała w Irlandii do 2001 roku, gdy wróciła do Rygi po odzyskaniu skonfiskowanego w latach 40. XX wieku mienia. Od 1993 roku była członkiem łotewskiego PEN Clubu i Łotewskiego Związku Pisarzy.
W maju 2011 roku poetka przekazała Bibliotece Łotewskiej Akademii Nauk cenne dzieła z XVI i XVII wieku, a w 2016 roku jej spadkobiercy przekazali do tej samej biblioteki zbiór ponad 4500 książek i czasopism oraz liczące około 2000 pozycji archiwum zawierające rękopisy, listy i dokumenty.
Twórczość.
Pisała głównie w języku łotewskim, a utwory w języku angielskim powstały zazwyczaj jako upominki dla przyjaciół. Pierwszym zbiór poezji "Ezera kristības" (Chrzest jeziora) powstał w 1959 roku i został wydany w 1966 roku. Inne publikacje to: "Ziemas tiesa" (1968), "Solis silos" (1973), "Līču loči" (1981), "At the Fallow’s Edge" (1981), "Gaisma ievainoja" (1982). W 1990 roku ukazał się jej tomik w języku angielskim "Oklahoma Poems". W 1987 roku ukazały się jej wiersze zebrane "Wordings".
Inne utwory to: "Pārsteigumi un atklājumi" (1984) wiersze i opowiadania dla dzieci oraz poetyckie szkice podróżnicze "Līču loči: Ainas un ainavas" (1981) ilustrowane fotografiami Ivara Ivaska. Astrid znała kilka języków europejskich. Zajmowała się tłumaczeniem poezji z sześciu języków. Tłumaczyła utwory męża z estońskiego.
Nagrody i wyróżnienia.
Została odznaczona łotewskim Orderem Trzech Gwiazd, estońskim Orderem Gwiazdy Białej.

</doc>
<doc id="4784746" url="https://pl.wikipedia.org/wiki?curid=4784746" title="Niekraszuńce">
Niekraszuńce

Niekraszuńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
Historia.
Dawniej Niekraszuńce były centrum mniejszości tatarskiej, która zamieszkiwała okoliczne wsie. Według miejscowej tradycji tutaj znajdował się jeden z najstarszych meczetów w Rzeczypospolitej.
Według źródeł pisanych w roku 1832 nastąpiła przebudowa meczetu, więc drewniany meczet był tu co najmniej od XIX w. Wyremontowany na początku XX w. z fundacji m.in. rządu Królestwa Egiptu i amerykańskiej diaspory tatarskiej oraz dwa mizary, z najstarszymi znanymi pochówkami z XIX w.
W czasie I wojny światowej meczet został spalony przez wojska niemieckie. W dwudziestoleciu międzywojennym wieś leżała w Polsce, w województwie nowogródzkim, w powiecie lidzkim, w gminie Raduń. Meczet odbudowano w 1926 r.
Po II wojnie światowej znalazła się w granicach Związku Sowieckiego. Tatarzy, jako przedstawiciele stanu szlacheckiego, zostali poddani prześladowaniom. Wielu z nich, w tym niekraszuński mułła, skorzystało z reperacji i wyjechało w nowe granice Polski. Pola zostały znacjonalizowane i weszły w skład kołchozu. Muzułmanów ze strony nowej władzy dotknęły również prześladowania religijne. W latach 50. komuniści rozebrali meczet, a pozyskane z rozbiórki materiały przeznaczyli na budowę budynków kołchozowych. Obecnie w Niekraszuńcach nie ma już Tatarów.

</doc>
<doc id="4784755" url="https://pl.wikipedia.org/wiki?curid=4784755" title="Delpuentesyne">
Delpuentesyne

Delpuentesyne – wymarły rodzaj chrząszczy z podrzędu Protocoleoptera i rodziny Permosynidae, obejmujący tylko jeden znany gatunek: "Delpuentesyne menendezi". Żył w triasie.
Taksonomia.
Rodzaj i jego gatunek typowy opisane zostały po raz pierwszy w 2007 roku przez Rafaela G. Martinsa-Neto, Oscara F. Gallego i Anę M. Zavattieri. Opisu dokonano na podstawie skamieniałości pokryw, odnalezionych w potoku nazwanym „Quebrada del Puente”, w dystrykcie Potrerillos na terenie argentyńskiej prowincji Mendoza. Pochodzą one z należącej do Grupy Uspallata i datowanej na karnik w triasie formacji Potrerillos. Nazwa rodzajowa jest połączeniem części nazwy lokalizacji ("del Puente") i przyrostka "–syne", powszechnie używanego wśród chrząszczy z nadrodziny Permosynoidea. Epitet gatunkowy nadano na cześć paleontologa amatora Augusto Menendeza.
Autorzy opisu zaliczyli nowy rodzaj do rodziny Permosynidae, jednak zdefiniowali ją szeroko, jako obejmującą także taksony zaliczane do Ademosynidae, i wśród najbardziej zbliżonych morfologicznie do "Delpuentesyne" wymienili "Ademosyne" i "Argentinosyne". Tymczasem w późniejszych pracach rodzina Ademosynidae dalej jest wyróżniana.
Morfologia.
Chrząszcze te miały pokrywy długości od 5,3 do 9,5 mm i szerokości od 1,25 do 1,8 mm. Dawało to stosunek długości do szerokości od 4,24 do 5,27. Powierzchnia pokryw była jednorodnie i drobno ziarenkowana oraz miała 11 słabo zaznaczonych, podłużnych, gładkich żeberek. Od "Ademosyne" chrząszcze te wyróżniały się słabiej zaznaczonymi żeberkami, a od "Argentinosyne" mniejszymi rozmiarami ciała.
Paleoekologia.
Owad ten zasiedlał południowy zachód Gondwany. Rejony te cechowały umiarkowane temperatury i klimat o dużej zmienności sezonowej, opisywany jako megamonsunowy. Teren porastały lasy liściaste i lasy zawsze zielone twardolistne. Ich florę charakteryzowało duże bogactwo, w tym wiele gatunków z rodzaju "Dicroidium". Entomofauna tego rejonu zachowała się jednak w zapisie kopalnym słabo. Z tego samego stanowiska co "Delpuentesyne" znanych jest kilka rodzajów karaczanów: "Anablatta", "Delpuenteblatta", "Lariojablatta", "Potrerilloblatta" i przypuszczalnie "Triassoblatta".

</doc>
<doc id="4784760" url="https://pl.wikipedia.org/wiki?curid=4784760" title="Manuel Escobar">
Manuel Escobar

Manuel Escobar Bello (ur. 18 października 1984 w San Juan de Los Morros) – wenezuelski wspinacz sportowy. Specjalizował się w boulderingu, w prowadzeniu oraz we wspinaczce na szybkość. Wicemistrz świata z Avilés we wspinaczce na szybkość. Dwukrotny mistrz Ameryki z 2012; w boulderingu oraz we wspinaczce na szybkość.
Kariera sportowa.
W 2007 roku w hiszpańskim Avilés w konkurencji we wspinaczce na szybkość został wicemistrzem świata we wspinaczce sportowej, w finale przegrał z Chińczykiem Zhong Qixin.
W ekwadorskim Quito w 2010 na Mistrzostwach Ameryki zdobył dwa medale; srebrny we wspinaczce na szybkość, a brązowy w boulderingu. W 2012 roku w rodzinnym mieście San Juan de Los Morros na Mistrzostwach Ameryki we wspinaczce sportowej zdobył trzy medale; złoty w boulderingu i we wspinaczce na szybkość oraz brązowy w prowadzeniu.
Uczestnik zawodów wspinaczkowych World Games we Duisburgu w 2005, gdzie zajął 4 miejsce we wspinaczce na szybkość oraz zawodów w kolumbijskim Cali w 2013.
W 2008 roku wygrał prestiżowe, elitarne zawodów wspinaczkowych Rock Master we włoskim Arco, w których wielokrotnie brał udział.

</doc>
<doc id="4784761" url="https://pl.wikipedia.org/wiki?curid=4784761" title="Delpuentesyne menendezi">
Delpuentesyne menendezi



</doc>
<doc id="4784764" url="https://pl.wikipedia.org/wiki?curid=4784764" title="Ô-de-Selle">
Ô-de-Selle

Ô-de-Selle – gmina we Francji, w regionie Hauts-de-France, w departamencie Somma. W 2016 roku populacja ludności wynosiła 1237 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Lœuilly, Neuville-lès-Lœuilly oraz Tilloy-lès-Conty. Siedzibą gminy została miejscowość Lœuilly. 

</doc>
<doc id="4784766" url="https://pl.wikipedia.org/wiki?curid=4784766" title="Leluja">
Leluja

Leluja – typ wycinanki papierowej o jednoosiowej symetrycznej budowie w formie drzewka z podstawą. Charakterystyczny dla kurpiowskiej Puszczy Zielonej.
Leluja ma kompozycję pionową, dwuczłonkową i jest wycięta z jednego kawałka kolorowego papieru. Jest prawdopodobnie najstarszą formą wycinanki kolorowej z papieru glansowanego na tym terenie. Jej górna część może mieć różny kształt: zaokrąglony u góry i przecięty prosto u dołu w formie łuku gotyckiego, jak też w formie koła, prostokąta lub owalu. Wypełnienie jest najczęściej ażurowe. Dolna część, tzw. podstawa, ma zazwyczaj niewielką ilość ażurów, górna, zwana koroną, jest bardziej ażurowa i o bogatej ornamentyce. Wycinanka jest na górze zwieńczona elementem podkreślającym oś symetrii. Leluja występuje w wielu wariantach. Twórczynie nadają jej indywidualną formę, samodzielnie komponując ornamentykę. Jedną z ciekawszy form jest tzw. hostyja, zainspirowana monstrancją używaną w kościelnej liturgii. Pojawiają się w niej motywy religijne: świece, krzyż, serce gorejące czy anioły.

</doc>
<doc id="4784770" url="https://pl.wikipedia.org/wiki?curid=4784770" title="Stanisław Rembowski">
Stanisław Rembowski

Stanisław Rembowski (ur. 24 października 1885 w Skotnikach, zm. 18 sierpnia 1920 pod Brodnicą) – podporucznik kawalerii Wojska Polskiego, kawaler Orderu Virtuti Militari. 
Życiorys.
Urodził się w rodzinie ziemiańskiej Stanisława i Jadwigi z domu Ciszewska. Uczęszczał w Śremie do Gimnazjum, a po jego ukończeniu w Berlinie i Lipsku studiował rolnictwo. W majątkach położonych w Wielkopolsce odbył praktykę zawodową. W 1916 w Wyszakowie prowadził gospodarstwo, które przejął po ojcu. 
Z końcem grudnia 1918 brał udział w powstaniu wielkopolskim podczas którego w Środzie Wielkopolskiej wspólnie z Alfredem Milewskim sformował kompanię ochotniczą. Od 11 stycznia 1919 w Wojskach Wielkopolskich służył w 1 pułku ułanów Wielkopolskich, a następnie w 15 pułku ułanów Poznańskich. Brał udział w walkach na froncie podczas trwającej wojny polsko-bolszewickiej, gdzie walczył w miesiącach lipiec-sierpień 1919 m.in. pod Bobrujskiem oraz Mińskiem. W sierpniu 1920 został mianowany podporucznikiem dowodząc 2. szwadronem w 215 Ochotniczego Pułku Jazdy Wielkopolskiej. Zginął podczas bitwy pod Brodnicą, kiedy podczas szarży na pozycje przeciwnika przyczynił się do przełamania jego obrony. Za czyn ten został wyróżniony nadaniem Krzyża Srebrnego Orderu Virtuti Militari. Pochowany został w rodzinnym grobowcu w Mądrych położonych koło Środy Wielkopolskiej. 21 grudnia 1920 został pośmiertnie zatwierdzony z dniem 1 kwietnia 1920 w stopniu porucznika, w kawalerii, w grupie oficerów byłej armii niemieckiej.
Od 1916 jego żoną była Zofią Dąmbska i mieli córkę Elżbietę oraz syna Macieja.

</doc>
<doc id="4784774" url="https://pl.wikipedia.org/wiki?curid=4784774" title="Trois-Rivières (Somme)">
Trois-Rivières (Somme)

Trois-Rivières – gmina we Francji, w regionie Hauts-de-France, w departamencie Somma. W 2016 roku populacja ludności wynosiła 1500 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Contoire, Hargicourt oraz Pierrepont-sur-Avre. Siedzibą gminy została miejscowość Pierrepont-sur-Avre. 

</doc>
<doc id="4784775" url="https://pl.wikipedia.org/wiki?curid=4784775" title="Dorota Woszczek">
Dorota Woszczek

Dorota Woszczek – polska strzelczyni, medalistka mistrzostw Europy juniorów.
Była zawodniczką ZO LOK Kraków i Wawelu Kraków. Jednym z jej trenerów był Eugeniusz Gniecki
Specjalizowała się w pistolecie sportowym. Na mistrzostwach Europy juniorów w 1992 roku zdobyła srebrny medal w pistolecie sportowym z 25 metrów drużynowo. Jej wynik – 566 punktów, był najlepszym rezultatem w polskiej drużynie, w której znalazły się także Sławomira Szpek i Jolanta Samulewicz. Był to jej jedyny medal na mistrzostwach Europy, zarówno w kategorii juniorów, jak i seniorów. Wynik ten dał jej również piąte miejsce w zawodach indywidualnych.

</doc>
<doc id="4784784" url="https://pl.wikipedia.org/wiki?curid=4784784" title="Berkovići">
Berkovići



</doc>
<doc id="4784785" url="https://pl.wikipedia.org/wiki?curid=4784785" title="Bijela (Bośnia i Hercegowina)">
Bijela (Bośnia i Hercegowina)



</doc>
<doc id="4784786" url="https://pl.wikipedia.org/wiki?curid=4784786" title="Bijela">
Bijela



</doc>
<doc id="4784788" url="https://pl.wikipedia.org/wiki?curid=4784788" title="Bilje">
Bilje



</doc>
<doc id="4784789" url="https://pl.wikipedia.org/wiki?curid=4784789" title="Gate valve">
Gate valve



</doc>
<doc id="4784790" url="https://pl.wikipedia.org/wiki?curid=4784790" title="Blatna (Republika Serbska)">
Blatna (Republika Serbska)



</doc>
<doc id="4784791" url="https://pl.wikipedia.org/wiki?curid=4784791" title="Borci (gmina Rača)">
Borci (gmina Rača)



</doc>
<doc id="4784792" url="https://pl.wikipedia.org/wiki?curid=4784792" title="Borojevići">
Borojevići



</doc>
<doc id="4784794" url="https://pl.wikipedia.org/wiki?curid=4784794" title="Terre-de-Bancalié">
Terre-de-Bancalié

Terre-de-Bancalié – gmina we Francji, w regionie Oksytania, w departamencie Tarn. W 2016 roku populacja ludności wynosiła 1735 mieszkańców. 
Gmina została utworzona 1 stycznia 2019 roku z połączenia sześciu ówczesnych gmin: Roumégoux, Ronel, Saint-Antonin-de-Lacalm, Saint-Lieux-Lafenasse, Terre-Clapier oraz Le Travet. Siedzibą gminy została miejscowość Roumégoux. 

</doc>
<doc id="4784798" url="https://pl.wikipedia.org/wiki?curid=4784798" title="Piotr Łukasiak">
Piotr Łukasiak

Piotr Marcin Łukasiak – polski inżynier informatyk i bioinformatyk, profesor uczelni na Wydziale Informatyki i Telekomunikacji Politechniki Poznańskiej oraz Instytutu Chemii Bioorganicznej PAN, gdzie pracuje w Zakładzie Bioinformatyki.
Życiorys.
Rozprawę doktorską pt. "Algorytmiczne aspekty przewidywania drugorzędowych struktur białek", wykonaną pod kierunkiem prof. Jacka Błażewicza, obronił w 2004 r. na Wydziale Informatyki i Zarządzania PP. W 2019 r. Rada Dyscypliny Informatyka Techniczna i Telekomunikacja Politechniki Poznańskiej nadała mu stopień doktora habilitowanego nauk technicznych na podstawie osiągnięcia pt. "Wybrane zagadnienia badań operacyjnych w bioinformatyce strukturalnej".

</doc>
<doc id="4784800" url="https://pl.wikipedia.org/wiki?curid=4784800" title="Buzin (Chorwacja)">
Buzin (Chorwacja)



</doc>
<doc id="4784801" url="https://pl.wikipedia.org/wiki?curid=4784801" title="Butkovići">
Butkovići



</doc>
<doc id="4784802" url="https://pl.wikipedia.org/wiki?curid=4784802" title="Carevo Polje">
Carevo Polje



</doc>
<doc id="4784804" url="https://pl.wikipedia.org/wiki?curid=4784804" title="Cerik">
Cerik



</doc>
<doc id="4784805" url="https://pl.wikipedia.org/wiki?curid=4784805" title="Cerina">
Cerina



</doc>
<doc id="4784806" url="https://pl.wikipedia.org/wiki?curid=4784806" title="Zawór suwakowy">
Zawór suwakowy

Zawór suwakowy, zwany również zaworem śluzowym lub zasuwą – zawór, który otwiera się przez podniesienie bariery (zasuwy) umożliwiając przepływ płynu lub gazu. Zasuwy wymagają bardzo mało miejsca wzdłuż osi rury i prawie nie ograniczają przepływu czynnika, gdy są całkowicie otwarte. Czoła bramy mogą być równoległe, ale najczęściej mają kształt klina (aby móc wywierać nacisk na powierzchnię uszczelniającą). 
Zawory suwakowe służą głównie do odcinania przepływu medium, nie stosuje się ich do regulacji przepływu. Przy pełnym otwarciu typowy zawór nie stwarza przeszkód na drodze przepływu, co przekłada się na bardzo niski opór przepływu. Rozmiar otwartej ścieżki przepływu zmienia się zasadniczo w sposób nieliniowy, gdy zasuwa jest przesuwana. Oznacza to, że natężenie przepływu nie zmienia się równomiernie wraz z przesunięciem trzpienia. W zależności od konstrukcji częściowo otwarta zasuwa może wibrować z podczas przepływu płynu. 
Zasuwy są zwykle budowane z żeliwa, staliwa węglowego, żeliwa sferoidalnego, brązu, stali nierdzewnej, stali stopowych i stali kutej. 

</doc>
<doc id="4784807" url="https://pl.wikipedia.org/wiki?curid=4784807" title="Cerje">
Cerje



</doc>
<doc id="4784808" url="https://pl.wikipedia.org/wiki?curid=4784808" title="Cerje (gmina Bajina Bašta)">
Cerje (gmina Bajina Bašta)



</doc>
<doc id="4784809" url="https://pl.wikipedia.org/wiki?curid=4784809" title="Cerje (miasto Kraljevo)">
Cerje (miasto Kraljevo)



</doc>
<doc id="4784810" url="https://pl.wikipedia.org/wiki?curid=4784810" title="Cernica">
Cernica



</doc>
<doc id="4784811" url="https://pl.wikipedia.org/wiki?curid=4784811" title="Cernica (gmina Varvarin)">
Cernica (gmina Varvarin)



</doc>
<doc id="4784812" url="https://pl.wikipedia.org/wiki?curid=4784812" title="Cerova">
Cerova



</doc>
<doc id="4784814" url="https://pl.wikipedia.org/wiki?curid=4784814" title="Cerovica">
Cerovica



</doc>
<doc id="4784815" url="https://pl.wikipedia.org/wiki?curid=4784815" title="Cerovo">
Cerovo



</doc>
<doc id="4784816" url="https://pl.wikipedia.org/wiki?curid=4784816" title="Cetina">
Cetina



</doc>
<doc id="4784817" url="https://pl.wikipedia.org/wiki?curid=4784817" title="Cetina (Chorwacja)">
Cetina (Chorwacja)



</doc>
<doc id="4784818" url="https://pl.wikipedia.org/wiki?curid=4784818" title="Crna Glava">
Crna Glava



</doc>
<doc id="4784819" url="https://pl.wikipedia.org/wiki?curid=4784819" title="Crni Vrh">
Crni Vrh



</doc>
<doc id="4784821" url="https://pl.wikipedia.org/wiki?curid=4784821" title="Cvilin (wieś)">
Cvilin (wieś)



</doc>
<doc id="4784822" url="https://pl.wikipedia.org/wiki?curid=4784822" title="Cvilin (Bośnia i Hercegowina)">
Cvilin (Bośnia i Hercegowina)



</doc>
<doc id="4784824" url="https://pl.wikipedia.org/wiki?curid=4784824" title="Cvitović">
Cvitović



</doc>
<doc id="4784826" url="https://pl.wikipedia.org/wiki?curid=4784826" title="Chanverrie">
Chanverrie

Chanverrie – gmina we Francji, w regionie Kraj Loary, w departamencie Wandea. W 2016 roku populacja ludności wynosiła 5709 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Chambretaud oraz La Verrie. Siedzibą gminy została miejscowość La Verrie. 

</doc>
<doc id="4784829" url="https://pl.wikipedia.org/wiki?curid=4784829" title="Trójkowy ekspres">
Trójkowy ekspres

Trójkowy ekspres – autorska audycja muzyczna Pawła Kostrzewy nadawana w Programie III Polskiego Radia od 1997 do 2005.
W pierwszych trzech latach nadawana między 14:00 a 16:00, następnie od 19:00 do 21:00. Pierwsza emisja na antenie Programu Trzeciego Polskiego Radia odbyła się 3 kwietnia 1997. W pierwszym roku nadawania program nosił podtytuł „35 lat w 120 minut”. Kostrzewa prezentował zarówno najważniejsze utwory muzyki rockowej wiążące się z historią Trójki, jak i nowości z kraju, Wielkiej Brytanii (ze szczególnym uwzględnieniem Brit popu) oraz Stanów Zjednoczonych. Dżingiel audycji przygotował Jarosław Kawecki z utworu Joe Southa „Hush” w klasycznym wykonaniu Deep Purple. Po roku został odświeżony i zmieniony na wersję londyńskiego zespołu Kula Shaker.
W audycji prowadzący sięgał po takich wykonawców jak R.E.M., Pearl Jam, The Smashing Pumpkins, Jane’s Addiction, Soundgarden, Stone Temple PiIots, Beck, Alice In Chains, Live, Neil Young, Paul Weller, Depeche Mode, Nick Cave, Prodigy, PJ Harvey, The Flaming Lips, Mercury Rev, Ian Brown, Primal Scream, Manic Street Preachers, Elbow, Kula Shaker, Stereophonics, Travis, Mogwai. W Trójkowym Ekspresie debiutowali także polscy wykonawcy, m.in. rockowi Cool Kids of Death, Negatyw, Pogodno, Homosapiens, Pustki, eM, sceny electro: Futro, Smolik, Husky, Őszibarack, a także hip hopowi.
W ramach audycji odbyły się koncerty uznanych polskich wykonawców, np. Myslovitz, Hey, Ścianka, Lech Janerka oraz debiutantów (m.in. Negatyw, Cool Kids of Death).
Kostrzewa brał udział w europejskich festiwalach, skąd relacjonował ich przebieg, m.in.: Roskilde Festival czy Open’er Festival.
Autor przeprowadził wiele wywiadów m.in. z Radiohead, Pearl Jam, Oasis, Red Hot Chili Peppers, Jane’s Addiction, Blur, Offspring, Suede.
W programie na żywo brali udział m.in.: Fish (ex-Marillion), Rob Halford (Judas Priest), TOTO, Janick Gers (Iron Maiden), Robert Gawliński (Wilki), Edyta Bartosiewicz, Katarzyna Nosowska.
Z inicjatywy Pawła Kostrzewy powstał zespół Warszawa Gdańska, który nagrał dwa klasyczne utwory „Centrala” Brygady Kryzys i „Luciolla” Maanamu. „Centralę” w nowej wersji nagrała supergrupa w składzie: Paweł Krawczyk (Hey), Anna Lasocka i Grzegorz Nawrocki (Kobiety) i Andrzej Smolik, który był również producentem. Do nagrania „Luciolli” zaproszenie przyjęli: Bodek Pezda (produkcja) i Sławomir Leniart (Agressiva 69), Robert Fijałkowski (Drimsztajn) oraz ponownie Anna Lasocka i Grzegorz Nawrocki. Piosenkę zmiksował Leszek Kamiński. Oba utwory trafiły na płyty Trójkowy Ekspres.
Historię Trójkowego Ekspresu dokumentuje cykl płyt wydanych pod tym samym tytułem: „Trójkowy Ekspres 19.05" (Polskie Radio 2002), „Trójkowy Ekspres Międzynarodowy Skład” (Polskie Radio/Warner Music 2003), „Trójkowy Ekspres Polska-Europa” (Polskie Radio 2003); „Trójkowy Ekspres VOL.4 Międzynarodowy Skład 2003 (Polskie Radio/Pomaton EMI 2003), „Trójkowy Ekspres VOL.5 Nowe Twarze” (Polskie Radio/Warner Music 2004), „Trójkowy Ekspres VOL.6, 7 Międzynarodowy Skład 2004 (Polskie Radio/Warner Music 2004).

</doc>
<doc id="4784836" url="https://pl.wikipedia.org/wiki?curid=4784836" title="Doliće">
Doliće



</doc>
<doc id="4784837" url="https://pl.wikipedia.org/wiki?curid=4784837" title="Doliće (gmina Sjenica)">
Doliće (gmina Sjenica)



</doc>
<doc id="4784839" url="https://pl.wikipedia.org/wiki?curid=4784839" title="Doljane (miasto Kruševac)">
Doljane (miasto Kruševac)



</doc>
<doc id="4784841" url="https://pl.wikipedia.org/wiki?curid=4784841" title="Jan Wrzesiński">
Jan Wrzesiński

Jan Wrzesiński – polski biochemik, pracownik naukowy Instytutu Chemii Bioorganicznej PAN, gdzie pracuje w Zakładzie Biochemii RNA. 
Życiorys.
W 1991 r. na Wydziale Chemii UAM obronił rozprawę doktorską pt."Badania struktury przestrzennej i właściwości katalitycznych cząsteczek tRNA specyficznych dla metioniny", którą wykonał pod kierunkiem prof. Włodzimierza Krzyżosiaka. Stopień doktora habilitowanego nauk chemicznych uzyskał w 2008 r. w Instytucie Chemii Bioorganicznej PAN na podstawie pracy pt. "Oddziaływanie cząsteczek RNA z jonami metali. Struktura motywów RNA wiążących wybrane jony metali oraz ich wpływ na aktywność katalityczną rybozymów delta". Do 2019 r. wypromował 1 doktora.

</doc>
<doc id="4784842" url="https://pl.wikipedia.org/wiki?curid=4784842" title="Donja Bukovica (miasto Valjevo)">
Donja Bukovica (miasto Valjevo)



</doc>
<doc id="4784843" url="https://pl.wikipedia.org/wiki?curid=4784843" title="Donja Lapaštica (gmina Medveđa)">
Donja Lapaštica (gmina Medveđa)



</doc>
<doc id="4784844" url="https://pl.wikipedia.org/wiki?curid=4784844" title="Donja Trnava">
Donja Trnava



</doc>
<doc id="4784845" url="https://pl.wikipedia.org/wiki?curid=4784845" title="Donja Trnava (miasto Prokuplje)">
Donja Trnava (miasto Prokuplje)



</doc>
<doc id="4784846" url="https://pl.wikipedia.org/wiki?curid=4784846" title="Donja Trnava (gmina Topola)">
Donja Trnava (gmina Topola)



</doc>
<doc id="4784848" url="https://pl.wikipedia.org/wiki?curid=4784848" title="Drača (miasto Kragujevac)">
Drača (miasto Kragujevac)



</doc>
<doc id="4784849" url="https://pl.wikipedia.org/wiki?curid=4784849" title="Drežnica (gmina Kobarid)">
Drežnica (gmina Kobarid)



</doc>
<doc id="4784850" url="https://pl.wikipedia.org/wiki?curid=4784850" title="Drežnica">
Drežnica



</doc>
<doc id="4784851" url="https://pl.wikipedia.org/wiki?curid=4784851" title="Drežnica (gmina Bujanovac)">
Drežnica (gmina Bujanovac)



</doc>
<doc id="4784852" url="https://pl.wikipedia.org/wiki?curid=4784852" title="Drnek">
Drnek



</doc>
<doc id="4784854" url="https://pl.wikipedia.org/wiki?curid=4784854" title="Dubica (gmina Mrkonjić Grad)">
Dubica (gmina Mrkonjić Grad)



</doc>
<doc id="4784855" url="https://pl.wikipedia.org/wiki?curid=4784855" title="Dubovik">
Dubovik



</doc>
<doc id="4784856" url="https://pl.wikipedia.org/wiki?curid=4784856" title="Dugopolje">
Dugopolje



</doc>
<doc id="4784857" url="https://pl.wikipedia.org/wiki?curid=4784857" title="Montaigu-Vendée">
Montaigu-Vendée

Montaigu-Vendée – gmina we Francji, w regionie Kraj Loary, w departamencie Wandea. W 2016 roku populacja ludności wynosiła 20 675 mieszkańców. 
Gmina została utworzona 1 stycznia 2019 roku z połączenia pięciu ówczesnych gmin: Boufféré, La Guyonnière, Montaigu, Saint-Georges-de-Montaigu oraz Saint-Hilaire-de-Loulay. Siedzibą gminy została miejscowość Montaigu. 

</doc>
<doc id="4784858" url="https://pl.wikipedia.org/wiki?curid=4784858" title="Dužice">
Dužice



</doc>
<doc id="4784859" url="https://pl.wikipedia.org/wiki?curid=4784859" title="Dvorište">
Dvorište



</doc>
<doc id="4784860" url="https://pl.wikipedia.org/wiki?curid=4784860" title="Dvorište (gmina Despotovac)">
Dvorište (gmina Despotovac)



</doc>
<doc id="4784861" url="https://pl.wikipedia.org/wiki?curid=4784861" title="Dvorište (miasto Šabac)">
Dvorište (miasto Šabac)



</doc>
<doc id="4784862" url="https://pl.wikipedia.org/wiki?curid=4784862" title="Dvorište (okręg maczwański(">
Dvorište (okręg maczwański(



</doc>
<doc id="4784863" url="https://pl.wikipedia.org/wiki?curid=4784863" title="Dvorska">
Dvorska



</doc>
<doc id="4784864" url="https://pl.wikipedia.org/wiki?curid=4784864" title="Dvorska (gmina Krupanj)">
Dvorska (gmina Krupanj)



</doc>
<doc id="4784865" url="https://pl.wikipedia.org/wiki?curid=4784865" title="Fabci">
Fabci



</doc>
<doc id="4784867" url="https://pl.wikipedia.org/wiki?curid=4784867" title="BREEAM">
BREEAM

BREEAM (ang. "Building Research Establishment Environmental Assessment Method") – metoda oceny zrównoważonego rozwoju dla planowania, infrastruktury i budynków.
Certyfikat BREEAM jest jedną z najczęściej stosowanych w Europie metod oceny budynków pod kątem ich ekologiczności. Skupia się na ocenie jakości prowadzonego procesu inwestycyjnego. Wprowadzono go w 1990. Twórcą była brytyjska organizacja BRE (Building Research Establishment). Metoda stanowi dla inwestorów narzędzie zarządzania projektem, celem poprawy wpływu inwestycji na środowisko.

</doc>
<doc id="4784868" url="https://pl.wikipedia.org/wiki?curid=4784868" title="Filipovići (miasto Loznica)">
Filipovići (miasto Loznica)



</doc>
<doc id="4784869" url="https://pl.wikipedia.org/wiki?curid=4784869" title="Gabela">
Gabela



</doc>
<doc id="4784870" url="https://pl.wikipedia.org/wiki?curid=4784870" title="Gabrovnica">
Gabrovnica



</doc>
<doc id="4784871" url="https://pl.wikipedia.org/wiki?curid=4784871" title="Gabrovnica (gmina Knjaževac)">
Gabrovnica (gmina Knjaževac)



</doc>
<doc id="4784872" url="https://pl.wikipedia.org/wiki?curid=4784872" title="Gajac">
Gajac



</doc>
<doc id="4784873" url="https://pl.wikipedia.org/wiki?curid=4784873" title="Gajine">
Gajine



</doc>
<doc id="4784876" url="https://pl.wikipedia.org/wiki?curid=4784876" title="Gamzigrad">
Gamzigrad



</doc>
<doc id="4784878" url="https://pl.wikipedia.org/wiki?curid=4784878" title="Gamzigrad (miasto Zaječar)">
Gamzigrad (miasto Zaječar)



</doc>
<doc id="4784879" url="https://pl.wikipedia.org/wiki?curid=4784879" title="Gazije">
Gazije



</doc>
<doc id="4784880" url="https://pl.wikipedia.org/wiki?curid=4784880" title="Glavice">
Glavice



</doc>
<doc id="4784881" url="https://pl.wikipedia.org/wiki?curid=4784881" title="Glinje">
Glinje



</doc>
<doc id="4784882" url="https://pl.wikipedia.org/wiki?curid=4784882" title="Glogovica">
Glogovica



</doc>
<doc id="4784883" url="https://pl.wikipedia.org/wiki?curid=4784883" title="Glušci">
Glušci



</doc>
<doc id="4784884" url="https://pl.wikipedia.org/wiki?curid=4784884" title="Glušci (gmina Bogatić)">
Glušci (gmina Bogatić)



</doc>
<doc id="4784885" url="https://pl.wikipedia.org/wiki?curid=4784885" title="Gnojnica">
Gnojnica



</doc>
<doc id="4784887" url="https://pl.wikipedia.org/wiki?curid=4784887" title="Gnojnice">
Gnojnice



</doc>
<doc id="4784889" url="https://pl.wikipedia.org/wiki?curid=4784889" title="Goduša">
Goduša



</doc>
<doc id="4784890" url="https://pl.wikipedia.org/wiki?curid=4784890" title="Gojakovići">
Gojakovići



</doc>
<doc id="4784891" url="https://pl.wikipedia.org/wiki?curid=4784891" title="Gojakovići (gmina Prijepolje)">
Gojakovići (gmina Prijepolje)



</doc>
<doc id="4784892" url="https://pl.wikipedia.org/wiki?curid=4784892" title="Gojevići">
Gojevići



</doc>
<doc id="4784894" url="https://pl.wikipedia.org/wiki?curid=4784894" title="Goleš">
Goleš



</doc>
<doc id="4784895" url="https://pl.wikipedia.org/wiki?curid=4784895" title="Delpuenteblattidae">
Delpuenteblattidae

Delpuenteblattidae – wymarła rodzina owadów z rzędu karaczanów i nadrodziny Blattoidea. Występowała w triasie na terenie dzisiejszej Argentyny. Obejmuje dwa znane rodzaje.
Taksonomia.
Takson ten wprowadzony został w 2007 roku przez Rafaela G. Martinsa-Neto, Oscara F. Gallego i Anę M. Zavattieri. Zalicza się doń dwa rodzaje: "Delpuenteblatta" i "Lariojablatta", przy czym klasyfikacja doń tego drugiego jest niepewna. Rodzaj "Delpuenteblatta" jest monotypowy (zawiera jeden gatunek) i opisany został przez tych samych autorów, w tej samej publikacji, na podstawie skamieniałości pochodzących z formacji Potrerillos, odnalezionych w potoku nazwanym „Quebrada del Puente” na terenie argentyńskiej prowincji Mendoza. Rodzaj "Lariojablatta" obejmuje dwa gatunki, jeden opisany razem z "Delpuenteblatta" z tego samego stanowiska, a drugi opisany dwa lata wcześniej na podstawie skamieniałości znalezionych w formacji Los Rastros na terenie Los Chañares w argentyńskiej prowincji La Rioja. Wszystkie wymienione skamieniałości pochodzą z karniku w triasie. 
Morfologia.
Karaczany te miały pokrywy o lekko zaostrzonych wierzchołkach, osiągające od 7 do 10 mm długości i od 3 do 4 mm szerokości. Tylna żyłka radialna rozgałęziała się dając cztery odnogi, z których ostatnia (RP4) osiągała kostalny brzeg pokrywy mniej więcej w ¾ jego długości. Żyłka medialna była falista. Przednia żyłka medialna dawała również cztery odnogi, a punkty początkowe odnóg od drugiej do czwartej były na wyrównane z punktami początkowymi odpowiednich odnóg tylnej żyłki radialnej, co uznano za apomorfię rodziny. Wszystkie odnogi przedniej i tylnej żyłki medialnej miały swój koniec na wierzchołkowej krawędzi skrzydła. Jako apomorię rodziny wskazano także znajdujący się na analnej krawędzi pokrywy w odległości ⅓ od jego wierzchołka punkt końcowy długiej i falistej tylnej żyłki kubitalnej. Pole analne zajmowało ⅓ długości i ⅔ szerokości pokrywy.

</doc>
<doc id="4784896" url="https://pl.wikipedia.org/wiki?curid=4784896" title="Goleš (gmina Bosilegrad)">
Goleš (gmina Bosilegrad)



</doc>
<doc id="4784897" url="https://pl.wikipedia.org/wiki?curid=4784897" title="Golo">
Golo



</doc>
<doc id="4784898" url="https://pl.wikipedia.org/wiki?curid=4784898" title="Gorice">
Gorice



</doc>
<doc id="4784899" url="https://pl.wikipedia.org/wiki?curid=4784899" title="Goričani">
Goričani



</doc>
<doc id="4784900" url="https://pl.wikipedia.org/wiki?curid=4784900" title="Goričani (miasto Čačak)">
Goričani (miasto Čačak)



</doc>
<doc id="4784901" url="https://pl.wikipedia.org/wiki?curid=4784901" title="Goričica">
Goričica



</doc>
<doc id="4784902" url="https://pl.wikipedia.org/wiki?curid=4784902" title="Gorjani">
Gorjani



</doc>
<doc id="4784903" url="https://pl.wikipedia.org/wiki?curid=4784903" title="Gornja Bukovica">
Gornja Bukovica



</doc>
<doc id="4784904" url="https://pl.wikipedia.org/wiki?curid=4784904" title="Gornja Bukovica (miasto Valjevo)">
Gornja Bukovica (miasto Valjevo)



</doc>
<doc id="4784907" url="https://pl.wikipedia.org/wiki?curid=4784907" title="Gornja Dubrava (Chorwacja)">
Gornja Dubrava (Chorwacja)



</doc>
<doc id="4784909" url="https://pl.wikipedia.org/wiki?curid=4784909" title="Gornja Kamenica">
Gornja Kamenica



</doc>
<doc id="4784911" url="https://pl.wikipedia.org/wiki?curid=4784911" title="Gornja Lomnica">
Gornja Lomnica



</doc>
<doc id="4784912" url="https://pl.wikipedia.org/wiki?curid=4784912" title="Gornja Močila">
Gornja Močila



</doc>
<doc id="4784913" url="https://pl.wikipedia.org/wiki?curid=4784913" title="Gornja Rijeka">
Gornja Rijeka



</doc>
<doc id="4784914" url="https://pl.wikipedia.org/wiki?curid=4784914" title="Stadion Gwardii Warszawa">
Stadion Gwardii Warszawa

Stadion Gwardii Warszawa – stadion piłkarsko-żużlowy przy ul. Racławickiej 132 w Warszawie. Obiekt powstał w latach 50. XX wieku. Może pomieścić 9000 widzów.
Historia.
Stadion powstał w latach 50. XX wieku i w 1955 roku został przekazany w użytkowanie Gwardii Warszawa. Obiekt leżał wówczas na terenach należących do Skarbu Państwa, w 1971 roku został oddany w zarząd Ministerstwu Spraw Wewnętrznych, od 2007 roku zarządzała nim Komenda Główna Policji. Od 2019 jest we władaniu Agencji Bezpieczeństwa Wewnętrznego, która przejęła go w związku z „realizacją obowiązków Agencji w zakresie ochrony bezpieczeństwa wewnętrznego państwa, jego porządku konstytucyjnego oraz zadań statutowych agencji”.
W 2012 roku stadion z uwagi na zły stan techniczny został zamknięty przez nadzór budowlany. W 2018 roku rozebrano budynki kasowe na stadionie. Od 2012 roku stadion jest niewykorzystywany w żaden sposób i niszczeje.
Obiekt przy ulicy Racławickiej przez lata gościł występy piłkarzy Gwardii Warszawa, w tym w I lidze i w europejskich pucharach. W latach 1983, 1984, 1986 i 1987 na stadionie organizowano kongresy Świadków Jehowy. W dniach 27–29 lipca 1989 roku obiekt był areną IX Międzynarodowych Zawodów Straży Pożarnych oraz VII Międzynarodowych Zawodów Młodzieżowych Drużyn Pożarniczych, zorganizowanych pod egidą CTIF. W 1993 roku bieżnię wokół boiska zaadaptowano na tor żużlowy (miał on długość 383 m). Był on użytkowany do 1996 roku, później nastąpiła przerwa by pod koniec 1999 roku go reaktywować (wówczas to Władysław Gollob zorganizował na arenie turniej sylwestrowy). W 2000 roku powstała drużyna żużlowa, występująca początkowo w II lidze, a w 2003 roku w I lidze. Sezonu 2003 warszawscy żużlowcy jednak nie dokończyli, po czym doszło do rozwiązania drużyny. Na obiekcie organizowane były również koncerty światowych gwiazd, m.in. Aerosmith (1994), Tiny Turner (1996), Stinga (1996 i 2001), Metalliki (1999), Rogera Watersa (2002), Carlosa Santany, Iron Maiden (2008) i Andrei Bocellego (2009).

</doc>
<doc id="4784916" url="https://pl.wikipedia.org/wiki?curid=4784916" title="Gornja Toponica">
Gornja Toponica



</doc>
<doc id="4784917" url="https://pl.wikipedia.org/wiki?curid=4784917" title="Gornja Toponica (miasto Prokuplje)">
Gornja Toponica (miasto Prokuplje)



</doc>
<doc id="4784918" url="https://pl.wikipedia.org/wiki?curid=4784918" title="Gornja Trepča">
Gornja Trepča



</doc>
<doc id="4784919" url="https://pl.wikipedia.org/wiki?curid=4784919" title="Gornja Trepča (miasto Čačak)">
Gornja Trepča (miasto Čačak)



</doc>
<doc id="4784920" url="https://pl.wikipedia.org/wiki?curid=4784920" title="Gornja Trnava (miasto Prokuplje)">
Gornja Trnava (miasto Prokuplje)



</doc>
<doc id="4784921" url="https://pl.wikipedia.org/wiki?curid=4784921" title="Gornja Trnava (gmina Topola)">
Gornja Trnava (gmina Topola)



</doc>
<doc id="4784922" url="https://pl.wikipedia.org/wiki?curid=4784922" title="Gornja Trnava">
Gornja Trnava



</doc>
<doc id="4784923" url="https://pl.wikipedia.org/wiki?curid=4784923" title="Gornja Višnjica">
Gornja Višnjica



</doc>
<doc id="4784924" url="https://pl.wikipedia.org/wiki?curid=4784924" title="Gornja Vrućica">
Gornja Vrućica



</doc>
<doc id="4784925" url="https://pl.wikipedia.org/wiki?curid=4784925" title="Gornje Gnojnice">
Gornje Gnojnice



</doc>
<doc id="4784927" url="https://pl.wikipedia.org/wiki?curid=4784927" title="Gornji Lipovac">
Gornji Lipovac



</doc>
<doc id="4784929" url="https://pl.wikipedia.org/wiki?curid=4784929" title="Gornji Orahovac">
Gornji Orahovac



</doc>
<doc id="4784930" url="https://pl.wikipedia.org/wiki?curid=4784930" title="Gornji Ribnik">
Gornji Ribnik



</doc>
<doc id="4784931" url="https://pl.wikipedia.org/wiki?curid=4784931" title="Gornji Ribnik (gmina Trstenik)">
Gornji Ribnik (gmina Trstenik)



</doc>
<doc id="4784932" url="https://pl.wikipedia.org/wiki?curid=4784932" title="Gornji Zovik">
Gornji Zovik



</doc>
<doc id="4784933" url="https://pl.wikipedia.org/wiki?curid=4784933" title="Gorovići">
Gorovići



</doc>
<doc id="4784934" url="https://pl.wikipedia.org/wiki?curid=4784934" title="Alice Neel">
Alice Neel

Alice Neel (ur. 28 stycznia 1900, zm. 14 października 1984) – amerykańska malarka znana z portretów przedstawiających przyjaciół, rodzinę, kochanków, poetów, artystów i nieznajomych. Jej obrazy charakteryzują się ekspresjonistycznym użyciem linii i koloru, przenikliwością psychologiczną i intensywnym przedstawieniem emocji. Neel została nazwana „jednym z najwybitniejszych artystów portretowych XX wieku” przez Barry’ego Walkera, kuratora sztuki nowoczesnej i współczesnej w Muzeum Sztuk Pięknych w Houston, które w 2010 zorganizowało retrospektywę jej prac.
Życiorys.
Dzieciństwo i młodość.
Przyszła na świat na Merion Square w Pensylwanii. Jej ojcem był George Washington Neel, księgowy w Pennsylvania Railroad, a matką Alice Concross Hartley Neel. W połowie 1900 rodzina przeprowadziła się do wiejskiego miasteczka Colwyn w Pensylwanii. Alice była czwartym z pięciorga dzieci. Miała siostrę i 3 braci. Wkrótce po jej narodzinach najstarszy, 8-letni brat zmarł na błonicę. Wychowała się w konserwatywnej rodzinie z klasy średniej, w czasach gdy kobiety miały ograniczone możliwości, a oczekiwania wobec nich były niewielkie. Matka powiedziała jej: „Nie wiem czego oczekujesz, jesteś tylko dziewczynką”.
Aby wesprzeć rodziców, po ukończeniu szkoły średniej w 1918 przystąpiła do egzaminu w służbie cywilnej i uzyskała wysoko płatną pozycję urzędniczą. W tym czasie przez 3 lata uczęszczała nocą na zajęcia plastyczne w Filadelfii. W 1921 została przyjęta do Philadelphia School of Design for Women (obecnie Moore College of Art &amp; Design). Tam studiowała sztuki piękne. W swoich studenckich pracach odrzuciła impresjonizm, ówcześnie popularny styl – wolała stosować realizm, który był charakterystyczny dla ruchu artystycznego Ashcan School. Uważa się, że do tego wyboru zainspirował ją Robert Henri – jedna z najwybitniejszych postaci Ashcan School, która uczyła w Philadelphia School of Design for Women (Moore College of Art &amp; Design).
Na uczelni Alice dwukrotnie zdoby wyróżnienie na lekcji malarstwa. W 1925 otrzymała nagrodę Kern Doge za najlepszy obraz. W tym samym roku ukończyła naukę w Philadelphia School of Design for Women. Neel często podkreślała, że postanowiła uczęszczać do szkoły dla dziewcząt, aby skupić się na swojej sztuce, i nie być rozpraszaną płcią przeciwną.
Kuba.
W 1924 w letniej szkole w Chester Springs prowadzonej przez PAFA Neel poznała Carlosa Enriqueza, kubańskiego malarza z wyższej klasy społecznej. Wzięli ślub 1 lipca 1925 w Clowyn w Pensylwanii. Niedługo Neel przeprowadziła się do Hawany i zamieszkała z rodziną męża. Tam zachwyciła ją kubańska awangarda, grupy młodych pisarzy, artystów i muzyków. W tym środowisku Alice rozwinęła podstawy swojej przyszłej świadomości politycznej i poświęciła się tematowi równości. Twierdziła, że jej pierwsza indywidualna wystawa odbyła się w Hawanie, jednak nie istnieją żadne dane potwierdzające tę informację. W marcu 1927 Neel miała wystawę wraz ze swoim mężem w XII Salon des Bellas Artes. Wystawa obejmowała także dzieła artystów Eduardo Abela, Victor Manuel García Valdés, Marcelo Pogolotti i Amelia Pelaez, którzy byli częścią ruchu kubańskiej awangardy.
Problemy osobiste.
26 grudnia 1926 w Hawanie urodziła córkę o imieniu Santillana. W 1927 rodzina wróciła do Stanów Zjednoczonych i zamieszkała w Nowym Jorku. Zaledwie miesiąc przed pierwszymi urodzinami Santillana zmarła na błonicę. Trauma wywołana śmiercią córki wpłynęła na twórczość Alice. Często w jej obrazach pojawiały się tematy związane z macierzyństwem, stratą i lękiem, który przenikał jej prace przez następne lata. Niedługo po śmierci Santillany Neel ponownie zaszła w ciążę. 24 listopada 1928 w Nowym Jorku urodziła się jej druga córka Isabella Lillian (nazywana Isabetta). Obraz „Well Baby Clinic” był inspirowany jej narodzinami. Ponury portret matek z dziećmi w poradni prenatalnej bardziej przypomina szpital psychiatryczny niż żłobek.
Na wiosnę w 1930 Carlos oświadczył, że chce wyjechać za granicę, żeby poszukać miejsca do życia w Paryżu. Zamiast tego wrócił na Kubę razem z Isabettą. W tym czasie Neel wynajęła mieszkanie w Nowym Jorku i wyjechała, żeby pracować w pracowni swoich przyjaciół Ethel V Ashton i Rhondy Myers.
Po wyjeździe męża i córki Neel doznała załamania nerwowego. Została umieszczona w Philadelphia General Hospital, gdzie próbowała popełnić samobójstwo.
Ginny Neel, synowa Alice, skomentowała tamten okres w życiu ich rodziny: „Nawet w szpitalu psychiatrycznym malowała. Alice kochała nieszczęśnika w bohaterze i bohatera w nieszczęśniku. Myślę, że umiała to dostrzec w nas wszystkich”.
Około roku później uznano jej stan za stabilny. Została wypisana ze szpitala w 1931 i wróciła do rodzinnego domu. Po długiej wizycie u bliskiej przyjaciółki Nadyi Olaynovej, często pojawiającej się na jej obrazach, Neel wróciła do Nowego Jorku.
Lata powojenne.
Drugi syn Neel, Hartley, urodził się w 1941. Jego ojcem był komunistyczny intelektualista Sam Brody. W latach 40 XX w. Neel robiła ilustracje do komunistycznej publikacji "Masses &amp; Mainstream" oraz kontynuowała malowanie portretów z rodzinnego domu. W 1943 Works Progress Administration, agencja rządowa stworzoną w ramach Nowego Ładu, przestała współpracować z Neel, co utrudniło artystce utrzymanie synów. W tym czasie Neel okradała sklepy i pobierała zasiłek, by móc związać koniec z końcem. W latach 1940–1950 sztuka Neel praktycznie zniknęła z galerii z wyjątkiem jednej pojedynczej wystawy w 1944. W latach 50. XX w. przyjaźń Neel z Mikiem Goldem i jego podziw dla jej twórczości zaowocował wystawą w New Playwrights Theatre. W 1959 Neel pojawiła się w filmie – reżyser Robert Frank poprosił ją, by wystąpiła u boku młodego Allena Ginsberga w produkcji o beatnikach pt. „Pull My Daisy” (1959). W następnym roku jej praca została po raz pierwszy reprodukowana w magazynie ARTnews.
Twórczość.
Wielki Kryzys.
W tym czasie, mieszkając w Nowym Jorku, Neel malowała portrety lokalnych ekscentryków, wśród nich, Joe Goulda, którego w 1933 przedstawiła na obrazie z kilkoma penisami, co miało symbolizować jego rozbuchane ego i niespełnione ambicje. Obraz, jeden z niewielu, jaki przetrwał z jej wczesnych prac, znajduje się w Tate Modern.
W czasie wielkiego kryzysu Neel była jedną z pierwszych artystów, która została zatrudniona przez Works Progress Administration. Pod koniec 1933 Neel dostawała 30$ tygodniowo za pracę w innej agencji rządowej, tym razem specyficznie stworzonej dla artystów, Public Works of Art Project z Whitney Museum. Żyła w biedzie. Dzięki pracy dla dwóch rządowych agencji jej twórczość zaczęła zdobywać uznanie w świecie sztuki. Malowała głównie realistyczne ujęcia ulic z czasów wielkiego kryzysu lub komunistycznych myślicieli i liderów z Komunistycznej Partii Stanów Zjednoczonych. Jej modelami byli m.in. Mother Bloor i poeta Kenneth Fearing.
Alice była w związku z uzależnionym od heroiny marynarzem Kennethem Doolittle. W 1934, zaślepiony zazdrością, spalił około 350 jej dzieł, w tym obrazów, akwareli i rysunków. W tym samym czasie mąż Alice zaproponował jej ponowne wspólne zamieszkanie. Jednak finalnie para ani się nie zeszła, ani nie złożyła oficjalnych dokumentów rozwodowych.
Otoczenie Neel składało się z artystów, intelektualistów i liderów Komunistycznej Partii Stanów Zjednoczonych. W swoich pracach gloryfikowała subwersję i seksualność przez przedstawianie żartobliwych i przewrotnych scen kochanków i nagości, jak w jej akwareli z 1935 pod tytułem „Alice Neel And John Rothschild In The Bathroom” ukazującej nagą parę w łazience wspólnie oddającą mocz. W latach 30. XX w. zdobyła reputację jako artystka oraz osiągnęła dobrą pozycję w gronie nowojorskich intelektualistów i liderów Komunistycznej Partii Stanów Zjednoczonych. Choć Neel nigdy oficjalnie nie była cżłonkinią partii, jej przywiązanie i sympatia do ideałów komunistycznych pozostawały niezmienne. W drugiej połowie lat 30. XX w. Neel przeprowadziła się do wschodniej części Harlemu na Manhattanie, zwanej częścią hiszpańską, gdzie zaczęła malować swoich sąsiadów, a szczególnie kobiety i dzieci.
Kobiece akty.
Lato 1930 artystka określała jako jeden z jej najbardziej twórczych okresów. W tym czasie artystka była rozbita emocjonalnie i czuła się osamotniona z powodu śmierci pierwszej córki i wyjazdu drugiej córki z byłym mężem na Kubę. Jesienią przeżyła załamanie nerwowe, w związku z czym musiała trafić do szpitala. Wtedy tematyka jej obrazów się zmieniła: przestała malować rodzinę, przyjaciół czy znanych krytyków sztuki, a zaczęła tworzyć kobiece akty.
Akty w sztuce zachodniej przedstawiały nagie kobiety jako bezbronne, anonimowe, bierne, w nieokreślonym wieku – były kwintesencją męskiego spojrzenia na kobietę. Akty Neel zaprzeczały, a nawet drwiły z takich wyobrażeń kobiecego ciała. Dzięki kontrastowi z tą dominującą dotychczas ideą Neel uwolniła swoje modelki od tych wzorców, nadając im tożsamość i siłę. Przedstawiając kobiece ciało, artystka używała wyrazistych linii i żywej palety kolorów, narzędzi niewykorzystywanych przez realistów. Za to sposób, w jaki potrafiła uchwycić wewnętrzny punkt widzenia jej modelek, sprawiał, że portrety uderzały realizmem. Chociaż współczesnie odbierali jej akty jako kontrowersyjne, ponieważ kwestionowały tradycyjne wzorce kobiecości, współcześnie wielu krytyków sztuki opisuje dzieła Neel jako szczerze i odzwierciedlające prawdę portrety. Alice Neel często malowała kobiety w interakcjach społecznych lub w przestrzeni publicznej, rzucając wyzwanie „sferom kobiecości”, którym podporządkowywało się większość dziewiętnastowiecznych artystek. Uważa się, że Neel w swoich dziełach kwestionowała normy zachowań kobiet w gospodarstwie domowym i życiu codziennym.
Jednym z najbardziej znanych wczesnych kobiecych aktów Alice jest portret Ethel V. Ashton z 1930 znajdujący się aktualnie w Tate Modern. Neel przedstawiła swoją szkolną koleżankę, Ethel, którą wielu historyków sztuki opisało jako „sparaliżowaną świadomością swojego obnażenia”. Ethel jest namalowana w zniekształconej perspektywie, która dodała jej „wrażliwości i lęku”. Neel powiedziała o obrazie: "Prawie przeprasza za życie. I spójrz na wszystkie meble, które musi nosić cały czas”. Poprzez „meble” artystka odnosiła się do jej „ciężkich ud, wystającego brzucha i zwisających piersi". Obraz 43 lata później został wystawiony na Alumni Exhibition, gdzie został skrytykowany przez wielu krytyków sztuki i opinię publiczną. Reakcja na obraz była zdecydowanie negatywna, ponieważ uważano, że jest to portret jest sprzeczny z normami przedstawiania kobiecych aktów. Ethel Ashton po zobaczeniu aktu na wystawie „wybiegła wściekła”. Akt nie był ani seksualny, ani pochlebny kobiecej cielesności, ale celem Neel nie było malowanie kobiecego ciała w idealistyczny sposób – chciała tworzyć w sposób zgodny z prawdą i szczery, tak jak malarka realistyczna, za którą siebie uważała.
Akty ciężarnych kobiet.
W połowie lat 60. XX w. wiele przyjaciółek Neel zaszło w ciążę, co zainspirowało ją do namalowania serii ich aktów. Portrety, zamiast ukrywać, podkreślają zmiany fizyczne i lęki związane z porodem. Na pytanie, dlaczego namalowała akty kobiet w ciąży, Alice powiedziała: "To nie jest moje subiektywne upodobanie, to tylko fakt z życia. To bardzo ważna część życia, a dotychczas była lekceważona. Wydaje mi się, że jako temat, jest całkowicie słuszny, a ludzie z fałszywej skromności lub bycia tchórzami nigdy go nie pokazują, ale jest to podstawowy fakt życia. również plastycznie, jest to bardzo ekscytujące … Myślę, że jest to część ludzkich doświadczeń. Zajmowali się tym tematem dawni malarze, a współcześni unikali, ponieważ kobiety zawsze były przedstawiane jako obiekty seksualne. Kobieta w ciąży ma określone prawa, nie jest towarem na sprzedaż".
Neel zdecydowała się namalować „basic facts of life” jako akt, ponieważ wierzyła, że warto przedstawić ten temat właśnie w takiej formie, co odróżniało ją od innych artystów tamtych czasów. Ciężarne akty, według historyczki sztuki Ann Temkin, pozwoliły Neel „zapaść się w wyimaginowaną dychotomię, która dzieli kobiety na niepokalane Madonny lub bezwstydne dziwki”, jako że portrety przedstawiają zwykłe kobiety, które można było zobaczyć dookoła, a nie w sztuce.
Jednym z aktów jest „Margaret Evans Pregnant” (1978), obecnie w prywatnej kolekcji. Margaret została namalowana jako siedząca na wysokim krześle, co jeszcze bardziej uwydatniło jej ciężarny brzuch, który stał się centralnym punktem obrazu. Tuż za krzesłem widnieje lustro. Jednak odbicie lustrzane nie przedstawia bohaterki obrazu, tylko profil nieco innej kobiety. Historyk sztuki Jeremy Lewison twierdzi, że jej wizerunek jest „tajemniczym sobowtórem, połączeniem opiekunki i artystki, zapowiadającym starszy wiek” i sugeruje, że odbicie starszej i mądrzejszej kobiety jest połączeniem odbić Margaret i Alice. Jednak symbolika tej części obrazu pozostaje niepewna. Pamela Allara twierdzi, że Neel została trafnie scharakteryzowana jako „rodzaj artystki-socjolożki, która ożywiła i przekierowała umierający gatunek portretu przez połączenie obiektywności z podmiotowością, realizmu z ekspresjonizmem. Wizualnie oddając wygląd osoby Neel zrozumiała, że nie może być tylko obiektywnym obserwatorem, że sposób przedstawienia postaci wymaga jej zdania.
Autoportrety i ostatnie dzieła.
Alice Neel namalowała swój pierwszy nagi autoportret w wieku 80 lat. Siedzi na nim na krześle w swojej pracowni. Sportretowała się w okularach, trzymając pędzel w prawej ręce, a w drugiej starą szmatkę. Portret został ukończony w 1980, ale Neel zaczęła go malować 5 lat wcześniej, zanim porzuciła go na pewien czas. Do ukończenia pracy zachęcił ją jej syn Richard, co zrobiła po zaproszeniu do udziału w wystawie autoportretów w Harold Reed Gallery w Nowym Jorku. Kiedy zaprezentowano niekonwencjonalny autoportret Neel, wywołał on wiele mieszanych emocji. Neel malowała się zgodnie z prawdą, odsłaniając swoje obwisłe piersi i brzuch. Biały kolor włosów oraz liczne zmarszczki wraz z niedoskonałościami jej skóry podkreślające jej dojrzały wiek. Po raz kolejny w swoim ostatnim obrazie zakwestionowała normy społeczne tego, co powinno być przedstawiane w sztuce. Jej autoportret był jednym z jej ostatnich dzieł przed śmiercią. Neel zmarła z powodu zaawansowanego raka jelita grubego, spędzając ostatnie dni wraz z rodziną w mieszkaniu w Nowym Jorku.
Uznanie.
Pod koniec lat 60. XX w. zainteresowanie pracami Alice Neel wzrosło na fali popularności i wzrostu znaczenia ruchów feministycznych. Neel stała się ikoną dla feministek. W 1970 Neel namalowała portret działaczki feministycznej Kate Millett, który trafił na okładkę magazynu Time. Do połowy lat 70. XX w. Neel zyskała sławę i pozycję jako ważna amerykańska artystka, a w 1976 American Academy i Institute of Arts and Letters wybrali Neel do swojego grona. W 1979 prezydent Jimmy Carter wręczył jej nagrodę National Women’s Caucus for Art za wybitne osiągnięcia. Uznanie dla Neel osiągnęło apogeum w momencie jej śmierci.
Życie i twórczość Neel przedstawiono w filmie dokumentalnym pod tytułem „Alice Neel”, którego premiera odbyła się na festiwalu filmowym Slamdance w 2007. Reżyserem był jej wnuk Andrew Neela.
Wystawy.
W 1943, 13 lat po namalowaniu, nagi portret Neel przedstawiający Ethel Ashton został wystawiony po raz pierwszy na Wystawie Absolwentów. Obraz spotkał się z ogromną krytyką ze strony krytyków sztuki oraz ogółu odbiorców. W 1974 twórczość Neel doczekała się retrospektywnej wystawy w Whitney Museum of American Art. Latem 2000, już po śmierci Neel, miała miejsce kolejna taka wystawa w tym samym muzeum. W 1980 Neel została zaproszona do wzięcia udziału w wystawie autoportretów w Harold Reed Gallery w Nowym Jorku, gdzie jej autoportret pojawił się na wystawie po raz pierwszy.
Pierwsza wystawa poświęcona twórczości Neel w Europie odbyła się w Londynie w 2004 w Victoria Miro Gallery. Kuratorem kolekcji był Jeremy Lewison, który pracował w Tate. W 2001 Filadelfijskie Muzeum Sztuki zorganizowało retrospektywę jej prac zatytułowaną „Alice Neel”. Od 21 marca do 15 czerwca 2010 była także przedmiotem retrospektywy zatytułowanej Alice Neel: Painted Truths zorganizowanej przez Museum of Fine Arts, Houston w Teksasie. Ta wystawa odbyła się również w Whitechapel Gallery w Londynie i Moderna Museet Malmö w Malmö w Szwecji. Pierwsza ważna prezentacja akwareli i rysunków artystki miała miejsce w 2013 w Nordiska Akvarellmuseet w Skärhamn w Szwecji. W 1971 Moore College of Art był gospodarzem indywidualnej wystawy prac swojej absolwentki Neel.
W 2017 Hilton Als był kuratorem wystawy Alice Neel, Uptown w Victoria Miro Gallery w Londynie (18 maja–29 lipca 2017). W dniach 10 października 2017–14 stycznia 2018 Deichtorhallen w Hamburgu w Niemczech prezentowało wystawę Alice Neel – Painter of Modern Life.

</doc>
<doc id="4784935" url="https://pl.wikipedia.org/wiki?curid=4784935" title="Gostilj">
Gostilj



</doc>
<doc id="4784936" url="https://pl.wikipedia.org/wiki?curid=4784936" title="Grabe">
Grabe



</doc>
<doc id="4784938" url="https://pl.wikipedia.org/wiki?curid=4784938" title="Grabovci">
Grabovci



</doc>
<doc id="4784939" url="https://pl.wikipedia.org/wiki?curid=4784939" title="Grabovica">
Grabovica



</doc>
<doc id="4784940" url="https://pl.wikipedia.org/wiki?curid=4784940" title="Grabovnica">
Grabovnica



</doc>
<doc id="4784941" url="https://pl.wikipedia.org/wiki?curid=4784941" title="Mistrzostwa Ameryki we Wspinaczce Sportowej 2012">
Mistrzostwa Ameryki we Wspinaczce Sportowej 2012

Mistrzostwa Ameryki we Wspinaczce Sportowej 2012 – edycja mistrzostw Ameryki we wspinaczce sportowej, która odbyła się w dniach od 7 listopada do 10 listopada 2012 w wenezuelskim mieście San Juan de Los Morros. 
Uczestnicy, konkurencje.
Zawodnicy i zawodniczki podczas zawodów wspinaczkowych w 2012 roku rywalizowali łącznie w 6 konkurencjach. Każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów. 

</doc>
<doc id="4784943" url="https://pl.wikipedia.org/wiki?curid=4784943" title="Grabovo">
Grabovo



</doc>
<doc id="4784944" url="https://pl.wikipedia.org/wiki?curid=4784944" title="Grabrovec">
Grabrovec



</doc>
<doc id="4784946" url="https://pl.wikipedia.org/wiki?curid=4784946" title="Gradiščak">
Gradiščak



</doc>
<doc id="4784947" url="https://pl.wikipedia.org/wiki?curid=4784947" title="Gradska">
Gradska



</doc>
<doc id="4784948" url="https://pl.wikipedia.org/wiki?curid=4784948" title="Gradska (gmina Crna Trava)">
Gradska (gmina Crna Trava)



</doc>
<doc id="4784949" url="https://pl.wikipedia.org/wiki?curid=4784949" title="Grahovo">
Grahovo



</doc>
<doc id="4784950" url="https://pl.wikipedia.org/wiki?curid=4784950" title="Gramada">
Gramada



</doc>
<doc id="4784954" url="https://pl.wikipedia.org/wiki?curid=4784954" title="Gramada (gmina Bujanovac)">
Gramada (gmina Bujanovac)



</doc>
<doc id="4784955" url="https://pl.wikipedia.org/wiki?curid=4784955" title="Grandići">
Grandići



</doc>
<doc id="4784956" url="https://pl.wikipedia.org/wiki?curid=4784956" title="Roman Szul">
Roman Szul

Roman Szul (ur. 19 października 1952) – polski ekonomista i kulturoznawca. Zajmuje się problematyką ekonomiczną, ekonomiczno-geograficzną, polityką regionalną, ruchami regionalnymi i narodowymi oraz polityką językową.
Ukończył studia magisterskie na Wydziale Nauk Ekonomicznych Uniwersytetu Warszawskiego (1976). W 1982 r. uzyskał stopień doktora, a habilitował się w 1993 r. W 1981 r. został zatrudniony na Uniwersytecie Warszawskim, gdzie w 1993 r. objął stanowisko profesora nadzwyczajnego.

</doc>
<doc id="4784957" url="https://pl.wikipedia.org/wiki?curid=4784957" title="Granica (gmina Bojnik)">
Granica (gmina Bojnik)



</doc>
<doc id="4784958" url="https://pl.wikipedia.org/wiki?curid=4784958" title="Granje">
Granje



</doc>
<doc id="4784959" url="https://pl.wikipedia.org/wiki?curid=4784959" title="Grbavci">
Grbavci



</doc>
<doc id="4784960" url="https://pl.wikipedia.org/wiki?curid=4784960" title="Grbe">
Grbe



</doc>
<doc id="4784963" url="https://pl.wikipedia.org/wiki?curid=4784963" title="Grdelica (Serbia)">
Grdelica (Serbia)



</doc>
<doc id="4784964" url="https://pl.wikipedia.org/wiki?curid=4784964" title="Grdovići">
Grdovići



</doc>
<doc id="4784965" url="https://pl.wikipedia.org/wiki?curid=4784965" title="Grdovići (gmina Arilje)">
Grdovići (gmina Arilje)



</doc>
<doc id="4784966" url="https://pl.wikipedia.org/wiki?curid=4784966" title="Gredice">
Gredice



</doc>
<doc id="4784967" url="https://pl.wikipedia.org/wiki?curid=4784967" title="Grintovec">
Grintovec



</doc>
<doc id="4784968" url="https://pl.wikipedia.org/wiki?curid=4784968" title="Grivac">
Grivac



</doc>
<doc id="4784969" url="https://pl.wikipedia.org/wiki?curid=4784969" title="Les Velluire-sur-Vendée">
Les Velluire-sur-Vendée

Les Velluire-sur-Vendée – gmina we Francji, w regionie Kraj Loary, w departamencie Wandea. W 2016 roku populacja ludności wynosiła 1392 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Le Poiré-sur-Velluire oraz Velluire. Siedzibą gminy została miejscowość Le Poiré-sur-Velluire. 

</doc>
<doc id="4784970" url="https://pl.wikipedia.org/wiki?curid=4784970" title="Grič">
Grič



</doc>
<doc id="4784971" url="https://pl.wikipedia.org/wiki?curid=4784971" title="Grnčar">
Grnčar



</doc>
<doc id="4784972" url="https://pl.wikipedia.org/wiki?curid=4784972" title="Grnčar (gmina Babušnica)">
Grnčar (gmina Babušnica)



</doc>
<doc id="4784973" url="https://pl.wikipedia.org/wiki?curid=4784973" title="Hosta">
Hosta



</doc>
<doc id="4784975" url="https://pl.wikipedia.org/wiki?curid=4784975" title="Hrastovica">
Hrastovica



</doc>
<doc id="4784976" url="https://pl.wikipedia.org/wiki?curid=4784976" title="Hreljin">
Hreljin



</doc>
<doc id="4784977" url="https://pl.wikipedia.org/wiki?curid=4784977" title="Hreljići">
Hreljići



</doc>
<doc id="4784978" url="https://pl.wikipedia.org/wiki?curid=4784978" title="Hrustovo">
Hrustovo



</doc>
<doc id="4784979" url="https://pl.wikipedia.org/wiki?curid=4784979" title="Hruševec">
Hruševec



</doc>
<doc id="4784980" url="https://pl.wikipedia.org/wiki?curid=4784980" title="Humac">
Humac



</doc>
<doc id="4784981" url="https://pl.wikipedia.org/wiki?curid=4784981" title="Husinec">
Husinec



</doc>
<doc id="4784982" url="https://pl.wikipedia.org/wiki?curid=4784982" title="Pomoc wzajemna">
Pomoc wzajemna

Pomoc wzajemna – w teorii organizacji jest dobrowolną wzajemną wymianą zasobów i usług dla obopólnej korzyści.
Pochodzenie.
Pomoc wzajemna prawdopodobnie sięga początków ludzkiej kultury: nieodłączna część małych, wspólnotowych społeczeństw, uniwersalna dla starożytnej przeszłości ludzkości. Od zarania dziejów ludzkości, aż do czasów daleko wykraczających poza wynalezienie rolnictwa, ludzie byli pasterzami, wymieniając się pracą i zasobami na rzecz zarówno grup, jak i jednostek.
Jako abstrakcja intelektualna, pomoc wzajemna została rozwinięta i rozbudowana przez mutualizm lub systemy ubezpieczeń pracowniczych, a tym samym związki zawodowe, a także została wykorzystana w spółdzielniach i innych ruchach społeczeństwa obywatelskiego.
Praktyka.
Zazwyczaj grupy pomocy wzajemnej opierają się na swobodzie organizacji i uczestniczenia w nich, a wszystkie działania będą dobrowolne. Często są one zorganizowane jako niehierarchiczne, niebiurokratyczne, nienastawione na zysk organizacje, których członkowie kontrolują wszystkie zasoby i nie mają żadnego zewnętrznego wsparcia finansowego ani zawodowego. Są one prowadzone przez członków i przez nich zorganizowane. Mają charakter egalitarny i mają na celu wspieranie demokracji uczestniczącej, równości statusu członków oraz wspólnego przywództwa i wspólnego podejmowania decyzji. Zewnętrzny status społeczny członków uważa się za nieistotny wewnątrz grupy: status w grupie przyznaje się poprzez uczestnictwo.
Znaczącym teoretykiem pojęcia pomocy wzajemnej był m.in. Piotr Kropotkin. W swojej książce "Pomoc wzajemna jako czynnik rozwoju" kładzie nacisk na rozróżnienie pomiędzy walką konkurencyjną poszczególnych organizmów o ograniczone zasoby, a walką zbiorową pomiędzy organizmami i środowiskiem. Podczas swoich obserwacji na Syberii i północno-wschodniej Azji, zauważył, że populacje zwierząt są ograniczone nie przez źródła żywności, które były obfite, ale raczej przez surową pogodę. Na przykład ptaki drapieżne mogą konkurować, kradnąc sobie nawzajem pokarm, podczas gdy ptaki wędrowne współpracują ze sobą, aby przetrwać srogą zimę, pokonując duże odległości. Nie negował konkurencyjnej formy działań, ale twierdził, że kooperacyjny odpowiednik jest niedoceniany: „Wśród różnych gatunków trwa ogromna ilość walk i eksterminacji; jednocześnie jest tyle samo, a może nawet więcej, wzajemnego wsparcia, wzajemnej pomocy i wzajemnej obrony… Towarzyskość jest w takim samym stopniu prawem natury, jak wzajemna walka”.
Również istotnymi postaciami w rozwoju idei pomocy wzajemnej byli też Dorothy Day czy Petera Maurin z Katolickiego Ruchu Robotniczego. Starali się rozwijać pojęcie pomocy wzajemnej oraz zachęcać do praktyki jako sposobu czynienia miłosierdzia.
Pomoc wzajemna jako synteza kolektywizmu i indywidualizmu.
W oparciu o teorie Piotra Kropotkina dotyczące pomocy wzajemnej, a także w korelacji z marksizmem, te małe grupy są również rozpatrywane jako heglowska synteza autonomicznego indywidualizmu Locke'a i hobbeskiego kolektywizmu zbiorowego. Dyskusje te podkreślają otwarty model dobrowolnej współpracy w grupach pomocy wzajemnej, a nie współpracy narzuconej. W związku z tym stawia się pytania dotyczące napięcia adaptacji jednostki i samostanowienia z ogólnymi celami grupy. Przezwyciężenie tego napięcia wymaga wglądu w perspektywę życia innych i radykalnego otwarcia się na wszystkie możliwe sytuacje; wysoka świadomość i zaufanie do siebie są konieczne, aby złagodzić pozorną sprzeczność ze zbiorowością i rozwinąć właściwą syntezę dialektyczną.
Przykłady.
Przykładami organizacji pomocy wzajemnej są związki zawodowe, Towarzystwa Przyjazne, które były powszechne w całej Europie w XVIII i XIX wieku, średniowieczne gildie rzemieślnicze, amerykańskie „wspólnoty braterskie”, które istniały w czasie Wielkiego Kryzysu i zapewniały swoim członkom ubezpieczenie zdrowotne i życiowe oraz zasiłki pogrzebowe, a także angielskie „kluby pracownicze” z lat trzydziestych XX wieku, które również zapewniały ubezpieczenie zdrowotne.
COVID-19.
W czasie pandemii COVID-19 zainicjowano lokalne narzędzia wzajemnej pomocy, aby pomóc w dzieleniu się zasobami i zarządzaniu sprawami. Grupy pomocy wzajemnej powstały na całym świecie w odpowiedzi na pandemię Covid-19, w tym Covid-19 Mutual Aid UK czy USA Covid-19 Mutual Aid. Pierwszą z tych grup był Lewisham Covid-19 Mutual Aid. Grupy te służą jako centralna sieć łączności i wzajemnego wsparcia dla członków społeczności.
W Polsce podczas pandemii pojawiło się wiele grup pomocy wzajemnej, które swoją aktywność sprowadzały do różnych form pomocy, w tym do robienia zakupów, zajmowaniu się zwierzętami domowymi, pomocy medycznej, naprawie sprzętu domowego, porady specjalistyczne itd. Szczególną popularność zdobyły zakładane na portalu Facebook grupy „Widzialna Ręka”, na których każdy mógł zaoferować za darmo swoją pomoc w dowolnej sprawie, a także poprosić o takową, jeśli tego potrzebował. W czasie pandemii aktywne były również różne grupy nawiązujące do idei pomocy wzajemnej, m.in. Federacja Anarchistyczna, która szyła maseczki dla ośrodków medycznych i domów pomocy społecznej.

</doc>
<doc id="4784983" url="https://pl.wikipedia.org/wiki?curid=4784983" title="Ilino">
Ilino



</doc>
<doc id="4784984" url="https://pl.wikipedia.org/wiki?curid=4784984" title="Ilovik">
Ilovik



</doc>
<doc id="4784986" url="https://pl.wikipedia.org/wiki?curid=4784986" title="Ivanci">
Ivanci



</doc>
<doc id="4784987" url="https://pl.wikipedia.org/wiki?curid=4784987" title="Ivandol">
Ivandol



</doc>
<doc id="4784988" url="https://pl.wikipedia.org/wiki?curid=4784988" title="Ivanje">
Ivanje



</doc>
<doc id="4784989" url="https://pl.wikipedia.org/wiki?curid=4784989" title="Ivanovci">
Ivanovci



</doc>
<doc id="4784990" url="https://pl.wikipedia.org/wiki?curid=4784990" title="Ivanovo">
Ivanovo



</doc>
<doc id="4784991" url="https://pl.wikipedia.org/wiki?curid=4784991" title="Ivančići">
Ivančići



</doc>
<doc id="4784993" url="https://pl.wikipedia.org/wiki?curid=4784993" title="Izbice">
Izbice



</doc>
<doc id="4784996" url="https://pl.wikipedia.org/wiki?curid=4784996" title="Jablan">
Jablan



</doc>
<doc id="4784997" url="https://pl.wikipedia.org/wiki?curid=4784997" title="Jabuka">
Jabuka



</doc>
<doc id="4784999" url="https://pl.wikipedia.org/wiki?curid=4784999" title="Jabuka (Chorwacja)">
Jabuka (Chorwacja)



</doc>
<doc id="4785000" url="https://pl.wikipedia.org/wiki?curid=4785000" title="Krzysztof Kurowski">
Krzysztof Kurowski

Krzysztof Kurowski – polski informatyk, pracownik Poznańskiego Centrum Superkomputerowo-Sieciowego przy Instytucie Chemii Bioorganicznej PAN, pełniąc funkcję zastępcy Pełnomocnika Dyrektora ICHB PAN ds. PCSS. Specjalizuje się w systemach rozproszonych oraz wysokowydajnych systemach obliczeniowych.
Życiorys.
W 2001 r. ukończył informatykę na Politechnice Poznańskiej. Rozprawę doktorską pt. "Wielokryterialny rozdział zasobów w środowiskach gridowych ze zmiennymi charakterystykami zadań i zasobów", wykonaną pod kierunkiem prof. Jana Węglarza, obronił w 2009 r. na Wydziale Informatyki i Zarządzania PP. Stopień doktora habilitowanego nauk technicznych uzyskał w 2019 r. na Wydziale Informatyki PP na podstawie pracy pt. "Metody zarządzania zadaniami i optymalizacja wydajności aplikacji w hierarchicznych oraz heterogenicznych systemach obliczeniowych dużej mocy".

</doc>
<doc id="4785001" url="https://pl.wikipedia.org/wiki?curid=4785001" title="Jabuka (wieś)">
Jabuka (wieś)



</doc>
<doc id="4785002" url="https://pl.wikipedia.org/wiki?curid=4785002" title="Rives-d’Autise">
Rives-d’Autise

Rives-d’Autise – gmina we Francji, w regionie Kraj Loary, w departamencie Wandea. W 2016 roku populacja ludności wynosiła 2184 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Nieul-sur-l'Autise oraz Oulmes. Siedzibą gminy została miejscowość Nieul-sur-l'Autise. 

</doc>
<doc id="4785003" url="https://pl.wikipedia.org/wiki?curid=4785003" title="Jabuka (gmina Prijepolje)">
Jabuka (gmina Prijepolje)



</doc>
<doc id="4785004" url="https://pl.wikipedia.org/wiki?curid=4785004" title="Jabukovac">
Jabukovac



</doc>
<doc id="4785005" url="https://pl.wikipedia.org/wiki?curid=4785005" title="Jabukovac (gmina Negotin)">
Jabukovac (gmina Negotin)



</doc>
<doc id="4785006" url="https://pl.wikipedia.org/wiki?curid=4785006" title="Jagodna">
Jagodna



</doc>
<doc id="4785007" url="https://pl.wikipedia.org/wiki?curid=4785007" title="Jagoče">
Jagoče



</doc>
<doc id="4785010" url="https://pl.wikipedia.org/wiki?curid=4785010" title="Jakir">
Jakir



</doc>
<doc id="4785012" url="https://pl.wikipedia.org/wiki?curid=4785012" title="Jakovlje">
Jakovlje



</doc>
<doc id="4785014" url="https://pl.wikipedia.org/wiki?curid=4785014" title="Jakovlje (gmina Aleksinac)">
Jakovlje (gmina Aleksinac)



</doc>
<doc id="4785015" url="https://pl.wikipedia.org/wiki?curid=4785015" title="Jankovac">
Jankovac



</doc>
<doc id="4785016" url="https://pl.wikipedia.org/wiki?curid=4785016" title="Japaga">
Japaga



</doc>
<doc id="4785017" url="https://pl.wikipedia.org/wiki?curid=4785017" title="Jarki">
Jarki



</doc>
<doc id="4785018" url="https://pl.wikipedia.org/wiki?curid=4785018" title="Jaruge">
Jaruge



</doc>
<doc id="4785019" url="https://pl.wikipedia.org/wiki?curid=4785019" title="Jarše">
Jarše



</doc>
<doc id="4785022" url="https://pl.wikipedia.org/wiki?curid=4785022" title="Agnieszka Samochowiec">
Agnieszka Samochowiec

Agnieszka Samochowiec (ur. 1971) – polska psycholog, dr hab. nauki o zdrowiu, profesor Instytutu Psychologii Uniwersytetu Szczecińskiego.
Życiorys.
W 1995 ukończyła studia psychologiczne na Uniwersytecie Wrocławskim, 14 stycznia 2009 obroniła pracę doktorską "Poszukiwanie psychobiologicznych kryteriów uzależnienia od alkoholu", 10 kwietnia 2013 habilitowała się na podstawie pracy zatytułowanej "Psychobiologiczne uwarunkowania uzależnienia od alkoholu u kobiet w odniesieniu do typologii alkoholizmu według Lescha". 10 marca 2020 nadano jej tytuł profesora w zakresie nauk medycznych i nauk o zdrowiu. Została zatrudniona na stanowisku adiunkta w Uniwersyteckim Centrum Edukacji na Uniwersytecie Szczecińskim oraz starszego asystenta w Katedrze i Klinice Psychiatrii na Wydziale Nauk o Zdrowiu Pomorskiego Uniwersytetu Medycznego w Szczecinie.
Objęła funkcję profesora nadzwyczajnego w Instytucie Psychologii na Wydziale Humanistycznym Uniwersytetu Szczecińskiego.
Piastuje stanowisko profesora w Instytucie Psychologii na Uniwersytecie Szczecińskim.

</doc>
<doc id="4785023" url="https://pl.wikipedia.org/wiki?curid=4785023" title="Jasen (Bośnia i Hercegowina)">
Jasen (Bośnia i Hercegowina)



</doc>
<doc id="4785024" url="https://pl.wikipedia.org/wiki?curid=4785024" title="Jasen (Republika Serbska)">
Jasen (Republika Serbska)



</doc>
<doc id="4785026" url="https://pl.wikipedia.org/wiki?curid=4785026" title="Jasenice">
Jasenice



</doc>
<doc id="4785027" url="https://pl.wikipedia.org/wiki?curid=4785027" title="Jasenova">
Jasenova



</doc>
<doc id="4785028" url="https://pl.wikipedia.org/wiki?curid=4785028" title="Jasenovac">
Jasenovac



</doc>
<doc id="4785029" url="https://pl.wikipedia.org/wiki?curid=4785029" title="Jasenovac (Chorwacja)">
Jasenovac (Chorwacja)



</doc>
<doc id="4785030" url="https://pl.wikipedia.org/wiki?curid=4785030" title="Jasenovo">
Jasenovo



</doc>
<doc id="4785032" url="https://pl.wikipedia.org/wiki?curid=4785032" title="Jasik">
Jasik



</doc>
<doc id="4785033" url="https://pl.wikipedia.org/wiki?curid=4785033" title="Jasika">
Jasika



</doc>
<doc id="4785034" url="https://pl.wikipedia.org/wiki?curid=4785034" title="Jazvenik">
Jazvenik



</doc>
<doc id="4785036" url="https://pl.wikipedia.org/wiki?curid=4785036" title="Jazvine">
Jazvine



</doc>
<doc id="4785039" url="https://pl.wikipedia.org/wiki?curid=4785039" title="Jelašnica">
Jelašnica



</doc>
<doc id="4785040" url="https://pl.wikipedia.org/wiki?curid=4785040" title="Jelašnica (gmina Surdulica)">
Jelašnica (gmina Surdulica)



</doc>
<doc id="4785041" url="https://pl.wikipedia.org/wiki?curid=4785041" title="Jelašnica (miasto Leskovac)">
Jelašnica (miasto Leskovac)



</doc>
<doc id="4785042" url="https://pl.wikipedia.org/wiki?curid=4785042" title="Jelovica">
Jelovica



</doc>
<doc id="4785043" url="https://pl.wikipedia.org/wiki?curid=4785043" title="Jezera">
Jezera



</doc>
<doc id="4785044" url="https://pl.wikipedia.org/wiki?curid=4785044" title="Jezernice">
Jezernice



</doc>
<doc id="4785045" url="https://pl.wikipedia.org/wiki?curid=4785045" title="Dobiesław z Olewina">
Dobiesław z Olewina

 Dobiesław z Olewina zwany Olewińskim herbu Ostoja (zm. ok. 1468 r.) – wojski stężycki, cześnik krakowski.
Życiorys.
Dobiesław (Dobek) Olewiński był synem Mikołaja z Olewina. Miał siostrę Helenę i brata Jana. Dobiesław z Olewina herbu Ostoja brał udział w licznych wyprawach wojennych. Po zwycięstwach odniesionych przez rycerstwo polskie w roku 1387, za zasługi poniesione na Rusi Czerwonej oraz za służbę Władysławowi Jagielle w walkach oddziałów polskich na Litwie z Krzyżakami i Witoldem (w roku 1390), otrzymał królewski zapis 100 grzywien na wsiach: Celejów, Jabłonów, Uwisła pod Trembowlą. W roku 1398 Olewiński dokonał podziału dóbr między bratem Janem, ojcem Mikołajem i przyrodnim rodzeństwem. W roku 1409 był jednym z obrońców zamku w Złotoryi przed wojskami zakonu krzyżackiego. Prawdopodobnie to on sprawował komendę nad załogą. Po poddaniu zamku wielkiemu mistrzowi Ulrykowi v. Jungingen Dobiesław trafił do niewoli. Wolność odzyskał dopiero po bitwie grunwaldzkiej. Brał natomiast udział w bitwie pod Koronowem. Długosz wspominał o nim jako najbardziej zasłużonym w tej bitwie spośród rycerstwa. W późniejszych latach jego główną siedzibą stały się Żółcice. W dokumentach często występuje jako Dobiesław z Żółcic (pod Opatowem w ziemi sandomierskiej). W roku 1435 pełnił urząd wojskiego stężyckiego a od 1437 roku cześnika krakowskiego. 

</doc>
<doc id="4785046" url="https://pl.wikipedia.org/wiki?curid=4785046" title="Josipdol">
Josipdol



</doc>
<doc id="4785047" url="https://pl.wikipedia.org/wiki?curid=4785047" title="Jovac">
Jovac



</doc>
<doc id="4785048" url="https://pl.wikipedia.org/wiki?curid=4785048" title="Boivre-la-Vallée">
Boivre-la-Vallée

Boivre-la-Vallée – gmina we Francji, w regionie Nowa Akwitania, w departamencie Vienne. W 2016 roku populacja ludności wynosiła 3158 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Benassay, La Chapelle-Montreuil, Lavausseau oraz Montreuil-Bonnin. Siedzibą gminy została miejscowość Lavausseau. 

</doc>
<doc id="4785050" url="https://pl.wikipedia.org/wiki?curid=4785050" title="Jošanica">
Jošanica



</doc>
<doc id="4785054" url="https://pl.wikipedia.org/wiki?curid=4785054" title="Agnieszka Kołodziej-Durnaś">
Agnieszka Kołodziej-Durnaś

Agnieszka Ewa Kołodziej-Durnaś (ur. 1973) – polska socjolog i psycholog, dr hab. nauk społecznych, pracownik Instytutu Socjologii Uniwersytetu Szczecińskiego. 
Życiorys.
Ukończyła studia magisterskie na kierunku socjologia oraz studia licencjackie (filologia angielska) na Uniwersytecie Szczecińskim, a także studia podyplomowe w Szkole Tłumaczy i Języków Obcych przy UAM w Poznaniu. 
16 października 2001 obroniła pracę doktorską "Teoria strukturacji Anthony Giddensa - między autonomią jednostki a determinizmem strukturalnym", 6 maja 2013 habilitowała się na podstawie pracy zatytułowanej "Kultura organizacji - idea i instrumentalizacja. Socjologiczne studium krytyczne". Jest zatrudniona na stanowisku profesora uczelni w Instytucie Socjologii na Uniwersytecie Szczecińskim. 
Jest także psychologiem (studia w latach 2015-2020 na Uniwersytecie Szczecińskim).
Działalność naukowa.
Jest współzałożycielką i współredaktorką serii wydawniczej International Studies in Maritime Sociology (Brill) oraz współredaktorką pierwszych dwóch tomów serii (Maritime Spaces and Society, Maritime Professions).

</doc>
<doc id="4785057" url="https://pl.wikipedia.org/wiki?curid=4785057" title="Miłan Arsow">
Miłan Arsow

Miłan Arsow (, ur. 1884 w Wełes, zm. 1908 w Murzuk) – bułgarski rewolucjonista-anarchista, członek organizacji Gemidži. W Macedonii Północnej jest uważany za Macedończyka.
Biografia.
Urodził się we wsi Orawiec w gminie Wełes, w Imperium Osmańskim (dzisiejsza Macedonia Północna). Uczył się w bułgarskim gimnazjum Św. Cyryla i Metodego w Salonikach oraz Bułgarskim Bitolskim Egzarchackim gimnazjum, ale go nie ukończył.
W Salonikach wstąpił do bractwa anarchistycznego, zwanego Gemidži. Brał udział w zamachach w 1903. 15 kwietnia 1903 Dimitar Meszew, Ilija Traszkow i Miłan Arsow zdetonowali linię kolejową Saloniki - Stambuł. W zamachu ucierpiało kilka samochodów i lokomotywa, pasażerom nic się nie stało. Arsow był również odpowiedzialny za wybuch bomby przed hotelem „Alhambra”.
Miłan był jednym z czterech ocalałych z Gemidzhii, którzy zostali postawieni przed sądem wojskowym. Wraz z Pawłem Szatewem, Georgi Bogdanowem i Marko Bosznakowem zostali skazani na śmierć, ale jego wyrok został zamieniony na dożywocie i wraz z innymi zabójcami został wysłany do Fezzan na Saharze.
Zmarł na gruźlicę 8 czerwca 1908 w Murzuku, ale jego czaszka wróciła do Macedonii dzięki staraniom Pawła Szatewa i Georgija Bogdanowa.

</doc>
<doc id="4785059" url="https://pl.wikipedia.org/wiki?curid=4785059" title="Jošavica">
Jošavica



</doc>
<doc id="4785063" url="https://pl.wikipedia.org/wiki?curid=4785063" title="Joševa">
Joševa



</doc>
<doc id="4785064" url="https://pl.wikipedia.org/wiki?curid=4785064" title="Jošje">
Jošje



</doc>
<doc id="4785066" url="https://pl.wikipedia.org/wiki?curid=4785066" title="Jugovac">
Jugovac



</doc>
<doc id="4785068" url="https://pl.wikipedia.org/wiki?curid=4785068" title="Jugovac (miasto Prokuplje)">
Jugovac (miasto Prokuplje)



</doc>
<doc id="4785069" url="https://pl.wikipedia.org/wiki?curid=4785069" title="Jugovići">
Jugovići



</doc>
<doc id="4785070" url="https://pl.wikipedia.org/wiki?curid=4785070" title="Maciej Antczak">
Maciej Antczak

Maciej Roman Antczak – polski inżynier, informatyk i bioinformatyk, doktor habilitowany nauk inżynieryjno-technicznych. Specjalizuje się w projektowaniu i analizie algorytmów oraz metod obliczeniowych rozwiązujących kombinatoryczne problemy biologii molekularnej. Jest pracownikiem naukowym Wydziału Informatyki i Telekomunikacji Politechniki Poznańskiej oraz Instytutu Chemii Bioorganicznej PAN, gdzie zatrudniony jest w Zakładzie Bioinformatyki.
Życiorys.
W 2005 r. ukończył informatykę na Politechnice Poznańskiej. Rozprawę doktorską pt. "Algorytmiczne aspekty modelowania i ewaluacji biomolekuł", wykonaną pod kierunkiem prof. Marty Kasprzak, obronił w 2013 r. na Wydziale Informatyki i Zarządzania PP. W 2019 r. Rada Dyscypliny Informatyka Techniczna i Telekomunikacja Politechniki Poznańskiej nadała mu stopień doktora habilitowanego nauk inżynieryjno-technicznych na podstawie osiągnięcia pt. "Metody obliczeniowe wspomagające modelowanie struktur złożonych cząsteczek RNA".
Dorobek naukowy.
Jest współautorem szeregu specjalizowanych algorytmów, efektywnych narzędzi i szeroko wykorzystywanych serwerów obliczeniowych służących modelowaniu i kompleksowej analizie struktur przestrzennych cząsteczek biologicznych, a w szczególności RNA, np. system RNAComposer umożliwia automatyczne modelowanie struktur 3D RNA na podstawie sekwencji nukleotydów. Współpracuje w ramach międzynarodowej inicjatywy RNA-Puzzles tworząc rozwiązania: (a) pozwalające ekspertom skutecznie udoskonalać proces modelowania struktur 3D złożonych cząsteczek RNA oraz (b) wspomagające automatyzację procesu ewaluacji modeli 3D RNA zgłoszonych w konkursie. Publikuje artykuły w takich czasopismach jak m.in. „Bioinformatics”, „Nucleic Acids Research”, „ACM Computing Surveys”, „BMC Bioinformatics”, „RNA”, „International Journal of Applied Mathematics and Computing Science”.
Nagrody i wyróżnienia.
W 2019 r. został finalistą dziewiętnastej edycji Nagród Naukowych tygodnika Polityka w dziedzinie „Nauk Technicznych”. W 2020 r. uzyskał trzyletnie stypendium Ministra Nauki i Szkolnictwa Wyższego dla wybitnych młodych naukowców oraz nagrodę Wydziału IV Nauk Technicznych PAN za wybitne osiągnięcia naukowe za cykl prac przedstawiający efektywne algorytmy i metody dla wyzwań bioinformatyki strukturalnej.

</doc>
<doc id="4785071" url="https://pl.wikipedia.org/wiki?curid=4785071" title="Kale">
Kale



</doc>
<doc id="4785072" url="https://pl.wikipedia.org/wiki?curid=4785072" title="Kalica">
Kalica



</doc>
<doc id="4785074" url="https://pl.wikipedia.org/wiki?curid=4785074" title="Kalimanići">
Kalimanići



</doc>
<doc id="4785075" url="https://pl.wikipedia.org/wiki?curid=4785075" title="Kalimanići (gmina Gornji Milanovac)">
Kalimanići (gmina Gornji Milanovac)



</doc>
<doc id="4785076" url="https://pl.wikipedia.org/wiki?curid=4785076" title="Ruy Gonçalo do Valle Peixoto de Villas Boas">
Ruy Gonçalo do Valle Peixoto de Villas Boas

Ruy Gonçalo do Valle Peixoto de Villas Boas (ur. 27 listopada 1939 w Porto) – portugalski inżynier chemik i menedżer, Wielki Komandor Zakonu Maltańskiego (joannitów) od 2019, tymczasowy Namiestnik Zakonu Maltańskiego od 29 kwietnia do 8 listopada 2020 i ponownie od 7 do 13 czerwca 2022.
Życiorys.
Z wykształcenia inżynier chemii przemysłowej, absolwent Uniwersytetu w Porto. Po odbyciu służby wojskowej rozpoczął pracę w przedsiębiorstwie tytoniowym, gdzie odpowiadał za badania i rozwój. Działał w Międzynarodowej Organizacji Normalizacyjnej i w organizacji Cooperation Centre for Scientific Research Relative to Tobacco (CORESTA).
Od 1984 działał w Zakonie Maltańskim, po śmierci żony w 2015 złożył uroczyste ślubowanie. W strukturach zakonu zajmował różne stanowiska, m.in. delegata w Brazylii, kanclerza, wiceprezydenta w Portugalii i zastępcy delegata narodowych stowarzyszeń. Pełnił też służbę w więzieniach i uczestniczył w pielgrzymkach do Lourdes i Fatimy, publikował też książki poświęcone joannitom. Od 2014 do 2019 należał do Rady Rządowej (organu doradczego dla Suwerennej Rady Zakonu), natomiast 1 maja 2019 objął funkcję Wielkiego Komandora Zakonu Maltańskiego.
29 kwietnia 2020 został tymczasowym Namiestnikiem Zakonu Maltańskiego po śmierci Wielkiego Mistrza Giacomo dalla Torre del Tempio di Sanguinetto do czasu wyboru jego następcy przez Zgromadzenie Ogólne Zakonu. Zakończył pełnienie funkcji 8 listopada tegoż roku po wyborze Marco Luzzago. Powrócił na stanowisko tymczasowego Namiestnika od 7 czerwca 2022, gdy zmarł Marco Luzzago. Zajmował je do 13 czerwca.

</doc>
<doc id="4785077" url="https://pl.wikipedia.org/wiki?curid=4785077" title="Kalinovac">
Kalinovac



</doc>
<doc id="4785078" url="https://pl.wikipedia.org/wiki?curid=4785078" title="Kaludra">
Kaludra



</doc>
<doc id="4785079" url="https://pl.wikipedia.org/wiki?curid=4785079" title="Kamenica (Serbia)">
Kamenica (Serbia)



</doc>
<doc id="4785080" url="https://pl.wikipedia.org/wiki?curid=4785080" title="Kameno">
Kameno



</doc>
<doc id="4785081" url="https://pl.wikipedia.org/wiki?curid=4785081" title="Space-Society-Economy">
Space-Society-Economy

Space-Society-Economy – czasopismo naukowe Instytutu Zagospodarowania Środowiska i Polityki Przestrzennej Uniwersytetu Łódzkiego, z zakresu geografii społeczno-ekonomicznej, gospodarki przestrzennej i planowania przestrzennego, wydawane przez Wydawnictwo Uniwersytetu Łódzkiego.
O czasopiśmie.
"Space-Society-Economy" to rocznik naukowy z zakresu geografii społeczno-ekonomicznej, gospodarki przestrzennej i planowania przestrzennego, w którym publikowane są artykuły obejmujące szerokie spektrum badań relacji między przestrzenią, społeczeństwem i gospodarką o zasięgu przede wszystkim lokalnym, ale także regionalnym, krajowym oraz międzynarodowym. Czasopismo ukazuje się od 1991, początkowo pod nazwą "Studia i Materiały. Abstracts of Papers for the Conference", w którym publikowane były wyniki badań z różnych dziedzin nauki oraz opracowania praktyków, prezentowane na konferencjach organizowanych przez Katedrę Gospodarki Przestrzennej i Planowania Przestrzennego (w latach 2013-2015 przez Katedrę Studiów Ludnościowych i Badań nad Usługami). Od 2016 czasopismo jest wydawane przez Instytut Zagospodarowania Środowiska i Polityki Przestrzennej UŁ. Artykuły publikowane są w języku polskim i angielskim. Recenzja tekstów prowadzona jest zgodnie z modelem double blind review. Każdy artykuł sprawdzany jest przez przynajmniej dwóch recenzentów. Wszystkie artykuły dostępne są w Otwartym Dostępie (Open Access) na licencji CC BY-NC-ND.
Rada Programowa.
Christopher Cusack, Keene State College, USA
Mariusz Czupich, Uniwersytet Mikołaja Kopernika w Toruniu, Polska
Rafał Graczyk, Politechnika Poznańska, Polska
Barbara Konecka-Szydłowska, Uniwersytet Adama Mickiewicza w Poznaniu, Polska
Agnieszka Kwiatek-Sołtys, Uniwersytet Pedagogiczny w Krakowie, Polska
Fatima Loureiro de Matos, University of Porto, Portugal
Maryana Melnyk, Institute of Regional Research, National Academy of Science, Ukraine
Angelika Münter, Research Institute for Regional and Urban Development in Dortmund, Germany
Gábor Pirisi, Universtity of Pécs, Hungary
Robert Szmytkie, Uniwersytet Wrocławski, Polska
Weiyang Zhang, East China Normal University, China
Elżbieta Zuzańska-Żysko, Uniwersytet Śląski w Katowicach, Polska

</doc>
<doc id="4785083" url="https://pl.wikipedia.org/wiki?curid=4785083" title="Kamensko">
Kamensko



</doc>
<doc id="4785084" url="https://pl.wikipedia.org/wiki?curid=4785084" title="Kamešnica">
Kamešnica



</doc>
<doc id="4785085" url="https://pl.wikipedia.org/wiki?curid=4785085" title="Kamešnica (gmina Sjenica)">
Kamešnica (gmina Sjenica)



</doc>
<doc id="4785087" url="https://pl.wikipedia.org/wiki?curid=4785087" title="Kaniža">
Kaniža



</doc>
<doc id="4785088" url="https://pl.wikipedia.org/wiki?curid=4785088" title="Kaonik">
Kaonik



</doc>
<doc id="4785091" url="https://pl.wikipedia.org/wiki?curid=4785091" title="Kaprije (Chorwacja)">
Kaprije (Chorwacja)



</doc>
<doc id="4785093" url="https://pl.wikipedia.org/wiki?curid=4785093" title="Karanovac (gmina Varvarin)">
Karanovac (gmina Varvarin)



</doc>
<doc id="4785094" url="https://pl.wikipedia.org/wiki?curid=4785094" title="Karađorđevo">
Karađorđevo



</doc>
<doc id="4785095" url="https://pl.wikipedia.org/wiki?curid=4785095" title="Karađorđevo (gmina Bačka Palanka)">
Karađorđevo (gmina Bačka Palanka)



</doc>
<doc id="4785098" url="https://pl.wikipedia.org/wiki?curid=4785098" title="Katići (gmina Ivanjica)">
Katići (gmina Ivanjica)



</doc>
<doc id="4785099" url="https://pl.wikipedia.org/wiki?curid=4785099" title="Katun">
Katun



</doc>
<doc id="4785100" url="https://pl.wikipedia.org/wiki?curid=4785100" title="Valence-en-Poitou">
Valence-en-Poitou

Valence-en-Poitou – gmina we Francji, w regionie Nowa Akwitania, w departamencie Vienne. W 2016 roku populacja ludności wynosiła 4615 mieszkańców. 
Gmina została utworzona 1 stycznia 2019 roku z połączenia pięciu ówczesnych gmin: Ceaux-en-Couhé, Châtillon, Couhé, Payré oraz Vaux. Siedzibą gminy została miejscowość Couhé. 

</doc>
<doc id="4785102" url="https://pl.wikipedia.org/wiki?curid=4785102" title="Kačer (miasto Užice)">
Kačer (miasto Užice)



</doc>
<doc id="4785105" url="https://pl.wikipedia.org/wiki?curid=4785105" title="Kijevci (gmina Sjenica)">
Kijevci (gmina Sjenica)



</doc>
<doc id="4785106" url="https://pl.wikipedia.org/wiki?curid=4785106" title="Kijevo (Bośnia i Hercegowina)">
Kijevo (Bośnia i Hercegowina)



</doc>
<doc id="4785108" url="https://pl.wikipedia.org/wiki?curid=4785108" title="Kijevo (gmina Batočina)">
Kijevo (gmina Batočina)



</doc>
<doc id="4785114" url="https://pl.wikipedia.org/wiki?curid=4785114" title="Klenak">
Klenak



</doc>
<doc id="4785115" url="https://pl.wikipedia.org/wiki?curid=4785115" title="Klenje (gmina Bogatić)">
Klenje (gmina Bogatić)



</doc>
<doc id="4785116" url="https://pl.wikipedia.org/wiki?curid=4785116" title="Klenje (gmina Bela Palanka)">
Klenje (gmina Bela Palanka)



</doc>
<doc id="4785118" url="https://pl.wikipedia.org/wiki?curid=4785118" title="Klenovac (miasto Zaječar)">
Klenovac (miasto Zaječar)



</doc>
<doc id="4785120" url="https://pl.wikipedia.org/wiki?curid=4785120" title="Erytema">
Erytema



</doc>
<doc id="4785121" url="https://pl.wikipedia.org/wiki?curid=4785121" title="Klisura">
Klisura



</doc>
<doc id="4785128" url="https://pl.wikipedia.org/wiki?curid=4785128" title="Agnieszka Rybarczyk">
Agnieszka Rybarczyk

Agnieszka Rybarczyk – polska informatyk i bioinformatyk, pracownik naukowy Wydziału Informatyki i Telekomunikacji Politechniki Poznańskiej oraz Instytutu Chemii Bioorganicznej PAN, gdzie pracuje w Zakładzie Bioinformatyki.
Życiorys.
W 2001 r. ukończyła informatykę na Politechnice Poznańskiej, a w 2004 r. biologię na Uniwersytecie im. Adama Mickiewicza w Poznaniu. Rozprawę doktorską pt. "Algorytmiczne aspekty procesu degradacji RNA", wykonaną pod kierunkiem prof. Jacka Błażewicza i Marka Figlerowicza, obroniła w 2010 r. na Wydziale Informatyki PP. W 2019 r. uzyskała stopień doktora habilitowanego nauk technicznych na podstawie osiągnięcia pt. "Kombinatoryczne algorytmy analizy i projektowania degradomu RNA", także na Wydziale Informatyki PP.

</doc>
<doc id="4785137" url="https://pl.wikipedia.org/wiki?curid=4785137" title="Milan Arsov">
Milan Arsov



</doc>
