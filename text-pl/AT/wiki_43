<doc id="4785141" url="https://pl.wikipedia.org/wiki?curid=4785141" title="Maria Flis-Bujak">
Maria Flis-Bujak

Maria Stanisława Flis-Bujak – polska specjalistka w zakresie gleboznawstwa, przemiany materii organicznej gleb, dr hab., profesor zwyczajny Instytutu Gleboznawstwa i Kształtowania Środowiska Wydziału Agrobioinżynierii Uniwersytetu Przyrodniczego w Lublinie.
Życiorys.
Od 1965 była pracownikiem Katedry Gleboznawstwa Wydziału Rolnego UMCS oraz Instytutu Gleboznawstwa i Kształtowania Środowiska Uniwersytetu Przyrodniczego w Lublinie. Obroniła pracę doktorską, następnie uzyskała stopień doktora habilitowanego. 29 marca 1996 nadano jej tytuł profesora w zakresie nauk rolniczych. Piastowała stanowisko profesora zwyczajnego w Instytucie Gleboznawstwa i Kształtowania Środowiska na Wydziale Agrobioinżynierii Uniwersytetu Przyrodniczego w Lublinie.

</doc>
<doc id="4785143" url="https://pl.wikipedia.org/wiki?curid=4785143" title="Delpuenteblatta">
Delpuenteblatta

Delpuenteblatta – wymarły rodzaj karaczanów z nadrodziny Blattoidea i rodziny Delpuenteblattidae, obejmujący tylko jeden znany gatunek: "Delpuenteblatta dangeloi". Żył w triasie.
Taksonomia.
Rodzaj i jego gatunek typowy opisane zostały po raz pierwszy w 2007 roku przez Rafaela G. Martinsa-Neto, Oscara F. Gallego i Anę M. Zavattieri. Opisu dokonano na podstawie skamieniałości pokrywy, odnalezionej w potoku nazwanym „Quebrada del Puente”, w dystrykcie Potrerillos na terenie argentyńskiej prowincji Mendoza. Pochodzi ona z należącej do Grupy Uspallata i datowanej na karnik w triasie formacji Potrerillos. Nazwa rodzajowa jest połączeniem części nazwy lokalizacji ("del Puente") i innego rodzaju karaczana ("Blatta"). Epitet gatunkowy nadano na cześć Alejandro D’angelo, który brał udział w zbieraniu skamieniałości.
Autorzy opisu zaliczyli nowy rodzaj do nowej rodziny Delpuenteblattidae, w skład której włączyli z dozą niepewności także rodzaj "Lariojablatta", obejmujący również triasowe karaczany znalezione w Argentynie.
Morfologia.
Karaczan ten miał pokrywy o długości 12 mm, szerokości 3 mm i lekko zaostrzonych wierzchołkach. Przednia żyłka radialna była nierozgałęziona, natomiast tylna żyłka radialna dzieliła się na cztery główne gałęzie, z których druga (RP2) dawała liczne rozgałęzienia wtórne. Falista żyłka medialna rozwidlała się w ⅓ długości skrzydła na przednią i tylną żyłkę medialną. Przednia żyłka medialna dawała cztery odnogi, a punkty początkowe odnóg od drugiej do czwartej były na wyrównane z punktami początkowymi odpowiednich odnóg tylnej żyłki radialnej. Czwarta odnoga przedniej żyłki medialnej osiągała krawędź skrzydła tuż nad jego wierzchołkiem. Tylna żyłka medialna dawała trzy odnogi, z których ostatnia (MP3) osiągała krawędź skrzydła tuż pod jego wierzchołkiem. Przednia żyłka kubitalna miała dwie gałęzie główne, z których pierwsza (CuA1) dawała sześć skośnych odnóg wtórnych osiągających krawędź wierzchołkową pokrywy, a druga (CuA2) dawała dwie odnogi wtórne. Charakterystyczny dla całej rodziny był znajdujący się na analnej krawędzi pokrywy w odległości ⅓ od jego wierzchołka punkt końcowy długiej i falistej tylnej żyłki kubitalnej (CuP). Pole analne zajmowało ⅓ długości i ⅔ szerokości pokrywy.
Paleoekologia.
Owad ten zasiedlał południowy zachód Gondwany. Rejony te cechowały umiarkowane temperatury i klimat o dużej zmienności sezonowej, opisywany jako megamonsunowy. Teren porastały lasy liściaste i lasy zawsze zielone twardolistne. Ich florę charakteryzowało duże bogactwo, w tym wiele gatunków z rodzaju "Dicroidium". Entomofauna tego rejonu zachowała się jednak w zapisie kopalnym słabo. Z tego samego stanowiska co "Potrerilloblatta" znany jest jeden rodzaj chrząszcza – "Delpuentesyne" oraz kilka innych rodzajów karaczanów: "Anablatta", "Potrerilloblatta", "Lariojablatta" i przypuszczalnie "Triassoblatta".

</doc>
<doc id="4785147" url="https://pl.wikipedia.org/wiki?curid=4785147" title="Delpuenteblatta dangeloi">
Delpuenteblatta dangeloi



</doc>
<doc id="4785148" url="https://pl.wikipedia.org/wiki?curid=4785148" title="Rugby School">
Rugby School

Rugby School – szkoła w mieście Rugby, założona w 1567 jako szkoła publiczna, od XIX w. jedna z elitarnych angielskich prywatnych szkół z internatem (), uznawana za miejsce narodzin sportu rugby.
Historia.
Szkoła została założona w 1567 dzięki zapisowi Lawrence'a Sheriffa, kupca i dostawcy przypraw na dwór królowej Elżbiety I, jako bezpłatna szkoła dla chłopców z Rugby i Brownsover. Szkoła otrzymała m.in. własny dwór Sheriffa w Rugby, jednak pełny zapis zdołała przejąć dopiero w 1653. Przez pierwsze stulecie los szkoły był niepewny – wolę fundatora chcieli podważyć jego spadkobiercy, a sprawę rozstrzygnięto na korzyść szkoły dopiero w 1667. W 1797 doszło do buntu uczniów przeciwko dyrektorowi, który został stłumiony dopiero po przybyciu uzbrojonej policji, do kolejnych zamieszek doszło w 1822. Szkoła była w tym okresie drugą co do wielkości w Anglii, a stopniowo obok uczniów lokalnych przybywało uczniów pochodzących z dalszych okolic, których nauka była odpłatna.
W historii zapisał się Thomas Arnold, który był dyrektorem szkoły w latach 1828–1842 i dał ogromny impuls do jej rozwoju. Ukształtował szkołę stawiając trzy główne cele wychowawcze: przestrzeganie zasad religijnych i moralnych, dżentelmeńskie zachowanie oraz osiągnięcia naukowe. Uznał internat za integralną część szkoły i starszym uczniom powierzał nadzór nad młodszymi. Chciał kształtować przede wszystkim charakter uczniów. Jego idee znalazły bardzo szeroki oddźwięk w angielskim społeczeństwie między innymi dzięki niezwykle popularnej powieści Thomasa Hughesa "Szkolne lata Toma Browna" wydanej w 1857. Zainspirowały one Pierre'a de Coubertina do wykorzystania zorganizowanego sportu do wychowania młodzieży, a w efekcie – do organizacji nowożytnych igrzysk olimpijskich. Dzięki temu w 1915 Rugby School została uhonorowana przez Międzynarodowy Komitet Olimpijski Pucharem Olimpijskim, a w 2012 związek ten został upamiętniony specjalną uroczystością w szkole w obecności ognia olimpijskiego.
Następcami Arnolda na stanowisku dyrektora byli m.in. późniejsi arcybiskupi Canterbury, Archibald Campbell Tait i Frederick Temple. W 1868 Rugby School została zaliczona na mocy Public School Act do dziewięciu "public schools" czyli elitarnych, odpłatnych szkół z internatami przeznaczonych dla uczniów z całego kraju, których model w dużym stopniu był oparty na ideach Arnolda. W 1878 z majątku Rugby School ufundowano nową szkołę publiczną, która przejęła założone przez fundatora bezpłatne kształcenie dzieci z okolic. Pod koniec XX w. szkoła stała się koedukacyjna, pierwsze dziewczęta przyjęto w 1975.
Liczba uczniów w Rugby School sukcesywnie rosła. W 1777 było ich około 70, w 1794 – ok. 200, w 1828 – 260, w 1842 – 360, na początku XX w. – 580, w połowie tego stulecia – 700, a w latach 80. XX w. – 800. Uczniami szkoły byli m.in. Matthew Arnold (syn Thomasa Arnolda), Rupert Brooke, Austen Chamberlain, Neville Chamberlain, Charles Lutwidge Dodgson (Lewis Carroll), R.H. Tawney i Salman Rushdie.
Zabudowania.
Szkoła początkowo znajdowała się w centrum miasta, naprzeciwko kościoła parafialnego. W połowie XVIII w. została przeniesiona do południowej części miasta, do dworu znajdującego się na miejscu obecnych budynków. W latach 1809–1813 zabudowania przebudowano według projektu Henry'ego Hakewilla – powstał wówczas najstarszy istniejący obecnie budynek, The Quad na planie kwadratu, z niską narożną wieżą. Rozbudowywany był do 1830. W 1820 wzniesiono kaplicę pod wezwaniem św. Wawrzyńca, w której później pochowano dyrektora Arnolda. Z okazji trzystulecia szkoły w drugiej połowie XIX w. podjęto szeroko zakrojoną rozbudowę szkoły: w latach 1872–1885 otwarto szereg obiektów służących uczniom, w tym rozbudowaną kaplicę (1872), basen, obserwatorium, czytelnię, muzeum, warsztaty i nowy budynek szkolny, New Quad (1867–1885), zbudowane według projektu Williama Butterfielda w stylu neogotyckim.
Na początku XX w. powstały zabudowania w stylu edwardiańskim, w tym reprezentacyjny Temple Speech Room (1908–1909). Kolejne budynki z nową, mniejszą kaplicą upamiętniającą I wojnę światową powstały w okresie międzywojennym.
Gra w rugby.
W Rugby School uczniowie już na początku XIX w. uprawiali grę w piłkę, w której meczach drużyny mogły liczyć nawet setki uczestników.Do rozgrywek służył zielony teren przy szkole, The Close (pośrodku którego rosły drzewa, wymieniane jeszcze w przepisach z 1845). Według legendy w 1823 jeden z uczniów, William Webb Ellis miał jako pierwszy chwycić piłkę w ręce i pobiec z nią, co jest uznawane za symboliczny moment narodzin rugby. Legenda ta nie została w żaden sposób potwierdzona, a w praktyce stosowanie takiego rozwiązania rozpowszechniło się w szkolnych meczach w latach 30. XIX w. W 1845 uczniowie szkoły po raz pierwszy spisali reguły gry, z których pochodzi wiele pojęć do dziś stosowanych w terminologii rugby.
Gra według reguł z Rugby szybko się rozprzestrzeniała. Zasady te przyjmowano w wielu szkołach na Wyspach Brytyjskich, gdzie trafiały często wraz z dyrektorami lub nauczycielami wcześniej uczącymi się lub pracującymi w Rugby. Bardzo mocny impuls dla rozwoju gry dała publikacja w 1857 niezwykle popularnej powieści "Szkolne lata Toma Browna", w której stanowiła ona istotny element. Thomas Hughes podkreślał w niej rolę gry w kształceniu charakteru uczniów i aktywność fizyczna zaczęła stanowić istotny element nurtu "muscular christianity". W Rugby jako pierwszej szkole wprowadzono ujednolicone stroje do gry dla drużyny (potem białe koszulki uczniów szkoły miała przejąć reprezentacja Anglii). W 1868 aż 45 z 88 klubów w Anglii używało reguł z Rugby School, opierały się na nich też reguły gry przyjęte w 1871 przez Rugby Football Union. Połowa reprezentantów Anglii w pierwszym międzypaństwowym meczu rugby rozegranym w tym samym roku była wychowankami szkoły z Rugby. Spośród byłych uczniów z Rugby wywodziło się pięciu pierwszych prezesów angielskiej federacji rugby i pierwszy kapitan reprezentacji Anglii Frederick Stokes.
W 1923 stulecie rugby upamiętniono rozegraniem na The Close międzynarodowego meczu, w którym stanęły naprzeciwko siebie mieszane reprezentacje Anglii i Walii oraz Szkocji i Irlandii. 
Piłki na potrzeby gry dostarczał do szkoły miejscowy szewc, William Gilbert. Zapoczątkowana została w ten sposób historia firmy Gilbert specjalizującej się w sprzęcie sportowym do rugby. Piłki tej marki są dzisiaj dostarczane na najważniejsze turnieje rugby na świecie.
Imię Williama Webba Ellisa otrzymał puchar wręczany zwycięzcom organizowanego od 1987 Pucharu Świata w rugby union mężczyzn.

</doc>
<doc id="4785152" url="https://pl.wikipedia.org/wiki?curid=4785152" title="Linia kolejowa nr 477">
Linia kolejowa nr 477

Linia kolejowa nr 477 – niezelektryfikowana, jednotorowa linia kolejowa łącząca stację Mockava z przejściem granicznym Trakiszki‑Szestokaj.
Linia jest styczna z linią kolejową Suwałki – Trakiszki oraz wchodzi w skład przebiegu linii kolejowej Rail Baltica. Linia stanowi fragment linii kolejowej Mockava – Valstybės siena na Litwie.

</doc>
<doc id="4785156" url="https://pl.wikipedia.org/wiki?curid=4785156" title="Mistrzostwa Ameryki we Wspinaczce Sportowej 2010">
Mistrzostwa Ameryki we Wspinaczce Sportowej 2010

Mistrzostwa Ameryki we Wspinaczce Sportowej 2010 – edycja mistrzostw Ameryki we wspinaczce sportowej, która odbyła się w dniach od 18 maja do 22 maja 2010 w ekwadorskim mieście Quito. 
Uczestnicy.
Zawodnicy i zawodniczki podczas zawodów wspinaczkowych w 2012 roku rywalizowali łącznie w 6 konkurencjach. Każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów. 

</doc>
<doc id="4785163" url="https://pl.wikipedia.org/wiki?curid=4785163" title="Saint-Pardoux-le-Lac">
Saint-Pardoux-le-Lac

Saint-Pardoux-le-Lac – gmina we Francji, w regionie Nowa Akwitania, w departamencie Haute-Vienne. W 2016 roku populacja ludności wynosiła 1344 mieszkańców. 
Gmina została utworzona 1 stycznia 2019 roku z połączenia trzech ówczesnych gmin: Roussac, Saint-Pardoux oraz Saint-Symphorien-sur-Couze. Siedzibą gminy została miejscowość Roussac. 

</doc>
<doc id="4785165" url="https://pl.wikipedia.org/wiki?curid=4785165" title="Petya">
Petya



</doc>
<doc id="4785170" url="https://pl.wikipedia.org/wiki?curid=4785170" title="NotPetya">
NotPetya



</doc>
<doc id="4785172" url="https://pl.wikipedia.org/wiki?curid=4785172" title="Europejskie Towarzystwo dla Chemicznej Przeróbki Wypalonego Paliwa Jądrowego">
Europejskie Towarzystwo dla Chemicznej Przeróbki Wypalonego Paliwa Jądrowego

Europejskie Towarzystwo dla Chemicznej Przeróbki Wypalonego Paliwa Jądrowego (ang. "European Company for the Chemical Processing of Irradiated Fuel", EUROCHEMIC) – powstałe w 1959, pod auspicjami Europejskiej Agencji Energii Jądrowej, wielonarodowe przedsiębiorstwo powstałe w celu składowania i przeróbki wypalonego paliwa jądrowego. Do 1965 zajmowało się jedynie przechowywaniem paliwa, a od tego czasu również jego przeróbką. Firma i jej zakłady były jednym z pierwszych przykładów udanej współpracy wielonarodowej w Europie po II wojnie światowej.
Spółka została operatorem pilotażowego, europejskiego składowiska i zakładu przetwarzania wypalonego paliwa jądrowego. W dniu 7 lipca 1960 ówczesny książę Belgii Albert, wkopał kamień węgielny pod budowę zakład w Dessel. Dokładnie 6 lat później, 7 lipca 1966, jego ojciec, król Baldwin I Koburg, uroczyście otworzył zakład w Dessel. Koszt budowy wyniósł 35,75 mln USD. Zakład zakończył działalność w 1974. W 1976 firmę przejął rząd Belgii. W 1989 rozpoczął się demontaż zakładów, który trwał do 2012.
Firma została powołana przez 10 krajów (wg kolejności ratyfikacji przystąpienia: Szwajcaria, Francja, Niemcy, Norwegia, Belgia, Austria, Holandia, Niemcy, Turcja, Portugalia) w dniu 28 lipca 1959. W styczniu 1960 dołączyły jeszcze Szwecja i Włochy. Udziałowcami zostało jeszcze wiele przedsiębiorstw branży jądrowej z krajów członkowskich.

</doc>
<doc id="4785174" url="https://pl.wikipedia.org/wiki?curid=4785174" title="Aleksandra Świercz">
Aleksandra Świercz

Aleksandra Maria Świercz – polska informatyk i bioinformatyk, pracownik naukowy Wydziału Informatyki i Telekomunikacji Politechniki Poznańskiej oraz Instytutu Chemii Bioorganicznej PAN, gdzie pracuje w Pracowni Genomiki.
Życiorys.
W 2002 r. ukończyła informatykę na Politechnice Poznańskiej. Rozprawę doktorską pt. "Sekwencjonowanie genomu - algorytmy dla nowych podejść", wykonaną pod kierunkiem prof. Marty Kasprzak, obroniła w 2007 r. na Wydziale Informatyki i Zarządzania PP. W 2019 r. Rada Dyscypliny Informatyka Techniczna i Telekomunikacja Politechniki Poznańskiej nadała jej stopień doktora habilitowanego nauk technicznych na podstawie osiągnięcia pt. "Metody meta- i hiper-heurystyczne wykorzystywane w procesie odczytywania genomu".

</doc>
<doc id="4785175" url="https://pl.wikipedia.org/wiki?curid=4785175" title="Val-d’Oire-et-Gartempe">
Val-d’Oire-et-Gartempe

Val-d’Oire-et-Gartempe – gmina we Francji, w regionie Nowa Akwitania, w departamencie Haute-Vienne. W 2016 roku populacja ludności wynosiła 1727 mieszkańców. 
Gmina została utworzona 1 stycznia 2019 roku z połączenia czterech ówczesnych gmin: Bussière-Poitevine, Darnac, Saint-Barbant oraz Thiat. Siedzibą gminy została miejscowość Bussière-Poitevine.

</doc>
<doc id="4785180" url="https://pl.wikipedia.org/wiki?curid=4785180" title="Guillon-Terre-Plaine">
Guillon-Terre-Plaine

Guillon-Terre-Plaine – gmina we Francji, w regionie Burgundia-Franche-Comté, w departamencie Yonne. W 2016 roku populacja ludności wynosiła 781 mieszkańców. 
Gmina została utworzona 1 stycznia 2019 roku z połączenia pięciu ówczesnych gmin: Cisery, Guillon, Sceaux, Trévilly oraz Vignes. Siedzibą gminy została miejscowość Guillon. 

</doc>
<doc id="4785181" url="https://pl.wikipedia.org/wiki?curid=4785181" title="Marek Tobiszewski">
Marek Tobiszewski

Marek Wiktor Tobiszewski (ur. 7 kwietnia 1984) – polski chemik, profesor na Politechnice Gdańskiej, pracownik Katedry Chemii Analitycznej na Wydziale Chemicznym.
Życiorys.
W 2007 uzyskał tytuł inżyniera, w 2008 magistra, w 2012 doktora, a w 2017 doktora habilitowanego w dziedzinie nauk chemicznych. Od 2012 jest zatrudniony na Wydziale Chemicznym Politechniki Gdańskiej.
Autor i współautor ponad 65 publikacji, opublikowanych w czasopismach z listy JCR, H-index = 13 (wg Web of Science). Współredaktor anglojęzycznej książki naukowej „The application of green solvents in separation processes”.

</doc>
<doc id="4785187" url="https://pl.wikipedia.org/wiki?curid=4785187" title="Kolari">
Kolari



</doc>
<doc id="4785200" url="https://pl.wikipedia.org/wiki?curid=4785200" title="Roy Johnson (kierowca)">
Roy Johnson (kierowca)

Roy Johnson (ur. 20 września 1936) – brytyjski kierowca wyścigowy.
Biografia.
W 1960 roku zadebiutował w Formule Junior, rywalizując samochodem Halson. W 1961 roku zmienił pojazd na Elvę 100. Zajął wówczas szóste miejsce w wyścigu w Pferdsfeld, co umożliwiło mu zajęcie trzynastego miejsca w klasyfikacji końcowej Niemieckiej Formuły Junior. Następnie skoncentrował się na rywalizacji samochodami sportowymi. W 1966 roku ścigał się Marcosem Mini, a od sezonu 1968 – Chevronem B8. Johnson uczestniczył tym pojazdem w długodystansowych zawodach 1000 km na takich torach, jak Spa-Francorchamps, Nürburgring, Monza i Zeltweg. W 1970 roku wspólnie z Erwinem Barnesem i Yvesem Martinem podjął nieudaną próbę kwalifikacji do wyścigu 24h Le Mans. W 1973 roku zajął Chevronem B21 drugie miejsce w wyścigu 2 h Luanda. Rok później rywalizował Marchem 74S. Był wówczas drugi w 6 h Nova Lisboa oraz trzeci w 500 km Benguela.

</doc>
<doc id="4785203" url="https://pl.wikipedia.org/wiki?curid=4785203" title="British Museum Reading Room">
British Museum Reading Room

British Museum Reading Room – dawniej główna czytelnia Biblioteki Brytyjskiej, znajdująca się wewnątrz Muzeum Brytyjskiego, mieszczącego się w Londynie.
Czytelnia została zaprojektowana przez Sydneya Smirke’a i otworzono ją w 1857 roku. Czytelnia funkcjonowała nieprzerwanie do 1997 roku, kiedy to zamknięto ją na czas remontu. W latach 2000–2007 kontynuowała swoją funkcję jako czytelnia, a w latach 2007–2014 gościła wystawy czasowe Muzeum Brytyjskiego. W 2014 została zamknięta, a władze Muzeum nie zdecydowały o jej przyszłości.
Historia.
Projekt i konstrukcja.
Na początku lat 50. XIX wieku biblioteka muzealna potrzebowała większej czytelni, a ówczesny zarządca Antonio Panizzi, kierując się wcześniejszym pomysłem konkursowym Williama Hoskinga, wpadł na pomysł wybudowania okrągłej sali na centralnym dziedzińcu wewnątrz muzeum. Wykonanie projektu budynku zostało powierzone architektowi Sydneyowi Smirke’owi. Konstrukcja budynku trwała w latach 1854–1857. Przy konstrukcji sali zastosowano żeliwo, beton i szkło, a także najnowszą ówczesną technologię wentylacji i ogrzewania. Kopuła, zainspirowana Panteonem w Rzymie, ma średnicę 42,6 metra, nie jest jednak wolnostojąca: wykonano ją z segmentów na żeliwie, a sufit jest zawieszony i wykonany z papier-mâché. Stojaki na książki zbudowane dookoła czytelni zostały wykonane z żelaza, aby mogły odciążyć konstrukcję z ciężaru dachu, a także dodać ochronę przeciwpożarową.
Biblioteka Muzeum Brytyjskiego.
Czytelnię oficjalnie otwarto 2 maja 1857 podczas „oficjalnego śniadania”. Czytelnia była otwarta dla wszystkich w dniach 8–16 maja, przyciągając ponad 62 000 odwiedzających.
Żeby uzyskać możliwość wejścia do czytelni należało złożyć pisemny wniosek i uzyskać zgodę od głównego bibliotekarza. Dostęp do czytelni był ograniczony wyłącznie do zarejestrowanych badaczy; jednak pozwolenia na wejście udzielona praktycznie każdemu kto mógł wykazać, że był poważnym badaczem. Z czytelni korzystało wiele znanych osobistości, w tym zwłaszcza: Sun Jat-sen, Karl Marx, Oscar Wilde, Friedrich Hayek, Bram Stoker, Mahatma Gandhi, Rudyard Kipling, George Orwell, George Bernard Shaw, Mark Twain, Włodzimierz Lenin (używając pseudonimu Jacob Richter), Virginia Woolf, Arthur Rimbaud, Muhammad Ali Jinnah, Herbert George Wells i Sir Arthur Conan Doyle. Z bocznej czytelni (w 2007 przeniesiono tam główną czytelnię) korzystali również Thomas Babington Macaulay, William Makepeace Thackeray, Robert Browning, Giuseppe Mazzini, Charles Darwin i Charles Dickens.
W 1973 roku British Library Act 1972 oddzielił dział biblioteczny od Muzeum Brytyjskiego, ale do 1997 roku czytelnia dalej gościła już oddzieloną Bibliotekę Brytyjską w tej samej czytelni i budynku.
Zamknięcie i remont.
W 1997 roku Biblioteka Brytyjska przeniosła się do nowo zbudowanej siedziby obok dworca St Pancras, a wszystkie książki i półki zostały usunięte z czytelni. W ramach przebudowy dziedzińca Muzeum Brytyjskiego, czytelnia została całkowicie wyremontowana i odnowiona, odnowiono również oryginalny sufitu papier-mâché, który został przywrócony do pierwotnej kolorystyki. Do odbudowy dachu czytelni użyto ponad 25 km złota płatkowego, o 1/3 więcej niż podczas remontu Zamku w Windsorze po pożarze w 1992 roku (). Czytelnia została ponownie otwarta w 2000 roku, umożliwiając wejście do niej wszystkim odwiedzającym. Po otwarciu zawierała zbiór 25 000 książek poświęconych kulturom reprezentowanym w muzeum. Na jej terenie znalazło się również centrum informacyjne oraz Centrum .
Centrum wystawowe.
W 2007 z czytelni usunięto książki i meble zainstalowane podczas remontu w latach 1997–2000, a pomieszczenie ponownie uruchomiono jako miejsce wystaw czasowych Muzeum Brytyjskiego. Pierwszą wystawą specjalną zlokalizowaną w czytelni była "The First Emperor: China’s Terracotta Army". Biblioteka otwarta dla zwiedzających (Paul Hamlyn Library) została przeniesiona do innego pomieszczenia, ale została zamknięta 13 sierpnia 2011.
Wybrane wystawy czasowe przedstawione są w poniższej tabeli:

</doc>
<doc id="4785213" url="https://pl.wikipedia.org/wiki?curid=4785213" title="Treigny-Perreuse-Sainte-Colombe">
Treigny-Perreuse-Sainte-Colombe

Treigny-Perreuse-Sainte-Colombe – gmina we Francji, w regionie Burgundia-Franche-Comté, w departamencie Yonne. W 2016 roku populacja ludności wynosiła 1033 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Sainte-Colombe-sur-Loing oraz Treigny. Siedzibą gminy została miejscowość Treigny. 

</doc>
<doc id="4785215" url="https://pl.wikipedia.org/wiki?curid=4785215" title="Dialekt elfdalski">
Dialekt elfdalski



</doc>
<doc id="4785238" url="https://pl.wikipedia.org/wiki?curid=4785238" title="Schronisko za Grunwaldem Pierwsze">
Schronisko za Grunwaldem Pierwsze

Schronisko za Grunwaldem Pierwsze, Schronisko za Grunwaldem I – schronisko w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Schronisko znajduje się w bezimiennej skałce w odległości około 150 m od skały Grunwald na północny wschód. Skała ta jest pozostałością po dawnym, niewielkim kamieniołomie. Schronisko położone jest na wysokości około 2,5 m nad ziemią. Jest to nyża o wysokości 0,6 m, długości około 1,6 m i szerokości do 2 m. Na jej dnie znajduje się gleba i resztki roślinne. Jest sucha i w całości widna. Nie zaobserwowano roślin, ani zwierząt. 
Schronisko wytworzyło się w piaskowcu ciężkowickim i jest pochodzenia osuwiskowego. Zostało po raz pierwszy opisane w lipcu 2005 r. przez W.J. Gubałę. On też sporządził jego plan.

</doc>
<doc id="4785242" url="https://pl.wikipedia.org/wiki?curid=4785242" title="Potrerilloblatta">
Potrerilloblatta

Potrerilloblatta – wymarły rodzaj karaczanów z rodziny Subioblattidae, obejmujący tylko jeden znany gatunek: "Potrerilloblatta stipanicici". Żył w triasie.
Taksonomia.
Rodzaj i jego gatunek typowy opisane zostały po raz pierwszy w 2007 roku przez Rafaela G. Martinsa-Neto, Oscara F. Gallego i Anę M. Zavattieri. Opisu dokonano na podstawie skamieniałości pokrywy, odnalezionej w potoku nazwanym „Quebrada del Puente”, w dystrykcie Potrerillos na terenie argentyńskiej prowincji Mendoza. Pochodzi ona z należącej do Grupy Uspallata i datowanej na karnik w triasie formacji Potrerillos. Nazwa rodzajowa jest połączeniem części nazwy formacji i innego rodzaju karaczana ("Blatta"). Epitet gatunkowy nadano na cześć paleontologa Pedro N. Stipanicica.
Morfologia.
Karaczan ten miał małe, jajowate w obrysie pokrywy o długości 5 mm i szerokości 1,6 mm. Przednia żyłka subkostalna była długa, długości ćwierci pokrywy, i miała przebieg równoległy do jej kostalnej (przedniej) krawędzi. Tylna żyłka subkostalna osiągała kostalną krawędź skrzydła za środkiem jego długości i dawała co najmniej pięć drobnych odgałęzień wtórnych. Przednia żyłka radialna nie rozgałęziała się wcale, zaś tylna dzieliła się na trzy gałęzie, wszystkie pozbawione wtórnych odnóg. Falista żyłka medialna rozwidlała się na wysokości szczytu tylnej żyłki subkostalnej na nierozgałęzioną przednią i dającą trzy główne gałęzie tylną żyłkę medialną. Trzecia gałąź tej ostatniej (MP3) była jeszcze wtórnie rozdzielona na trzy gałązki. Falista i równoległa do żyłki medialnej przednia żyłka kubitalna miała trzy gałęzie główne, wszystkie wtórnie porozgałęziane. Poprzeczne żyłki między żyłkami medialnymi i kubitalnymi występowały bardzo licznie. Pole analne było niewielkich rozmiarów i miało trójkątny kształt.
Paleoekologia.
Owad ten zasiedlał południowy zachód Gondwany. Rejony te cechowały umiarkowane temperatury i klimat o dużej zmienności sezonowej, opisywany jako megamonsunowy. Teren porastały lasy liściaste i lasy zawsze zielone twardolistne. Ich florę charakteryzowało duże bogactwo, w tym wiele gatunków z rodzaju "Dicroidium". Entomofauna tego rejonu zachowała się jednak w zapisie kopalnym słabo. Z tego samego stanowiska co "Potrerilloblatta" znany jest jeden rodzaj chrząszcza – "Delpuentesyne" oraz kilka innych rodzajów karaczanów: "Anablatta", "Delpuenteblatta", "Lariojablatta" i przypuszczalnie "Triassoblatta".

</doc>
<doc id="4785254" url="https://pl.wikipedia.org/wiki?curid=4785254" title="Stadion Piasta Nowa Ruda">
Stadion Piasta Nowa Ruda

Stadion Piasta Nowa Ruda – stadion piłkarski w Nowej Rudzie, w Polsce. Obiekt istniał jeszcze przed II wojną światową. Może pomieścić 3500 widzów. Swoje spotkania rozgrywają na nim piłkarze klubu Piast Nowa Ruda (w przeszłości stadion gościł występy tego zespołu w II lidze).

</doc>
<doc id="4785259" url="https://pl.wikipedia.org/wiki?curid=4785259" title="Potrerilloblatta stipanicici">
Potrerilloblatta stipanicici



</doc>
<doc id="4785282" url="https://pl.wikipedia.org/wiki?curid=4785282" title="Schronisko w Ciężkowicach Piąte">
Schronisko w Ciężkowicach Piąte

Schronisko w Ciężkowicach V, Schronisko koło Warowni – schronisko w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Schronisko znajduje się w bezimiennej skałce w odległości kilkudziesięciu metrów na zachód od skały Warownia Górna. Jego otwór ma wysokość 1,8 m i ciągnie się za nim opadająca szczelina o szerokości do 0,5 m i długości 4 m. Jej dno pokrywa gleba i resztki roślinne. Schronisko jest suche i w całości widne. Wytworzyło się w piaskowcu ciężkowickim. 
Schronisko zostało opisane w sierpniu 1994 r. przez grotołazów ze Speleoklubu Dębickiego. Plan opracował T. Mleczek.

</doc>
<doc id="4785283" url="https://pl.wikipedia.org/wiki?curid=4785283" title="Évry-Courcouronnes">
Évry-Courcouronnes

Évry-Courcouronnes – gmina we Francji, w regionie Île-de-France, w departamencie Essonne. W 2016 roku populacja ludności wynosiła 69 031 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Courcouronnes oraz Évry. Siedzibą gminy została miejscowość Évry. 
Miasto jest domem dla Genopole.

</doc>
<doc id="4785287" url="https://pl.wikipedia.org/wiki?curid=4785287" title="Jan Chojnacki (ur. 1943)">
Jan Chojnacki (ur. 1943)

Jan Chojnacki (ur. 8 czerwca 1943 w Marianowie) – polski profesor nauk medycznych, specjalizujący się w zagadnieniach z zakresu chorób wewnętrznych i gastroenterologii. Pułkownik, w okresie od 6 stycznia 1998 do 11 stycznia 2002 sprawował funkcję komendanta-rektora Wojskowej Akademii Medycznej im. gen. dyw. Bolesława Szareckiego w Łodzi. Profesor zwyczajny i wykładowca w Katedrze Gerontologii i Medycyny Wewnętrznej na Wydziale Nauk o Zdrowiu Uniwersytetu Medycznego w Łodzi. Członek wielu uznanych towarzystw naukowych, w tym Towarzystwa Internistów Polskich, Polskiego Towarzystwa Lekarskiego czy Łódzkiego Towarzystwa Naukowego.
Życiorys.
Jan Chojnacki jest synem Wojciecha i Agnieszki z Ogłozów. Uczył się w I Liceum Ogólnokształcącym im. Bolesława Chrobrego w Piotrkowie Trybunalskim. W latach 1961–1967 studiował w Wojskowej Akademii Medycznej) (teraz Wydział Wojskowo-Lekarski Uniwersytetu Medycznego w Łodzi). Jak sam wspomina, na drugim roku studiów chciano relegować go z uczelni. Powodem tego miała być odmowa podpisania przez niego deklaracji wstąpienia do Polskiej Zjednoczonej Partii Robotniczej, której nawet nie przeczytał. Dzięki wstawiennictwu profesora Józefa Borsuka odstąpiono jednak od tego zamiaru. Od 1968 stale związany z WAM. Był m.in. nauczycielem oraz uzyskał specjalizacje I i II stopnia z interny i gastroenterologii. Doktoryzował się w 1973, habilitację uzyskał w 1982. Tytuł profesora nauk medycznych nadano mu w 1990 roku. Osiem lat później został komendantem-rektorem macierzystej uczelni. Okres sprawowania przez niego tej funkcji przyniósł między innymi otwarcie nowych kierunków studiów na uczelni oraz rozpoczęcie przyjmowania kobiet na studia oficerskie.
W 2001 roku minister obrony narodowej Bronisław Komorowski zawiesił pułkownika Chojnackiego w czynnościach służbowych. Powodem podjęcia tej decyzji były nieścisłości dotyczące budowy Centrum Kliniczno-Dydaktycznego WAM i wątpliwości co do zasad, na jakich akademia współpracowała z "Fundacją WAM" założoną przez profesora Chojnackiego.
Na początku 2002 roku na stanowisku komendanta-rektora WAM zastąpił go Krzysztof Zeman.
Odznaczenia i wyróżnienia.
Jan Chojnacki został uhonorowany między innymi:

</doc>
<doc id="4785293" url="https://pl.wikipedia.org/wiki?curid=4785293" title="TVL">
TVL



</doc>
<doc id="4785296" url="https://pl.wikipedia.org/wiki?curid=4785296" title="Le Mérévillois">
Le Mérévillois

Le Mérévillois – gmina we Francji, w regionie Île-de-France, w departamencie Essonne. W 2016 roku populacja ludności wynosiła 3425 mieszkańców. 
Gmina została utworzona 1 stycznia 2019 roku z połączenia dwóch ówczesnych gmin: Estouches oraz Méréville. Siedzibą gminy została miejscowość Méréville. 

</doc>
<doc id="4785297" url="https://pl.wikipedia.org/wiki?curid=4785297" title="Kolo (taniec)">
Kolo (taniec)



</doc>
<doc id="4785298" url="https://pl.wikipedia.org/wiki?curid=4785298" title="Parafia św. Teresy od Dzieciątka Jezus w Grębocinie">
Parafia św. Teresy od Dzieciątka Jezus w Grębocinie

Parafia świętej Teresy od Dzieciątka Jezus w Grębocinie – parafia rzymskokatolicka, znajdująca się w diecezji toruńskiej, w dekanacie Toruń III. 
Na terenie parafii organizowane jest Misterium Męki Pańskiej
Ulice.
Ulice na obszarze parafii:

</doc>
<doc id="4785299" url="https://pl.wikipedia.org/wiki?curid=4785299" title="Jezioro Uli">
Jezioro Uli

Jezioro Uli (także: "Ula", "Ul", "Ully") – jezioro wytopiskowe, należące do grupy pięciu Jezior Babskich, zlokalizowanych na pograniczu Pojezierza Gnieźnieńskiego i Równiny Wrzesińskiej. Jezioro znajduje się w części środkowopoznańskiej moreny czołowej i ma powierzchnię 8 hektarów (według innych źródeł: 9,6 hektara).
Charakterystyka.
Jezioro zostało ukształtowane w wyniku działania lądolodu w czasie stadiału poznańskiego zlodowacenia. Dawniej, wraz z innymi Jeziorami Babskimi, było częścią większego akwenu. Jezioro z innymi łączy strumień potocznie nazywany Baba (prawy dopływ Cybiny). Otoczenie stanowi pagórkowaty teren porośnięty borem sosnowym i mieszanym. W bezpośrednim sąsiedztwie znajduje się jezioro Ósemka.
Ichtiofauna.
W jeziorze występują m.in.: szczupaki, karpie, płocie, liny, wzdręgi, sumy i leszcze. Można ponadto napotkać jesiotra.
Turystyka.
Do jeziora wytyczona jest ścieżka przyrodniczo-leśna (2,5 km lub 3,7 km w zależności od wariantu) od leśniczówki w Jeziercach. Prezentuje ona walory środowiska przyrodniczego wokół jezior oraz wybrane elementy gospodarki leśnej. Prowadzi tędy żółty szlak pieszy z Czerniejewa do Wierzyc.

</doc>
<doc id="4785310" url="https://pl.wikipedia.org/wiki?curid=4785310" title="Autograph Collection">
Autograph Collection

Autograph Collection – amerykańska sieć hotelowa należąca do grupy Marriott International. Powstała w 2010. Sieć posiada 253 działających hoteli, w których jest dostępnych 51 594 pokoi (31 grudnia 2021).
Historia.
Aby rozwijać się w okresie kryzysu gospodarczego po 2008 Marriott chciał przyciągnąć niezależne, wyjątkowe hotele do swojej sieci franczyzowwej. W 2010 roku firma zwróciła się do Richarda Kesslera, niezależnego hotelarza i byłego dyrektora generalnego sieci Days Inn, o włączenie jego siedmiu butikowych obiektów do swojego systemu pod jeszcze nienazwaną nową marką. W 2006 roku Kessler porzucił przynależność do marki Westin Hotels &amp; Resorts ze swojego hotelu w centrum Orlando w stanie Floryda, aby działać niezależnie. Początkowo niechętny, doszedł do akceptowalnego porozumienia. Hotele działałyby autonomicznie, zachowując swoje nazwy i tożsamość. Utworzono Autograph Collection, a nieruchomości Kesslera stanowiły większość inwentarza sieci.
Nazwa podkreślała nie markę, ale kolekcję hoteli, skierowanych do klientów z najwyższej półki poszukujących wyjątkowych wrażeń. Niewyświetlanie marki Marriott czy też jego systemu rezerwacji na stronie internetowej Autograph Collection nie tylko podkreślało wyjątkowe doświadczenia tych niezależnych hoteli, ale także chroniło różne marki giganta hotelarskiego przed upadkiem w przypadku niepowodzenia przedsięwzięcia. Wybór obejmował historyczne, charakterystyczne budynki odmłodzone do XXI wieku, ale znacznie różniące się od zwykłego obiektu „prostokątnego”. Autograph Collection poszukiwała hoteli, które posiadały element autentycznego lokalnego smaku i kulturowej odrębności, aby zapewnić gościom miły pobyt. 
Z biegiem czasu finansowanie tych projektów było łatwiej dostępne dla właściciela, ponieważ kredytodawcy postrzegali je powiązane z dużą siecią hotelową jako mniej ryzykowne. Obecnie mniej niż 40% należy do niezależnych hoteli i jest przez nie zarządzanych. 
Autograph Collection obejmuje 4- i 5-gwiazdkowe hotele, od 15-pokojowego butikowego domku myśliwskiego w stanie Kolorado po 3400-pokojowy Atlantis Resort na Paradise Island w Bahamach.
Hotele.
Do sieci należy 278 hoteli na całym świecie, w tym 68 hoteli w Europie. W Polsce znajduje się jeden hotel Autograph Collection (17 luty 2023).

</doc>
<doc id="4785311" url="https://pl.wikipedia.org/wiki?curid=4785311" title="Dole (Francja)">
Dole (Francja)



</doc>
<doc id="4785317" url="https://pl.wikipedia.org/wiki?curid=4785317" title="Marek Janota">
Marek Janota

Marek Janota (ur. 13 października 1937 w Warszawie, zm. 15 sierpnia 2021 tamże) – polski trener piłkarski, trener reprezentacji narodowej Indonezji.
Życiorys.
W 1962 ukończył studia w Akademii Fizycznej w Warszawie, w czasie studiów był graczem AZS-AWF Warszawa. Pracował jako trener, w KSZO Ostrowiec Świętokrzyski, Skrze Warszawa, MKS Agrykola Warszawa (z którą w 1961 zdobył mistrzostwo Polski Szkolnego Związku Sportowego, Huraganie Wołomin, był także szefem szkolenia w Polonii Warszawa. Od 1973 pracował w Polski Związku Piłki Nożnej, był tam m.in. kierownikiem szkolenia. Współpracował z Andrzejem Strejlauem w czasie dwóch spotkaniach I reprezentacji Polski seniorów z Haiti (12.04.1974 i 15.04.1974), kiedy to faktycznie występowała reprezentacja młodzieżowa. Był jednym z obserwatorów piłkarskich mistrzostw świata w 1974 z ramienia PZPN. Do czerwca 1977 prowadził w Polsce drużyny młodzieżowe, m.in. młodzieżową reprezentację Warszawy i reprezentację Polski U-18. Jesienią 1977 wyjechał do Indonezji, tam prowadził zespoły klubowe i od kwietnia 1979 do września 1979 reprezentację tego kraju. W latach 1979-1980 był trenerem Hutnika Warszawa. W latach 1980-1992 ponownie pracował w Indonezji, z zespołem Persib Bantung zdobył w 1986 mistrzostwo Indonezji. Od 1996 był trenerem Korony Góra Kalwaria.

</doc>
<doc id="4785320" url="https://pl.wikipedia.org/wiki?curid=4785320" title="Kabwe (Zambia)">
Kabwe (Zambia)



</doc>
<doc id="4785321" url="https://pl.wikipedia.org/wiki?curid=4785321" title="Bukama (miasto)">
Bukama (miasto)



</doc>
<doc id="4785325" url="https://pl.wikipedia.org/wiki?curid=4785325" title="Melodia (singel)">
Melodia (singel)

Melodia – drugi singel polskiej piosenkarki Sanah z jej debiutanckiego albumu studyjnego, zatytułowanego "Królowa dram". Singel został wydany 28 lutego 2020. Utwór napisali i skomponowali Zuzanna Jurczak, Magdalena Wójcik, Karolina Kozak i Bogdan Kondracki.
Kompozycja znalazła się na 1. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status diamentowego singla, przekraczając liczbę 100 tysięcy sprzedanych kopii.
Geneza utworu i historia wydania.
Piosenka została napisana i skomponowana przez Zuzannę Jurczak, Magdalenę Wójcik, Karolinę Kozak i Bogdana Kondrackiego, który również odpowiada za produkcję piosenki.
Singel ukazał się w formacie digital download 28 lutego 2020 w Polsce za pośrednictwem wytwórni płytowej Magic Records w dystrybucji Universal Music Polska. Kompozycja promowała debiutanckim albumie studyjnym Sanah – "Królowa dram".
9 kwietnia 2020 wykonała piosenkę w wersji akustycznej podczas transmisji na żywo w serwisie społecznościowym Facebook. 12 kwietnia opublikowano utwór w ramach sesji dla RMF FM – "Koncerty z dużego pokoju". 4 lipca 2020 zaprezentowała piosenkę podczas koncertu "Gramy dla Śląska". We wrześniu singel został zaprezentowany w konkursie „Od Opola do Opola” podczas 57. Krajowego Festiwalu Piosenki Polskiej w Opolu i okazał się zwycięzcą.
Singel znalazł się w grupie trzydziestu polskich propozycji, spośród których polski oddział stowarzyszenia OGAE wyłaniał reprezentanta kraju na potrzeby plebiscytu OGAE Song Contest 2020. Zdobywając 191 punktów, kompozycja zajęła trzecie miejsce w polskich selekcjach.
Utwór znalazł się na kilkunastu polskich składankach m.in. "RMF Polskie Przeboje 2020" (wydana 29 maja 2020), "Bravo Hits: Lato 2020" (wydana 19 czerwca 2020) i "Hity na czasie: Lato 2020" (wydana 26 czerwca 2020).
„Melodia” w stacjach radiowych.
Nagranie było notowane na 1. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk zrealizowany przez The Dreams Studio, który udostępniono w dniu premiery singla za pośrednictwem serwisu YouTube.
Wideo znalazło się na 1. miejscu na liście najczęściej odtwarzanych teledysków przez telewizyjne stacje muzyczne.

</doc>
<doc id="4785330" url="https://pl.wikipedia.org/wiki?curid=4785330" title="Światowe Igrzyska Sportów Plażowych">
Światowe Igrzyska Sportów Plażowych

Światowe Igrzyska Sportów Plażowych ("ang." World Beach Games) – multidyscyplinarne zawody sportowe zarządzane przez Stowarzyszenie Narodowych Komitetów Olimpijskich (ANOC). Inauguracyjna edycja miała odbyć się 10-15 października 2019 w San Diego. Z powodów finansowych pierwsze zawody przeniesione zostały do katarskiej Doszy. Druga edycja igrzysk została przełożona z 2021 na 2023 rok w związku z pandemią COVID-19.

</doc>
<doc id="4785332" url="https://pl.wikipedia.org/wiki?curid=4785332" title="Wykorzystanie technologii blockchain w służbie zdrowia">
Wykorzystanie technologii blockchain w służbie zdrowia

Wykorzystanie technologii blockchain w ochronie zdrowia – technologia blockchain ma szerokie zastosowanie w opiece zdrowia. Towarzyszy pacjentowi od jego pierwszej wizyty u lekarza aż do końcowej diagnozy kończąc na opracowaniu planu leczenia. Służy także do zapobiegania marnowaniu pieniędzy.
Uproszczony model płatnik-świadczeniodawca-pacjent.
W modelu płatnik-świadczeniodawca-pacjent możemy wyszczególnić trzy główne scenariusze, w których w interakcję wchodzą świadczeniodawcy (np. szpitale, przychodnie, prywatne kliniki), ubezpieczyciele oraz pacjenci.
Scenariusz pierwszy.
Pacjent płaci za wykonane usługi bezpośrednio świadczeniodawcy.
Scenariusz drugi.
Pacjent posiada ubezpieczenie, za które opłaca składki. Świadczeniodawcy obciążają ubezpieczycieli za usługi wykonane ich klientom.
Scenariusz trzeci.
Zakłada on udział wyspecjalizowanych podmiotów monitorujących stan zdrowia na odległość przy pomocy telemedycyny.
System ten jest bardzo złożony, poza wymienionymi działają w nim setki innych aktorów. Wpływ na jego funkcjonowanie mają agencje rządowe, wpływy ekonomiczne i popytowe.
Zastosowanie w systemie elektronicznej dokumentacji medycznej.
Blockchain rozwiązuje kwestię uprawnień oraz przepływu informacji między wieloma niepowiązanymi ze sobą stronami z modelu płatnik-świadczeniodawca-pacjent. W tworzeniu systemu opartego na tej technologii wykorzystywany jest podpis użytkownika bazujący na kluczach kryptograficznych. Każdorazowy wpis do dokumentacji medycznej zawiera komentarz jakich zmian dokonano. Działa na zasadzie zdalnego repozytorium. Istnieją mechanizmy ochrony danych, gdy dokumentacja zostaje przekazana danemu użytkownikowi (np. doktor, pielęgniarka), jest ona blokowana i żadna inna osoba nie może dokonać w niej zmian, póki pierwszy użytkownik nie dokona swoich edycji tym samym odblokowując go.
Przepływ danych rozpoczyna się wraz z wizytą pacjenta u lekarza. Lekarz pobiera historię danego pacjenta i dokonuje udokumentowania objawów, jakie ustalił podczas badania. Informacje te są umieszczane w historii leczenia. Wpis ten zostaje dodany do blockchain wraz z unikalnym skrótem pełniącym rolę identyfikatora. Wraz z nim lekarz nadaje użytkownikom role i uprawnienia dostępu do dokumentacji medycznej. Początkowo dostęp do niej ma tylko lekarz i pacjent, ale w łatwy sposób można rozszerzyć go o innych użytkowników. Na koniec wizyty lekarz dokonuje podpisu dokumentacji swoim kluczem świadczącym o pierwszej zmianie dokonanej w dokumentacji pacjenta w blockchainie. Gdy dokumentacja zostaje dołączona do repozytorium pacjent natychmiast uzyskuje do niej dostęp.
Lekarz podczas wizyty zleca pacjentowi testy wraz z dostępem do danych medycznych osobie, która będzie je wykonywać. Przepływ tych informacji odbywa się jeszcze przed tym, gdy pacjent przyjdzie na badania. Dokumentacja jest pobierana i na podstawie informacji w niej zawartych przygotowywane są testy. Po ich przeprowadzeniu generowany jest raport zawierający wyniki, który dołączany jest w blockchainie pacjenta. Gdy tylko zostają one załadowane do repozytorium, pacjent zyskuje do nich natychmiastowy dostęp.
Po przeprowadzonych badaniach następuje konsultacja ze specjalistą, który interpretuje wyniki pacjenta. Konsultacja ta może odbyć się na zasadzie telemedycyny, bez konieczności składania wizyty fizycznie u lekarza. W tym momencie lekarz specjalista dokonuje interpretacji wyników oraz dokonuje planu leczenia i umieszcza informacje w blockchainie. Pacjent natychmiast uzyskuje do nich dostęp.
Każdy etap począwszy od pierwszego wpisu po plan leczenia zostaje zapisany w blockchainie. Dokumentacja ta w miarę potrzeb może być przekazywana między różnymi podmiotami w ułamku sekundy.
Hot switching.
Zasada hot switchingu pozwalaja na tworzenie w bazie danych blockchain systemów, których elementy mogą być wymieniane, gdy systemy te pracują. Pozwala to zminimalizować opóźnienia w działaniu. Głównym założeniem tej zasady jest przekierowywanie przepływu informacji, co jest możliwe dzięki zdecentralizowanej naturze blockchain. Decentralizacja powoduje brak pojedynczego punktu awarii.
Systemy dokumentacji medycznej oparte na blockchainie są złożone z wielu elementów, wewnętrznych, jak i zewnętrznych zsynchronizowanych z blockchainem. Wykorzystanie hot switchingu pozwala na zachowanie dużej stabilności w systemach służby zdrowia. Pozwala odizolowanym systemowe na aktualizacje bez zakłóceń oraz działanie bez przestojów.
Implementacje.
Lightning network.
Metoda lightning network oferuje mechanizm przesyłania transakcji przy pomocy nowych kanałów mikropłatności (pod kanałów). Transfer wartości odbywa się poza blockchainem, dzięki czemu jest natychmiastowy. Kanały te dokonują synchronizacji upstream z blockchainem co zapewnia spójność danych w całej sieci. Kanały spoza blockchain mogą być replikowane i czasowo przechowywać żądania okresowego dostępu oraz udostępniać dokumentację medyczną na podstawie wstępnie przyznanego dostępu. Po upływie określonego czasu kanał lightning synchronizuje pośrednie zmiany z blockchainem i staje się nieaktywny.
Konsensus podłączalny (pluggable consensus).
Pojęcie konsensusu podłączalnego odnosi się do możliwości wymiany algorytmu konsensusu w zależności od typu transakcji przeprowadzonych w blockchainie. Transakcje prywatne prowadzone w blockchainie, który jest podzielony na część prywatną i publiczną mogą potrzebować innego mechanizmu konsensusu niż transakcje ogólnego przeznaczenia. To umożliwia istnienie w blockchainie wielu algorytmów konsensusu.
Zalety.
Do głównych zalet wykorzystania technologii blockchaine w systemach służby zdrowia należą:
Wszystko to przekłada się na znaczne zaoszczędzenie pieniędzy.

</doc>
<doc id="4785338" url="https://pl.wikipedia.org/wiki?curid=4785338" title="World Beach Games">
World Beach Games



</doc>
<doc id="4785347" url="https://pl.wikipedia.org/wiki?curid=4785347" title="Autograph (ujednoznacznienie)">
Autograph (ujednoznacznienie)

Inne:
Zobacz też:

</doc>
<doc id="4785357" url="https://pl.wikipedia.org/wiki?curid=4785357" title="Paulina Smaszcz-Kurzajewska">
Paulina Smaszcz-Kurzajewska



</doc>
<doc id="4785363" url="https://pl.wikipedia.org/wiki?curid=4785363" title="Mary Purcell">
Mary Purcell

Mary Purcell z domu Tracey (ur. 22 maja 1949) – irlandzka lekkoatletka, biegaczka średnio- i długodystansowa.
Odpadła w eliminacjach biegu na 800 metrów i biegu na 1500 metrów na igrzyskach olimpijskich w 1972 w Monachium oraz w półfinale biegu na 800 metrów i eliminacjach biegu na 1500 metrów na mistrzostwach Europy w 1974 w Rzymie. Na igrzyskach olimpijskich w 1976 w Montrealu wystąpiła tylko w biegu na 1500 metrów, w którym odpadła w eliminacjach. Zajęła 15. miejsce w biegu na 3000 metrów na mistrzostwach Europy w 1978 w Pradze.
Zdobyła brązowy medal w biegu na 1500 metrów na halowych mistrzostwach Europy w 1980 w Sindelfingen, przegrywając jedynie z Tamarą Kobą ze Związku Radzieckiego i Anną Bukis z Polski. 
Purcell brała czterokrotnie udział w mistrzostwach świata w biegach przełajowych, zajmując następujące lokaty: 1976 w Chepstow – 22. miejsce, 1978 w Glasgow – 14. miejsce, 1979 w Limerick – 6. miejsce i 1980 w Paryżu – 61. miejsce.
Była mistrzynią Irlandii w biegu na 800 metrów w 1973, w biegu na 1500 metrów w latach 1972–1976, 1978 i 1980, w biegu maratońskim w 1983 i w biegu przełajowym w 1973 i 1980. Zdobywała również medale mistrzostw Wielkiej Brytanii (WAAA): w biegu na 800 metrów złote w 1972 i 1973 i srebrny w 1974, a w biegu na 3000 metrów złote w 1975 i 1976.
Wielokrotnie poprawiała rekordy Irlandii: trzykrotnie w biegu na 800 metrów (do wyniku 2:02,82 uzyskanego 2 września 1974 w Rzymie), raz w biegu na 1000 metrów (2:39,95 sierpnia 1975 w Koblencji), sześciokrotnie w biegu na 1500 metrów (do czasu 4:08,63 28 lipca 1976 w Montrealu), dwukrotnie w biegu na milę (do czasu 4:30,4 13 lipca 1980 w Londynie) i pięciokrotnie w biegu na 3000 metrów (do czasu 8:53,1 9 sierpnia 1978 w Dublinie).

</doc>
<doc id="4785365" url="https://pl.wikipedia.org/wiki?curid=4785365" title="Stadion Milenium w Wojkowicach">
Stadion Milenium w Wojkowicach

Stadion Milenium – stadion sportowy w Wojkowicach, w Polsce. Został otwarty 22 lipca 1960 roku. Może pomieścić 500 widzów. Swoje spotkania rozgrywają na nim piłkarze klubu Górnik Wojkowice.
Budowę stadionu planowono już od 1950 roku, ale decyzję o rozpoczęciu prac podjęto w roku 1958. Powołany został Komitet Budowy Obiektów Sportowych, na którego czele stanął Jan Magner. Budowa była możliwa dzięki wsparciu finansowemu kopalni „Jowisz”, a także cementowni „Saturn” i piaskowni „Siemonia”. Całkowity koszt budowy stadionu wyniósł 7,6 mln zł. Wiele prac wykonali także w czynie społecznym mieszkańcy Wojkowic. Otwarcie obiektu odbyło się 22 lipca 1960 roku, w 35-lecie klubu Górnik Wojkowice. Głównym gościem ceremonii otwarcia był ówczesny zastępca przewodniczącego Prezydium Wojewódzkiej Rady Narodowej, płk. Jerzy Ziętek. Obiekt powstał w miejscowym lasku (późniejszy Park Miejski). Nazwa „Milenium” została wybrana przez mieszkańców Wojkowic. W sezonach 1968/1969, 1973/1974 i 1974/1975 stadion gościł występy Górnika Wojkowice w II lidze. W momencie otwarcia obiekt mógł pomieścić 10 000 widzów, obecnie jego pojemność jest ograniczona do 500 osób.

</doc>
<doc id="4785366" url="https://pl.wikipedia.org/wiki?curid=4785366" title="Zajączek (światło)">
Zajączek (światło)

Zajączek – niewielka, ruchoma plamka światła rzucana na jakąś powierzchnię przez lusterko lub inny odbijający światło przedmiot. Puszczanie zajączków, których ruch można kontrolować poprzez poruszanie lusterkiem to popularna zabawa dziecięca.
W innych językach.
Zjawisko, w zależności od języka, znane jest pod wieloma różnymi nazwami, często nawiązującymi do małych, szybko poruszających się zwierząt. Przykładowo w języku rosyjskim używa się określenia "солнечный зайчик" ("zajączek słoneczny"), w czeskim "házet prasátka" ("rzucać prosiaczki"), w hiszpańskim "escardillo" (słowo to oznacza również "motykę"), w katalońskim "fer la rateta" ("robić szczurki"), a w szwedzkim "solkatt" ("kot słoneczny"). Natomiast w języku angielskim nie ma precyzyjnego określenia, które byłoby odpowiednikiem słowa "zajączek".

</doc>
<doc id="4785368" url="https://pl.wikipedia.org/wiki?curid=4785368" title="Mary Tracey-Purcell">
Mary Tracey-Purcell



</doc>
<doc id="4785371" url="https://pl.wikipedia.org/wiki?curid=4785371" title="Olga Daukszta">
Olga Daukszta

Olga Daukszta (łot. "Olga Daukšta"; ur. 1893 w Rydze, zm. 1956 w Dyneburgu) – polska poetka i nauczycielka mieszkająca w Dyneburgu na Łotwie.
Życiorys.
Olga Daukszta urodziła się w Rydze w katolickiej rodzinie polsko-łotewskiej. Ukończyła polskie Gimnazjum Emilii Lichtarowicz, a potem uczyła się w klasie pedagogicznej gimnazjum w Dźwińsku. Pracowała jako nauczycielka. Podczas I wojny światowej wyjechała do Rosji. Pracowała jako nauczycielka w Jarosławlu, a potem studiowała malarstwo w Moskwie. Po wojnie wróciła na Łotwę i zamieszkała w Dynenburgu. W latach 1922–1936 pracowała jako nauczycielka języka polskiego, literatury współczesnej i starożytnej, rysunku i języka niemieckiego. W latach 1936–1939 studiowała na Wydziale Literatury i Języków Słowiańskich Uniwersytetu Stefana Batorego, ale studiów z powodu wybuchu wojny nie ukończyła. Podczas II wojny światowej pracowała w działających na Łotwie szkołach. Po likwidacji ostatniej polskiej szkoły, od 1949 roku była na emeryturze. Zmarła w 1956 roku i została pochowana na cmentarzu na Grzywie w Dyneburgu.

</doc>
<doc id="4785379" url="https://pl.wikipedia.org/wiki?curid=4785379" title="Puszczanie zajączków">
Puszczanie zajączków



</doc>
<doc id="4785381" url="https://pl.wikipedia.org/wiki?curid=4785381" title="Uli (jezioro)">
Uli (jezioro)



</doc>
<doc id="4785382" url="https://pl.wikipedia.org/wiki?curid=4785382" title="Maksym Stienkowy">
Maksym Stienkowy

Maksym Wiktorowycz Stienkowy, uk. Максим Вікторович Стєнковий (ur. 16 sierpnia 1982 w Nikopolu) – ukraiński wspinacz sportowy. Specjalizował się we wspinaczce na szybkość. Dwukrotny mistrz świata z 2001 oraz z 2003. Podwójny mistrz Europy z 2000 oraz z 2002.
Kariera sportowa.
W szwajcarskim mieście Winterthur w 2001 zdobył złoty medal mistrzostw świata we wspinaczce sportowej w konkurencji na szybkość, który obronił na kolejnych w 2003 w Chamonix. W 2005 roku w niemieckim Monachium na mistrzostwach świata zdobył srebrny medal we wspinaczce sportowej w konkurencji na szybkość przegrywając w finale z Rosjaninem Jewgienijem Wajcechowskim.
Na mistrzostwach Europy we wspinaczce sportowej w konkurencji na szybkość zdobył złote medale; w 2000 w Monachium oraz we francuskim Chamonix w 2002. W 2004 roku we włoskim Lecco zdobył srebrny, a w 2008 w Paryżu brązowy medal mistrzostw Europy.
Wielokrotny uczestnik, medalistka prestiżowych, elitarnych zawodów wspinaczkowych Rock Master we włoskim Arco, gdzie zdobył srebrny medal w roku 2008.
Życie prywatne.
Mąż Anny (ur. 1984), która uprawiała również wspinaczkę sportową "(reprezentowała Rosję)", specjalizowała się również w konkurencji na szybkość (była dwukrotną mistrzynią Europy; w 2004 oraz w 2006). Mają dwie córki Jewę (2010) i Nelli (2012).

</doc>
<doc id="4785385" url="https://pl.wikipedia.org/wiki?curid=4785385" title="Jezioro Ósemka">
Jezioro Ósemka



</doc>
<doc id="4785390" url="https://pl.wikipedia.org/wiki?curid=4785390" title="Kinematografia bułgarska">
Kinematografia bułgarska

Kinematografia bułgarska – ogół produkcji i dystrybucji filmowej na terenie Bułgarii, rozumianej do 1908 jako Księstwo Bułgarii, w latach 1908–1944 – jako Carstwo Bułgarii, w latach 1944–1990 – jako Ludowa Republika Bułgarii, po 1990 – jako Republika Bułgarii.
Przed II wojną światową kinematografia bułgarska rozwijała się skromnie, przy czym wyjątek stanowiła twórczość Wasiła Gendowa, Borysa Grezowa oraz Wasiła Bakyrdżijewa. Po przejęciu władzy przez komunistów na czele z Todorem Żiwkowem, kino bułgarskie na krótko zostało podporządkowane regułom socrealizmu. Odwilż w latach 60. XX wieku spowodowała, że do głosu doszło nowe pokolenie twórców inspirowanych europejskimi nowymi falami. Nagrody za granicą zdobywały filmy takich twórców, jak Binka Żeljazkowa, Rangel Wyłczanow, Nikoła Korabow tudzież Wyło Radew, a w latach 70. – także Metodi Andonow, Christo Christow, Eduard Zachariew oraz Georgi Djułgerow. W latach 80., kiedy Żiwkow za wszelką cenę próbował utrzymać się u władzy, drastyczne wzmożenie cenzury wespół z restrukturyzacją kinematografii zahamowało rozwój kina realistycznego. Po transformacji ustrojowej w Bułgarii kolejne pokolenie twórców koncentrowało się na zjawisku migracji Bułgarów z kraju oraz nostalgicznego powrotu do niej, a także podejmowało rozrachunek z minionym ustrojem.
Początki kina bułgarskiego (1897–1960).
Pierwszy seans filmowy na terenie Bułgarii został zorganizowany na początku 1897 roku w Ruse, a wkrótce potem kino zawitało również do Sofii, gdzie za sprawą firmy Pathé powstawały kroniki filmowe. Najwcześniejszym zachowanym filmem bułgarskim autorstwa mieszkańca kraju była "Bałkańska wojna" (1913) Aleksandra Zekowa. W 1908 roku w sofijskim Teatrze Współczesnym powstało pierwsze stałe kino, którego właściciel Wasił Gendow w 1915 nakręcił pierwszy bułgarski film fabularny "Zalotny Bułgar" (1915). Gendow zdołał do połowy lat 30. XX wieku zrealizować 11 filmów, między innymi komedię "Diabeł w Sofii" (1921) oraz fresk historyczny "Rewolucja Słowian" (1932). Żadna z produkcji Gendowa jednak się nie zachowała, gdyż wszystkie kopie uległy zniszczeniu w 1941 podczas bombardowania Sofii w trakcie II wojny światowej. Oprócz Gendowa pionierami kina bułgarskiego byli także Borys Grezow ("Po pożarze nad Rosją", 1929) oraz Wasił Bakyrdżijew ("Charlie Chaplin na szczycie Witoszy", 1924; "Złodziej w ekspresie", 1931).
W trakcie II wojny światowej popularność zdobyły historyczny epos Dymitra Minkowa "Bułgarzy w dawnych latach" (1945) oraz "Burzliwa noc" (1942) Jeana Georgescu na podstawie sztuki Iona Luki Caragiale. Po zajęciu Bułgarii przez wojska sowieckie i przejęciu władzy w kraju przez Todora Żiwkowa kino bułgarskie zostało podporządkowane dogmatom socrealizmu, który zaczęli stopniowo przezwyciężać młodzi debiutanci. W 1954 z uznaniem spotkała się biografia poety Nikoły Wapcarowa, "Pieśń o człowieku" autorstwa Borisława Szaralijewa. W 1958 Rangel Wyłczanow nakręcił "Wyspę śmierci", poświęconą komunistycznemu powstaniu z 1923.
Przejściowa liberalizacja branży (1960–1969).
Pomimo zaostrzenia represji przez reżim komunistyczny Żiwkowa, w latach 60. XX wieku ujawniły się osobowości autorskie czerpiące inspirację z europejskich nowych fal. Wśród docenianych twórców znalazła się jedna z pierwszych reżyserek filmowych, Binka Żeljazkowa. Jej film "Gdy byliśmy młodzi" (1961) ukazywał konflikty wewnątrz komunistycznej organizacji partyzanckiej podczas II wojny światowej, które po nieudanych operacjach wojskowych doprowadzają do wzajemnych oskarżeń o zdradę. Z uznaniem spotkał się również Wyłczanow, którego "Słońce i cień" (1962) był apokaliptyczną przypowieścią o wojnie nuklearnej, natomiast "Inspektor i noc" (1963) ukazywał losy detektywa mierzącego się ze zmową milczenia w sprawie otrucia bawidamka. Wielki sukces komercyjny odniósł natomiast Nikoła Korabow swym filmem "Tytoń" (1962) o młodzieńcu, który cynicznie pnie się po szczeblach drabiny społecznej w Bułgarii przełomu lat 30. i 40. XX wieku. Bardziej melodramatyczną formułę, bliską filmom Jeana Renoira, wybrał Wyło Radew w swoim cenionym przez publiczność debiucie "Złodziej brzoskwiń" (Крадецът на праскови, 1964). Jednakże po 1965 cenzura filmowa uległa zaostrzeniu; filmy takie, jak "Poniedziałek rano" (1966) autorstwa Rosjanki Iriny Aktaszewej i Christa Piskowa oraz "Przywiązany balon" (1967) Żeljazkowej nie zostały dopuszczone do dystrybucji, a ich twórców spotykały represje polityczne.
Gwałtowny rozwój bułgarskiej kinematografii (1970–1979).
Od 1970, pod wpływem swej córki Ludmiły, Żiwkow zgodził się na rozluźnienie cenzury filmowej w Bułgarii. Zwiększony został budżet, z którego finansowano produkcję filmową, dokonała się również decentralizacja działalności filmowców – utworzono cztery zespoły filmowe. Na skutek przemian strukturalnych kinematografia bułgarska wkroczyła ponownie w swoją fazę rozwojową. Uznanie wówczas zdobyły produkcje odwołujące się do świadomości zbiorowej Bułgarów. "Kozi róg" (1972) Metodiego Andonowa ukazywał historię bułgarskiego pasterza, który po brutalnej śmierci jego żony – zbiorowo zgwałconej przez Turków – wychowuje swoją córkę na przyszłą zabójczynię oprawców. Prestiżowy sukces komercyjny i artystyczny "Koziego rogu" (nagroda na MFF w Chicago, ponad 2 miliony widzów) umożliwił artystom takim jak Żeljazkowa powrót do łask decydentów. Żeljazkowa w 1973 nakręciła film "Poslednata duma", poświęcony losom kilkorga kobiet prześladowanych przez reżim carski w latach 30. XX wieku. Groteskowe komedie "Spis powszechny zająców" (1973) i "Dzielnica willowa" (1975) Eduarda Zachariewa stanowiły satyrę na biurokrację oraz konsumpcjonizm. Natomiast "Ostatnie lato" (1974) i "Drzewo bez korzeni" (1974) Christa Christowa, a także "Świerszcz w uchu" (1976) oraz "Pantalej" (1977) Georgija Stojanowa, poruszały problem migracji zarobkowej. Szczególnym sukcesem komercyjnym (3 miliony widzów) okazał się jednak film "Dusze stracone" (1975) Radewa, koprodukcja osadzona w realiach hiszpańskiej wojny domowej z główną rolą Jana Englerta. Ewenementem w rodzimej kinematografii był film "Awantaż" (1977) Georgi Djułgerowa, portret Bułgarii z lat 50. XX wieku oczami wrażliwego młodzieńca zmuszonego do kradzieży. Twórca filmu zdobył również uznanie dziełem "Zamiana" (1978), kolejnym ponurym portretem bułgarskiej rzeczywistości z punktu widzenia młodego pokolenia. Tematykę młodzieży poruszał także Borisław Szaraliew w wielokrotnie nagradzanym dziele "Wszystko jest miłością" (1979).
Dekada załamania (1980–1989).
Dekada lat 80. zaznaczyła się w Bułgarii kryzysem wywołanym stopniową degrengoladą gospodarczą, osłabieniem bloku komunistycznego oraz oporem bułgarskich Turków wobec represji politycznych władzy komunistycznej. Bułgarska kinematografia przechodziła głębokie przemiany strukturalne; w 1982 stworzona została sieć dystrybucyjna Videofilm, a przemysł filmowy ulegał daleko idącej prywatyzacji, co przyczyniło się do znacznego spadku jakości bułgarskich filmów. Próbą zatuszowania kryzysu kina bułgarskiego była w 1987 organizacja Międzynarodowego Festiwalu Filmowego w Sofii, a także produkcja wielkich filmów historycznych. Do nich należały między innymi "Bojanskijat majstor" (1981) Zachariego Żandowa, "Miara ponad miarę" (1981) Djułgerowa, "Chan Asparuch" (1981) i "Czas przemocy" (1989) Ljudmiła Stajkowa, "Konstantin Filosof" (1983) Stojanowa oraz "Borys I" (1985) Szaraliewa. Szczególnie "Czas przemocy" miał wyraźny wydźwięk propagandowy, gdyż został wymierzony w mniejszość turecką w kraju, a jego reżyser uciekał się do niewyszukanej symboliki. Od oficjalnej retoryki odcinały się "Hotel Central" (1983) Weselina Branewa, który naturalistycznymi środkami wyrazu obrazował problem prostytucji, a także "Pewna kobieta w wieku 33 lat" (1982) Christowa, gorzka satyra na przemoc wobec kobiet oraz korupcję w systemie wyższej edukacji. Film Christowa był na tyle dosadny, że reżyser został wyrzucony z bułgarskiego stowarzyszenia filmowców, a rozwój kina realistycznego w Bułgarii został gwałtownie zahamowany.
Po transformacji ustrojowej (od 1990).
Przemiany demokratyczne w Bułgarii spowodowały, że główny nurt kina bułgarskiego skierował się ku dyskursowi konserwatywno-prawicowemu, znamionowanemu przez wzmożoną obecność filmów poświęconych migracji z kraju i powrotu do niego. Ów motyw pojawiał się w takich filmach, jak "List do Ameryki" (2001) Igliki Trifonowej, "Szwaczki" (2007) Ljudmiła Todorowa, "Prognoza" (2008) Zornicy Sofii, "Świat jest wielki, a zbawienie czai się za rogiem" (2008) Stefana Komandarewa oraz "Wschodnie zabawy" (2009) Kamena Kalewa. Podejmowano również rozrachunek z ustrojem komunistycznym, czego przykładem był stylizowany na film "noir" film "Zift" (2008) Jawora Gyrdewa.

</doc>
<doc id="4785405" url="https://pl.wikipedia.org/wiki?curid=4785405" title="Ella Rae Peck">
Ella Rae Peck

Ella Rae Peck (ur. 8 września 1990 w Minneapolis) – amerykańska aktorka, która wystąpiła m.in. w serialach "The Looming Tower", "Feed the Beast", "Oszustwo" i "Plotkara".

</doc>
<doc id="4785410" url="https://pl.wikipedia.org/wiki?curid=4785410" title="Woldemar Bargiel">
Woldemar Bargiel

Woldemar Bargiel (ur. 3 października 1828 w Berlinie, zm. 23 lutego 1897 tamże) – niemiecki kompozytor. Przyrodni brat Clary Wieck-Schumann.
Życiorys.
Jego rodzina pochodziła ze Śląska. Ojciec, Adolf Bargiel, był nauczycielem muzyki w Berlinie i drugim mężem matki Clary Wieck. Jako chłopiec pobierał naukę gry na fortepianie, skrzypcach i organach pod kierunkiem rodziców, śpiewał też w chórze katedry berlińskiej. Uczęszczał również na lekcje kontrapunktu u Siegfrieda Dehna. W latach 1846–1850 studiował w konserwatorium w Lipsku u Moritza Hauptmanna (teoria), Ignaza Moschelesa (fortepian) oraz Juliusa Rietza i Nielsa Gadego (kompozycja). Po powrocie do Berlina pracował jako prywatny nauczyciel muzyki.
W latach 1859–1864 był wykładowcą teorii muzyki w konserwatorium w Kolonii, następnie od 1865 do 1874 działał jako dyrygent i dyrektor szkoły muzycznej w Rotterdamie. W 1874 roku został wykładowcą kompozycji w Hochschule für Musik w Berlinie. Był nauczycielem m.in. późniejszego dyrygenta i kompozytora, Leo Blecha. Od 1875 roku był również członkiem senatu berlińskiej Akademie der Künste.
Twórczość.
Tworzył w idiomie romantycznym, pod silnym wpływem muzyki Schumanna i Brahmsa. Za życia wysoko ceniony jako kompozytor.
Skomponował m.in. "Symfonię C-dur", 3 uwertury koncertowe (do "Prometeusza", do "Romea i Julii", do "Medei"), "Oktet smyczkowy", 4 kwartety smyczkowe, 3 tria fortepianowe, "Sonatę f-moll" na skrzypce i fortepian, "Suitę D-dur" na fortepian i skrzypce, "Sonatę fortepianową C-dur".

</doc>
<doc id="4785414" url="https://pl.wikipedia.org/wiki?curid=4785414" title="Nagroda Filmfare Power">
Nagroda Filmfare Power



</doc>
<doc id="4785419" url="https://pl.wikipedia.org/wiki?curid=4785419" title="Biblioteka Główna Uniwersytetu Rolniczego im. Hugona Kołłątaja w Krakowie">
Biblioteka Główna Uniwersytetu Rolniczego im. Hugona Kołłątaja w Krakowie

Biblioteka Główna Uniwersytetu Rolniczego w Krakowie – ogólnouczelniana jednostka w strukturze Uniwersytetu Rolniczego w Krakowie, powołana zarządzeniem Ministra Szkolnictwa Wyższego z dnia 1.03.1954 r. w sprawie organizacji zakresu działania Biblioteki Głównej Wyższej Szkoły Rolniczej w Krakowie (Dz.U. MSW i CKK dla Pracowników Nauki nr 3, poz. 12 z dnia 15 marca 1954). 
Misja, zbiory, działalność.
Podstawową misją Biblioteki Głównej było i jest udostępnianie źródeł wiedzy studentom i pracownikom Wyższej Szkoły, Akademii i Uniwersytetu Rolniczego oraz pozostałym użytkownikom, w formie tradycyjnej: książek, skryptów, czasopism drukowanych oraz elektronicznej: baz i publikacji online. Wraz z rozwojem technologii katalog kartkowy został w dużej części zastąpiony katalogiem online, przez który można zamawiać książki do wypożyczenia. Na miejscu w Bibliotece oraz zdalnie, dostępne są również bazy bibliograficzne oraz pełnotekstowe.
Zakres tematyczny zbiorów obejmuje przede wszystkim nauki rolniczo-przyrodnicze, w tym rolnictwo, leśnictwo, zootechnikę, inżynierię środowiska i geodezję, ogrodnictwo, nauki inżynieryjno-techniczne, ekonomię oraz nauki o żywieniu. Biblioteka posiada także zbiory dotyczące historii rolnictwa oraz wiele innych z szerokiego spektrum nauk humanistycznych.
Innymi formami działalności Biblioteki Głównej jest dokumentowanie historii rolnictwa, nauk rolniczych w Krakowie i Galicji, organizowanie wystaw jubileuszowych: wydziałowych i ogólnouczelnianych oraz tematycznych związanych z wydarzeniami historycznymi, osiągnięciami naukowymi oraz zasłużonymi dla WSR-AR-UR postaciami profesorów i naukowców. Prezentowane na wystawach treści opierają się w dużej mierze na materiałach gromadzonych przez Archiwum Uczelni i Muzeum. Pracownicy Biblioteki Głównej publikują również artykuły naukowe w oparciu o własne badania i zgromadzone zbiory. 
Od połowy ostatniej dekady Biblioteka Główna zajmuje się także dokumentowaniem dorobku naukowego pracowników Uniwersytetu Rolniczego, co ma ogromne znaczenie zarówno na szczeblu lokalnym, jak i ogólnopolskim, gdyż stanowi podstawę do oceny merytorycznej, parametryzacji i miejsca rankingowego Uczelni w wielu statystykach ministerialnych.
Władze.
Dyrektorzy (kierownicy) jednostki:
Siedziby.
Pierwszą siedzibą było Collegium Chemicum UJ (ul. Krupnicza 41). W 1964 r. Bibliotekę przeniesiono do nowego budynku tzw. jubileuszowego, w którym znajduje się do dzisiaj. Czytelnie zewnętrzne znajdują się na Wydziałach: Leśnym (Al. 29 listopada 46), Biotechnologii i Ogrodnictwa (Al. 29 Listopada 54), Technologii Żywności (ul. Balicka 122). Archiwum Uczelni mieści się przy ul. Klemensiewicza 3.
Struktura.
W ciągu prawie siedemdziesięciu lat istnienia Biblioteka wielokrotnie zmieniała swoją strukturę. Głównymi działami, od początku istnienia były: Oddział Gromadzenia Zbiorów, Oddział Opracowania Zbiorów, Oddział Udostępniania Zbiorów i Oddział Informacji Naukowej. W późniejszym okresie powstały także: Archiwum Uczelni (1970 r.), Muzeum (1976 r.) oraz Oddział ds. Rejestracji Dorobku Naukowego Pracowników UR (2017 r.). Struktura Biblioteki Głównej obecnie:
Wystawy zorganizowane przez Bibliotekę Główną.
Agendy wchodzące w skład BG: Oddział Informacji Naukowej (obecnie Sekcja), Archiwum oraz Muzeum od wielu lat zajmują się organizacją wystaw tematycznych. Oto niektóre z nich w ostatnim 10-leciu działalności:

</doc>
<doc id="4785423" url="https://pl.wikipedia.org/wiki?curid=4785423" title="Linia kolejowa nr 487">
Linia kolejowa nr 487

Linia kolejowa nr 487 – zelektryfikowana, jednotorowa linia kolejowa łącząca przystanek Orlov z przejściem granicznym Muszyna-Plaveč.
Linia jest styczna z linią kolejową Tarnów – Leluchów oraz stanowi fragment linii kolejowej Muszyna (PL) – Plaveč – Kysak na Słowacji. Linia biegnie równolegle do Popradu oraz drogi krajowej nr 77.

</doc>
<doc id="4785424" url="https://pl.wikipedia.org/wiki?curid=4785424" title="Alan Parker (ujednoznacznienie)">
Alan Parker (ujednoznacznienie)



</doc>
<doc id="4785430" url="https://pl.wikipedia.org/wiki?curid=4785430" title="Birmańska Wikipedia">
Birmańska Wikipedia

Birmańska Wikipedia – birmańskojęzyczna wersja Wikipedii. Obecnie na tej Wikipedii jest stron, w tym artykułów, edycji, zarejestrowanych użytkowników, w tym aktywnych użytkowników, i plików. Wskaźnik głębokości wynosi .

</doc>
<doc id="4785438" url="https://pl.wikipedia.org/wiki?curid=4785438" title="Kino Polska Muzyka">
Kino Polska Muzyka

 
Kino Polska Muzyka – polska komercyjna stacja telewizyjna, która rozpoczęła nadawanie 16 maja 2011 roku. Jest jedyną stacją telewizyjną w kraju poświęconą w całości dorobkowi polskiej sceny muzycznej. Kanał jest dostępny w ofertach największych operatorów kablowych i cyfrowych platform satelitarnych oraz u większości lokalnych dostawców.
Program.
Kanał prezentuje kultowe przeboje polskiej muzyki rozrywkowej lat 70., 80., 90. oraz współczesnych. Co niedzielę stacja emituje niedzielną listę przebojów TOP 30, nadawaną od września 2012 roku. Program prezentuje ranking polskich piosenek od lat siedemdziesiątych po najlepsze utwory nowego tysiąclecia.
Rok 2020 w Kino Polska Muzyka został ogłoszony rokiem Zbigniewa Wodeckiego. W czasie jego trwania kanał przypomniał największe przeboje i archiwalne nagrania koncertów i programów z udziałem artysty.
Dostępność.
Kanał Kino Polska Muzyka dostępny jest w sieciach kablowych i na platformach satelitarnych.
Platformy satelitarne:
Sieci kablowe:

</doc>
<doc id="4785440" url="https://pl.wikipedia.org/wiki?curid=4785440" title="Schronisko w Ciężkowicach Czwarte">
Schronisko w Ciężkowicach Czwarte

Schronisko w Ciężkowicach Czwarte, Schronisko w Ciężkowicach IV, Szczelina koło Piramid – schronisko w rezerwacie przyrody Skamieniałe Miasto w Ciężkowicach, w województwie małopolskim, w powiecie tarnowskim. Pod względem geograficznym znajduje się na Pogórzu Ciężkowickim będącym częścią Pogórza Środkowobeskidzkiego.
Schronisko znajduje się w skałach Piramidy położonych tuż za polanką w Lisim Wąwozie. Składa się z dwóch krzyżujących się z sobą szczelin. Pierwsza ma długość 5,5 m i jest prawie prosta, druga po około 2,5 m skręca pod prostym kątem i krzyżuje się z pierwszą szczeliną. Ponieważ połączenie między szczelinami jest na pewnym odcinku niedostępne, w istocie więc są to dwa schroniska połączone ciasną szczeliną. Schronisko północne ma wysokość do 3 m, szerokość do 0,8 m. 
Wytworzyło się w piaskowcu ciężkowickim i jest pochodzenia grawitacyjnego. Jest widne na całej swojej długości. Na dnie znajduje się gleba.
Schronisko jest znane od dawna, często też wchodzą do niego turyści. Zinwentaryzowali go w lutym 1972 r. grotołazi ze Speleoklubu Dębickiego. W kwietniu 2009 r. pomierzyli go T. Mleczek i M. Mleczek. Plan opracował T. Mleczek.

</doc>
<doc id="4785443" url="https://pl.wikipedia.org/wiki?curid=4785443" title="Anne-Marie Van Nuffel">
Anne-Marie Van Nuffel

Anne-Marie Van Nuffel (ur. 22 maja 1956 w Aalst) – belgijska lekkoatletka, biegaczka średniodystansowa, halowa wicemistrzyni Europy z 1980.
Kariera.
Odpadła w półfinale biegu na 800 metrów na mistrzostwach Europy juniorów w 1973 w Duisburgu, Również na mistrzostwach Europy w 1974 w Rzymie odpadła w półfinale tej konkurencji, zaś na halowych mistrzostwach Europy w 1975 w Katowicach w eliminacjach biegu na tym dystansie.
Na igrzyskach olimpijskich w 1976 w Montrealu Van Nuffel odpadła w eliminacjach biegu na 800 metrów i sztafety 4 × 400 metrów. Odpadła w eliminacjach biegu na 800 metrów na halowych mistrzostwach Europy w 1977 w San Sebastián, a na halowych mistrzostwach Europy w 1978 w Mediolanie zajęła 4. miejsce w tej konkurencji. Na mistrzostwach Europy w 1978 w Pradze odpadła w półfinale biegu na 800 metrów i eliminacjach sztafety 4 × 400 metrów. Zajęła 5. miejsce w biegu na 800 metrów na halowych mistrzostwach Europy w 1979 w Wiedniu.
Zdobyła srebrny medal w biegu na 800 metrów na halowych mistrzostwach Europy w 1980 w Sindelfingen, przegrywając jedynie z Jolantą Januchtą z Polski, a wyprzedzając Liz Barnes z Wielkiej Brytanii. Odpadła w półfinale tej konkurencji na igrzyskach olimpijskich w 1980 w Moskwie. Na halowych mistrzostwach Europy w 1981 w Grenoble zajęła 5. miejsce w tej konkurencji, a na halowych mistrzostwach Europy w 1983 w Budapeszcie 5. miejsce w biegu na 1500 metrów.
Van Nuffel była mistrzynią Belgii w biegu na 800 metrów w 1973, 1974, 1978, 1979 i 1982 oraz w biegu na 1500 metrów w latach 1978–1980.
Dziesięciokrotnie poprawiała rekord Belgii: w biegu na 800 metrów do wyniku 2:00,8 uzyskanego 30 sierpnia 1979 w Düsseldorfie, raz w biegu na 1500 metrów czasem 4:09,18 (5 sierpnia 1980 w Rzymie) i dwukrotnie w sztafecie 4 × 400 metrów do czasu 3:32,88 (30 lipca 1976 w Montrealu). Jest aktualną (kwiecień 2020) rekordzistką Belgii w biegu na 1000 metrów z rezultatem 2:36,8, uzyskanym 17 sierpnia 1979 w Berlinie.
Rekordy życiowe Van Nuffel:

</doc>
<doc id="4785446" url="https://pl.wikipedia.org/wiki?curid=4785446" title="Symphonia">
Symphonia

Symphonia – rodzaj roślin z rodziny kluzjowatych. Obejmuje według różnych źródeł ok. 15, 23, 17–25 gatunków. Niemal wszystkie są endemitami Madagaskaru, a jedynie jeden ("Symphonia globulifera") lub dwa gatunki rosną poza tym w Afryce równikowej oraz w tropikach Nowego Świata (od południowego Meksyku po Boliwię i Brazylię).
Są to drzewa rosnące w wilgotnych lasach równikowych i w zimozielonych lasach górskich od poziomu morza po 2000 m n.p.m. Wyróżniają się mięsistymi i jaskrawymi kwiatami oraz owocami obficie wydzielającymi żółty sok mleczny. Kwiaty zapylane są przez ptaki. Pyłek wydzielany jest w kropelkach oleju przenoszonych przez ptaki (w Ameryce przez kolibry, a w Afryce przez nektarniki). Kropelki umieszczone na znamieniu wciągane są wraz z pyłkiem przez pory w nim się znajdujące. W Ameryce Środkowej obserwowano czepiaki celowo niszczące kwiaty "S. globulifera" i nie dopuszczające tego gatunku do owocowania w zasięgu bytowania ich stad. Owoce spożywane są przez ptaki i ssaki rozprzestrzeniające w efekcie nasiona.
Rośliny z tego rodzaju są eksploatowane dla drewna. Żywice używane są do uszczelniania łodzi. Lokalnie rośliny te stosowane są w lecznictwie.
Systematyka.
Jeden z 7 rodzajów z plemienia "Symphonieae" należącego do rodziny kluzjowatych "Clusiaceae".

</doc>
<doc id="4785452" url="https://pl.wikipedia.org/wiki?curid=4785452" title="Biblioteka Główna Uniwersytetu Rolniczego im. H. Kołłątaja w Krakowie">
Biblioteka Główna Uniwersytetu Rolniczego im. H. Kołłątaja w Krakowie



</doc>
<doc id="4785464" url="https://pl.wikipedia.org/wiki?curid=4785464" title="Andriej Łańkow">
Andriej Łańkow

Andriej Nikołajewicz Łańkow (; ur. 26 lipca 1963 w Leningradzie) – rosyjski orientalista, koreanista, ekspert ds. Korei Północnej. Jest autorem książek na temat życia w KRLD. Piastuje stanowisko profesora na Uniwersytecie Kookmin w Seulu.
Urodził się w Leningradzie. Odbył studia dyplomowe i podyplomowe na Leningradzkim Uniwersytecie Państwowym (1986, 1989). Kształcił się także na Uniwersytecie im. Kim Ir Sena w Pjongjangu.

</doc>
<doc id="4785465" url="https://pl.wikipedia.org/wiki?curid=4785465" title="Czytelnia Muzeum Brytyjskiego">
Czytelnia Muzeum Brytyjskiego



</doc>
<doc id="4785468" url="https://pl.wikipedia.org/wiki?curid=4785468" title="Czytelnia w Muzeum Brytyjskim">
Czytelnia w Muzeum Brytyjskim



</doc>
<doc id="4785471" url="https://pl.wikipedia.org/wiki?curid=4785471" title="Andriej Nikołajewicz Łańkow">
Andriej Nikołajewicz Łańkow



</doc>
<doc id="4785472" url="https://pl.wikipedia.org/wiki?curid=4785472" title="Indywidualne Mistrzostwa Danii na Żużlu 1972">
Indywidualne Mistrzostwa Danii na Żużlu 1972

Indywidualne Mistrzostwa Danii na Żużlu 1972 – cykl turniejów żużlowych, mających na celu wyłonienie najlepszych żużlowców w Danii w sezonie 1972. Tytuł zdobył Ole Olsen.

</doc>
<doc id="4785475" url="https://pl.wikipedia.org/wiki?curid=4785475" title="Kauko Juhantalo">
Kauko Juhantalo

Kauko Johannes Juhantalo (ur. 28 kwietnia 1942 w Kankaanpää, zm. 26 kwietnia 2020 tamże) – fiński polityk i prawnik, długoletni deputowany, od 1991 do 1992 minister.
Życiorys.
Z wykształcenia prawnik, studia ukończył w 1972 na Uniwersytecie w Turku. Praktykował jako prawnik w ramach własnej kancelarii w Kankaanpää. Pełnił również różne funkcje w samorządzie tej gminy.
Był politykiem Partii Centrum. W okresach od 24 marca 1979 do 3 grudnia 1993, od 24 marca 1995 do 23 marca 1999, od 19 marca 2003 do 20 marca 2007 i od 22 kwietnia 2015 do 16 kwietnia 2019 był deputowanym do Eduskunty. W latach 1983–1991 pełnił funkcję przewodniczącego frakcji poselskiej swojego ugrupowania. Od 26 kwietnia 1991 do 2 sierpnia 1992 był ministrem handlu i przemysłu w rządzie, którym kierował Esko Aho. Od maja 1991 jednocześnie zajmował stanowisko ministra w resorcie spraw zagranicznych.

</doc>
<doc id="4785480" url="https://pl.wikipedia.org/wiki?curid=4785480" title="Stanisław Waligórski">
Stanisław Waligórski

Stanisław Waligórski (ur. 1934, zm. 22 kwietnia 2020) – polski informatyk, dr hab.
Życiorys.
10 października 1964 obronił pracę doktorską "Równania w algebrach domknięć i ich zastosowania", następnie uzyskał stopień doktora habilitowanego. Został zatrudniony na stanowisku profesora w Instytucie Informatyki na Wydziale Matematyki, Informatyki i Mechaniki Uniwersytetu Warszawskiego oraz w Instytucie Automatyzacji Systemów Dowodzenia Wojskowej Akademii Techniczna im. Jarosława Dąbrowskiego.
Był współtwórcą Olimpiady Informatycznej, a także piastował stanowisko przewodniczącego Komitetu Głównego Olimpiady w edycjach I-VI.
Zmarł 22 kwietnia 2020. Pochowany na cmentarzu Powązki Wojskowe w Warszawie (kwatera HIII-2-33).

</doc>
<doc id="4785483" url="https://pl.wikipedia.org/wiki?curid=4785483" title="Julián Bautista">
Julián Bautista

Julián Bautista (ur. 21 kwietnia 1901 w Madrycie, zm. 8 lipca 1961 w Buenos Aires) – argentyński kompozytor pochodzenia hiszpańskiego.
Życiorys.
W latach 1912–1921 studiował w konserwatorium w Madrycie u Conrado del Campo (kompozycja), Pilara Fernándeza de la Mory (fortepian) i Julio Francésa (skrzypce). W latach 1936–1939 był wykładowcą kompozycji w tymże konserwatorium. Po klęsce republikanów w wojnie domowej wyemigrował w 1939 roku do Argentyny. Wykładał w konserwatorium w Buenos Aires, udzielał też prywatnych lekcji muzyki. Od 1960 roku uczył także w konserwatorium w Portoryko.
Skomponował m.in. "Preludio y Danza" na gitarę (1928), "Sonatinę" na trio smyczkowe (1930), "Obertura para una ópera grotesca" na orkiestrę (1933), "Fantazję hiszpańską" na klarnet i orkiestrę (1946), "Sinfónia breve" (1956), "Kwartet smyczkowy" (1958), "Tres ciudades" na sopran i orkiestrę do tekstu Federico Garcíi Lorci (1937), "4 poemas gallegos" na głos, flet, obój, klarnet, altówkę, wiolonczelę i harfę (1946), "Romance del Rey Rodrigo" na chór (1956), 6 miniatur na fortepian "Colores" (1922), balet "Juerga" (1921).

</doc>
<doc id="4785485" url="https://pl.wikipedia.org/wiki?curid=4785485" title="Milica Markić">
Milica Markić

Milica Markić (ur. 1966 w Belgradzie) – serbska tłumaczka polskiej literatury.
Życiorys.
Urodziła się i mieszka w Belgradzie. Ukończyła polonistykę na Uniwersytecie w Belgradzie. Po ukończeniu studiów pracowała w wydawnictwach Nolit i Clio oraz w bibliotece. Od 1995 roku zajmuje się tłumaczeniami, a od 2009 roku nie jest związana z żadnym wydawnictwem. W 2016 roku była nominowana do nagrody im. Miloša Đuricia.
Tłumaczenia.
Tłumaczy polską literaturę zarówno klasyczną jak i współczesną. Przetłumaczyła 8 książek Olgi Tokarczuk.
2019 – J. Drzewucki "Chwila albo dwie" (Časak ili dva), J. Fiedorczuk "Grafikon"
2018 – H. Poświatowska Wiersze wybrane (Izabrane pesme)
2017 - O. Tokarczuk "Księgi Jakubowe"..(Knjige Jakovljeve iliti Dugo putovanje preko sedam granica, pet jezika i tri velike religije, ne rečunajući one male, o čemu pripovedaju počivši, a što je autorka nadopunila metodom konjekture, iz mnogovrsnih knjiga crpene, pride potkrepljene imaginacijom, najvećim prirodnim darom čevekovim)
2015 - A. Sapkowski "Chrzest ognia" (Vatreno krštenje), B. Schulz "Sanatorium pod klepsydrą" (Sanatorijum u senci peščanika), K. Varga "Aleja Niepodległości" (Aleja nezavisnosti)
2014 – O. Tokarczuk "Prowadź swój pług przez kości umarłych" (Vuci svoje ralo po kostima mrtvih),
2013 – W. Gombrowicz "Trans‑Atlantyk" (Transatlantik), O.Tokarczuk "Prawiek i inne czasy" (Pamtivek i druga doba), "Szafa" (Ormar), "Znowu zaczynamy przypominać plemię" (pet počinjemo da ličimo na pleme ), "Jak wymyślić Heterotropię.Gra towarzyska" (zmišljanje Heterotropije. Dru‑tvena igraK), K. Varga "Trociny" (Trunje), K. Wojtyła "Miłość i odpowiedzialność" (Ljubav i odgovornost),
2012 – A. Sapkowski "Krew elfów" (Krv vilenjaka), "Czas pogardy" (Wreme prezira),
2011 – W. Gombrowicz "Pornografia," O. Tokarczuk "Gulasz z Turula"
2010 – O. Tokarczuk "Bieguni" (Beguni), A. Bursa "Zabicie ciotki" (Kako sam ubio svoju tetku)
2009 – A. Stasiuk "Jadąc do Babadag"

</doc>
<doc id="4785486" url="https://pl.wikipedia.org/wiki?curid=4785486" title="Mistrzostwa Europy Juniorów Młodszych w Lekkoatletyce 2021">
Mistrzostwa Europy Juniorów Młodszych w Lekkoatletyce 2021

3. Mistrzostwa Europy U18 Lekkoatletyce – zawody lekkoatletyczne, które miały odbyć się na Stadio Raul Guidobaldi w Rieti (Włochy) pomiędzy 16 i 19 lipca 2020 roku, ale z powodu pandemii COVID-19 zostały najpierw przeniesione na sezon 2021, a ostatecznie odwołane.
Rieti oraz węgierskie miasto Győr chciały zorganizować mistrzostwa juniorów młodszych w roku 2018. 23 kwietnia 2016 roku obradująca w Amsterdamie Rada European Athletics zdecydowała, że zawody w 2018 roku zorganizuje Győr, a imprezę dwa lata później Rieti. 
W marcu 2020 roku, w związku z pandemią COVID-19 we Włoszech zawody zostały odwołane. Na początku maja 2020 roku Rada European Athletics postanowiła, że zawody ostatecznie zostaną nie odwołane, a przeniesione na kolejny rok. W czerwcu 2020 roku ogłoszono, że zawody odbędą się pomiędzy 26 i 29 sierpnia 2021 roku. 
1 kwietnia 2021 roku European Athletics poinformowało, że z powodu trwającej pandemii zawody zostały odwołane.

</doc>
<doc id="4785491" url="https://pl.wikipedia.org/wiki?curid=4785491" title="Zenon Kwakszyc">
Zenon Kwakszyc

Zenon Jan Kwakszyc (ur. 1950) – polski samorządowiec i menedżer, w latach 1994–1998 wicewojewoda legnicki, były wójt gmin Ruja i Prochowice.
Życiorys.
Syn Jana Kwakszyca, polityka ZSL, posła i sędziego Trybunału Stanu. Ukończył Technikum Rolnicze w Chojnowie, studiował na Politechnice Wrocławskiej i Akademii Rolniczej we Wrocławiu. Pracował m.in. jako kierownik sanatorium w Kołobrzegu.
Zaangażował się w działalność polityczną w ramach Polskiego Stronnictwa Ludowego. W pierwszej połowie lat 90. był burmistrzem gminy Prochowice. Od 6 lipca 1994 do 28 stycznia 1998 sprawował funkcję wicewojewody legnickiego. Później do 2002 zajmował stanowisko wójta gminy Ruja. W 2002 bez powodzenia kandydował do sejmiku dolnośląskiego. Następnie przez dziesięć miesięcy był wicedyrektorem ds. administracyjnych w Centrum Rehabilitacji Rolników KRUS w Szklarskiej Porębie.
Działacz Związku Ochotniczych Straży Pożarnych RP, został m.in. członkiem sądu honorowego. Członek komitetu redakcyjnego publikacji "Prochowice 1945–1989".
Otrzymał Srebrny (1998) i Złoty (2005) Krzyż Zasługi.

</doc>
<doc id="4785494" url="https://pl.wikipedia.org/wiki?curid=4785494" title="David Riley">
David Riley

David Riley – brytyjski kierowca wyścigowy.
Biografia.
W latach 1962–1963 podjął intensywny program startów w Formule Junior, ścigając się Cooperem. Uczestniczył w edycjach: niemieckiej, wschodnioniemieckiej, francuskiej, włoskiej i belgijskiej. Uczestniczył również w wyścigach towarzyszących Grand Prix Francji Formuły 1 w 1962 i 1963 roku. W 1962 roku wygrał dwa wyścigi Wschodnioniemieckiej Formuły Junior, na torach Halle-Saale-Schleife i Bautzener Autobahnring.

</doc>
<doc id="4785496" url="https://pl.wikipedia.org/wiki?curid=4785496" title="FC Wien">
FC Wien

FC Wien – austriacki klub piłkarski, mający siedzibę w wiedeńskiej dzielnicy Favoriten.
Historia.
Chronologia nazw:
Klub sportowy Sportclub Nicholson został założony w miejscowości Wiedeń 18 stycznia 1914 roku. Nazwa pochodzi od angielskiego gwiazdora Marka Nicholsona, który grał w First Vienna na przełomie wieków. Początkowo barwy klubowe były niebiesko-żółte. W 1915 roku startował w mistrzostwach związku FBiNÖ. Potem występował w niższych ligach. W sezonie 1921/22 zespół awansował z 3. Klasse Süd (D3). Jednak w sezonie 1922/23 nie utrzymał się w drugiej klasie, i po zajęciu 10.miejsca w 2. Klasse spadł z powrotem do trzeciej klasy. Po zwycięstwie w 1924 w "3. Klasse Süd" wrócił do II. Ligi. W 1928 został mistrzem "II. Ligi" i zdobył historyczny awans do I. Ligi. W debiutowym sezonie 1928/29 zajął 6.miejsce w tabeli ligowej. W lutym 1933 roku klub zmienił nazwę na FC Wien i przyjął barwy czerwono-białe. W kolejnych sezonach na najwyższych poziomach zajmował miejsca od dziewiątego do czwartego.
Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. W 1938 roku, pomimo zajętego 7.miejsca z 10, klub został zdegradowany, tak jak liga została po raz pierwszy otwarta dla całej Austrii, a nie tylko klubów z Wiednia. Dlatego 4 kluby z Wiednia musiały ustąpić miejsca klubom prowincjonalnym. W Bezirksklasse Wien A (D2) został niepokonanym mistrzem i potem grał o awans do Gauligi z mistrzem "Bezirksklasse Wien B" WAC Schwarz-Rot. W rundzie finałowej wygrał 3:2 po 2 remisach i zdobył awans do Gauligi. W 1942 klub świętował swój największy sukces - wicemistrzostwo Austrii.
Następnie po zakończeniu II wojny światowej klub występował na pierwszym poziomie austriackiej piramidy piłki nożnej, zajmując miejsca czwarte, piąte lub szóste. W 1952 nastąpił spad w grze klubu i w kolejnych latach plasował się w dolnej części tabeli, a w 1956 spadł z Staatsliga A. W sezonie 1956/57 zajął drugie miejsce w Staatsliga B i po wygranych barażach 3:1 i 4:3 z mistrzem Arlbergligi Schwarz-Weiß Bregenz wrócił do pierwszej ligi. W sezonie 1957/58 po raz ostatni zagrał w najwyższej lidze, po zajęciu ostatniej 14.pozycji spadł z powrotem do "Staatsliga B" i już nigdy nie wrócił do pierwszej ligi. W 1961 roku został zdegradowany do Wiener Liga (D3), a w 1966 wrócił do Regionalliga Ost (D2). Po zakończeniu sezonu 1972/73, w którym zajął spadkowe przedostatnie 13.miejsce, klub został rozwiązany.
W 1983 roku klub został reaktywowany jako FC Wien i zaczął występy od dołu austriackiej piramidy piłkarskiej w "Wiener 3. Klasse A" (D8). W 1988 klub awansował do "Wiener 2. Klasse A". Po połączeniu w 1992 roku z "SV Peter Bus", klub awansował do "Wiener 1. Klasse A" (D6), w której klub grał do 2006 roku. W tym samym roku klub połączył się z FC 1980 Wien (utworzony w 1995 roku przez połączenie "FC 1980 Wien" i "SK Sysiphos 2000"), zachowując nazwę "FC 1980 Wien", dzięki czemu historia FC Wien skończyła się po raz drugi. Obecnie funkcjonuje jako szkoła piłkarska dla młodzieży.
Barwy klubowe, strój.
Klub ma barwy czerwono-białe. Zawodnicy swoje domowe spotkania zazwyczaj grają w pasiastych pionowo czerwono-białych koszulkach, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Franz-Koci-Platz w Wiedniu, który może pomieścić 4 000 widzów.

</doc>
<doc id="4785497" url="https://pl.wikipedia.org/wiki?curid=4785497" title="Religia w Sierra Leone">
Religia w Sierra Leone

W Sierra Leone, w Afryce Zachodniej istnieje wolność wyznania zapewniona przez Konstytucję tego kraju. Rejestracja rządowa dla grup religijnych nie jest obowiązkowa, ale niezbędna do uzyskania zwolnień podatkowych i innych świadczeń.
Większość mieszkańców wyznaje islam, a duża mniejszość należy do chrześcijaństwa. Zarówno wielu muzułmanów, jak i chrześcijan łączy swoje wierzenia z praktykowaniem tradycyjnych obrzędów animistycznych. W Sierra Leone jest wysoki stopień tolerancji religijnej, a między głównymi religiami zachodzą dobre relacje.
Religia odegrała ważną rolę w przeciwdziałaniu wojnie, przemocy, jak i wprowadzaniu pokoju, na przełomie XX i XXI wieku, podczas wojny domowej w Sierra Leone.
Islam.
Według Spisu Powszechnego z 2015 roku wyznawcy islamu stanowią 77% ludności Sierra Leone, a w Prowincji Północnej nawet 85,1%. Niedawny wzrost wpływów islamu jest po części zasługą sił pokojowych ONZ. Oddziały z Bangladeszu, Pakistanu i Indii wznosiły meczety wszędzie tam, gdzie stacjonowały.
Większość wyznawców islamu to sunnici (plemiona Fulbe, Temne, Loko, Mende i Susu). Muzułmanie Ahmadijja podają, że ich społeczność liczy 560 tys. członków, reprezentujących 9% populacji. Wschodnie dzielnice stolicy Freetown są w większości muzułmańskie.
Chrześcijaństwo.
Według Spisu Powszechnego z 2015 roku chrześcijanie stanowią 21,9% populacji Sierra Leone i stanowią największy odsetek w Obszarze Zachodnim (30,1%) i Prowincji Wschodniej (29,0%). Chrześcijanami jest głównie ludność Krio, zamieszkująca zachód stolicy Freetown. Chrześcijanie to także większość, wśród plemion: Kono, Kissi i Sherbro, z dużą mniejszością muzułmańską.
Większość chrześcijan w Sierra Leone to protestanci, z największą przynależnością do metodystów i zielonoświątkowców. Inne ważniejsze grupy z tego nurtu to: baptyści, adwentyści dnia siódmego, zjednoczeni bracia, anglikanie i luteranie.
Historia Kościoła katolickiego w Sierra Leone sięga 1510 roku, kiedy przybyli pierwsi misjonarze portugalscy. Dzisiaj Kościół katolicki jest największą pojedynczą organizacją chrześcijańską w Sierra Leone.
Statystyki.
Lista głównych religii i denominacji, według książki "Operation World" (2010):
Inne religie.
Kościół Jezusa Chrystusa Świętych w Dniach Ostatnich twierdzi, że ma 22,8 tys. wyznawców. Liderzy rastafarian szacują, że ich społeczność liczy około 20 tys. członków, inny Kościół Zielonoświątkowy liczy 4570 wiernych, a Świadkowie Jehowy podają liczbę 2525 głosicieli.

</doc>
<doc id="4785498" url="https://pl.wikipedia.org/wiki?curid=4785498" title="Pomoc wzajemna jako czynnik rozwoju">
Pomoc wzajemna jako czynnik rozwoju

Pomoc wzajemna jako czynnik rozwoju (ang. "Mutual Aid: A Factor of Evolution") – zbiór esejów rosyjskiego naturalisty i myśliciela anarchistycznego Piotra Kropotkina, wydany po raz pierwszy w 1902.
Eseje, początkowo publikowane w angielskim czasopiśmie The Nineteenth Century w latach 1890–1896, zgłębiają rolę obopólnej współpracy i wzajemności (lub też „pomocy wzajemnej”) w dawnym i współczesnym królestwie zwierząt i społeczeństwach ludzkich. Jest to argument przeciwko teoriom darwinizmu społecznego, które podkreślają konkurencję i przetrwanie najsilniejszych, oraz przeciwko romantycznym wyobrażeniom pisarzy takich jak Jean-Jacques Rousseau, którzy uważali, że współpraca była motywowana uniwersalną miłością. Zamiast tego Kropotkin argumentuje, że pomoc wzajemna ma pragmatyczne zalety dla przetrwania społeczności ludzkich i zwierzęcych i, wraz z sumieniem, jest wytwarzana poprzez selekcję naturalną.
Wielu biologów uważa tę pracę za ważny katalizator w naukowych badaniach nad współpracą.
Treść.
"Pomoc wzajemna" jest uważana za sztandarowy tekst anarchokomunistyczny. Przedstawia on naukowe podstawy komunizmu jako alternatywy dla historycznego materializmu marksistów. Kropotkin rozważa znaczenie pomocy wzajemnej dla dobrobytu i przetrwania w królestwie zwierząt, w rdzennych i wczesnoeuropejskich społeczeństwach, w średniowiecznych wolnych miastach (zwłaszcza za pośrednictwem gilidii), a pod koniec XIX wieku w wioskach, ruchu robotniczym i wśród ubogich. Krytykuje on państwo za niszczenie ważnych historycznie instytucji pomocy wzajemnej, zwłaszcza poprzez narzucanie własności prywatnej.
Daniel P. Todes, w swojej relacji o rosyjskim naturalizmie w XIX wieku, stwierdza, że praca Kropotkina „nie może być odrzucona jako idiosynkratyczny produkt anarchisty zajmującego się biologią” i że jego poglądy „były tylko jednym z wyrazów szerokiego nurtu w rosyjskiej myśli ewolucyjnej, która poprzedzała, a nawet zachęcała do pracy na ten temat i w żadnym wypadku nie ograniczała się do myślicieli lewicowych”.
Kropotkin kładzie nacisk na rozróżnienie pomiędzy walką konkurencyjną poszczególnych organizmów o ograniczone zasoby a walką zbiorową pomiędzy organizmami i środowiskiem. Z pierwszej ręki zaczerpnął obserwacji Syberii i północno-wschodniej Azji, gdzie zauważył, że populacje zwierząt są ograniczone nie przez źródła żywności, które były obfite, ale raczej przez surową pogodę. Na przykład ptaki drapieżne mogą konkurować, kradnąc sobie nawzajem pokarm, podczas gdy ptaki wędrowne współpracują ze sobą, aby przetrwać srogą zimę, pokonując duże odległości. Nie negował konkurencyjnej formy działań, ale twierdził, że kooperacyjny odpowiednik jest niedoceniany: „Wśród różnych gatunków trwa ogromna ilość walk i eksterminacji; jednocześnie jest tyle samo, a może nawet więcej, wzajemnego wsparcia, wzajemnej pomocy i wzajemnej obrony… Towarzyskość jest w takim samym stopniu prawem natury, jak wzajemna walka”.
Jako opis biologiczny, perspektywa Kropotkina jest zgodna ze współczesnym rozumieniem. Stephen Jay Gould podziwiał obserwacje Kropotkina, zauważając, że współpraca, jeśli zwiększa indywidualne przetrwanie, nie jest wykluczona przez selekcję naturalną, a nawet jest wspierana. Idee Kropotkina przewidują obecnie uznane znaczenie wzajemności (korzystny związek pomiędzy dwoma różnymi gatunkami) i altruizmu (gdy jeden członek gatunku pomaga drugiemu) w biologii. Przykłady altruizmu u zwierząt obejmują selekcję krewnych i altruizm odwzajemniony. Douglas H. Boucher umieszcza książkę Kropotkina jako prekursorską z powodu rozwoju biologicznej teorii altruizmu.

</doc>
<doc id="4785503" url="https://pl.wikipedia.org/wiki?curid=4785503" title="Marko Bosznakow">
Marko Bosznakow

Marko Bosznakow (bułg. Марко Бошнаков, ur. 1878 w Ochrydzie, zm. 15 lutego 1908 w Fezzan) – bułgarski anarchista, uczestnik macedońskiego ruchu rewolucyjnego i członkiem organizacji Gemidži. W Macedonii Północnej uważany jest za Macedończyka.
Biografia.
Urodził się w 1878 w Ochrydzie, w Imperium Osmańskim. Później, gdy uczył się w Męskim Gimnazjum w Salonikach, został członkiem Gemidži i brał udział w morderstwie w Salonikach.
Wynajął sklep naprzeciw Banku Osmańskiego w Salonikach, do którego wykopał tunel i podłożył pod nim dynamit. Później w tym sklepie Jordan Popjordanow odpalił zapalnik i wysadził Bank Osmański. Jest jednym z czterech członków Gemidži (Paweł Szatew, Georgi Bogdanow i Milan Arsow), którzy zostali aresztowani i postawieni przed sądem specjalnym. Wszyscy czterej zostali skazani na karę śmierci, później wyrok został złagodzony do dożywocia.
Marko Bosznakow zmarł 15 lutego 1908 w libijskiej prowincji Fezzan. Jego czaszka została sprowadzona do Macedonii dzięki Pawłowi Satewowi i Greorgi Bogdanowi. Pozostałości czaszki Marko Bosznakowa zostały umieszczone w dekorowanym drewnianym katafalku i zakopane na cmentarzu przy kościele św. Bogurodzicy Periwlepta.

</doc>
<doc id="4785511" url="https://pl.wikipedia.org/wiki?curid=4785511" title="Pentti Loivaranta">
Pentti Loivaranta

Pentti Loivaranta (ur. 27 lipca 1926) – fiński żużlowiec i kierowca wyścigowy.
Biografia.
W latach 1950–1951 uczestniczył w żużlowych mistrzostwach Finlandii na długim torze. W 1950 roku zajął czwarte miejsce w klasyfikacji końcowej, a rok później był trzeci. Pod koniec 1951 roku rozpoczął uczestnictwo w wyścigach samochodowych, kiedy to zakupił KG Special. Od 1952 roku rywalizował Elhoo. Zajął wówczas drugie miejsce w wyścigu Skarpnäcksloppet. W 1953 roku wygrał zawody w Lappeenranta i Imatra, był ponadto drugi w Djurgårdsloppet i trzeci w Skarpnäcksloppet. Ponadto wystartował wówczas w wyścigu Niemieckiej Formuły 3 na torze AVUS. W 1954 roku wygrał w Tampere i Lappeenranta, a rok później w Turku. W 1957 roku ponownie wygrał w Lappeenranta, startując Cooperem. W sezonie 1960 wygrał eliminację Fińskiej Formuły 3 w Jyvälskylä. Po 1962 roku zakończył karierę. Jego plany startu Lotusem we Wschodnioniemieckiej Formule Junior w 1963 nie doszły do skutku.

</doc>
<doc id="4785512" url="https://pl.wikipedia.org/wiki?curid=4785512" title="Dekanat paryski południowo-zachodni">
Dekanat paryski południowo-zachodni

Dekanat paryski południowo-zachodni – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Dziekanem jest ks. Nicolas Cernokrak.
Parafie.
W skład dekanatu wchodzą 4 parafie:
Na terenie dekanatu znajduje się też męski skit Kazańskiej Ikony Matki Bożej w Moisenay.

</doc>
<doc id="4785515" url="https://pl.wikipedia.org/wiki?curid=4785515" title="Edward Nir">
Edward Nir

Edward Nir (ur. 3 stycznia 1940 w Praszce, zm. 17 października 2012) – polski polityk, nauczyciel i działacz partyjny, w latach 1980–1983 wicewojewoda legnicki.
Życiorys.
Syn Antoniego i Marianny, zdobył wykształcenie wyższe. Pracował jako nauczyciel matematyki, a także wicedyrektor Zespołu Szkół Budowlanych w Legnicy. W 1964 wstąpił do PZPR, został sekretarzem Komitetu Powiatowego w Legnicy. W latach 1975–1980 był I sekretarzem legnickiego Komitetu Miejskiego i jednocześnie członkiem egzekutywy Komitetu Wojewódzkiego PZPR. W latach 1973–1980 pozostawał przewodniczącym Miejskiej Rady Narodowej. Od 1 grudnia 1980 do 8 maja 1983 sprawował funkcję wicewojewody legnickiego. Następnie przez wiele lat był szefem legnickiego oddziału Głównego Urzędu Statystycznego.
Członek komitetu redakcyjnego publikacji "Prochowice 1945–1989" i innych poświęconych statystykom gospodarczym lokalnych miast. 19 października 2012 został pochowany na Cmentarzu Komunalnym w Legnicy.

</doc>
<doc id="4785517" url="https://pl.wikipedia.org/wiki?curid=4785517" title="ISU Challenger Series 2020/2021">
ISU Challenger Series 2020/2021

ISU Challenger Series 2020/2021 – 7. edycja zawodów Challenger Series w łyżwiarstwie figurowym. Pierwotnie zawodnicy podczas sezonu mieli wystąpić w dziesięciu zawodach tego cyklu. Ostatecznie do końca sezonu 2020/2021 odbyły się dwa zawody z tego cyklu, Nebelhorn Trophy i Budapest Trophy, zaś klasyfikacji generalnej nie ogłoszono.

</doc>
<doc id="4785521" url="https://pl.wikipedia.org/wiki?curid=4785521" title="Mistrzostwa Europy Juniorów Młodszych w Lekkoatletyce 2022">
Mistrzostwa Europy Juniorów Młodszych w Lekkoatletyce 2022

3. Mistrzostwa Europy U18 Lekkoatletyce – zawody lekkoatletyczne, które odbyły się w Jerozolimie (Izrael) pomiędzy 4 i 7 lipca 2022 roku.
Chęć organizacji mistrzostw wyraziły trzy miasta: Lublin z Polski, Umeå ze Szwecji oraz Jerozolima. 12 listopada 2019 roku obradująca w Stambule Rada European Athletics powierzyła prawo goszczenia imprezy Jerozolimie.

</doc>
<doc id="4785522" url="https://pl.wikipedia.org/wiki?curid=4785522" title="Marko Boshnakov">
Marko Boshnakov



</doc>
<doc id="4785525" url="https://pl.wikipedia.org/wiki?curid=4785525" title="Hans Quambusch">
Hans Quambusch



</doc>
<doc id="4785526" url="https://pl.wikipedia.org/wiki?curid=4785526" title="Mistrzostwa Polski w scrabble">
Mistrzostwa Polski w scrabble



</doc>
<doc id="4785527" url="https://pl.wikipedia.org/wiki?curid=4785527" title="Hans Quambusch (prawnik)">
Hans Quambusch (prawnik)

Hans Quambusch (ur. 7 września 1886 w Düsseldorfie, zm. 30 czerwca 1965 w Wiesbaden) – niemiecki prawnik.
W 1909 doktoryzował się Uniwersytecie w Heidelbergu. Od 1937 wyższym prokuratorem przy Sądzie Krajowym w Wiesbaden. Po zakończeniu II wojny światowej w 1945 najpierw został pozbawiony swoich urzędów, a potem został mianowany kierownikiem wszystkich sądów izb orzekających w ramach postępowań denazyfikacyjnych na obszarze brytyjskiej strefy okupacyjnej. W 1948 został prokuratorem generalnym przy Niemieckim Wyższym Sądzie dla Zjednoczonego Obszaru Gospodarczego w Kolonii. W 1952 został odznaczony Wielkim Krzyżem Zasługi Orderu Zasługi Republiki Federalnej Niemiec.

</doc>
<doc id="4785530" url="https://pl.wikipedia.org/wiki?curid=4785530" title="Chemdas Szlomo">
Chemdas Szlomo



</doc>
<doc id="4785532" url="https://pl.wikipedia.org/wiki?curid=4785532" title="Liz Barnes">
Liz Barnes

Elizabeth Ann Barnes, po mężu Laban (ur. 3 sierpnia 1951 w Woolwich) – brytyjska lekkoatletka, biegaczka średniodystansowa, medalistka halowych mistrzostw Europy w 1980.
Odpadła w eliminacjach biegu na 800 metrów oraz zajęła wraz z koleżankami 7. miejsce w finale sztafety 4 × 400 metrów na igrzyskach olimpijskich w 1976 w Montrealu. Startując w reprezentacji Anglii zajęła 4. miejsce w biegu na 800 metrów na igrzyskach Wspólnoty Narodów w 1978 w Edmonton. Na mistrzostwach Europy w 1978 w Pradze odpadła w półfinale tej konkurencji.
Zdobyła brązowy medal w biegu na 800 metrów na halowych mistrzostwach Europy w 1980 w Sindelfingen, przegrywając jedynie z Jolantą Januchtą z Polski i Anne-Marie Van Nuffel z Belgii.
Barnes zdobyła brązowe medale na mistrzostwach Wielkiej Brytanii (WAAA) w biegu na 400 metrów w 1975 i w biegu na 800 metrów w 1979. Była również mistrzynią Wielkiej Brytanii (WAAA) w hali w biegu na 400 metrów w 1980.
Rekordy życiowe Barnes:

</doc>
<doc id="4785536" url="https://pl.wikipedia.org/wiki?curid=4785536" title="Blaževci">
Blaževci



</doc>
<doc id="4785545" url="https://pl.wikipedia.org/wiki?curid=4785545" title="Blizanci">
Blizanci



</doc>
<doc id="4785551" url="https://pl.wikipedia.org/wiki?curid=4785551" title="The Mothers of Invention">
The Mothers of Invention

The Mothers of Invention – amerykański zespół rockowy, założony w 1964 roku, którego liderem, głównym kompozytorem i autorem tekstów był Frank Zappa.
Skład zespołu.
Skład grupy wielokrotnie się zmieniał, a jedynym stałym członkiem był Frank Zappa, mawiał on: . Przyjmował do swej grupy wielu muzyków. Tu wymieniono kilku z nich (wraz z Frankiem Zappą):

</doc>
<doc id="4785552" url="https://pl.wikipedia.org/wiki?curid=4785552" title="Hans Quambusch (esesman)">
Hans Quambusch (esesman)

Hans Quambusch (ur. 2 kwietnia 1905 w Geisweid/Siegen) – SS-Scharführer, niemiecki zbrodniarz nazistowski podczas II wojny światowej.
Życiorys.
Urodził się 2 kwietnia 1905 w Geisweid/Siegen.
II wojna światowa.
Podczas II wojny światowej w trakcie okupacji niemieckiej służył w Komisariacie Policji Granicznej w Sanoku (Grenzpolizeikommissariat) na obszarze ówczesnego Landkreis Sanok. W strukturze tej placówki funkcjonowała gestapo, której funkcjonariuszem był także Hans Quambusch. Był w stopniu SS-Scharführera. Zasłynął wtedy z rozstrzeliwania zatrzymanych osób. Był jednym z gestapowców dokonujących masowe egzekucje Żydów w Zwangsarbeitslager Zaslaw.
Okres powojenny.
Na początku lat 70. był rencistą w Berlinie. Do tego czasu żył w zapomnieniu.
31 marca 1971 Hans Quambusch i Johann Bäcker zostali tymczasowo aresztowani i osadzeni w areszcie śledczym. Na początku czerwca 1972 poinformowano, że prokuratura w Berlinie Zachodnim wniosła przeciw obu akt oskarżenia, zarzucając im popełnienie wielu mordów i współudział w morderstwach. 26 marca 1973 przed sądem przysięgłych Sądu Krajowego (Landgericht) w Berlinie Zachodnim rozpoczęła się rozprawa główna w procesie, w którym Bäcker i Quambusch zostali oskarżeni o wielokrotne popełnienie morderstwa oraz o pomocnictwo w dokonywaniu morderstw na podstawie §§ 211, 49, 74 StGB. W akcie oskarżenia zarzucono im, że w okresie od 1941 do 1943 zgodnie z otrzymanymi rozkazami uczestniczyli w dwóch egzekucjach, których ofiarami było ponad tysiąc Żydów, a ponadto Cyganie. Ponadto obaj mieli także działać bez rozkazu jako sprawcy w tzw. ekscesie, z własnego popędu i swojej inicjatywy mordując w okrutny sposób dzieci, kobiety i mężczyzn (Quambuschowi przypisano 35 takich zbrodni). Wśród tychże przypadków Quambusch zabił kilkoro dzieci poniżej 14 roku życia, a morderstw dokonywał najczęściej strzałem w tył głowy. Miał także inicjować akcje wymierzone przeciwko dzieciom. Obaj zaprzeczyli treści oskarżenia. Quambusch odmówił złożenia wyjaśnień. W trakcie rozprawy było przesłuchiwanych 90 świadków z siedmiu państw. Wyrokiem sądu przysięgłych w Berlinie Zachodnim z 23 sierpnia 1973 Hans Quambusch i Johann Bäcker zostali skazani na kary dożywotniego pozbawienia wolności w ciężkim więzieniu za zbrodnie popełnione podczas II wojny światowej na obszarze okupowanej Polski. Quambusch został uznany winnym zamordowania 31 osób. W motywach wyroku sąd podkreślił, że obaj skazani często działali nie według rozkazu, lecz z własnej woli, a ich postępowanie znamionowało szczególne okrucieństwo. Wymiar wyroku odpowiadał oczekiwaniom oskarżyciela, zaś obrona wnosiła o uniewinnienie. Wyrok nie był prawomocny. W 1973 Quambusch miał 67 lat.
W okresie PRL sprawą wyjaśnienia zbrodni niemieckich popełnionych na ziemi sanockiej zajmowała się Delegatura w Sanoku Okręgowej Komisji Badania Zbrodni Hitlerowskich w Rzeszowie, której szefem był sędzia śledczy Czesław Cyran. Ustalenia OKBZH w Rzeszowie, przekazane za pośrednictwem Głównej Komisji Badania Zbrodni Niemieckich w Polsce, posłużyły jako materiał dowodowy w procesach zbrodniarzy niemieckich, którego odbywały się w Niemczech. Jako świadkowie występowały w nich osoby z Polski.

</doc>
<doc id="4785554" url="https://pl.wikipedia.org/wiki?curid=4785554" title="Chris Wood (muzyk)">
Chris Wood (muzyk)

Chris Wood, właściwie: Christopher Gordon Blandford Wood (ur. 24 czerwca 1944, zm. 12 lipca 1983) – brytyjski muzyk, członek grupy rockowej Traffic w latach 1967–1969 oraz 1970–1974, również Ginger Baker's Airforce i Locomotive. W 1968 zagrał również na flecie w utworze "1983... (a Merman I Should Turn To Be)" Jimiego Hendrixa, z albumu "Electric Ladyland". Saksofonista, flecista i klawiszowiec.

</doc>
<doc id="4785555" url="https://pl.wikipedia.org/wiki?curid=4785555" title="Pekka Tuomisto">
Pekka Tuomisto



</doc>
<doc id="4785556" url="https://pl.wikipedia.org/wiki?curid=4785556" title="Pekka Tuomisto (polityk)">
Pekka Tuomisto (polityk)

Pekka Juhani Konstantin Tuomisto (ur. 23 kwietnia 1940 w Hämeenkyrö) – fiński polityk i prawnik, w latach 1992–1993 minister.
Życiorys.
Absolwent nauk politycznych (1966) i prawa (1970), kształcił się na Uniwersytecie Helsińskim. Pracował m.in. jako asystent na uniwersytecie i jako konsultant. Zaangażował się w działalność polityczną w ramach Partii Centrum. Pełnił funkcję podsekretarza stanu w ministerstwie finansów (1986–1987), dyrektora funduszu emerytalnego rolników Mela (1987–1991) i sekretarza stanu przy premierze (1991–1992).
Od 3 sierpnia 1992 do 1 sierpnia 1993 był ministrem handlu i przemysłu w rządzie, którym kierował Esko Aho. Równocześnie pełnił funkcję ministra w resorcie spraw zagranicznych. W latach 1993–2000 kierował fińskim zakładem ubezpieczeń społecznych Kela.

</doc>
<doc id="4785558" url="https://pl.wikipedia.org/wiki?curid=4785558" title="Florian Fronczek">
Florian Fronczek

Florian Fronczek (ur. 29 kwietnia 1892 w Przyszowicach, zm. 5 stycznia 1966 tamże) – żołnierz armii niemieckiej i Polskiej Organizacji Wojskowej Górnego Śląska, uczestnik trzech powstań śląskich, kawaler Orderu Virtuti Militari.
Życiorys.
Urodził się w rodzinie Roberta i Joanny z d. Kowol. Pracował jako ślusarz-mechanik. W 1912 zmobilizowany do armii niemieckiej, zwolniony w 1918. Od 1918 w szeregach POW G.Śl. 
Uczestniczył we wszystkich powstaniach śląskich. Podczas I i II powstania w służbie wywiadowczej w zakładach wagonowych w Gliwicach. Podczas III powstania zastępca dowódcy samodzielnego oddziału szturmowego marynarzy ppor. Roberta Oszka.
Szczególnie zasłużył się jako dowódca improwizowanego samochodu pancernego „Korfanty”. Został odznaczony Orderem Virtuti Militari.
Zwolniony ze służby w 1922. Następnie pracował jako zawiadowca kolei wąskotorowej i zawiadowca parowozowni. Podczas okupacji ukrywał się w okolicach Krakowa i działał w konspiracji. Po zakończeniu wojny wrócił w rodzinne strony i pomagał uruchomić parowozownie w Gliwicach i Bytomiu. Na emeryturze od 1955. 
Życie prywatne.
Żona Anna. Mieli dwóch synów: Czesława (ur. 1930) i Kazimierza (ur. 1932).

</doc>
<doc id="4785560" url="https://pl.wikipedia.org/wiki?curid=4785560" title="Johann Bäcker">
Johann Bäcker

Johann Berthold Bäcker (ur. 3 marca 1912 w Hartfeld) – SS-Unterscharführer, niemiecki zbrodniarz nazistowski podczas II wojny światowej.
Życiorys.
Johann Berthold Bäcker urodził się 3 marca 1912 w Hartfeld. Pochodził z rodziny kolonistów niemieckich z Gródka Jagiellońskiego.
II wojna światowa.
Podczas II wojny światowej w trakcie okupacji niemieckiej przez pewien czas służył w placówce Sicherheitspolizei w Sanoku (na obszarze ówczesnego Landkreis Sanok). Zasłynął wówczas z okrucieństwa wobec aresztowanych oraz z postawy antypolskiej. Porozumiewał się w języku polskim. W stopniu SS-Unterscharführera służył w Komisariacie Policji Granicznej w Sanoku (Grenzpolizeikommissariat). W strukturze tej placówki funkcjonowała gestapo, której funkcjonariuszem był także Johann Bäcker (określany jako gestapowiec).
Jako gestapowiec służył w Ustrzykach Dolnych. We wspomnieniach żołnierza AK, Wilhelma Bilika, został określony jako "postrach tego miasta i okolic". Według niego Bäcker sam dokonywał egzekucji. Wiosną 1942 w Ustrzykach wraz z Arnoldem Doppkem dokonywał eksterminacji Żydów w wieku powyżej 65 roku życia, uprzednio wzywając ich do gestapo, następnie nocą imitował ich zwolnienie z aresztu, po czym wychodząca z budynku pojedynczo osoba była oświetlana reflektorem i ostrzeliwana. Proceder ten trwał przez kilka dni, pozostałe osoby wywieziono do Brzegów Dolnych i tam zabijano, zaś tych którzy nie dopełnili stawiennictwa, zastrzelano w ich domach. W czerwcu 1942 wraz z Leo Humeniukiem był organizatorem oraz wykonawcą masowej egzekucji Żydów w Olszanicy, pochodzących z tej miejscowości i okolic (według relacji świadka zamordowano wtedy ok. 120-170 osób tej narodowości). Kilka dni później Bäcker kierował egzekucją Żydów w Stefkowej (pozbawiono w niej życia 44 osoby). 22 czerwca 1942 w Ustrzykach Dolnych Bäcker z Doppkem oraz z policjantami ukraińskimi dokonał egzekucji Żydów pochodzących z tego miasta oraz okolic (śmierć poniosło wówczas 650 osób). W lipcu 1942 w Ropience obaj wykonali egzekucję około 100 Żydów zatrzymanych wcześniej w okolicach. W styczniu 1943 za torami kolejowymi w Ustrzykach Dolnych (obecnie istnieje tam stadion) obaj dokonali egzekucji 24 Żydów, zbiegłych z transportu kolejowego, których uprzednio zmuszono do rozebrania się na mrozie i wykopania masowego grobu. W lutym 1943 w tym samym miejscu obaj zabili 30 osób upośledzonych umysłowo lub fizycznie narodowości polskiej oraz łemkowskiej, uprzednio zabranych ze wsi w okolicy. W marcu 1943 obaj zrealizowali egzekucję 18 osób narodowości cygańskiej. Według późniejszych szacunków w egzekucjach na obszarze powiatu ustrzyckiego prowadzonych przez Bäckera, Doppkego i innych gestapowców zamordowano około 1000 przedstawicieli narodowości żydowskiej, polskiej, cygańskiej, łemkowskiej.
W styczniu 1944 Bäcker był jednym z dokonujących aresztowania osób oskarżonych o działalność konspiracyjną, które 20 marca 1944 zostały rozstrzelane w egzekucji w Falejówce. Nocą 26/27 lipca 1944 uczestniczył w wywożeniu z więzienia w Sanoku osób przeznaczonych na rozstrzelanie. Następnie był jednym z dwóch wykonawców egzekucji w lesie Hanusiska 27 lipca 1944. W trakcie tego aktu podczas chwilowej przerwy na przeładowanie przez niego broni, z miejsca kaźni zdołał zbiec Michał Pałasz – jedyny ocalony z tej egzekucji (wcześniej Bäcker aresztował Pałasza i torturował go podczas przesłuchania).
W 1944 polska partyzantka planowała zamach na Bäckera, którego uniknął.
Okres powojenny.
Na początku lat 70. był sprzedawcą w Bonn. Do tego czasu żył w zapomnieniu.
31 marca 1971 Johann Bäcker i Hans Quambusch zostali tymczasowo aresztowani i osadzeni w areszcie śledczym. Na początku czerwca 1972 poinformowano, że prokuratura w Berlinie Zachodnim wniosła przeciw obu akt oskarżenia, zarzucając im popełnienie wielu mordów i współudział w morderstwach. 26 marca 1973 przed sądem przysięgłych Sądu Krajowego (Landgericht) w Berlinie Zachodnim rozpoczęła się rozprawa główna w procesie, w którym Bäcker i Quambusch zostali oskarżeni o wielokrotne popełnienie morderstwa oraz o pomocnictwo w dokonywaniu morderstw na podstawie §§ 211, 49, 74 StGB. W akcie oskarżenia zarzucono im, że w okresie od 1941 do 1943 zgodnie z otrzymanymi rozkazami uczestniczyli w dwóch egzekucjach, których ofiarami było ponad tysiąc Żydów, a ponadto Cyganie. Ponadto obaj mieli także działać bez rozkazu jako sprawcy w tzw. ekscesie, z własnego popędu i swojej inicjatywy mordując w okrutny sposób dzieci, kobiety i mężczyzn (Bäckerowi w akcie oskarżenia z 1972 oraz na początku procesu w 1973 przypisano 72 takie zbrodnie, a potem informowano o 108). Obaj zaprzeczyli treści oskarżenia. Bäcker nie przyznał się do winy. W trakcie rozprawy było przesłuchiwanych 90 świadków z siedmiu państw. Wyrokiem sądu przysięgłych w Berlinie Zachodnim z 23 sierpnia 1973 Johann Bäcker i Hans Quambusch zostali skazani na kary dożywotniego pozbawienia wolności w ciężkim więzieniu za zbrodnie popełniona podczas II wojny światowej na obszarze okupowanej Polski. Bäcker został uznany winnym zamordowania 56 osób. W motywach wyroku sąd podkreślił, że obaj skazani często działali nie według rozkazu, lecz z własnej woli, a ich postępowanie znamionowało szczególne okrucieństwo. Wymiar wyroku odpowiadał oczekiwaniom oskarżyciela, zaś obrona wnosiła o uniewinnienie. Wyrok nie był prawomocny.
W okresie PRL sprawą wyjaśnienia zbrodni niemieckich popełnionych na ziemi sanockiej zajmowała się Delegatura w Sanoku Okręgowej Komisji Badania Zbrodni Hitlerowskich w Rzeszowie, której szefem był sędzia śledczy Czesław Cyran. Ustalenia OKBZH w Rzeszowie, przekazane za pośrednictwem Głównej Komisji Badania Zbrodni Niemieckich w Polsce, posłużyły jako materiał dowodowy w procesach zbrodniarzy niemieckich, którego odbywały się w Niemczech. Jako świadkowie występowały w nich osoby z Polski.
Bracia Johanna Bäckera także byli funkcjonariuszami służb III Rzeszy w okresie okupacji na obszarze Podkarpacia i również zapisali się jako zbrodniarze wojenni: Oskar Bäcker (ur. 1910, gestapowiec, strażnik i tłumacz w filii komisariatu policji granicznej w Krośnie, 3 lipca 1973 skazany w Bonn na karę dożywotniego pozbawienia wolności), Leon wzgl. Leopold (zmarły przed 1974). Ponadto według stanu z 17 sierpnia 1942 funkcjonariusz o nazwisku Bäcker był komendantem posterunku policji w Olszanicy.

</doc>
<doc id="4785561" url="https://pl.wikipedia.org/wiki?curid=4785561" title="Kościół Świętej Trójcy w Strzelcach">
Kościół Świętej Trójcy w Strzelcach

Kościół Świętej Trójcy − rzymskokatolicki kościół parafialny należący do parafii pod tym samym wezwaniem (dekanat Kutno – św. Wawrzyńca diecezji łowickiej).
Budowa świątyni została rozpoczęta przez księdza Jana Sobolewskiego w 1906 roku. Nowy, murowany z cegły, pokryty dachówką kościół został ukończony w 1911 roku. 8 czerwca 1917 roku budowla została konsekrowana kardynała Aleksandra Kakowskiego. Proboszczem parafii był wtedy ksiądz Ludwik Kloczyński. Nowa świątynia to budowla trzynawowa, reprezentująca styl neogotycki i posiadająca neoromańską dzwonnicę. Autorem projektu kościoła był architekt Józef Pius Dziekoński. We wnętrzu budowli znajdują się cztery ołtarze przebudowane w latach 1956-1957. Podczas II wojny światowej kościół pełnił funkcję magazynu, w którym była przechowywana słoma makowa, służącą hitlerowcom do produkcji morfiny. Rysunek makówki został utrwalony po zakończeniu wojny we freskach znajdujących się w kaplicy. Ma przypominać lata zbezczeszczenia budowli przez nazistów.

</doc>
<doc id="4785562" url="https://pl.wikipedia.org/wiki?curid=4785562" title="Bogdašići">
Bogdašići



</doc>
<doc id="4785564" url="https://pl.wikipedia.org/wiki?curid=4785564" title="Stilijan Kowaczew">
Stilijan Kowaczew

Stilijan Georgiew Kowaczew (, ur. 26 lutego 1860 w Jambole, zm. 11 lipca 1939 w Sofii) – bułgarski wojskowy i polityk, generał piechoty, minister wojny Carstwa Bułgarii (1913).
Życiorys.
Był synem kowala Georgi Kowaczewa. W młodym wieku związał się z jambolskim komitetem rewolucyjnym, w którym pełnił funkcję sekretarza Georgi Drażewa. Wziął udział w powstaniu kwietniowym 1876. Dwa lata później uczęszczał na kursy pedagogiczne w Płowdiwie. W 1878 rozpoczął naukę w szkole wojskowej w Sofii, którą ukończył w 1879. Awansowany na podporucznika objął dowództwo plutonu policji Rumelii Wschodniej. W latach 1882-1993 studiował w Akademii Inżynierii Wojskowej w Petersburgu. Studia przerwał z powodu choroby i powrócił do kraju. W 1885 uzyskał awans na stopień kapitana, a dowodzona przez niego kompania została skierowana w Rodopy, gdzie zwalczano działające na pograniczu grupy przestępcze. W czasie wojny bułgarsko-serbskiej dowodził kompanią haskowską. Walczył w bitwie pod Sliwnicą, a następnie wziął udział w ofensywie na Pirot. Za udział w wojnie został uhonorowany Orderem Waleczności IV klasy.
Po zakończeniu wojny rozpoczął pracę w ministerstwie wojny, w którym w latach 1886-1894 kierował kancelarią. W 1894 powrócił do służby liniowej. W stopniu podpułkownika objął dowództwo 9 pułku piechoty, a następnie 5 brygady piechoty, działającej w ramach 2 dywizji. W latach 1905-1909 dowodził 4 Dywizją Piechoty, a następnie 2 Dywizją Piechoty.
Po wybuchu I wojny bałkańskiej Kowaczew nadal pełnił funkcję dowódcy 2 Dywizji Piechoty i dowodził ofensywą z Płowdiwu w kierunku Tracji Zachodniej. Po zwycięstwie objął dowództwo 4 Armii i walczył w bitwie pod Bulair i Sharkoi.
W czerwcu 1913, w przededniu wybuchu II wojny bałkańskiej Kowaczew objął stanowisko ministra wojny w gabinecie Stojana Danewa. Z uwagi na sytuację na froncie podał się do dymisji i wziął udział w bitwie nad Bregałnicą. W czasie bitwy wydał rozkaz odwrotu, bez zgody naczelnego dowództwa, za co został odsunięty od dowodzenia armią.
W czasie I wojny światowej awansowany na stopień generała porucznika, pracował w sztabie 2 dywizji piechoty. W 1918 został zwolniony z wojska, zmarł w 1939 w Sofii.
Był żonaty (żona Anna z d. Stojewa), miał czworo dzieci (trzy córki i syna).

</doc>
<doc id="4785567" url="https://pl.wikipedia.org/wiki?curid=4785567" title="Gabriel Dupont">
Gabriel Dupont

Gabriel Édouard Xavier Dupont (ur. 1 marca 1878 w Caen, zm. 2 sierpnia 1914 w Le Vésinet) – francuski kompozytor.
Życiorys.
Jego ojciec był organistą w katedrze w Caen. Początkowo uczył się muzyki u ojca, następnie u André Gedalge’a. Studiował kompozycję w Konserwatorium Paryskim u Julesa Masseneta i Charlesa-Marie Widora. W 1901 roku zdobył 2. nagrodę Prix de Rome. Jego opera "La Cabrera" znalazła się wśród trzech dzieł nagrodzonych w konkursie ogłoszonym w 1903 roku przez mediolańskie wydawnictwo Sonzogno, a kompozytor został za nią uhonorowany stypendium w wysokości 50 tys. lirów.
Skomponował opery "La Cabrera" (wyst. Mediolan 1904), "La Glu" (wyst. Nicea 1910), "La Farce du curvier" (wyst. Bruksela 1912) i "Antar" (wyst. Paryż 1921), poematy symfoniczne "Hymne à Aphrodite" i "Le Chant de la destinée" (1908), 14 utworów na fortepian "Les heures dolentes" (1903–1905, cztery z nich zorkiestrowane 1907), 10 utworów na fortepian "La maison dans les dunes" (1910), "Poèmes d’automne" na fortepian, kwintet fortepianowy "Poème", "Kwartet smyczkowy".

</doc>
<doc id="4785569" url="https://pl.wikipedia.org/wiki?curid=4785569" title="Boljevići">
Boljevići



</doc>
<doc id="4785571" url="https://pl.wikipedia.org/wiki?curid=4785571" title="Linia kolejowa nr 488">
Linia kolejowa nr 488

Linia kolejowa nr 488 – niezelektryfikowana, jednotorowa linia kolejowa łącząca stację Medzilaborce z przejściem granicznym Łupków-Palota.
Linia stanowi fragment linii kolejowej Łupków PL – Medzilaborce – Michaľany oraz jest styczna do linii kolejowej Nowy Zagórz – Łupków.

</doc>
<doc id="4785572" url="https://pl.wikipedia.org/wiki?curid=4785572" title="Cyrkulady Langwedockie">
Cyrkulady Langwedockie

Cyrkulada – typ osady zbudowany w formie koncentrycznych kręgów. Przykłady tego typu układu występują w regionie Langwedocja-Roussillon na południu Francji. W centrum znajdować się może mały zamek lub kościół parafialny, jednak równie często miejsce pozostawione jest puste.
Pochodzenie terminu.
Wcześniejsze określenie używane przez geografów to „okrągła wioska”, o czym świadczy artykuł Louisa Josseranda, "Les villages ronds du Razès (Aude)", opublikowany w Revue geographic des Pyrénées et du Sud-Ouest w 1931 r.
Sam neologizm i koncepcja zostały zaproponowane w 1992 r. przez polskiego architekta-urbanistę, specjalistę od historycznych miast Krzysztofa Pawłowskiego w swojej pracy "Circulades languedociennes de l’an mille".
Chociaż usystematyzowane plany kolistych miejscowości nie zostały zidentyfikowane jako unikalne zjawisko urbanistyczne aż do 1992 r., mają one średniowieczne pochodzenie, datowane na XI i XII wiek, dwa wieki wcześniej niż pierwsze planowane bastydy regionu. Słownik "Larousse" nie wymienia tego neologizmu jako dawnej formy urbanizacji, została ona jednak przyjęta przez stowarzyszenie utworzone w celu promowania „okrągłych wiosek”; Jacques Heers umieścił go w tym podręczniku "La ville au Moyen Age" (Hachette Pluriel, 1992).
Hipoteza Pawłowskiego.
Według Krzysztofa Pawłowskiego, architekta działającego w dziale dziedzictwa UNESCO, średniowieczna wioska okrężna to osada, której krąg stanowi podstawę całości lub części organizacji systemu działek. Istotnym elementem systemu zwanego „cyrkulacją” byłaby seria pierścieni regularnie rozmieszczonych wokół centralnego rdzenia w postaci wstążek domów szeregowych. Do tej pory bastydy z południowego zachodu Francji, oparte na prostokątnym wzorze, były uważane za pierwsze przejawy twórczości miejskiej w średniowieczu. Jednak dla Krzysztofa Pawłowskiego w Langwedocji model kołowy powstałby dwa wieki przed domami wiejskimi, a tym samym miał zapoczątkować średniowieczną europejską urbanistykę.
Operacja.
Od 1993 r. w departamentach Aude, Hérault i Gard, około 40 miejscowości tego typu (wsie lub małe miasteczka) są rozpropagowywane w celach turystycznych i ekonomicznych, przez "Association des villages circulaires du Languedoc" (Stowarzyszenie Okrągłych Wiosek Langwedockich), pod ogólna nazwa „cyrkulady”, neologizm utworzony na potrzeby przyczyny. „Cyrkulady” spotkały się z przychylną reakcją burmistrzów miejscowości, ponieważ mają utworzyć turystykę kulturalną na tych terenach oraz powstrzymać spowolnienie gospodarcze, spowodowane opustoszeniem terenów wiejskich. Od samego początku inicjatywa spotkała się ze wsparciem regionalnej społeczności Langwedocji-Roussillon.

</doc>
<doc id="4785577" url="https://pl.wikipedia.org/wiki?curid=4785577" title="Eric Whitacre">
Eric Whitacre

Eric Whitacre (ur. 2 stycznia 1970 w Reno w stanie Nevada) – amerykański kompozytor, dyrygent i mówca znany ze swoich kompozycji chóralnych i orkiestrowych. Zdobywca Nagrody Grammy w 2012 roku za swój album "Light &amp; Gold" w kategorii Najlepsze Nagranie Chóralne ("Best Choral Recording").
Życiorys.
Whitacre urodził się w Reno w stanie Nevada. W szkole był członkiem szkolnej orkiestry marszowej i grał w grupie techno-pop. Jego muzyczne pasje poszerzyły się podczas studiów na Uniwersytecie w Nevadzie, a momentem, który zmienił jego życie był koncert, na którym zaśpiewał Requiem Wolfganga Amadeusza Mozarta. Whitacre ukończył swoją pierwszą kompozycję, "Go, Lovely Rose", w 1990 roku i ofiarował ją dyrygentowi chóru uniwersyteckiego Davidowi Weillerowi. Została ona później wydana wraz z dwoma innymi utworami jako "Three flower songs". Po ukończeniu nauki w Nevadzie rozpoczął studiowanie kompozycji w Juilliard School w Nowym Jorku, którą ukończył z tytułem magistra w 1997. Już na tym etapie zauważono jego wczesne dzieła, które spotkały się z pozytywną opinią krytyków i zaczęły być wykonywane przez liczne zespoły chóralne w Stanach Zjednoczonych jak i w Europie. 
W kolejnych latach zdobył uznanie towarzystw kompozytorskich takich jak "The American Choral Directors Association" (ACDA) czy "The American Composers Forum". Został również nagrodzony przez jury "Barlow International Composition Competition". W 2001 został najmłodszym laureatem nagrody "The Raymond C. Brook comission" przyznawanym przez "The American Choral Directors Association". W 2012 roku został laureatem Nagrody Grammy. Założył profesjonalny chór "Eric Whitacre Singers", z którym wykonuje m.in. swoje kompozycje. Współpracował z takimi instytucjami i zespołami jak: BBC Proms, the London Symphony Orchestra, the Los Angeles Master Chorale, Minnesota Orchestra, Chanticleer, Dallas Winds, Royal Philharmonic Orchestra, The Tallis Scholars, the Berlin Rundfunkchor, oraz The King’s Singers. Od października do grudnia 2010 roku był wizytującym wykładowcą ("visiting Fellow") w Sidney Sussex College, University of Cambridge. Skomponował wtedy kilka utworów dla tamtejszego chóru, oraz prowadził warsztaty dla studentów. Z kolei od 2011 do 2016 był kompozytorem honorowym ("Composer in Residence") wspomnianego College. Od 2016 roku jest honorowym członkiem ("Artist in Residence") Los Angeles Master Chorale. 
Działalność muzyczna.
Jego pierwszy album "Light &amp; Gold" wydany przez Decca Records zdobył olbrzymią popularność i uznanie i w ciągu tygodnia od premiery znalazł się na szczytach list przebojów muzyki klasycznej w Wielkiej Brytanii i USA. W 2012 roku Whitacre otrzymał za niego Nagrodę Grammy w kategorii Najlepsze Nagranie Chóralne. Jego drugi album "Water Night" (również wydany przez Decca Records) w dniu premiery znalazł się na pierwszej pozycji w iTunes i tygodniku Billboard. W 2013 roku wespół z menedżerami z Music Productions stworzył nową markę UNQUIET, a tytuły które firmowała znalazły się na pierwszych miejscach wielu zestawień muzycznych. Jego musical "Paradise Lost" zdobył "The Harold Arlen Award", oraz "The Richard Rodgers Award" i był nominowany do "Los Angeles Stage Alliance Ovation Awards". Współpracował z nim Hans Zimmer podczas tworzenia muzyki do filmu ', oraz '.
Whitacre jest również twórcą projektu "Virtual Choir" (2010), którego idea zrodziła się po otrzymaniu od młodej dziewczyny nagrania, na którym wykonywała jeden z jego utworów. Kompozytor zachęcił do wysyłania mu nagranych partii wybranego do każdej edycji utworu, które następnie były montowane i prezentowane szerokiej publiczności. Łącznie odbyło się pięć edycji wydarzenia odpowiednio w latach: 2010, 2011, 2012, 2013 i 2018. W pierwszej edycji wzięło udział 185 wykonawców z 12 krajów, zaś w piątej zaśpiewało ponad 8000 osób ze 120 krajów. "Virtual Choir 5" wykonał utwór "Deep Field" z 2015 roku, który stał się częścią podkładu muzycznego do filmu "Deep Field. The Impossible Magnitude of the Universe", prezentującego zdjęcia wykonane przez Kosmiczny Teleskop Hubble’a, a zwłaszcza Głębokie Pole Hubble’a. Wraz z uczestnikami z całego świata podkład stworzyła Royal Philharmonic Orchestra, oraz Eric Whitacre Singers. Po dwóch miesiącach prób, w lipcu 2020 odbyła się premiera utworu "Sing Gently", wykonanego przez ponad 17 500 chórzystów ze 129 krajów w ramach szóstej edycji "Virtual Choir".
Działalność jako mówca.
Eric Whitacre był zapraszany jako prelegent przez takie instytucje jak ONZ czy Google; dwukrotnie występował na konferencji TED odbywającej się w Long Beach i po obu prezentacjach otrzymał owacje na stojąco. Jego TEDWeekend w 2011 roku współorganizowany przez "The Huffington Post" był jedną z najpopularniejszych edycji tego programu. Obecnie często prowadzi spotkania na wiodących światowych uniwersytetach. W styczniu 2013 roku został zaproszony na Światowe Forum Ekonomiczne w Davos, gdzie prowadził dyskusję o roli sztuki w społeczeństwie i wpływie technologii na sztukę, jak również dał prezentację na sesji końcowej. Jego działalność została nagrodzona honorowym patronatem ze strony Towarzystwa Filozoficznego Trinity College w Dublinie, nagrodą Absolwent Roku (2012) Uniwersytetu w Las Vegas, oraz "SupportMusic Champion Award" na "NAMM Grand Rally for Education 2019".
Życie osobiste.
Od 1998 do 2017 był żonaty z izraelską śpiewaczką Hilą Pitmann. W marcu 2019 ożenił się z belgijską sopranistką Laurence Servaes. 

</doc>
<doc id="4785583" url="https://pl.wikipedia.org/wiki?curid=4785583" title="Stilian Kowaczew">
Stilian Kowaczew



</doc>
<doc id="4785586" url="https://pl.wikipedia.org/wiki?curid=4785586" title="Twerdopilla">
Twerdopilla

Twerdopilla () – dawny chutor na Ukrainie, w obwodzie lwowskim, w rejonie gródeckim.
Miejscowość została założona jako niemiecka kolonia o nazwie Hartfeld (). W 1912 urodził się tam Johann Bäcker.
W okresie II Rzeczypospolitej leżała w gminie Białogóra. 11 maja 1939 roku została przemianowana na Turczyn, a w 1946 roku otrzymała nazwę Twerdopilla.

</doc>
<doc id="4785589" url="https://pl.wikipedia.org/wiki?curid=4785589" title="Memoriał Dienisa Tena">
Memoriał Dienisa Tena

Memoriał Dienisa Tena – międzynarodowe zawody w łyżwiarstwie figurowym rozgrywane w Ałmaty od 2019 roku. Od sezonu 2020/2021 wchodzą w cykl zawodów Challenger Series organizowanych przez Międzynarodową Unię Łyżwiarską. W trakcie zawodów rozgrywane są w konkurencje solistów, solistek, par sportowych i tanecznych.
Zawody zostały nazwane po kazachskim łyżwiarzu figurowym, brązowym medaliści olimpijskim z 2014 roku z Soczi – Dienisie Tenie i są współorganizowane przez fundację jego imienia.
Medaliści w kategorii seniorów.
CS: Challenger Series

</doc>
<doc id="4785593" url="https://pl.wikipedia.org/wiki?curid=4785593" title="Heikki Haavisto">
Heikki Haavisto

Heikki Johannes Haavisto (ur. 20 sierpnia 1935 w Raisio, zm. 22 lipca 2022 tamże) – fiński agronom i polityk, minister spraw zagranicznych w latach 1993–1995.
Życiorys.
Ukończył studia z zakresu nauk rolniczych i prawa. Zawodowo związany głównie z MTK, fińską federacją producentów rolnych i leśnych. Był jej sekretarzem generalnym (od 1966) i dyrektorem wykonawczym (od 1967), w latach 1976–1994 zajmował stanowisko prezesa tej organizacji.
Zaangażował się w działalność polityczną w ramach Partii Centrum. Wchodził w skład rady swojej rodzinnej miejscowości. Od 5 maja 1993 do 3 lutego 1995 sprawował urząd ministra spraw zagranicznych w rządzie, którym kierował Esko Aho. Ustąpił z tej funkcji z przyczyn zdrowotnych.

</doc>
<doc id="4785595" url="https://pl.wikipedia.org/wiki?curid=4785595" title="Agnieszka Herman">
Agnieszka Herman

Agnieszka Herman – polska poetka, autorka okładek do książek.
Autorka pięciu tomików poetyckich. Finalistka Orfeusza – Nagrody Poetyckiej im. K.I. Gałczyńskiego 2020 za tom "Tło", zwyciężyła w głosowaniu internautów oraz uczestników gali przyznania nagród. Nominowana do Nagrody Poetyckiej im. Ewy Tomaszewskiej za najlepsze haiku opublikowane w 2021 roku. O jej twórczości pisali m.in. Zdzisław Antolski, Krzysztof Karasek, Leszek Żuliński a także Agnieszka Osiecka. Projektuje okładki książek m.in. dla Wydawnictwa Literackiego i Wydawnictwa Zysk i S-ka. Członkini Polskiego Stowarzyszenia Haiku.

</doc>
<doc id="4785601" url="https://pl.wikipedia.org/wiki?curid=4785601" title="Paavo Rantanen">
Paavo Rantanen

Paavo Ilmari Rantanen (ur. 28 lutego 1934 w Jyväskylä) – fiński dyplomata i menedżer, w 1995 minister spraw zagranicznych.
Życiorys.
Absolwent nauk politycznych, ukończył studia na Uniwersytecie Helsińskim. W 1958 podjął pracę w ministerstwie spraw zagranicznych, w jego strukturze był m.in. dyrektorem departamentu (1976–1979) i podsekretarzem stanu (1979–1981). Pełnił funkcję ambasadora Finlandii przy ONZ w Genewie (1981–1986) oraz w Stanach Zjednoczonych (1986–1988). Od 1988 wchodził w skład rady dyrektorów przedsiębiorstwa Nokia.
Od 3 lutego 1995 do 13 kwietnia 1995 był ministrem spraw zagranicznych w rządzie, którym kierował Esko Aho. Jego poprzednik Heikki Haavisto ustąpił z tej funkcji z powodu choroby. W latach 2002–2004 był przewodniczącym Fińskiego Stowarzyszenia Atlantyckiego.

</doc>
<doc id="4785602" url="https://pl.wikipedia.org/wiki?curid=4785602" title="Russell Square (stacja metra)">
Russell Square (stacja metra)

Russell Square – stacja metra w Londynie znajdująca się naprzeciwko Russell Square w londyńskiej dzielnicy Bloomsbury. Stacja znajduje się na linii Piccadilly, między Holborn a King's Cross St Pancras, w strefie 1. Niedaleko stacji znajduje się Muzeum Brytyjskie, główny kampus Uniwersytetu Londyńskiego, Great Ormond Street Hospital, Russell Square Gardens, czy Brunswick Center.
Historia.
Stacja została otwarta przez "Great Northern, Piccadilly i Brompton Railway" w dniu 15 grudnia 1906 r. Jej projektantem był Leslie Green.
7 lipca 2005 r. podczas skoordynowanego ataku bombowego, wybuch w pociągu jadącym między King's Cross St. Pancras i Russell Square spowodował śmierć 26 osób. Kolejna bomba wybuchła później w autobusie na placu Tavistock. Tablica upamiętniająca ofiary, identyczna jak ta na stacji metra King's Cross St Pancras, znajduje się właśnie na tej stacji.
Stacja dziś.
Stacja jest budynkiem wymienionym w klasie II Zabytków Wielkiej Brytanii. Ma trzy windy. Wszystkie są pięćdziesięcioosobowymi windami zbudowanymi przez firmę Wadsworth. Nie ma schodów ruchomych, ale do platform można dotrzeć spiralnymi schodami z 177 stopniami. Stacja ma cztery automaty telefoniczne, siedem bram, usługę Wi-Fi i fotobudkę. Do ów miejsca można dojechać londyńskimi autobusami 59, 68, 91, 168, 188, X68, N91, N98. Stacja metra była przedstawiona w horrorze z 1972 "Death Line" oraz w "Secret Weapon" z 1990 roku.

</doc>
<doc id="4785604" url="https://pl.wikipedia.org/wiki?curid=4785604" title="Dekanat Bretanii">
Dekanat Bretanii

Dekanat Bretanii – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Dziekanem jest ks. Jean-Michel Sonnier.
Parafie.
W skład dekanatu wchodzą 4 parafie:

</doc>
<doc id="4785605" url="https://pl.wikipedia.org/wiki?curid=4785605" title="Władimir Ptuszkin">
Władimir Ptuszkin

Władimir Ptuszkin (ros. Владимир Птушкин) – radziecki kierowca i konstruktor wyścigowy.
Biografia.
W 1957 roku przebudował GAZ-M20 i rozpoczął rywalizację w mistrzostwach ZSRR. W sezonie 1957 zdobył wicemistrzostwo, a w latach 1959–1960 trzecie miejsce. W 1962 roku przebudował przód swojego samochodu oraz zamontował w nim silnik GAZ-21. W 1964 roku rozpoczął rywalizację Melkusem 63 w Formule 3. Zdobył wówczas mistrzostwo kraju. Od sezonu 1965 startował Melkusem 64. Karierę zawodniczą zakończył po 1966 roku.

</doc>
<doc id="4785616" url="https://pl.wikipedia.org/wiki?curid=4785616" title="Turczyn (Ukraina)">
Turczyn (Ukraina)



</doc>
<doc id="4785617" url="https://pl.wikipedia.org/wiki?curid=4785617" title="Libertas Wiedeń">
Libertas Wiedeń

Libertas Wiedeń – austriacki klub piłkarski, mający siedzibę w wiedeńskiej dzielnicy Ottakring, działający w latach 1914-1941.
Historia.
Chronologia nazw:
Klub sportowy Sportclub Libertas Wien został założony w miejscowości Wiedeń w 1914 roku przez gimnazjalistów wokół Ottakringer Brunnenmarkt. W 1915 roku startował w mistrzostwach związku FBiNÖ. Potem od 1918 występował w niższych ligach mistrzostw Austrii. Krótka fuzja w 1922 roku z "Josefstädter Sportfreunden" rozpadła się, i aż do 1927 klub grał maksymalnie w trzeciej klasie. Po fuzji w 1927 roku z drugoligowym IAF (Internationaler Aßociations Fußballklub) klub z nazwą IAF-Libertas startował w II. Liga. Po roku fuzja rozpadła się, jednak klub kontynuował grę w drugiej lidze. W 1932 został mistrzem "II. Liga A (Ost)" i zdobył historyczny awans do I. Ligi. W debiutowym sezonie 1932/33 zajął 11.miejsce w tabeli ligowej. Sezon 1936/37 zakończył na 10.pozycji w Nationalliga i spadł do I. Ligi.
Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. W 1939 roku był czwartym, a potem dwukrotnie zajmował trzecie miejsce w 1. Klasse Wien A (D2). Po zakończeniu sezonu 1940/41 nastąpiło połączenie z SC Red Star Wien, po czym klub został rozwiązany.
Barwy klubowe, strój.
Klub ma barwy zielono-białe.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz Libertas w Wiedniu, który może pomieścić 1 000 widzów. Ponieważ Sportplatz Libertas okazało się za małe dla I. ligi, klub podnajmował stadion "Dornbacher Sport-Club-Platz", a później "Schönbrunner Platz" przy Rosasgasse (domowy stadion SC Wacker).

</doc>
<doc id="4785619" url="https://pl.wikipedia.org/wiki?curid=4785619" title="Borak">
Borak



</doc>
<doc id="4785623" url="https://pl.wikipedia.org/wiki?curid=4785623" title="Wiktor Łapin">
Wiktor Łapin

Wiktor Fiedorowicz Łapin (ros. Виктор Федорович Лапин, ur. 8 grudnia 1932, zm. 21 lipca 2006 w Moskwie) – radziecki kierowca i konstruktor wyścigowy.
Biografia.
W 1959 roku wspólnie z Leonidem Griszczukiem zbudował w moskiewskiej siedzibie DOSAAF samochód Formuły 3 z silnikiem IMZ. W 1960 roku Łapin zadebiutował tym pojazdem, zajmując czwarte miejsce w klasyfikacji końcowej. W 1964 roku ścigał się Melkusem 63, zaś od sezonu 1965 – Melkusem 64. W latach 1964–1965 zajmował trzecie miejsce w klasyfikacji generalnej, zaś w roku 1966 został mistrzem. Ponadto w 1966 roku uczestniczył w Pucharze Pokoju i Przyjaźni. Po 1966 roku zakończył karierę zawodniczą.

</doc>
<doc id="4785624" url="https://pl.wikipedia.org/wiki?curid=4785624" title="Linia kolejowa nr 559">
Linia kolejowa nr 559

Linia kolejowa nr 559 – zelektryfikowana, jednotorowa linia kolejowa łącząca przystanek Orlov ze stacją Plaveč.
Linia stanowi fragment linii kolejowej Muszyna (PL) – Plaveč – Kysak oraz jest styczna z linią kolejową Orlov – Granica Państwa (Muszyna).

</doc>
<doc id="4785631" url="https://pl.wikipedia.org/wiki?curid=4785631" title="Nicolás Quijera">
Nicolás Quijera

Nicolás Quijera (ur. 24 czerwca 1996) – hiszpański lekkoatleta specjalizujący się w rzucie oszczepem.
Bez powodzenia startował w mistrzostwach świata juniorów w 2014 oraz rok później w mistrzostwach Europy juniorów. Mistrz krajów śródziemnomorskich do lat 23 z 2016 roku. Finalista młodzieżowych mistrzostw Europy w Bydgoszczy. W sezonie 2018 wygrał igrzyska basenu Morza Śródziemnego oraz bez sukcesu startował na mistrzostwach Europy.
Reprezentant Hiszpanii w pucharze Europy w rzutach.
Medalista mistrzostw Hiszpanii w różnych kategoriach wiekowych oraz mistrzostw NCAA
Rekord życiowy: 80,21 (6 czerwca 2018, Eugene).

</doc>
<doc id="4785635" url="https://pl.wikipedia.org/wiki?curid=4785635" title="Katarzyna Ewald-Alemany">
Katarzyna Ewald-Alemany

Katarzyna Ewald-Alemany, również jako Katarzyna Ewald (ur. 26 marca 1971 w Gdańsku) - polska wiolonczelistka i śpiewaczka (sopran) mieszkająca we Francji.
Życiorys.
Studiowała na Akademii Muzycznej w Łodzi w klasie prof. Stanisława Firleja. Absolwentka Conservartoire National Superieur de Musique et de Dance w Paryżu (klasa wiolonczeli i kameralistyki). Członkini orkiestry Opera national de Paris Bastille (od 2002). Lauretka międzynarodowych konkursów muzycznych, m.in.: Międzynarodowego Konkursu Muzycznego im. Marii Canals w Barcelonie - III nagroda (1996), Międzynarodowego Konkursu Muzyki Kameralnej im. Johanessa Brahmsa w Gdańsku - I nagroda (1997) i Międzynarodowego Konkursu Wiolonczelowego im. Luisa Sigalla w Viña de Mar (Chile) - wyróżnienie. Jako śpiewaczka wystąpiła m.in. w Operze Bałtyckiej (Gilda, "Rigoletto" Verdiego).

</doc>
<doc id="4785650" url="https://pl.wikipedia.org/wiki?curid=4785650" title="Hashem Bathaie Golpayegani">
Hashem Bathaie Golpayegani



</doc>
<doc id="4785652" url="https://pl.wikipedia.org/wiki?curid=4785652" title="Biała dama (duch)">
Biała dama (duch)

Biała dama – duch kobiety w białym stroju ukazujący się według legend w niektórych zamkach i pałacach.
Legendy o białych damach opowiadają najczęściej o kobietach z wysokich rodów, które zginęły śmiercią tragiczną i jako zjawy błąkają się po komnatach. Biały kolor ich szat może symbolizować niewinność lub żałobę.
Wiele polskich zamków, które są odwiedzane przez turystów posiada własną legendę o nawiedzającym je duchu. Legendy o białych damach należą do najpopularniejszych. Najsłynniejszy polski duch określany przydomkiem białej damy to duch Teofili Działyńskiej z zamku w Kórniku.
Podobne legendy spotykane są w wielu krajach na całym świecie.

</doc>
<doc id="4785654" url="https://pl.wikipedia.org/wiki?curid=4785654" title="Muharrem İnce">
Muharrem İnce

Muharrem İnce (ur. 4 maja 1964 w miejscowości Elmalık w prowincji Yalova) – turecki polityk, działacz kemalistowskiej Republikańskiej Partii Ludowej (CHP), wcześniej nauczyciel fizyki.
Od 2002 do 2018 pełnił mandat deputowanego do Wielkiego Zgromadzenia Narodowego Turcji. W latach 2010–2014 zajmował stanowisko przewodniczącego frakcji parlamentarnej CHP. W 2018 kandydował bezskutecznie na urząd prezydenta Turcji. Uzyskał poparcie 30,6% wyborców (15 340 321 głosów), zajmując drugie miejsce spośród sześciorga kandydatów..
Jest żonaty i ma jednego syna.

</doc>
<doc id="4785655" url="https://pl.wikipedia.org/wiki?curid=4785655" title="Hala Centrum Sportowo-Rekreacyjnego w Zgorzelcu">
Hala Centrum Sportowo-Rekreacyjnego w Zgorzelcu

Hala Centrum Sportowo-Rekreacyjnego – wielofunkcyjna hala sportowa w Zgorzelcu, w Polsce. Została otwarta w 1986 roku. Posiada 770 miejsc stałych z możliwością dostawiania dodatkowych trybun. Do 2014 roku na obiekcie swoje spotkania rozgrywali koszykarze klubu Turów Zgorzelec. Z halą połączony jest kryty basen. Obok obiektu znajduje się również Stadion Miejski.
Hala sportowa przy ulicy Maratońskiej została otwarta w 1986 roku. W późniejszym czasie obok wybudowano także połączoną z nią krytą pływalnię. Hala posiada 770 miejsc stałych dla widzów, z możliwością zastosowania dostawnych trybun i zwiększenia ilości miejsc o 500 (na meczach koszykówki), 800 (podczas spotkań siatkarskich) lub 1200 (przy okazji walk bokserskich). Dodatkowe 200 osób może obserwować wydarzenia z balkonów. Do czasu otwarcia 23 listopada 2014 roku nowej hali sportowej, na obiekcie swoje spotkania rozgrywali koszykarze klubu Turów Zgorzelec. W sezonie 2013/2014, tuż przed przenosinami na nowy obiekt, Turów Zgorzelec wywalczył tytuł Mistrza Polski.

</doc>
<doc id="4785658" url="https://pl.wikipedia.org/wiki?curid=4785658" title="Dopravní podnik města Olomouce">
Dopravní podnik města Olomouce

Dopravní podnik města Olomouce (DPMO) – spółka akcyjna będąca operatorem miejskiego transportu publicznego w Ołomuńcu. Przedsiębiorstwo powstało 29 marca 1994 r., jego siedziba znajduje się przy ulicy Koželužskiej 563/1 w Ołomuńcu. Jedynym akcjonariuszem jest miasto Ołomuniec. Spółka akcyjna jest prawnym następcą państwowego przedsiębiorstwa Dopravní podnik města Olomouce, które przekształcono w obecną formę prawną rozporządzeniem rady miasta Ołomuńca z 24 listopada 1993 r.
Pod koniec 2018 r. DPMO obsługiwał 25 linii autobusowych o całkowitej długości 281 km i 5 linii tramwajowych o całkowitej długości 45 km. Według stanu z grudnia 2018 r. DPMO dysponował 78 autobusami i 71 tramwajami, które w ciągu roku przewiozły 57,5 milionów pasażerów.
Struktura organizacyjna.
Stan z kwietnia 2020 r.

</doc>
<doc id="4785659" url="https://pl.wikipedia.org/wiki?curid=4785659" title="Haszem Bafai Golpajegani">
Haszem Bafai Golpajegani



</doc>
<doc id="4785669" url="https://pl.wikipedia.org/wiki?curid=4785669" title="Wydarzenia w Clichy-sous-Bois">
Wydarzenia w Clichy-sous-Bois

Wydarzenia w Clichy-sous-Bois rozpoczęły się 27 października 2005, kiedy to dwoje nastolatków, Zyed Benna i Bouna Traoré, uciekając przed kontrolą policyjną ukryło się w stacji transformatorowej i zostało śmiertelnie porażonych prądem. Śmierć chłopców wywołała zamieszki, podczas których kilka dni później doszło do eksplozji granatu z gazem łzawiącym na terenie mieszczącego się w Clichy-sous-Bois meczetu. Zdarzenia te wywołały falę manifestacji w regionie paryskim, a następnie w całej Francji. 
Okoliczności i przebieg wydarzeń.
27 października 2005 w Clichy-sous-Bois pracownik zakładu pogrzebowego zauważył kręcącą się wokół pobliskiej budowy grupę nastolatków i wezwał policję, sugerując, że mogą być oni potencjalnymi złodziejami. Chłopcy zauważyli zbliżającą się policję z bronią w ręku i rozpierzchli się, a po chwili część z nich ukryła się w stacji transformatorowej EDF. Dwóch z nich, Zyed Benny (17 lat) i Bouna Traoré (15 lat), zmarło w wyniku porażenia prądem. Trzeci chłopiec, Muhittin Altun (17 lat), został ciężko poparzony, jednak zdołał wrócić i zaalarmować innych. Śmierć nastolatków jeszcze tego samego wieczora wywołała zamieszki, podczas których atakowano głównie strażaków i policję. Bunt mieszkańców trwał kilka dni.
W nocy 30 października 2005 na terenie centrum handlowego Anatole-France w Clichy-sous-Bois grupa manifestantów obrzucała kamieniami wozy policyjne. Nagle w pobliżu doszło do eksplozji granatu z gazem łzawiącym. Okazało się, że do wybuch miał miejsce 60 centymetrów od mieszczącego się w tym samym budynku meczetu Bilal, w którym właśnie odbywała się modlitwa. Meczet został natychmiast ewakuowany, a zdarzenie to jeszcze bardziej rozeźliło mieszkańców. Późniejsze śledztwo wykazało, że granat należał do policji, która twierdziła, że "znajdowała się w potrzasku", a budynek wcale nie przypominał meczetu.
Specjaliści twierdzą, że to właśnie ta eksplozja wywołała falę zamieszek w Clichy-sous-Bois, Montfermeil, a następnie w całym Seine-Saint-Denis. Dwa dni później manifestacje trwały już w całej Francji. 8 listopada 2005 ogłoszono stan wyjątkowy, który trwał przez kolejne trzy tygodnie. 17 listopada 2005 sytuacja się unormowała. W wyniku zamieszek aresztowanych zostało 2734 osób, 3 osoby straciły życie, dokonano też wielu zniszczeń i spłonęło około 9432 samochodów.
Proces policjantów.
8 lutego 2007 roku dwóch policjantów biorących udział w pościgu, Sébastien Gaillemin i Stéphanie Klein, zostało oskarżonych o popełnienie przestępstwa "nieudzielenia pomocy w niebezpieczeństwie" dwóm zmarłym nastolatkom oraz narażenie ich na "niebezpieczeństwo utraty życia albo ciężkiego uszczerbku na zdrowiu". Policjantom zarzucano, że nie ostrzegli nastolatków przed zagrożeniem oraz że nie poinformowali zawczasu stacji elektroenergetycznej o dwóch osobach znajdujących się na jej terenie. Ostateczny wyrok zapadł dopiero w 2015 roku w Sądzie Apelacyjnym w Rennes. Sąd uniewinnił funkcjonariuszy, argumentując, że nie "zdawali sobie oni sprawy z bezpośredniego i poważnego zagrożenia". Niektórzy członkowie rodziny zmarłych chłopców wyrazili swoje niezadowolenie z takiego zakończenia procesu, twierdząc, że policja może teraz czuć się "bezkarna".

</doc>
<doc id="4785672" url="https://pl.wikipedia.org/wiki?curid=4785672" title="Elizabetes iela (Ryga)">
Elizabetes iela (Ryga)

Elizabetes iela (ulica Elżbiety) – ulica w historycznej części Rygi, biegnąca od ryskiego portu do nasypu kolejowego przy centralnym dworcu kolejowym w Rydze. 
Zarys historii.
Ulica została zaplanowana w ramach tworzenia planu zagospodarowania miasta po spaleniu drewnianych budynków na przedmieściach Rygi podczas wojny 1812 r. W ramach tego projektu wytyczono ul. Aleksandrowską (ob. Brīvības iela, ulica Wolności), której nazwa upamiętniała cara Aleksandra I oraz krzyżującą się z nią ul. Jelizawietinską, nazwaną tak na cześć jego małżonki Elżbiety Aleksiejewny. Ul. Jelizawietinska służyła jako linia graniczna między terytorium wolnym od zabudowy (esplanadą), a przedmieściami, gdzie znajdowały się drewniane budynki z sadami i ogrodami. Z czasem na miejscu esplanady zaczęto wznosić budynki publiczne i reprezentacyjne oraz urządzać parki. 
W dwudziestoleciu międzywojennym ulica nadal upamiętniała carycę Elżbietę – nosiła łotewską nazwę Elizabetes iela. W 1940 r., po przyłączeniu Łotwy do ZSRR, ulicę przemianowano na ul. Kirowa. W 1991 r. przywrócono pierwotną nazwę. 
Zabudowa ulicy.
Zabudowa ulicy jest bardzo niejednorodna: znajdują się na niej zarówno dwupiętrowe drewniane budynki, jak i wyższe obiekty kamienne, wzniesione w romantycznym stylu narodowym oraz secesyjnym. Charakter budynków różni się w zależności od odcinka ulicy (na części jej długości zabudowa drewniana była do 1885 r. dozwolona, na pozostałej został zabroniona jeszcze w 1860 r.). Na jej wygląd wpływa również fakt, iż właśnie do niej przylega kilka bulwarów i parków miejskich. 
W kamienicy pod numerem 57 swoją pracownię mieli Romans Suta i Aleksandra Beļcova; obecnie znajduje się tam ich muzeum.

</doc>
<doc id="4785675" url="https://pl.wikipedia.org/wiki?curid=4785675" title="Geopolis - Elektroniczne Czasopismo Geograficzne">
Geopolis - Elektroniczne Czasopismo Geograficzne



</doc>
<doc id="4785680" url="https://pl.wikipedia.org/wiki?curid=4785680" title="Charles-Henri z Lobkowiczów">
Charles-Henri z Lobkowiczów

Charles-Henri z Lobkowiczów (ur. 17 maja 1964 w Paryżu) – książę francuski pochodzący z rodziny Lobkowiczów i dynastii Burbon-Parmeńskich.
Syn księcia, Edwarda z Lobkowiczów (1926–2010) i francuskiej księżniczki, Franciszki Burbon-Parmeńskiej (1928–). W dzieciństwie mieszkał wraz z rodziną na ulicy Avenue Marceau, w 8. dzielnicy Paryża.
Lobkowicz uczył się w szkołach z internatem w Niemczech, Anglii, Szwajcarii i Francji, często odwiedzając Liban, gdzie jego rodzice spędzali znaczną część roku. Ukończył studia na Uniwersytecie Duke'a w Stanach Zjednoczonych.
Książę Charles-Henri jest właścicielem czterech francuskich zamków znajdujących się w Burbonii, którym stara się przywrócić dawny wygląd przy pomocy lokalnej ludności, w tym zamku Fourchaud, Vieux-Bost, Nouveau-Bostz i Rochefort. Archeolodzy z rezydencji "La Mal Coiffée", Sébastien Talour i Elisabeth Chalmin-Sirop pracowali nad przywróceniem dawnej świetności historycznym budynkom, jednak po tylu latach zaniedbania nie jest to po dziś dzień łatwe zadanie.

</doc>
<doc id="4785682" url="https://pl.wikipedia.org/wiki?curid=4785682" title="Mościska-Kolonia (województwo wielkopolskie)">
Mościska-Kolonia (województwo wielkopolskie)



</doc>
<doc id="4785687" url="https://pl.wikipedia.org/wiki?curid=4785687" title="Jean-Claude Gérault">
Jean-Claude Gérault

Jean-Claude Gérault (zm. w 1788 roku) – członek Secret du Roi, przedstawiciel dyplomatyczny Francji w Warszawie od lipca 1766 roku.
W 1753 roku był sekretarzem rezydenta francuskiego w Warszawie La Fayardie. Po jego śmierci w 1754 roku pozostał w Warszawie jako sekretarz francuskich przedstawicieli dyplomatycznych. W 1764 roku wraz z ambasadą opuścił Warszawę.

</doc>
<doc id="4785688" url="https://pl.wikipedia.org/wiki?curid=4785688" title="Ołeksander Żirnyj">
Ołeksander Żirnyj



</doc>
<doc id="4785690" url="https://pl.wikipedia.org/wiki?curid=4785690" title="Anablatta">
Anablatta

Anablatta – wymarły rodzaj karaczanów z rodziny Blattulidae, obejmujący tylko jeden znany gatunek: "Anablatta compacta". Żył w triasie.
Taksonomia.
Rodzaj i jego gatunek typowy opisane zostały po raz pierwszy w 2007 roku przez Rafaela G. Martinsa-Neto, Oscara F. Gallego i Anę M. Zavattieri. Opisu dokonano na podstawie skamieniałości pokrywy, odnalezionej w potoku nazwanym „Quebrada del Puente”, w dystrykcie Potrerillos na terenie argentyńskiej prowincji Mendoza. Pochodzi ona z należącej do Grupy Uspallata i datowanej na karnik w triasie formacji Potrerillos. Nazwa rodzajowa jest połączeniem imienia paleontolog i nazwy innego rodzaju karaczana ("Blatta"). Epitet gatunkowy oznacza po łacinie „mała”.
Morfologia.
Karaczan ten miał pokrywy tylko dwukrotnie dłuższe niż szerokie, o długości 5,8 mm i szerokości 2,8 mm. Tylna żyłka subkostalna jak i przednia żyłka radialna były nierozgałęzione. Końcowy odcinek tej drugiej ustawiony był prostopadle do kostalnej krawędzi pokrywy. Długa i lekko zakrzywiona tylna żyłka radialna dawała dziesięć odgałęzień, z których niektóre były wtórnie rozwidlone. Żyłka medialna w połowie długości skrzydła rozwidlała się na nierozgałęzioną przednią i mającą dwie gałęzie tylną żyłkę medialną. Przednia żyłka kubitalna dzieliła się na trzy gałęzie, z których dwie ostatnie dawały odgałęzienia wtórne. Lekko zakrzywiona tylna żyłka kubitalna miała końcówkę ustawioną prostopadle do analnego brzegu skrzydła, który to osiągała w odległości ⅓ od jego nasady. Pole analne było niewielkich rozmiarów i miało trójkątny kształt.
Paleoekologia.
Owad ten zasiedlał południowy zachód Gondwany. Rejony te cechowały umiarkowane temperatury i klimat o dużej zmienności sezonowej, opisywany jako megamonsunowy. Teren porastały lasy liściaste i lasy zawsze zielone twardolistne. Ich florę charakteryzowało duże bogactwo, w tym wiele gatunków z rodzaju "Dicroidium". Entomofauna tego rejonu zachowała się jednak w zapisie kopalnym słabo. Z tego samego stanowiska co "Anablatta" znany jest jeden rodzaj chrząszcza – "Delpuentesyne" oraz kilka innych rodzajów karaczanów: "Potrerilloblatta", "Delpuenteblatta", "Lariojablatta" i przypuszczalnie "Triassoblatta".

</doc>
<doc id="4785695" url="https://pl.wikipedia.org/wiki?curid=4785695" title="Sienikowate">
Sienikowate

Sienikowate (Heterogasteridae) – rodzina pluskwiaków z podrzędu różnoskrzydłych i nadrodziny Lygaeoidea. Obejmuje około 100 opisanych gatunków. Rozprzestrzeniona jest prawie kosmopolitycznie. Przedstawiciele są fitofagami wysysającymi nasiona i bytującymi na roślinach żywicielskich.
Morfologia.
Pluskwiaki te mają ciało w zarysie podługowato-owalne do wydłużonego. Niektóre upodabniają się pokrojem ciała do mrówek. Głowa pozbawiona jest trichobotrii i ma krótkie bukule. Miejsce osadzenia czteroczłonowych czułków leży poniżej wysokości środka oczu złożonych. Przedplecze ma boczne brzegi pozbawione spłaszczonych rozszerzeń. Półpokrywy charakteryzuje zakrywka z jedną lub dwiema zamkniętymi komórkami w użyłkowaniu, położonymi w jej nasadowej części. Tylna para skrzydeł charakteryzuje się obecnością żyłek interwannalnych i hamusa (haczykowatej żyłki w komórce dysoidalnej, odchodzącej od żyłki medialnej). Odwłok postaci dorosłych ma wszystkie przetchlinki umieszczone na brzusznych stronach segmentów. Genitalia samca mają prosto zbudowane, pozbawione modyfikacji prącie o uwstecznionej wezyce. Samicę cechują genitalia z wydłużoną i poskręcaną spermateką.
Larwy mają ujścia grzbietowych gruczołów zapachowych odwłoka zlokalizowane między tergitami trzecim i czwartym, czwartym i piątym oraz piątym i szóstym.
Występowanie i ekologia.
Rodzina rozprzestrzeniona jest prawie kosmopolitycznie, ale zdecydowana większość gatunków zamieszkuje strefę międzyzwrotnikową Starego Świata, tj. krainę afrotropikalną i orientalną. W krainie australijskiej występuje tylko część gatunków z rodzajów "Dinomachus" i "Parathyginus". W Palearktyce występuje zdecydowana większość przedstawicieli rodzajów sienik i płyciec. W Polsce stwierdzono 2 gatunki z tego pierwszego i 1 z tego drugiego (zobacz też: sienikowate Polski). Nearktykę zamieszkują 2 gatunki z rodzaju sienik. Brak jest gatunków rodzimych dla krainy neotropikalnej.
Owady te są fitofagami wysysającymi nasiona i bytującymi na roślinach żywicielskich. Gatunki europejskie często związane są z pokrzywowatymi i jasnotowatymi, natomiast liczni przedstawiciele fauny afrotropikalnej żerują na figowcach z rodziny morwowatych.
Taksonomia.
Takson ten wprowadzony został w 1862 roku przez Carla Ståla pod nazwą Phygadicida, natomiast nazwa od rodzaju "Heterogaster" nadana mu została w pracy z 1872 roku tego samego autora. Różni autorzy na przestrzeni XX wieku traktowali ten takson w randze podrodziny, plemienia lub podplemienia, m.in. w obrębie Pachygronthidae lub szeroko rozumianych zwińcowatych. Thomas J. Henry w 1997 roku opublikował wyniki analizy filogenetycznej infrarzędu, na podstawie której nadał mu rangę odrębnej rodziny w obrębie Lygaeoidea, zajmującej pozycję siostrzaną do Pachygronthidae. 
Do sienikowatych należy około 100 opisanych gatunków, zaliczanych do rodzajów:

</doc>
<doc id="4785698" url="https://pl.wikipedia.org/wiki?curid=4785698" title="Anablatta compacta">
Anablatta compacta



</doc>
<doc id="4785699" url="https://pl.wikipedia.org/wiki?curid=4785699" title="Heterogasteridae">
Heterogasteridae



</doc>
<doc id="4785700" url="https://pl.wikipedia.org/wiki?curid=4785700" title="Heterogastridae">
Heterogastridae



</doc>
<doc id="4785702" url="https://pl.wikipedia.org/wiki?curid=4785702" title="Angelika Olszewska">
Angelika Olszewska

Angelika Katarzyna Olszewska, z d. Stokłosa (ur. 19 września 1989 w Warszawie) – polska aktorka teatralna, filmowa i dubbingowa.
Życiorys.
Jest absolwentką LXXXVI Liceum Ogólnokształcącego im. Batalionu „Zośka” w Warszawie. W 2015 roku ukończyła Akademię Teatralną im. Aleksandra Zelwerowicza. Podczas studiów uczestniczyła w warsztatach w Berlinie we współpracy z Teatrem Schaubühne (w 2011) i odbyła staż w École régionale d'acteurs de Cannes w Marsylii (w 2012). Współpracuje z Teatrem Powszechnym w Łodzi.
Jest autorką monodramów: "O matko z córką" i "O co biega kobietom" (wspólnie z Maciejem Kałachem) oraz scenariusza do seriali "Jonasz z 2B" i "Jonasz z maturalnej", w których zagrała również rolę siostry głównego bohatera, a także pełniła funkcję kierownika produkcji.
Prowadziła zajęcia teatralne dla dzieci i młodzieży w Ognisku Teatralnym „U Machulskich”, współtworzyła audycję "Czas Eliasza" w Radiu Warszawa, prowadziła autorski program "Babskim Okiem" w Telewizji Salve oraz współpracowała z serwisem religia.onet.pl. W 2017 roku poprowadziła galę rozdania nagród na Międzynarodowym Festiwalu Filmów Niepokalanów we Wrocławiu.
Prywatnie jest żoną reżysera Mateusza Olszewskiego (od 2013), mają troje dzieci: Klarę, Helenę i Stanisława.

</doc>
<doc id="4785706" url="https://pl.wikipedia.org/wiki?curid=4785706" title="Borci">
Borci



</doc>
<doc id="4785708" url="https://pl.wikipedia.org/wiki?curid=4785708" title="Borje">
Borje



</doc>
<doc id="4785709" url="https://pl.wikipedia.org/wiki?curid=4785709" title="Gimme the prize">
Gimme the prize



</doc>
<doc id="4785711" url="https://pl.wikipedia.org/wiki?curid=4785711" title="Rock and roll revival">
Rock and roll revival

Rock and Roll Revival – gatunek muzyczny, powstały w drugiej połowie lat 60. XX wieku. Podczas gdy największą popularność zyskiwały zespoły, grające muzykę psychodeliczną i acid rockową (Syd Barrett, Jefferson Airplane), grupy takie, jak Creedence Clearwater Revival, i Wild Angels stylistycznie inspirowały się rock' n' rollem (Carl Perkins, Gene Vincent). Sama nazwa oznacza z języka angielskiego „odrodzenie rock and rolla”. Później, w latach 80. XX wieku gatunek ten reprezentowały takie zespoły, jak: Old Formation czy też duety (The Intellectuals).

</doc>
<doc id="4785715" url="https://pl.wikipedia.org/wiki?curid=4785715" title="Francisco Asenjo Barbieri">
Francisco Asenjo Barbieri

Francisco de Asis Asenjo Barbieri (ur. 3 sierpnia 1823 w Madrycie, zm. 19 lutego 1894 tamże) – hiszpański kompozytor, dyrygent i muzykolog.
Życiorys.
W 1837–1845 studiował w konserwatorium w Madrycie, gdzie uczył się u Baltasara Saldoniego (śpiew), Ramóna Broci (klarnet), Pedro Albéniza (fortepian) i Ramóna Carnicera (kompozycja). Przez pewien czas prowadził żywot wagabundy i imał się różnych zajęć: występował jako pianista w kawiarniach i grał na klarnecie w orkiestrze wojskowej, śpiewał we włoskim zespole operowym w Madrycie i uczył w szkole w Salamance. W 1849 roku został krytykiem muzycznym w czasopiśmie "La Ilustración". W 1856 roku powrócił do Madrytu, gdzie założył czasopismo "La España musical" i teatr przeznaczony wyłącznie do wystawiania zarzuel, Teatro de la Zarzuela. W 1866 roku założył Sociedad de Conciertos, w którym pełnił funkcję dyrygenta orkiestrowego. Od 1868 roku wykładał harmonię i historię muzyki w konserwatorium w Madrycie.
W pracy naukowej zajmował się historią muzyki hiszpańskiej. Współzałożyciel Sociedad de Bibliófilos Españoles (1869). Swoje zbiory biblioteczne przekazał w darze Hiszpańskiej Bibliotece Narodowej.
Twórczość.
Jego styl kompozytorski ukształtował się pod wpływem opery włoskiej oraz muzyki iberyjskiej. Zapoczątkował typ tzw. wielkiej zarzueli ("zarzuela grande"). Opublikował zbiór kompozycji XV- i XVI-wiecznych z transkrypcją i komentarzem "Cancionero musical de los siglos XV y XVI" (Madryt 1890).
Tworzył głównie zarzuele, których napisał łącznie 78, wśród nich takie jak: "Gloria y peluca" (1850), "Jugar con fuego" (1851), "Los diamantes de la corona" (1854), "Pan y toros" (1864), "El hombre es débil" (1871) i "El barberillo de Lavapiés" (1874).

</doc>
<doc id="4785716" url="https://pl.wikipedia.org/wiki?curid=4785716" title="Borovac">
Borovac



</doc>
<doc id="4785717" url="https://pl.wikipedia.org/wiki?curid=4785717" title="Wydział Informatyki i Zarządzania Politechniki Poznańskiej">
Wydział Informatyki i Zarządzania Politechniki Poznańskiej



</doc>
<doc id="4785719" url="https://pl.wikipedia.org/wiki?curid=4785719" title="Raman Jalitnau">
Raman Jalitnau



</doc>
<doc id="4785726" url="https://pl.wikipedia.org/wiki?curid=4785726" title="Wydział Informatyki Politechniki Poznańskiej">
Wydział Informatyki Politechniki Poznańskiej



</doc>
<doc id="4785729" url="https://pl.wikipedia.org/wiki?curid=4785729" title="Szczepanki (powiat ciechanowski)">
Szczepanki (powiat ciechanowski)



</doc>
<doc id="4785732" url="https://pl.wikipedia.org/wiki?curid=4785732" title="Aksel Kankaanranta">
Aksel Kankaanranta

Aksel Kankaanranta, znany jako Aksel (ur. 28 stycznia 1998 w Turku) – fiński piosenkarz.
Życiorys.
W 2017 zajął drugie miejsce w programie "The Voice of Finland". W 2018 wziął gościnny udział w nagraniu singla „Jättiläinen” fińskiego rapera Pyhimysa.
7 marca 2020 zwyciężył fińskie selekcje eurowizyjne "Uuden Musiikin Kilpailu" i miał reprezentować Finlandię z piosenką „Looking Back” w 65. Konkursie Piosenki Eurowizji w Rotterdamie. 18 marca 2020 poinformowano o odwołaniu konkursu z powodu pandemii koronawirusa. W kwietniu wystąpił w drugim odcinku projektu "Eurovision Home Concerts", w którym zaśpiewał utwór „Looking Back” i cover piosenki Alexandra Rybaka „Fairytale”. W 2021 ponownie wystąpił w "Uuden Musiikin Kilpailu", gdzie zaprezentował utwór „Hurt” i zajął ostatecznie piąte miejsce.

</doc>
<doc id="4785733" url="https://pl.wikipedia.org/wiki?curid=4785733" title="Zarifa Ghafari">
Zarifa Ghafari

Zarifa Ghafari (paszto غفاری‎ ظریفه; ur. 1992 w Kabulu) – afgańska polityk i działaczka społeczna, burmistrz Majdanszahru.
Życiorys.
Urodzona w 1992 roku w Kabulu. Jako najstarsza z ośmiorga dzieci opiekowała się młodszym rodzeństwem. Gdy miała cztery lata, do władzy w Afganistanie doszli talibowie, mimo to Ghafari nosiła krótkie włosy i ubierała się w zachodnie stroje, gdy w pobliżu nie było nikogo kto mógłby na nią donieść. Później uczęszczała do liceum Halima Khazan w Gardez (2007–2009), a następnie na Panjab University w indyjskim Delhi, gdzie uzyskała licencjat i magisterium w dziedzinie ekonomii (2009–2015).
W lipcu 2018 została mianowana przez władze prowincji burmistrzem Majdanszahr, jej kandydaturę wybrano spośród 138 kandydatów, wśród których była jedyną kobietą i została pierwszą kobietą pełniącą tę funkcję w prowincji Wardak, która jest stosunkowo bardziej konserwatywna i gdzie ludność wyraża większe poparcie dla talibów niż w innych częściach kraju. W dniu jej powrotu pod biurem burmistrza zgromadził się tłum demonstrantów z kijami i kamieniami, wśród nich zwolennicy gubernatora Mohammada Arifa Szaha Jahana, który sprzeciwiał się jej nominacji. Ghafari musiała być ewakuowana przez ochronę, jednak po 9 miesiącach powróciła do Majdanszahr i objęła ponownie urząd, gdy gubernator podał się do dymisji.
W 2020 roku Departament Stanu Stanów Zjednoczonych zaprosił Ghafari na doroczną konferencję International Women of Courage, na której 4 marca przyznano jej International Women of Courage Award. 22 marca padła ofiarą nieudanego zamachu, gdy niezidentyfikowany sprawca ostrzelał jej samochód w Kabulu.
Posługuje się paszto, dari, urdu i angielskim.
W 2021 roku po ofensywie Talibów zaczęła wyrażać swój niepokój z przyszłą sytuacją kobiet w Afganistanie jednocześnie wyrażając w mediach społecznościowych strach o własne życie. Po upadku Kabulu, Ghafari, wraz z rodziną zdołała zbiec do Niemiec.

</doc>
<doc id="4785734" url="https://pl.wikipedia.org/wiki?curid=4785734" title="EURODIF">
EURODIF

EURODIF (również: "George Besse Enrichment Plant") – zakłady produkcji paliwa jądrowego położone koło miejscowości Tricastin we Francji, obok EJ Tricastin.
Zakłady były wspólnym przedsięwzięciem Francji (nadzór projektu), Belgii, Włoch, Hiszpanii i Szwecję, i miały dostarczać paliwa dla reaktorów w tych krajach (podobnie jak holenderskie Urenco). Dzięki, wówczas najnowszej, technologii dyfuzji gazowej, były w stanie pokryć 1/4 światowego zapotrzebowania na wzbogacony uran. EURODIF formalnie powstał w 1973 roku. Produkcję prowadzono od 1979 do 7 czerwca 2012, kiedy to zaprzestano produkcji paliwa. Funkcję zakładów, których operatorem była Areva, przejęła nowa placówka, "George Besse II", która rozpoczęła pracę w kwietniu 2011. EURODIF dostarczał paliwo do ponad 100 reaktorów na świecie, przy wydajności 8 mln SWU.
Udział Iranu.
Mohammad Reza Pahlawi, szach Iranu, w 1974 dofinansował projekt pożyczką 1 mld USD na rzecz Francuskiej Komisji Energii Atomowej, w zamian za dostęp Iranu do 10% produkcji zakładów. Francja i Iran zawiązały joint-venture Sofidif (udziały odpowiednio 60% i 40%), które przejęło udziały w EURODIF od Szwecji (która wycofała się z projektu). W 1977 wyłożył kolejne 180 mln USD na działalność EURODIF. W roku rozpoczęcia produkcji przez zakład wybuchła jednak w Iranie rewolucja islamska. Ajatollah Chomejni nie był zainteresowany energetyką jądrową, więc Iran zerwały porozumienie z EURODIF i zaprzestały dalszych składek na funkcjonowanie przedsiębiorstwa. EURODIF nigdy nie dostarczył żadnego paliwa do Iranu.
W końcu Iran wystąpił z żądaniem zwrotu udzielonej pożyczki 1 mld USD. Francja kontrargumentowała, że Iran winien jest przyobiecane, a nie zapłacone, opłaty za zamówione usługi. W 1991 strony weszły w oficjalny spór sądowy w 1991. Iran wygrał postępowanie i otrzymał 1,6 mld USD zwrotu pożyczki i odsetek. Straty firm francuskich zostały pokryte m.in. przez ubezpieczenie eksportowe. Iran pozostał pośrednim udziałowcem EURODIF poprzez Sofidif, posiadające 25% udziałów w przedsięwzięciu.
Iran, tuż przed wydaniem wyroku a będąc już objętym zachodnimi sankcjami, zmienił zdanie i zażądał od EURODIF wykonania zamówionych dostaw. Francja stała na stanowisku, że kontrakt z Iranem wygasł w 1990, i że kraj jest objęty sankcjami. Dostaw więc nie wykonano, mimo że Iran formalnie nadal był współudziałowcem EURODIF.
Iran do dzisiaj uważa to za dowód, że nie można polegać na zewnętrznych dostawach paliwa jądrowego, i że musi rozwijać własny program wzbogacania uranu. Jest też źródłem niechęci Teheranu do współpracy z Rosją, jako dostawcy paliwa.

</doc>
<doc id="4785736" url="https://pl.wikipedia.org/wiki?curid=4785736" title="Wołodymyr Zacharow">
Wołodymyr Zacharow

Wołodymyr Wałentynowycz Zacharow (; ur. 20 lipca 1972 w Charkowie, zm. 11 września 2008 tamże) – ukraiński wspinacz sportowy. Specjalizował się we wspinaczce na szybkość. Mistrz świata z 1999 z Birmingham.
Kariera sportowa.
W 1999 w angielskim Birmingham wywalczył tytuł mistrza świata we wspinaczce sportowej, w konkurencji na szybkość, w finale pokonał Rosjanina Władimira Niecwietajewa-Dołgalowa. W szwajcarskim Winterthurze w 2001 zdobył srebrny medal, przegrywając w finale ze swoim rodakiem Maksymem Stienkowym.
W 1999 w Norymberdze na mistrzostwach Europy wywalczył brązowy medal.
Wielokrotny uczestnik, medalistka prestiżowych, elitarnych zawodów wspinaczkowych Rock Master we włoskim Arco, gdzie w roku 1999 zdobył złoty medal.
Życie prywatne.
Mąż Olhy (ur. 1973), która uprawiała również wspinaczkę sportową, specjalizowała się w konkurencji na szybkość "(w 1999 również została mistrzynią świata)". Córka Marharyta uprawia wspinaczkę sportową, specjalizuje się w boulderingu.
Zmarł 11 września 2008 roku na skutek obrażeń odniesionych w wypadku samochodowym.

</doc>
<doc id="4785739" url="https://pl.wikipedia.org/wiki?curid=4785739" title="Synagoga w Szumowie">
Synagoga w Szumowie

Synagoga w Szumowie – synagoga ze Śniadowa znajdująca się w Szumowie, przy ulicy 1 Maja 65.
Historia.
Synagoga została zbudowana około 1933. Pierwotnie bożnica stała w Śniadowie. Wybudował ją cieśla Jan Wojs ze wsi Duchny Nowe. Po wymordowaniu Żydów ze Śniadowa w 1942 przez Niemców budynek został przeznaczony ma magazyn zboża. Drewniana synagoga w Szumowie została rozebrana w czasie wojny, a z pozyskanego materiału zakupionego przez rodzinę Wysockich ze Srebrnej wybudowano budynki gospodarcze. Synagogę ze Śniadowa w 1946 zakupił proboszcz ks. Eugeniusz Grodzki. Budynek rozebrano i przewieziono na nowe miejsce. Franciszek Czartoryski oraz Dominik Radziejewski (wykonał szalunki) odtworzyli budynek. Synagoga została zaadaptowana na dom parafialny.
Architektura.
Drewniany budynek konstrukcji sumikowo-łątkowej. Wzniesiony na planie prostokąta. Bryłę zachowano, zmieniono układ wnętrz, dodano okna i drzwi. Ściany szalowane, deski układane na przylgę albo na dotyk, z ozdobnym profilowaniem pośrodku. Dach czterospadowy z półkolistymi lukarnami w połaciach, kryty blachą ocynkowaną. Stropy drewniane, płaskie; na odeskowaniu mata trzcinowa i cynk. Zachowały się oryginalne okna.

</doc>
<doc id="4785744" url="https://pl.wikipedia.org/wiki?curid=4785744" title="Brachiochondria pinguis">
Brachiochondria pinguis

Brachiochondria pinguis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1957 roku przez japońskiego zoologa Sueo M. Shiino (1908–1978).

</doc>
<doc id="4785745" url="https://pl.wikipedia.org/wiki?curid=4785745" title="Stadion Miejski w Pančevie">
Stadion Miejski w Pančevie

Stadion Miejski – stadion sportowy w Pančevie, w Serbii. Obiekt może pomieścić 6000 widzów. Swoje spotkania rozgrywają na nim piłkarze klubu Dinamo Pančevo.

</doc>
<doc id="4785747" url="https://pl.wikipedia.org/wiki?curid=4785747" title="Brachiochondria murtii">
Brachiochondria murtii

Brachiochondria murtii – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1977 roku przez indyjskiego zoologa Paraga K. Rangnekara.

</doc>
<doc id="4785750" url="https://pl.wikipedia.org/wiki?curid=4785750" title="Brachiochondria higanfugu">
Brachiochondria higanfugu

Brachiochondria higanfugu – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1959 roku przez japońskich zoologów Satyu Yamaguti i Teruhumi Yamasu.

</doc>
<doc id="4785756" url="https://pl.wikipedia.org/wiki?curid=4785756" title="Georgi Bogdanow">
Georgi Bogdanow

Georgi Bogdanow (bułg. Георги Богданов, ur. 1879 w Wełes, zm. 12 czerwca 1939 w Sofii) – bułgarski anarchista i rewolucjonista. Był członkiem organizacji Gemidži i uczestnikiem kampanii terroru w Salonikach w 1903. Uważany jest za etnicznego Macedończyka w Macedonii Północnej.
Życiorys.
Urodził się w Wełes, w Imperium Osmańskim (dzisiejsza Macedonia Północna). Ukończył szkołę podstawową w swoim rodzinnym mieście i kontynuował naukę w Salonikach w szkole Św. Cyryla i Metodego. W liceum spotkał się z grupą anarchistyczną Gemidži i został jej członkiem. W ramach organizacji uczestniczył w zamachach w Salonikach w 1903 i odpowiadał za wybuch bomby w restauracji Noja.
Był jednym z Gemidziitów, którzy zostali aresztowani i postawieni przed specjalnym sądem wojskowym. Wraz z Pawłem Szatewem, Marko Bosznakowem i Milanem Arsowem zostali skazani na śmierć, wyrok później złagodzono na karę dożywotniego pozbawienia wolności, który odbywali się w więzieniu w Salonikach. Następnie zesłani zostali do Afryki, a po rewolucji młodotureckiej ułaskawieni. Bogdanow powrócił wraz z Pawłem Szatewem do osmańskiej Macedonii. Zabrali oni ze sobą czaszki zmarłych na wygnaniu Milana Arsowa i Marko Bosznakowa.
W 1914 Bogdanow dołączył do Komitetu Deserterów w Armii Bułgarskiej, który sprzeciwiał się uczestnictwu Bułgarów w armii serbskiej podczas I wojny światowej. Z okazji 15. rocznicy powstania ilindeńskiego w Macedonii w 1918 otrzymał Order Świętego Aleksandra.
Po wojnie z rodziną przeniósł się do Bułgarii, gdzie pracował jako urzędnik. Zmarł 12 czerwca 1939 w Sofii.

</doc>
<doc id="4785758" url="https://pl.wikipedia.org/wiki?curid=4785758" title="Nowe Szumowo">
Nowe Szumowo

Nowe Szumowo – część wsi Szumowo w Polsce położona w województwie podlaskim, w powiecie zambrowskim, w gminie Szumowo.
Wierni kościoła rzymskokatolickiego należą do parafii Najświętszej Maryi Panny Częstochowskiej w Szumowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szumowo.
Według Powszechnego Spisu Ludności z 1921 roku wieś zamieszkiwały 364 osoby, 229 było wyznania rzymskokatolickiego, 10 ewangelickiego, a 125 mojżeszowego. Jednocześnie 229 mieszkańców zadeklarowało polską przynależność narodową, 10 niemiecką, 125 żydowską. Było tu 56 budynków mieszkalnych. Miejscowość należała do parafii rzymskokatolickiej w Szumowie i ewangelickiej w Łomży. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Szumowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. 
W sierpniu 1941 Żydów z Nowego Szumowa, oraz z Andrzejewa, z Prosienicy i innych miejscowości Niemcy zgromadzili na terenie plebanii w Szumowie. Następnie wywieźli ich ciężarówkami do lasu, ok. 5 kilometrów od wsi i wymordowali. Ciała zostały pogrzebane w wykopanych jeszcze przez wojska sowieckie umocnieniach.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4785773" url="https://pl.wikipedia.org/wiki?curid=4785773" title="Sportski Centar Rade Svilar">
Sportski Centar Rade Svilar

Sportski Centar Rade Svilar – stadion piłkarski w Apatinie, w Serbii. Obiekt może pomieścić 7000 widzów. Swoje spotkania rozgrywają na nim piłkarze klubu Mladost Apatin.

</doc>
<doc id="4785777" url="https://pl.wikipedia.org/wiki?curid=4785777" title="Danuta Hajdukiewicz">
Danuta Hajdukiewicz

Danuta Antonina Hajdukiewicz "(z domu Kurzępa)" (ur. 17 stycznia 1926 w Zwierzyńcu, zm. 19 kwietnia 2020 w Warszawie) – doktor nauk medycznych, psychiatra i nauczyciel akademicki.
Życiorys.
Pierwsza dyrektor Szpitala Specjalistycznego dla Psychicznie i Nerwowo Chorych w Ciborzu, p.o. Kierowniczki Kliniki Psychiatrii Sądowej w Instytucie Psychiatrii i Neurologii w Warszawie w latach 1990–2002. Nauczyciel akademicki na Uniwersytecie Warszawskim, Akademii Teologii Katolickiej i Uczelni Łazarskiego.
Autorka blisko 100 publikacji z zakresu psychiatrii sądowej, w tym kilku pozycji książkowych.
Odznaczona Złotym Krzyżem Zasługi.

</doc>
<doc id="4785785" url="https://pl.wikipedia.org/wiki?curid=4785785" title="Wimbledon Park (stacja metra)">
Wimbledon Park (stacja metra)

Wimbledon Park – londyńska stacja metra w dzielnicy Wimbledon. Stacja znajduje się na District Line i jest pomiędzy stacjami Southfields i Wimbledon. Stacja znajduje się na Arthur Road w pobliżu skrzyżowania z Melrose Avenue. Znajduje się w strefie trzeciej.
Opis i historia.
Stacja została otwarta przez District Railway (DR, obecnie linia District) w dniu 3 czerwca 1889 roku. Była przedłużeniem z Putney Bridge do Wimbledon. Przedłużenie zostało zbudowane przez londyńską i południowo-zachodnią linię kolejową (L&amp;SWR).
Odcinek linii District od Putney Bridge do Wimbledonu był ostatnią częścią linii, która miała zostać przekształcona z eksploatacji parowej na elektryczną. Pociągi elektryczne zaczęły kursować 27 sierpnia 1905 r.
Główne linie kolejowe przez Wimbledon Park zakończyły swoje kursy 4 maja 1941 r. Do tego czasu stacja znajdowała się na linii Southern Railway, chociaż linia pozostała własnością British Railway do 1 kwietnia 1994, kiedy została ona przeniesiona do London Underground. Do czasu przeniesienia stacja była oznaczona jako stacja kolei brytyjskiej. Trasa z Wimbledonu do Wandsworth Town (Point Pleasant Junction) jest nadal używana przez South Western Railway do przemieszczania pustych magazynów i okazjonalnych pociągów usługowych. 
W dniu 18 czerwca 2012 r. Krykiecista Surrey Tom Maynard został porażony prądem i potrącony przez pociąg metra w Londynie podczas próby ucieczki przed policją w pobliżu stacji Wimbledon Park.
W 2018 r. Ogłoszono, że stacja zyska bezstopniowy dostęp do 2022 w ramach inwestycji o wartości 200 mln funtów, mającej na celu zwiększenie liczby dostępnych stacji na metrze.
Stację obsługuje londyński autobus nr 156.

</doc>
<doc id="4785786" url="https://pl.wikipedia.org/wiki?curid=4785786" title="Ahmose">
Ahmose

Ahmose, także Ahmes, Jahmes – starożytne egipskie imię oznaczające "Księżyc-się-narodził".

</doc>
<doc id="4785787" url="https://pl.wikipedia.org/wiki?curid=4785787" title="Lisi Wąwóz">
Lisi Wąwóz

Lisi Wąwóz – dolinka wcinająca się w południowo-zachodnie zbocza wzniesienia Skała na Pogórzu Ciężkowickim. Opada w kierunku południowo-zachodnim do doliny rzeki Białej i ma wylot tuż powyżej skały Czarownica. Znajduje się w obrębie rezerwatu przyrody Skamieniałe Miasto i przebiega przez nią znakowany szlak turystyczny. W górnej części Lisiego Dołu znajdują się skały Piramidy i Borsuk, a pomiędzy nimi jest trawiasty stok, który przecina szlak turystyczny.

</doc>
<doc id="4785788" url="https://pl.wikipedia.org/wiki?curid=4785788" title="Marriott Executive Apartments">
Marriott Executive Apartments

Marriott Executive Apartments – amerykańska sieć hotelowa należąca do Marriott International. Powstała w 2015. Pierwszy hotel otworzono w Addis Abebie, w Etiopii. Do sieci należą 34 hotele z łącznie 4 669 pokojami (31 grudnia 2021). 
Hotele.
Do sieci należy 29 hoteli na całym świecie, w tym cztery hotele w Europie. W Polsce hotele Marriott Executive Apartments nie występują (19 luty 2023).

</doc>
<doc id="4785790" url="https://pl.wikipedia.org/wiki?curid=4785790" title="Tribal (tatuaż)">
Tribal (tatuaż)

Tribal (ang. „plemienny”) – tatuaż nawiązujący do tradycyjnych tatuaży plemiennych.
Najczęściej wykonywany jest w całości w kolorze czarnym i przedstawia mniej lub bardziej skomplikowane wzory. "Tribale" wywodzą się przede wszystkim od tradycyjnych tatuaży wykonywanych przez ludy Borneo i Polinezji. Współcześnie tatuaże typu "tribal" pełnią jedynie funkcję estetyczną, lecz dawniej tatuaże plemienne były ważną częścią różnego rodzaju tradycyjnych rytuałów. Obecnie w dużej mierze wykorzystywane są również wzory celtyckie.
Takie tatuaże są niekiedy uważane za przejaw złego smaku.
Styl ten został spopularyzowany w latach 80. i 90. XX wieku w Stanach Zjednoczonych przez Hawajczyka o filipińskich korzeniach, Leo Zuluetę, nazywanego „ojcem współczesnego tatuażu typu tribal”.

</doc>
<doc id="4785793" url="https://pl.wikipedia.org/wiki?curid=4785793" title="Walerian Bugel">
Walerian Bugel

Walerian Bugel (ur. 26 lipca 1968 roku w Koszycach, zm. 28 kwietnia 2020 w Trzyńcu) – polski duchowny i teolog rzymskokatolicki, dr hab.
Życiorys.
Jego ojciec, Oswald Bugel, był śpiewakiem operowym, a po śmierci żony ukończył seminarium duchowne i został również księdzem. Walerian Bugel urodził się w Koszycach na Słowacji, jego matka była Słowaczką.
Studiował na Wydziale Teologicznym św. Cyryla i Metodego w Litomierzycach. We wrześniu 1993 został w Ołomuńcu wyświęcony na kapłana. 18 maja 1998 obronił pracę doktorską "Eklezjologia Unii Użhorodzkiej", 16 stycznia 2018 habilitował się na podstawie pracy zatytułowanej "Anafora jako tekst teologiczny. Zagadnienia wybrane na przykładzie posoborowych modlitw eucharystycznych liturgii rzymskiej".
Zmarł 28 kwietnia 2020.

</doc>
<doc id="4785797" url="https://pl.wikipedia.org/wiki?curid=4785797" title="Eugeniusz Cyra">
Eugeniusz Cyra

Eugeniusz Cyra (ur. 1 stycznia 1942 w Siedlinie) – polski polityk, inżynier melioracji i działacz partyjny, w latach 1975–1990 wicewojewoda bialskopodlaski.
Życiorys.
Syn Bartłomieja i Marianny, w 1966 ukończył studia z inżynierii melioracji wodnych w Szkole Głównej Gospodarstwa Wiejskiego. W czasie studiów działał w Zrzeszeniu Studentów Polskich i Związku Młodzieży Wiejskiej (m.in. jako przewodniczący rady wydziałowej ZMW). Pracował początkowo w Wojewódzkim Przedsiębiorstwie Konserwacji Urządzeń Wodnych i Melioracyjnych w Lublinie, będąc kierownikiem budowy odcinka kanału Wieprz-Krzna. Później przez kilka miesięcy kierował Powiatowym Zarządem Gospodarki Wodnej i Melioracji w Lubartowie.
W 1967/8 wstąpił do PZPR, został członkiem egzekutywy w Komitecie Powiatowym w Lubartowie. Jednocześnie w latach 1973–1975 pozostawał naczelnikiem powiatu lubartowskiego. Od 1 czerwca 1975 do 15 czerwca 1990 sprawował funkcję wicewojewody bialskopodlaskiego (jako jeden z najdłużej urzędujących wicewojewodów w Polsce). Zasiadł też w egzekutywie Komitetu Wojewódzkiego PZPR w Białej Podlaskiej.

</doc>
<doc id="4785804" url="https://pl.wikipedia.org/wiki?curid=4785804" title="Wąwóz Harcerzy">
Wąwóz Harcerzy

Wąwóz Harcerzy – wąwóz wcinający się w południowo-zachodnie zbocza wzniesienia Skała na Pogórzu Ciężkowickim. Opada w kierunku południowo-zachodnim do doliny rzeki Białej i ma wylot tuż po prawej stronie skały Grunwald. Wąwóz znajduje się w obrębie rezerwatu przyrody Skamieniałe Miasto i przebiega przez niego znakowany szlak turystyczny. W obrębie wąwozu jest niewielka polanka, na której dawniej rozbijali namioty harcerze. Od tego pochodzi nazwa polanki oraz wąwozu. Obecnie na polance znajdują się ławy i stoły dla turystów zwiedzających Skamieniałe Miasto.

</doc>
<doc id="4785805" url="https://pl.wikipedia.org/wiki?curid=4785805" title="Wojciech Staszewski (prawnik)">
Wojciech Staszewski (prawnik)

Wojciech Szczepan Staszewski – polski prawnik, doktor habilitowany nauk prawnych, nauczyciel akademicki, profesor uczelni w Uniwersytecie Szczecińskim, adiunkt Katolickiego Uniwersytetu Lubelskiego Jana Pawła II, specjalności naukowe: prawo europejskie, prawo międzynarodowe publiczne.
Życiorys.
W 1994 ukończył studia prawnicze na Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II. Tam też na podstawie napisanej pod kierunkiem Stanisława Wrzoska rozprawy pt. "Prawnomiędzynarodowe aspekty migracji ludności (ze szczególnym uwzględnieniem polskiej praktyki traktatowej)" otrzymał w 2003 stopień naukowy doktora nauk prawnych w dyscyplinie prawo. Na tym samym wydziale na podstawie dorobku naukowego oraz rozprawy pt. "Konsul honorowy w prawie międzynarodowym i w praktyce polskiej" w 2016 uzyskał stopień doktora habilitowanego nauk prawnych w dyscyplinie prawo.
Został profesorem nadzwyczajnym Uniwersytetu Szczecińskiego na Wydziale Prawa i Administracji w Katedrze Prawa Pracy i Polityki Społecznej (obecnie w Instytucie Nauk Prawnych USz) oraz adiunktem na Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II w Instytucie Prawa Publicznego. Był adiunktem w Collegium Varsoviense oraz profesorem nadzwyczajnym w Wyższej Szkole Administracji Publicznej w Kielcach.
Od 1 stycznia 2021 pełni funkcję prodziekana ds. studenckich na Wydziale Prawa i Administracji Uniwersytetu Szczecińskiego.

</doc>
<doc id="4785807" url="https://pl.wikipedia.org/wiki?curid=4785807" title="Łukasz Drąg">
Łukasz Drąg

Łukasz Jerzy Drąg – polski inżynier, dr hab. nauk technicznych, adiunkt Katedry Modelowania Komputerowego Wydziału Zarządzania i Transportu Akademii Technicznej i Humanistycznej w Bielsku-Białej.
Życiorys.
W 2002 ukończył studia z włókiennictwa w Akademii Technicznej i Humanistycznej w Bielsku-Białej, 5 grudnia 2008 obronił pracę doktorską "Wpływ modeli ruchu pojazdów na obliczeniową emisję zanieczyszczeń", 26 września 2017 habilitował się na podstawie pracy zatytułowanej "Modelowanie lin, riserów i żurawi metodą sztywnych elementów skończonych".
Piastuje stanowisko adiunkta w Katedrze Modelowania Komputerowego na Wydziale Zarządzania i Transportu Akademii Technicznej i Humanistycznej w Bielsku-Białej.

</doc>
<doc id="4785816" url="https://pl.wikipedia.org/wiki?curid=4785816" title="Adrian Barath">
Adrian Barath

Adrian Barath (ur. 14 kwietnia 1990 w Chaguanas) – trynidadzki krykiecista, batsman, reprezentant Trynidadu i Tobago oraz Indii Zachodnich.
Praworęczny pałkarz otwierający dla Trynidadu i Tobago, Barath zadebiutował w meczu testowym w listopadzie 2009 roku, stając się najmłodszym krykiecistą Indii Zachodnich, który zdobył sto runów. Swój pierwszy One Day International zagrał w marcu następnego roku. W 2014 roku nieoczekiwanie ogłosił zakończenie kariery zostając Świadkiem Jehowy.

</doc>
<doc id="4785817" url="https://pl.wikipedia.org/wiki?curid=4785817" title="Andrij Wedenmiejer">
Andrij Wedenmiejer

Andrij Pawłowycz Wedenmiejer (; ur. 24 listopada 1971 w Simejizie) – ukraiński wspinacz sportowy. Specjalizował się w prowadzeniu oraz we wspinaczce na szybkość. Mistrz świata we wspinaczce sportowej na szybkość z 1995 z Genewy.
Kariera sportowa.
W 1995 w szwajcarskiej Genewie wywalczył tytuł mistrza świata we wspinaczce sportowej, w konkurencji na szybkość, w finale pokonał Czecha Milana Beniana.
W 1996 w Paryżu na mistrzostwach Europy wywalczył złoty medal, w finale pokonał Francuza Mathieu Dutray.
Wielokrotny uczestnik, medalista festiwalu wspinaczkowego Rock Master, który corocznie odbywa się na słynnych ścianach wspinaczkowych w Arco, gdzie był zapraszany przez organizatora zawodów. W 1999 na tych zawodach wspinaczkowych zdobył brązowy medal w konkurencji wspinaczki na szybkość.

</doc>
<doc id="4785820" url="https://pl.wikipedia.org/wiki?curid=4785820" title="Anna Pielesz">
Anna Pielesz

Anna Maria Pielesz – polska chemiczka, dr hab. nauk technicznych, profesor nadzwyczajny Instytutu Inżynierii Tekstyliów i Materiałów Polimerowych i prodziekan Wydziału Inżynierii Materiałów, Budownictwa i Środowiska Akademii Technicznej i Humanistycznej w Bielsku-Białej.
Życiorys.
18 września 1995 obroniła pracę doktorską "Wpływ warunków ekologicznych na wybrane własności okrywy włosowej owiec polskich", 31 maja 2004 habilitowała się na podstawie pracy. Objęła funkcję profesora nadzwyczajnego w Instytucie Inżynierii Tekstyliów i Materiałów Polimerowych, oraz prodziekana na Wydziale Inżynierii Materiałów, Budownictwa i Środowiska Akademii Technicznej i Humanistycznej w Bielsku-Białej. 

</doc>
<doc id="4785821" url="https://pl.wikipedia.org/wiki?curid=4785821" title="August Bungert">
August Bungert

Friedrich August Bungert (ur. 14 marca 1845 w Mülheim an der Ruhr, zm. 26 października 1915 w Leutesdorf) – niemiecki kompozytor operowy.
Życiorys.
Początkowo uczył się muzyki w rodzinnym Mülheim an der Ruhr, następnie w latach 1860–1862 studiował w konserwatorium w Kolonii u Ferdinanda Hillera. W latach 1862–1868 przebywał w Paryżu, gdzie studiował u François Bazina (kompozycja) i Georges’a Mathiasa (fortepian). Od 1869 roku działał najpierw jako dyrygent w Bad Kreuznach, później przebywał w Karlsruhe. W latach 1873–1881 studiował w Berlinie kompozycję u Friedricha Kiela. W 1882 roku wyjechał na pewien czas do Włoch, później dzielił czas między Berlin a swoją posiadłość w Leutesdorf.
Twórczość.
Jako kompozytor tworzył głównie formy wokalne. Opracowywał pieśni różnych narodów. Przyjaźnił się z królową rumuńską Elżbietą i pisał pieśni do jej tekstów. Pod wpływem Richarda Wagnera stworzył opartą na Homerze tetralogię operową "Homerische Welt", znaną też pod tytułem "Die Odyssee" ("Kirke", wyst. Drezno 1898; "Nausikaa", wyst. Drezno 1901; "Odysseus’ Heimkehr", wyst. Drezno 1896; "Odysseus’ Tod", wyst. Drezno 1903). Nie zrealizował projektu napisania kolejnego homeryckiego cyklu "Die Ilias" ani budowy w Bad Godesberg koło Bonn teatru operowego wzorowanego na Festspielhaus w Bayreuth.
Oprócz tetralogii "Homerische Welt" napisał też m.in. operę komiczną "Liebe Siegerin (Die Studenten von Salamanka)" (wyst. Lipsk 1884), misterium "Warum? woher? wohin?" na głosy solowe, chór, orkiestrę i organy (1908), muzykę do "Fausta" Goethego, symfonię "Genius Triumphans", "Zeppelin erste grosse Fahrt" na orkiestrę, uwerturę "Torquato Tasso", poemat symfoniczny "Auf der Wartburg", "Kwartet fortepianowy Es-dur", liczne cykle pieśni, w tym "Lieder einer Königin", "Lieder aus Italien" i "Serbische Lieder im Volkstom".

</doc>
<doc id="4785823" url="https://pl.wikipedia.org/wiki?curid=4785823" title="Friedrich August Bungert">
Friedrich August Bungert



</doc>
<doc id="4785827" url="https://pl.wikipedia.org/wiki?curid=4785827" title="Luca Raimondi">
Luca Raimondi

Giovanni Luca Raimondi (ur. 22 listopada 1966 w Cernusco sul Naviglio) – włoski duchowny katolicki, biskup pomocniczy Mediolanu od 2020.
Życiorys.
Prezbiterat.
Święcenia kapłańskie otrzymał 13 czerwca 1992 i został inkardynowany do archidiecezji mediolańskiej. Przez kilkanaście lat pracował jako wikariusz, a w latach 2008–2018 był duszpasterzem wspólnoty w Bernareggio. W 2018 mianowany wikariuszem biskupim dla Wikariatu IV.
Episkopat.
30 kwietnia 2020 papież Franciszek mianował go biskupem pomocniczym archidiecezji mediolańskiej, ze stolicą tytularną "Feradi Maius". Sakry udzielił mu 28 czerwca 2020 arcybiskup Mario Delpini.

</doc>
<doc id="4785831" url="https://pl.wikipedia.org/wiki?curid=4785831" title="Parafia św. Wacława w Grabiu">
Parafia św. Wacława w Grabiu

Parafia świętego Wacława w Grabiu – parafia rzymskokatolicka, znajdująca się w diecezji toruńskiej, w dekanacie Toruń IV. 

</doc>
<doc id="4785833" url="https://pl.wikipedia.org/wiki?curid=4785833" title="Giuseppe Vegezzi">
Giuseppe Vegezzi

Giuseppe Natale Vegezzi (ur. 30 stycznia 1960 w Nerviano) – włoski duchowny katolicki, biskup pomocniczy Mediolanu od 2020.
Życiorys.
Prezbiterat.
Święcenia kapłańskie otrzymał 9 czerwca 1984 i został inkardynowany do archidiecezji mediolańskiej. Pracował głównie jako duszpasterz parafialny, był także m.in. wikariuszem biskupim dla Wikariatu Varese (2018–2020).
Episkopat.
30 kwietnia 2020 papież Franciszek mianował go biskupem pomocniczym archidiecezji mediolańskiej, ze stolicą tytularną "Turres Concordiae". Sakry udzielił mu 28 czerwca 2020 arcybiskup Mario Delpini.

</doc>
<doc id="4785838" url="https://pl.wikipedia.org/wiki?curid=4785838" title="Stadion Detelinara">
Stadion Detelinara

Stadion Detelinara – stadion piłkarski w Nowym Sadzie, w Serbii. Obiekt może pomieścić 2150 widzów. Swoje spotkania rozgrywają na nim piłkarze klubu RFK Novi Sad.

</doc>
<doc id="4785839" url="https://pl.wikipedia.org/wiki?curid=4785839" title="Alessandro Damiano">
Alessandro Damiano

Alessandro Damiano (ur. 13 lipca 1960 w Trapani) – włoski duchowny katolicki, arcybiskup koadiutor Agrigento w latach 2020–2021, arcybiskup metropolita Agrigento od 2021.
Życiorys.
Prezbiterat.
Święcenia kapłańskie otrzymał 24 kwietnia 1987 i został inkardynowany do diecezji Trapani. Był m.in. kanclerzem kurii, obrońcą węzła małżeńskiego w sądzie biskupim, wikariuszem sądowym oraz wikariuszem generalnym diecezji.
Episkopat.
30 kwietnia 2020 papież Franciszek mianował go arcybiskupem koadiutorem archidiecezji Agrigento. Sakry biskupiej udzielił mu 5 września 2020 roku kard. Francesco Montenegro.
22 maja 2021, po przyjęciu przez papieża rezygnacji kardynała Francesco Montenegro, objął urząd arcybiskupa metropolity Agrigento.

</doc>
<doc id="4785841" url="https://pl.wikipedia.org/wiki?curid=4785841" title="Lewek">
Lewek

Lewek − polskie nazwisko. 

</doc>
<doc id="4785843" url="https://pl.wikipedia.org/wiki?curid=4785843" title="Wiesław Obszański">
Wiesław Obszański

Wiesław Obszański (ur. 2 sierpnia 1938 w Woli Dereźniańskiej) – polski samorządowiec, działacz partyjny i rolniczy, w latach 1975–1984 wicewojewoda bialskopodlaski, w latach 1989–1990 przewodniczący prezydium Wojewódzkiej Rady Narodowej w Białej Podlaskiej.
Życiorys.
Syn Jana i Katarzyny. Kształcił się w Szkole Partyjnej przy KC PZPR, w 1973 ukończył studia z inżynierii rolniczej na Akademii Rolniczej w Lublinie. W młodości działał w Związku Młodzieży Polskiej (jako instruktor) i Związku Młodzieży Wiejskiej (jako członek struktur w Lublinie). Należał też od Ochotniczej Straży Pożarnej, od 1975 jako prezes zarządu wojewódzkiego w Białej Podlaskiej, później jako członek Zarządu Głównego OSP. Pracował początkowo jako kierownik Powiatowego Związku Kółek Rolniczych w Biłgoraju, później jako wiceprezes spółdzielni ogrodniczej w tym mieście.
W 1961/2 wstąpił do PZPR, początkowo działał w Komitecie Powiatowym w Kraśniku, gdzie od 1967 do 1970 był sekretarzem ds. rolnych. Później do 1975 aktywny w Komitecie Powiatowym w Biłgoraju, gdzie zajmował stanowisko sekretarza i członka egzekutywy; należał też Komisji ds. rolnictwa KW PZPR w Lublinie. Należał do różnych organów samorządowych: Gromadzkiej Rady Narodowej w Biłgoraju (1962–1965), Wojewódzkiej Rady Narodowej w Lublinie (1965–1969) i Powiatowej Rady Narodowej w Kraśniku (1969–1970). Od 1973 do 1975 pozostawał naczelnikiem powiatu biłgorajskiego. Od 1 czerwca 1975 do 31 stycznia 1984 sprawował funkcję wicewojewody bialskopodlaskiego. W ramach KW PZPR w Białej Podlaskiej był członkiem egzekutywy i sekretarzem ds. rolnych, a od stycznia 1989 przewodniczył Wojewódzkiej Radzie Narodowej.
W 1989 kandydował do Senatu w okręgu bialskopodlaskim, zajmując 4 miejsce na 8 pretendentów. W III RP zamieszkał w Parczewie, został szefem tamtejszego oddziału PZU i członkiem zarządów przedsiębiorstw budowlanych. Od 2005 do 2006 był wicestarostą powiatu parczewskiego. Bez powodzenia kandydował też w różnych wyborach z ramienia Sojuszu Lewicy Demokratycznej, m.in. w 2002 na burmistrza Parczewa (3 miejsce na 5 uczestników), 2005 do Sejmu i w 2006 do sejmiku lubelskiego.

</doc>
<doc id="4785845" url="https://pl.wikipedia.org/wiki?curid=4785845" title="Michał Sikorski (biochemik)">
Michał Sikorski (biochemik)

Michał Marek Sikorski – polski biochemik, pracownik naukowy Instytutu Chemii Bioorganicznej PAN, gdzie pracuje w Pracowni Inżynierii Białek. Specjalizuje się w biologii molekularnej roślin i biochemii.
Życiorys.
W 1997 r. na Akademii Medycznej im. Karola Marcinkowskiego w Poznaniu obronił rozprawę doktorską pt."Transferaza peptydowa i białka rybosomowe podjednostki 60S z frakcji zarodków pszenicy", wykonaną pod kierunkiem prof. Andrzeja Legockiego. Stopień doktora habilitowanego nauk chemicznych uzyskał w 2000 r. w Instytucie Chemii Bioorganicznej PAN na podstawie pracy pt. "Białka klasy PR10 łubinu żółtego. Ekspresja genów kodujących białka klasy PR10 w trakcie oddziaływań symbiotycznych i patogenicznych". W ICHB PAN był kierownikiem Pracowni Inżynierii Białek. Do 2019 r. wypromował 6 doktorów.
W 2013 r. został odznaczony Złotym Krzyżem Zasługi.

</doc>
<doc id="4785848" url="https://pl.wikipedia.org/wiki?curid=4785848" title="Władimir Niecwietajew-Dołgalow">
Władimir Niecwietajew-Dołgalow

Władimir Wienidiktowicz Niecwietajew-Dołgalow (; ur. 9 kwietnia 1970 w Permie) – rosyjski wspinacz sportowy. Specjalizował się we wspinaczce na szybkość. Mistrz świata z 1993 z Innsbrucka. 
Kariera sportowa.
W 1993 w austriackim Innsbrucku wywalczył tytuł mistrza świata we wspinaczce sportowej, w konkurencji na szybkość, w finale pokonał Ukraińca Serika Kazbekowa. W 1995 zdobył brązowy medal w Genewie. W Birmingham w 1999 w finałowej wspinaczce przegrał z Ukraińcem Wołodymyrem Zacharowem.
Wielokrotny uczestnik, medalistka prestiżowych, elitarnych zawodów wspinaczkowych Rock Master we włoskim Arco, gdzie w roku 1999 zdobył srebrny medal, w finale przegrał z Ukraińcem Wołodymyrem Zacharowem.

</doc>
<doc id="4785851" url="https://pl.wikipedia.org/wiki?curid=4785851" title="Sekenenre Tao II">
Sekenenre Tao II



</doc>
<doc id="4785852" url="https://pl.wikipedia.org/wiki?curid=4785852" title="Wiktor Klimanow">
Wiktor Klimanow

Wiktor Klimanow (ros. Виктор Климанов) – radziecki kierowca wyścigowy.
Biografia.
Ścigał się w barwach Spartaka Moskwa. W 1974 roku zadebiutował Estonią 18 w Sowieckiej Formule 2. W sezonie 1976 rywalizował Estonią 16M w Sowieckiej Formule 1, zajmując trzynaste miejsce w klasyfikacji końcowej. Od 1978 roku startował w Formule 3 ponownie ścigając się Estonią 18. W 1979 roku zmienił pojazd na Estonię 19. Wygrał wówczas dwa wyścigi i zdobył mistrzostwo serii. W 1980 roku zadebiutował w Pucharze Pokoju i Przyjaźni. W 1981 roku zdobył drugi tytuł Sowieckiej Formuły 3, tym razem na Estonii 20. W latach 1982–1983 był trzeci w klasyfikacji.

</doc>
<doc id="4785853" url="https://pl.wikipedia.org/wiki?curid=4785853" title="Brachiochondrites longicollis">
Brachiochondrites longicollis

Brachiochondrites longicollis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1940 roku przez ukraińskiego zoologa Ołeksandra Markiewicza.

</doc>
<doc id="4785855" url="https://pl.wikipedia.org/wiki?curid=4785855" title="Władysław Szelka">
Władysław Szelka

Władysław Szelka ps. „Borsuk”, „Czajka” (ur. 25 listopada 1907 w Niebieszczanach, zm. 22 lipca 1944 w Olchowcach) – sierżant piechoty Wojska Polskiego, podporucznik Związku Walki Zbrojnej–Armii Krajowej, Sprawiedliwy wśród Narodów Świata.
Życiorys.
Urodził się 25 listopada 1907 w Niebieszczanach. Był synem Józefa, miejscowego rolnika. Miał brata Karola (ur. 1915).
W roku szkolnym 1920/1921 uczęszczał do I klasy w Państwowym Gimnazjum im. Królowej Zofii w Sanoku i został uznany za ucznia nieuzdolnionego (nie zaliczył także egzaminu poprawkowego). Został zawodowym żołnierzem Wojska Polskiego. Służył w sanockim 2 Pułku Strzelców Podhalańskich w stopniu sierżanta. W jednostce był wychowawcą i instruktorem. Od 1935 pracował w powiatowej komendzie Przysposobienia Wojskowego w Lesku. Tam w stopniu plutonowego pracował jako wszechstronny wychowawca młodzieży na całym obszarze powiatu leskiego. Przed 1939 został przeniesiony na inne stanowisko.
Po wybuchu II wojny światowej w 1939 uczestniczył w kampanii wrześniowej. Po klęsce polskiej wojny obronnej przybył do Niebieszczan, gdzie przebywała już jego żona Zofia (ur. 15 maja 1912) z dziećmi (mieli m.in. syna Waldemara). Po nastaniu okupacji niemieckiej zaangażował się w działalność konspiracyjną, organizując przy sobie żołnierzy WP. Był aktywny na polu wspierania osób udających się przez zieloną granicę na Węgry. Na wiosnę 1940 został zaprzysiężony do Związku Walki Zbrojnej przez por. Stanisława Zielińskiego. W podziemiu posługiwał się pseudonimami „Borsuk” i „Czajka”. W czerwcu 1940 objął stanowisko dowódcy placówki w Niebieszczanach w ramach obwodu ZWZ Sanok. Podlegały mu plutony (w 1942 cztery), drużyny, a jego zastępcą był Jerzy Jasiński ps. „Kadłubek”. Intensywnie prowadził szkolenia swoich żołnierzy (m.in. w tajnym kursie podoficerskim), wywiad wojskowy, działalność nasłuchową w radio oraz propagandową. Był także oficerem dywersji w Obwodzie AK Sanok. Od 1942 był poszukiwany przez gestapo. Mimo aresztowań, w tym po zatrzymaniu przez Niemców komendy Obwodu Sanok zimą 1942, jego placówka dzięki utrzymywaniu ścisłej konspiracji pozostawała nienaruszona i uchodziła za dysponującą doskonałym zabezpieczeniem konspiracji. Po utworzeniu Armii Krajowej pozostawał komendantem placówki nr 5 w Niebieszczanach. Służył w stopniu podporucznika czasu wojny. Szelka był inicjatorem ukrywania w swojej wsi poszukiwanych przez Niemców osób, schronienie znaleźli tam m.in. ocalony z egzekucji na górze Gruszka w 1940 Jan Schaller, od stycznia 1943 zbiegły z Zwangsarbeitslager Zaslaw dr Leon Penner z żoną i córką oraz Rosjanie wcześniej przetrzymywani w stalagu w Olchowcach i w stalagu w Rymanowie, a także członkowie konspiracji obwodu ZWZ-AK Sanok). Od 1943 wraz z podkomendnymi przygotowywał się do akcji „Burza”. 
Wspierał przygotowanie akcji dywersyjnej w Mokrem, w której żołnierze (w tym m.in. Alojzy Bełza ps. „Alik”) 17 czerwca 1944 dokonali ataku na posterunek Werschutzu i zniszczenia elektrowni przy kopalni ropy naftowej. Po jej przeprowadzeniu Niemcy prowadzili obławę (akcję zaporową). Mimo zalecenia opuszczenia Niebieszczan, wydanego przez dowódcę obwodu tj. Adama Winogrodzkiego ps. „Korwin”, Szelka pozostał wówczas w domu. Tam w dniu 19 czerwca widząc przechodzący patrol niemiecki, usiłował podjąć ucieczkę i otworzył ogień. Trafiony sześciokrotnie w nogi został aresztowany przez Niemców i osadzony w więzieniu w Sanoku (w tamtejszej ewidencji określony jako rolnik). Otrzymał zarzuty wykonywania wyroków na konfidentach, organizowanie sabotażu i dywersji. Aresztowana wtedy została także jego żona Zofia, którą zwolniono 26 czerwca. Denuncjacji Szelki miał dokonać sołtys Niebieszczan i konfident gestapo, Kiełbasa, bądąc już śmiertelnie ranny po zamachu na niego. W dniu 28 czerwca wykonano wyrok na osobie, która rzekomo uprzednio zadenuncjowała Szelkę (Aleksander B.). 
Decyzją komendy obwodu AK przygotowano akcję odbicia Szelki z więzienia. W nocy 20/21 lipca 1944 konspiratorzy pod dowództwem Władysława Szechyńskiego ps. „Kruk” (w akcji uczestniczyli m.in. Władysław Pruchniak ps. „Ireneusz”, Zdzisław Stropek ps. „Ścisły” oraz żołnierze oddziału Józefa Czuchry ps. „Orski”) dokonali przejścia po drabinie przez mur okalający obszar więzienia i znaleźli się na terenie spacerowym. Przebywający w więzieniu współpracujący z AK strażnicy więzienni (zaprzysiężeni do polskiej działalności podziemnej Nestor Kiszka ps. „Neron” i Piotr Dudycz ps. „Cezar”) imitując świętowanie urodzin Dudycza mieli uśpić pozostałych rzekomym alkoholem, a w rzeczywistości specyfikiem przygotowanym uprzednio przez sanockiego farmaceutę i członka AK, Stanisława Kawskiego ps. „Skrzypek” (według innej wersji środki nasenne oraz truciznę do unieszkodliwienia psów przekazał Władysław Skałkowski ps. „Dąb”). Ostatecznie cały plan nie powiódł się (jeden ze strażników Nowakowski nie wziął udział w zainscenizowanej imprezie, zaś Dudycz nie dokonał wygaszenia oświetlenia dziedzińca więziennego oraz odcięcia łączności, nie wprowadzono do budynku oczekujących AK-owców), a przybyli i przygotowani do wkroczenia konspiratorzy postanowili wycofać się.
W determinacji do uwolnienia Szelki przełożeni zobowiązali Nestora Kiszkę do wyprowadzenia osadzonego z gmachu więzienia. Ten, po otrzymaniu gwarancji bezpieczeństwa dla swojej rodziny, zgodził się. Gdy Kiszka pojawił się w pracy rano 22 lipca 1944, dostrzegł, że Władysław Szelka, pozostający z ranami jeszcze z czasu zatrzymania, został wyprowadzony przez gestapowców, po czym wraz z innym więźniem (był nim aresztowany 13 lipca Paul wzgl. Paweł Aleksiejewicz Karpenko, ur. 1921, spadochroniarz-desantowiec sowiecki, jeniec) wywieziony samochodem. Kiszka udał się rowerem za wyjeżdżającym wraz z więźniami pojazdem. Tego dnia Władysław Szelka i Paul Karpenko zostali rozstrzelani w Olchowcach. Egzekucji dokonał gestapowiec Leo Humeniuk. Ciała Szelki nie odnaleziono. Egzekucje w Olchowcach były w tym miejscu dokonywane w 1942, 1943, 1944.
Upamiętnienie.
20 lipca 1975 został odsłonięty pomnik przy dawnej cerkwi Wniebowstąpienia Pańskiego w Olchowcach. W obszarze leśnym na miejscu pamięci został ustanowiony krzyż pamiątkowy.
Władysław Szelka został pośmiertnie odznaczony Krzyżem Armii Krajowej przez Kapitułę Światowego Związku Żołnierzy Armii Krajowej w Londynie (odznaczenie przekazano w marcu 1970 żołnierzom AK z Sanoka). Za ukrywanie podczas wojny dr. Leona Pennera w dniu 18 kwietnia 1989 Władysław, Karol i Stefania Szelkowie zostali uhonorowani izraelskim odznaczeniem Sprawiedliwy wśród Narodów Świata (numer wyróżnienia Władysława: 41754).
W 1962 Władysław Szelka został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.
Ponadto został wymieniony w zbiorowym upamiętnieniu parafian z Niebieszczan poległych w latach 1939-1945, ustanowionym w kościele św. Mikołaja w Niebieszczanach.

</doc>
<doc id="4785856" url="https://pl.wikipedia.org/wiki?curid=4785856" title="Giuseppe Natale Vegezzi">
Giuseppe Natale Vegezzi



</doc>
<doc id="4785863" url="https://pl.wikipedia.org/wiki?curid=4785863" title="Schronisko Złoty Komin">
Schronisko Złoty Komin

Schronisko Złoty Komin – schronisko w Skałkach Siekierczyńskich we wsi Siekierczyna w województwie małopolskim, w powiecie tarnowskim, w gminie Ciężkowice. Skały te znajdują się na porośniętych lasem północnych zboczach opadających do doliny Siekierczanki nieco powyżej szkoły. Obok skał prowadzi ścieżka edukacyjna „Przez Wieprzek” znakowana zielonym liściem klonu. Jest to obszar Pogórza Rożnowskiego będącego częścią Pogórza Środkowobeskidzkiego. 
Schronisko Złoty Komin znajduje się w środkowej skale w kształcie kazalnicy. Przecięta jest ona dwoma pionowymi kominami. Jest to Złoty Komin (lewy) i Kruchy Komin (prawy). Obok skały z kominami zamontowano tablicę ścieżki dydaktycznej z opisem i zdjęciami.
Schronisko Złoty Komin to zablokowana skalnymi blokami szczelina. Bloki tworzą w niej trzy progi i dwa piętra. Dolny próg ma wysokość 2,5 m i pokonanie go wymaga wspinaczki (V+ w skali krakowskiej). Powyżej dolnego progu, po ok. 2,5 m znajduje się środkowy próg, którego pokonanie również wymaga wspinaczki (IV). Pod progiem tym jest szczelina o długości 2,5 m, szerokości 0,5 m. Powyżej środkowego progu komin rozszerza się do koło 1,3 m i prowadzi do górnego progu o 2,5 m wysokości (III).
Schronisko wytworzyło się na jednej szczelinie w piaskowcu ciężkowickim. Jest widne na całej swojej długości. Na dnie znajduje się gleba, gruz i liście.
Schronisko powstało na jednej szczelinie w piaskowcach ciężkowickich serii śląskiej. Dno pokryte jest gruzem, miejscami gleba i liście. 
Schronisko nie było wzmiankowane w literaturze. Odkryli go latem 1996 roku P. Baczyński i T. Mleczek ze Speleoklubu Beskidzkiego. Zinwentaryzował go i opracował jego plan we wrześniu tego roku T. Mleczek.

</doc>
<doc id="4785867" url="https://pl.wikipedia.org/wiki?curid=4785867" title="Thomas Lipton">
Thomas Lipton

Sir Thomas Johnstone Lipton, 1. Baronet (ur. 1848 w Glasgow, zm. 2 października 1931 w Londynie) – brytyjski przedsiębiorca, twórca marki Lipton, i pasjonat sportu jachtowego.
Życiorys.
Thomas Lipton urodził się w 1848 r. w Glasgow, w rodzinie Thomasa Liptona seniora i Frances Lipton (z d. Johnstone) jako najmłodszy z pięciorga dzieci. Rodzina Liptonów wywodziła się z ulsterskich Szkotów osiadłych w Fermanagh, którzy jednak w latach 1840. przeprowadzili się do Szkocji w poszukiwaniu lepszych warunków życia, a jego ojciec imał się różnych zajęć. Na początku lat 1860. jego rodzice otworzyli sklep spożywczy. Lipton uczęszczał w latach 1853–1863 do St. Andrew's Parish School, gdzie wraz z kolegami urządzał rajdy zabawkowych jachtów. Lipton rzucił szkołę, by wesprzeć domowy budżet w różnych dorywczych pracach. Od tego czasu kontynuował edukację wieczorowo w Gorbals Youth's School.
W 1865 r. zatrudnił się jako chłopiec okrętowy i w ten sposób popłynął do USA, gdzie spędził pięć lat na pracy w różnych częściach kraju, m.in. na plantacji tytoniu w Wirginii, jako księgowy, księgarz i pracownik plantacji ryżu w Południowej Karolinie, komiwojażer w Nowym Orleanie, pomocnik farmera w New Jersey i pracownik sklepu spożywczego w Nowym Jorku. W 1870 r. wrócił do Glasgow, początkowo pomagając rodzicom w ich sklepie. W następnym roku otworzył własny sklep Lipton's Market i dzięki sukcesowi tego przedsięwzięcia przeniósł w 1876 r. działalność do większego lokalu, a potem otwierał kolejne sklepy w Glasgow, całej Szkocji i w końcu w innych częściach Wielkiej Brytanii. Lipton inspirował się amerykańską reklamą i stosował jej metody w Wielkiej Brytanii, m.in. w 1881 r. reklamował się sprowadzając największy na świecie ser, stosował kupony zniżkowe przypominające banknoty, a karykaturzysta Willy Lockhart co tydzień rysował dla niego nowe plakaty reklamowe. W 1888 r. Lipton posiadał już 300 sklepów; wówczas też zaczął wchodzić w sektor herbaty. Szybko zrezygnował z tradycyjnych pośredników, by móc obniżyć ceny i dotrzeć do uboższych klientów, w związku z czym kupił plantację i zaczął sprzedawać herbatę pod własną marką. Jego herbatę piła m.in. królowa Wiktoria.
W 1871 r. ożenił się z Margaret McAuslan, z którą miał urodzonego rok później syna Thomasa, zmarłego w dzieciństwie, a w 1873 drugiego syna Williama. Małżeństwo nie było udane i rozpadło się, a jego żona z dzieckiem wyemigrowała do Kanady, z czego Lipton był zadowolony. Był homoseksualistą, a jego partner był także jego wspólnikiem.
Był pasjonatem sportu jachtowego, podobnie jak królowie Edward VII i Jerzy V, a Lipton często przebywał w ich towarzystwie. W latach 1899–1930 pięciokrotnie brał udział w America’s Cup jako reprezentant Royal Ulster Yacht Club, płynąc na kolejnych jednostkach nazywanych od Shamrock do Shamrock V (1899, 1901, 1903, 1914, 1930). Pomimo swoich intensywnych starań, Lipton nigdy nie wygrał tych zawodów, jednak zasłużył na stworzony dla niego puchar "dla najlepszego przegranego", co przyniosło jego firmie dużą popularność w USA. Ten okres w historii regat jest nazywany „erą Liptona”. Z powodu niskiego pochodzenia do Royal Yacht Squadron został przyjęty dopiero krótko przed śmiercią. Został również członkiem America’s Cup Hall of Fame. Lipton ufundował Sir Thomas Lipton Trophy na dwóch turniejach piłkarskich w Turynie (1909, 1911).
W 1898 r. został wyróżniony tytułem szlacheckim.
Zmarł 2 października 1931 r. w Londynie, zapisując większość majątku miastu Glasgow, w tym trofea jachtowe, które są wystawiane w Kelvingrove Art Gallery and Museum. Został pochowany z rodzicami i rodzeństwem na Glasgow's Southern Necropolis.

</doc>
<doc id="4785871" url="https://pl.wikipedia.org/wiki?curid=4785871" title="Stanisław Wrzosek">
Stanisław Wrzosek

Stanisław Wrzosek (ur. 1957) – polski prawnik, doktor habilitowany nauk ekonomicznych, profesor Instytutu Nauk Prawnych Wydziału Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II oraz profesor zwyczajny Wyższej Szkoły Handlowej w Radomiu.
Życiorys.
W 1980 ukończył studia administracyjne na Uniwersytecie Warszawskim, 10 listopada 1986 obronił pracę doktorską, 24 października 1994 habilitował się na podstawie pracy zatytułowanej "Ochrona środowiska w gospodarowaniu przestrzenią – rola organów państwowych i samorządu terytorialnego". 30 grudnia 2009 nadano mu tytuł profesora w zakresie nauk prawnych. Objął funkcję profesora na Wydziale Nauk Prawnych Wyższej Szkoły Handlowej w Radomiu, na Wydziale Zarządzania Politechniki Białostockiej, w Zakładzie Nauki Administracji na Wydziale Prawa Uniwersytetu Rzeszowskiego, w Katedrze Prawa Administracyjnego i Finansowego Przedsiębiorstw, Kolegium Nauk o Przedsiębiorstwie Szkoły Głównej Handlowej w Warszawie oraz Katedrze Prawa Administracyjnego na Wydziale Zamiejscowym Nauk Prawnych i Ekonomicznych w Tomaszowie Lubelskim Katolickiego Uniwersytetu Lubelskiego Jana Pawła II.
Był dyrektorem Instytutu Administracji Wydziału Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II, kuratorem Katedry Prawa Administracyjnego na Wydziale Zamiejscowym Nauk Prawnych i Ekonomicznych w Tomaszowie Lubelskim Katolickiego Uniwersytetu Lubelskiego Jana Pawła II, przewodniczącym Zespołu do spraw Etyki Polskiej Komisja Akredytacyjnej, członkiem prezydium PKA, a także członkiem Zespołu ds. Opiniowania Wniosków o Ponowne Rozpatrzenie Sprawy Polskiej Komisja Akredytacyjnej.
Był rektorem Wyższej Szkoły Handlowej w Radomiu, profesorem nadzwyczajnym Katedry Nauki Administracji Wydziału Prawa i Administracji Uniwersytetu Rzeszowskiego, profesorem zwyczajnym Instytutu Administracji Wydziału Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II.
Piastuje stanowisko profesora zwyczajnego Wyższej Szkoły Handlowej w Radomiu i profesora Instytutu Nauk Prawnych Wydziału Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II.

</doc>
<doc id="4785875" url="https://pl.wikipedia.org/wiki?curid=4785875" title="Izabela Dąmbska">
Izabela Dąmbska

Izabela Dąmbska (ur. 8 września 1927 w Rudnej Wielkiej, zm. 29 sierpnia 1984) – polska hydrobotanik, działaczka ochrony przyrody, prof. dr hab.
Życiorys.
Od 1946 do 1949 studiowała na Uniwersytecie Poznańskim (biologia). Po zakończeniu studiów podjęła pracę w Zakładzie Systematyki i Geografii Roślin. W 1960 zorganizowała i od 1978, z inicjatywy prof. Zygmunta Czubińskiego, kierowała Zakładem Hydrobiologii przy Zakładzie Systematyki i Geografii Roślin UAM, w którego ramach prowadziła badania hydrobotaniczne jezior polskich, m.in. w Wielkopolskim Parku Narodowym. Od 1975 do końca życia kierowała radą naukową tego Parku, m.in. przez wiele lat dążąc do poszerzenia jego obszaru i likwidacji zagrożeń dla jego przyrody. Była współautorką projektu rozszerzenia Parku, jak również ekspertyzy dotyczącej skutków eksploatacji węgla brunatnego w tzw. rowie poznańskim. Zajmowała się również ochroną Słowińskiego, Pienińskiego, Ojcowskiego i Tatrzańskiego Parku Narodowego. Była członkiem m.in. Państwowej Rady Ochrony Przyrody i Prezydium Komitetu Ochrony Przyrody i Jej Zasobów. 
Zmarła tragicznie w wypadku samochodowym. Jest pochowana na cmentarzu w Rudnej Wielkiej. Prace badawcze pracowników Zakładu Hydrobiologii UAM (1985–1990), prowadzone na terenie lobeliowego jeziora Moczadło poświęcono jej pamięci (za życia była szczególnie zainteresowana tym akwenem).

</doc>
<doc id="4785878" url="https://pl.wikipedia.org/wiki?curid=4785878" title="First Cow">
First Cow

First Cow – amerykański film dramatyczny z 2019 roku w reżyserii Kelly Reichardt. Scenariusz oparto na podstawie powieści "The Half Life" Jonathana Raymonda.
Fabuła.
XIX wiek. Nieśmiały kucharz Figowitz udaje się na zachód, gdzie na Terytorium Oregonu dołącza do grupy traperów. Poznaje tam chińskiego imigranta King Lu, z enigmatyczną przeszłością i żyłką do interesów. Mężczyźni zaprzyjaźniają się i rozpoczynają wspólny biznes wykorzystując potajemnie krowę mleczną należącą do bogatego właściciela ziemskiego.
Premiera.
Światowa premiera filmu 30 sierpnia 2019 roku podczas Festiwalu Filmowego w Telluride. Brał również udział w konkursie głównym o Złotego Niedźwiedzia podczas 70. Międzynarodowym Festiwalu Filmowego w Berlinie.

</doc>
<doc id="4785881" url="https://pl.wikipedia.org/wiki?curid=4785881" title="Simon Wieland">
Simon Wieland

Simon Wieland (ur. 16 grudnia 2000) – szwajcarski lekkoatleta specjalizujący się w rzucie oszczepem.
Finalista mistrzostw świata juniorów z Tampere (2018). W 2019 roku został mistrzem Europy juniorów. 
Medalista mistrzostw Szwajcarii oraz reprezentant kraju w pucharze Europy w rzutach i drużynowych mistrzostwach Europy. 
Rekord życiowy: 79,44 (21 lipca 2019, Borås). 

</doc>
<doc id="4785884" url="https://pl.wikipedia.org/wiki?curid=4785884" title="Georgi Bogdanov">
Georgi Bogdanov



</doc>
<doc id="4785887" url="https://pl.wikipedia.org/wiki?curid=4785887" title="Ahmes">
Ahmes



</doc>
<doc id="4785891" url="https://pl.wikipedia.org/wiki?curid=4785891" title="Lammas (Norfolk)">
Lammas (Norfolk)



</doc>
<doc id="4785893" url="https://pl.wikipedia.org/wiki?curid=4785893" title="Przecław z Dmosic">
Przecław z Dmosic

 Przecław z Dmosic Dmosicki herbu Ostoja (zm. 1474 r.) – dziedzic Dmosic, starosta spiski, lubowelski, podoliński.
Życiorys.
Przecław był synem Pawła z Dmosic (Dmoszyc) w ziemi sandomierskiej. Studiował na Uniwersytecie Krakowskim. Dnia 3 maja 1439 roku podpisał akt konfederacji Spytka z Melsztyna w Korczynie. Był stronnikiem króla Kazimierza Jagiellończyka. W roku 1456 mianowany został starostą spiskim (po Mikołaju Pieniążku z Witowic). W okresie sprawowania urzędu uwikłany był w spory z władzami węgierskimi (w szczególności z Maciejem Korwinem, Stefanem Zapolyą oraz z jego bratem Emerykiem). Dnia 3 czerwca 1466 roku poślubił Katarzynę, córkę Jana Tarnowskiego, wojewody krakowskiego. Z tego małżeństwa pozostawił córki: Elżbietę, wydaną za mąż za Piotra Kmitę z Wiśnicza, wojewodę krakowskiego i Zofię, małżonkę Mikołaja Ligęzy. Przecław doszedł do znacznego majątku dzięki zręcznym operacją finansowym i współpracy z królem. Udzielał licznych pożyczek panującemu, który rewanżował się stosownymi zapisami. Przykładowo, w roku 1462 król zapisał mu 300 fl. na dochodach ziemi spiskiej. Przecław brał udział w wyprawie królewicza Kazimierza na Węgry w roku 1471 ponosząc znaczne wydatki, które pokrył król zapisując mu znaczne sumy na zamku w Lubowli. Tam sporządzał (w dniu 19 sierpnia 1474 roku) swój testament zapisując legat 1200 fl. dla kościoła Św. Katarzyny w Krakowie. Zapisał posag i wiano dla swej żony oraz wyznaczył egzekutorów swej woli. Dokonał też zapisów dla swych bratanków – Jana i Pawła z Dmosic oraz dla siostrzenicy Elżbiety. Po śmierci został pochowany w kaplicy Św. Jana Chrzciciela w kościele Św. Katarzyny w Krakowie. Kaplica ta była fundowana na początku XV w. przez Ścibora ze Ściborzyc.

</doc>
<doc id="4785894" url="https://pl.wikipedia.org/wiki?curid=4785894" title="Polonia w Maroku">
Polonia w Maroku

Polonia marokańska – ludność Maroka pochodzenia polskiego.
Historia.
Początki.
Pierwszym Polakiem, który przybył do Maroka był najprawdopodobniej Jan Potocki – pisarz oraz podróżnik. Przebywał tam dwa miesiące: od 2 lipca do 7 września 1791 roku. Podróż opisał w książce "Podróż do Cesarstwa Marokańskiego (1791)" napisanej w języku francuskim. Była to pierwsza polska monografia geograficzna o tym kraju. Następnie zaczęli tam przyjeżdżać inni podróżnicy.
XX wiek.
Stałe zamieszkania Polaków w tym kraju stały się bardziej powszechne dopiero w dwudziestoleciu międzywojennym. Osadzali się tam ludzie najczęściej z Francji (głównie klasa robotnicza, ale także i przedsiębiorcy). W tym czasie Polacy, których było tam kilkuset najczęściej zamieszkiwali Casablancę. Po II wojnie światowej, według danych administracji francuskiej z 1952 roku, w Maroku mieszkało ok. 1000 Polaków. Byli nimi głównie kombatanci i ich rodziny. Założyli oni w Casablance Stowarzyszenie Polskich Kombatantów Okręg Maroko. Stowarzyszenie działało od 1950 do 1956 roku, upadło po odzyskaniu przez Maroko niepodległości. Wtedy większość Polaków wyjechała do Francji.
Od lat 70. do połowy lat 90. XX do Maroka przybywały setki polskich naukowców, którzy przybyli dla rządu tego kraju, pomagających w rozwoju zaniedbanej przez kolonizatorów gospodarki. Efektem tych wyjazdów bywały polsko-marokańskie małżeństwa.
XXI wiek.
Większość Polonii na terenie Maroku stanowią Polki. Wychodziły one za mąż za Marokańczyków i zostawały na terenie tego kraju. W Rabacie przy ambasadzie działa Szkolny Punkt Konsultacyjny, w którym dzieci i młodzież z rodzin polsko-marokańskich uczą się języka i tradycji polskiej. Działa tam także Africae Deserta Project – Stowarzyszenie Współpracy Polsko-Marokańskiej. Jego celem jest m.in. kształtowanie opinii i ocen o kulturze i historii Polski i Maroka, czy upowszechnianie wiedzy o aktualnej sytuacji społecznej i gospodarczej Polski i Maroka.
Według danych z Konsulatu Generalnego RP w Casablance, Polonia w tym kraju obejmuje 210 osób (przy czym w 2007 roku było to 500 osób), które posiadają obywatelstwo polskie oraz 15 osób posiadających już potomstwo, które są polskiego pochodzenia. Istnieje także kilka osób, którzy posiadają obywatelstwa innych państw, ale podtrzymują kontakty z Konsulatem RP. 130 osób spośród wyżej wymienionych to osoby dorosłe, a 80 to młodzież do lat 18. Część z nich bierze także udział w polskich wyborach, np. w wyborach do Sejmu i Senatu w 2005 roku wzięło udział w Maroku 59 obywateli polskich, na 141 osób uprawnionych do głosowania.
Jednymi z najbardziej znanych Marokańczyków polskiego pochodzenia są Henryk Wodziński oraz jego brat Mieczysław Wodziński.
Polskie placówki.
Dzisiaj jedną z polskich organizacji polonijnych na terenie Maroka jest działający w Casablance klub pod nazwą "Wesołe Kumoszki", powstał on pod koniec XX wieku przy Konsulacie Generalnym RP. Zajmuje się organizowaniem spotkań kulturalnych, poświęconych poezji, muzyce, sztuce filmowej i teatralnej. Ponadto placówka ta organizuje występy polonijne, m.in. sylwestrowe i karnawałowe oraz imprezy dla dzieci. Z okazji Święta Kobiet organizuje coroczne spektakle teatralno-poetyckie. Z okazji innych świąt narodowych klub współuczestniczy w organizowaniu dni kultury polskiej. Drugą placówką polską w Maroku jest Marokańskie Towarzystwo Chopinowskie. Zajmuje się organizacją koncertów muzycznych z udziałem znanych pianistów z całego świata oraz międzynarodowy konkurs pianistyczny dla młodych talentów. Towarzystwo tworzy poonadto własny periodyk o muzyce oraz ruchu chopinowskim, a także Polsce. Według witryny „Świat Polonii” w Maroku działają również Towarzystwo Kulturalne „POLONIA” w Maroku (dokładniej w Rabacie) oraz Towarzystwo Przyjaźni Polsko-Marokańskiej w Casablance, zwane Oasis. Działa tam także polska szkoła, a w Casablance znajduje się jej punkt konsultacyjny.
Pandemia koronawirusa SARS-CoV-2.
Z powodu trwającej pandemii koronawirusa część Polaków żyjących na terenie Maroka wróciło do Polski 28 kwietnia 2020 roku lotem z Marrakeszu do Warszawy samolotem ewakuacyjnym firmy Polskie Linie Lotnicze LOT.

</doc>
<doc id="4785899" url="https://pl.wikipedia.org/wiki?curid=4785899" title="Alojzy Młynarek">
Alojzy Młynarek

Alojzy Młynarek (ur. 1923 w Poznaniu, zm. 1988 tamże) – polski leśnik (dr inż.) i działacz ochrony przyrody.
Życiorys.
Ukończył leśnictwo na Uniwersytecie Poznańskim (1948). Pracował jako adiunkt w Nadleśnictwie Babki. Następnie był zastępcą nadleśniczego w Czerniejewie i Rawiczu oraz nadleśniczym w Kórniku i Jasnym Polu. Od 1954 do 1957 był Naczelnym Konserwatorem Przyrody, a od 1957 do 1975 pierwszym dyrektorem Wielkopolskiego Parku Narodowego, gdzie zorganizował administrację, rozwinął prace badawcze, m.in. zakładając pracownię naukową oraz zainicjował przebudowę drzewostanów. W latach 1975-1979 był głównym specjalistą ds. ochrony środowiska w Okręgowym Zarządzie Lasów Państwowych w Poznaniu. Kierował organizacją Muzeum Leśnictwa w Gołuchowie (od 1979 był tam sekretarzem rady naukowej). Od 1982 był docentem w Instytucie Gospodarki Przestrzennej i Kształtowania Środowiska Akademii Ekonomicznej w Poznaniu. Działał w Naczelnej Organizacji Technicznej, Polskim Towarzystwie Leśnym oraz Lidze Ochrony Przyrody. Pisał publikacje naukowe z zakresu hodowli lasu i ochrony przyrody, a także popularnonaukowe materiały przyrodnicze. 

</doc>
<doc id="4785902" url="https://pl.wikipedia.org/wiki?curid=4785902" title="Parafia św. Mikołaja w Nicei">
Parafia św. Mikołaja w Nicei



</doc>
<doc id="4785905" url="https://pl.wikipedia.org/wiki?curid=4785905" title="Krzysztof Stroiński (aktuariusz)">
Krzysztof Stroiński (aktuariusz)

Krzysztof Stroiński (ur. 7 lipca 1955 w Warszawie) – polski aktuariusz, doktor nauk matematycznych, twórca aktuariatu w Polsce powojennej, założyciel i pierwszy prezes Polskiego Stowarzyszenia Aktuariuszy.
Magister Wydziału Matematyki, Informatyki i Mechaniki Uniwersytetu Warszawskiego z 1980 r. Doktorat zrobił w 1987 r. na uniwersytecie Heriot–Watt University w Edynburgu ("Department of Actuarial Mathematics and Statistics", promotor Iain Currie). Wykładał nauki aktuarialne na Uniwersytecie Zachodniego Ontario w Kanadzie oraz City University w Londynie. W 1989 r. na zaproszenie Ministerstwa Finansów (Leszka Balcerowicza i Stefana Kawalca) założył przy współpracy Wydziału Nauk Ekonomicznych Uniwersytetu Warszawskiego i wsparciu finansowym "Canadian International Development Agency" (CIDA) Letnie Szkoły Nauk Aktuarialnych, kształcące pierwszych, powojennych aktuariuszy w Polsce. Aktuariuszy szkolił również w Rosji, na Ukrainie, Litwie, Cyprze i w Egipcie. W 1991 roku został pierwszym prezesem zarejestrowanego w tym samym roku Polskiego Stowarzyszenia Aktuariuszy. W latach 2010–2017 był przewodniczącym Państwowej Komisji Egzaminacyjnej dla Aktuariuszy. Partner Deloitte w latach 2002–2018, gdzie kierował zespołem AIS ("Actuarial And Insurance Solutions") oraz realizował projekty aktuarialne i ubezpieczeniowe m.in. implementacje i przeglądy Embedded Value, projekty due diligence, zagadnienia związane z wypłacalnością zakładów działających w Polsce i w Europie Centralnej. Posiada Licencję Aktuarialną nr 0006 wydaną przez Ministerstwo Finansów w 1996 r.

</doc>
<doc id="4785906" url="https://pl.wikipedia.org/wiki?curid=4785906" title="Krzysztof Stroiński">
Krzysztof Stroiński



</doc>
<doc id="4785910" url="https://pl.wikipedia.org/wiki?curid=4785910" title="Tomasz Ostrowski (chemik)">
Tomasz Ostrowski (chemik)

Tomasz Ostrowski – polski chemik, pracownik naukowy Instytutu Chemii Bioorganicznej PAN, gdzie pracuje w Zakładzie Chemii Komponentów Kwasów Nukleinowych. Specjalizuje się w chemii organicznej, chemii bioorganicznej i chemii leków.
Życiorys.
W 1995 r. na Wydziale Chemii Uniwersytetu im. Adama Mickiewicza w Poznaniu obronił rozprawę doktorską pt. "Synteza analogów wyozyny i próby korelacji ich właściwości fizyko-chemicznych oraz biologicznych ze strukturą", wykonaną pod kierunkiem prof. Bożenny Golankiewicz. Stopień doktora habilitowanego nauk farmaceutycznych uzyskał w 2014 r. na Wydziale Farmaceutycznym Uniwersytetu Medycznego im. Karola Marcinkowskiego w Poznaniu.

</doc>
<doc id="4785912" url="https://pl.wikipedia.org/wiki?curid=4785912" title="Gustaw Spława-Neyman">
Gustaw Spława-Neyman

Gustaw Spława-Neyman (pseud. "Jan Andrzej Czajka", "Grzymała", ur. 1890 w Dąbrówce koło Kijowa, zm. 1966 w Puszczykowie) – polski leśnik, działacz ochrony przyrody, żołnierz Armii Krajowej. 
Życiorys.
Jego ojcem był Hermogenes (1855–1938). Gustaw studiował na uczelniach Krakowa (Uniwersytet Jagielloński), Wiednia (leśnictwo na Wyższej Szkole Rolnej) i Warszawy (Szkoła Główna Gospodarstwa Wiejskiego w Warszawie). W Krakowie angażował się w działalność polskich organizacji niepodległościowych. W 1918 przedostał się do Warszawy i wstąpił do 1. pułku szwoleżerów. Został ranny podczas zdobywania Wilna w kwietniu 1919.
W 1924 został leśniczym w Kartuzach, a potem pełnił tę funkcję w Ludwikowie na terenie Wielkopolskiego Parku Narodowego (1931–1939 i 1945–1953). Za swoją działalność (głównie w Polskim Związku Zachodnim) był inwigilowany przez hitlerowską piątą kolumnę i znalazł się na liście trzydziestu osób z Mosiny przeznaczonych do rozstrzelania przez Niemców. Szczęśliwie uniknął śmierci, ponieważ 5 września 1939 ewakuował się z rodziną do Kiwerc (Wołyń), skąd w listopadzie tego samego roku przeprowadził się do Lwowa. Za zgodą sowietów wyjechał stamtąd do Warszawy, a potem pełnił funkcję technika leśnego w Końskich. Od 1941 należał do Związku Walki Zbrojnej, a potem do Armii Krajowej (pseud. "Grzymała"). Objął referat leśnictwa Powiatowej Delegatury Rządu Końskie. Zagrożony aresztowaniem, wyjechał z rodziną w 1944 do Chronowa (mieszkał tu pod fikcyjnym nazwiskiem "Andrzej Sumowski" w majątku Zdzitowieckich). Do końca wojny działał w podobwodzie Wolanów Obwodu AK Radom.
Po wojnie powrócił do Mosiny. Wspólnie z Adamem Wodziczką zainicjował na terenie Wielkopolskiego Parku narodowego ochronną gospodarkę leśną, a także opracował programy restauracji obszarów leśnych. Współtworzył rozporządzenie o powołaniu Wielkopolskiego Parku Narodowego, jak również był pomysłodawcą stworzenia Muzeum Przyrodniczego tego Parku. Od 1947 do 1950 kierował Stacją Bioekologiczną Instytutu Badawczego Leśnictwa w Jeziorach. Był też w późniejszych latach rzeczoznawcą rady naukowej WPN i członkiem Kuratorium Parku. 
Pochowano go na cmentarzu w Mosinie.
Rodzina.
Miał siostrę, Janinę, a także dwóch braci, Michała i Józefa (obaj zginęli: Józef w walkach legionów Piłsudskiego, a lekarz Michał z rąk bolszewików po rewolucji październikowej).

</doc>
<doc id="4785918" url="https://pl.wikipedia.org/wiki?curid=4785918" title="Flaga Queensland">
Flaga Queensland



</doc>
<doc id="4785920" url="https://pl.wikipedia.org/wiki?curid=4785920" title="Strefa Spękań Tjörnes">
Strefa Spękań Tjörnes

Strefa spękań Tjörnes (ang. "Tjörnes fracture zone", TFZ) – strefa spękań na Morzu Grenlandzkim przy półwyspie Tjörnes na północnym wybrzeżu Islandii. Ostatnia erupcja miała miejsce w 1868 roku. 
Opis.
Strefa spękań Tjörnes znajduje się na Morzu Grenlandzkim na głębokości 75 m w pobliżu półwyspu Tjörnes na północnym wybrzeżu Islandii. Oddziela Północną Strefę Wulkaniczną (ang. "North Volcanic Zone", NVZ) od Kolbeinsey Ridge, części Grzbietu Śródatlantyckiego. Ostatnia erupcja miała miejsce w latach 1867–1868 w południowo-wschodniej części strefy na północ od wyspy Manareyjar. 

</doc>
<doc id="4785922" url="https://pl.wikipedia.org/wiki?curid=4785922" title="Gubernatorzy Queensland">
Gubernatorzy Queensland



</doc>
<doc id="4785924" url="https://pl.wikipedia.org/wiki?curid=4785924" title="Premierzy Queensland">
Premierzy Queensland



</doc>
<doc id="4785927" url="https://pl.wikipedia.org/wiki?curid=4785927" title="Parlament Queensland">
Parlament Queensland



</doc>
<doc id="4785928" url="https://pl.wikipedia.org/wiki?curid=4785928" title="Powodzie w Queensland (2010–2011)">
Powodzie w Queensland (2010–2011)



</doc>
<doc id="4785931" url="https://pl.wikipedia.org/wiki?curid=4785931" title="MLI">
MLI

MLI, izolacja MLI () – rodzaj izolacji termicznej, mającej za zadanie ograniczenie dopływów ciepła na drodze promieniowania. Zbudowana jest z wielu równoległych ekranów radiacyjnych o niskiej emisyjności i oddzielających je od siebie przekładek. MLI jest najskuteczniejszym rodzajem izolacji stosowanym w zbiornikach ciekłych gazów, rurociągach kriogenicznych, kriostatach i wszystkich aplikacjach wykorzystujących bardzo niskie temperatury.
Zastosowanie.
Izolacja MLI stosowana jest tam, gdzie występują duże różnice temperatur między izolowanym układem a otoczeniem i niezbędne jest ograniczenie dopływów ciepła na drodze promieniowania. Izolacja ta znajduje coraz więcej zastosowań nie tylko ze względu na najlepsze zdolności izolacyjne, ale również niską masę i objętość, co skutkuje mniejszą wagą i wymiarami całej konstrukcji. Do zastosowań MLI zaliczają się głównie:
- zbiorników ciekłych gazów (LNG, LN2, LH2, LO2) itd.,
- kriostatów,
- rurociągów kriogenicznych,
- kriokomór,
- urządzeń nadprzewodnikowych.
Struktura.
Izolacja MLI składa się z kilkudziesięciu, naprzemiennie składanych warstw ekranów radiacyjnych i przekładek. 
Ekran radiacyjny wykonany jest z materiału syntetycznego o grubości 0,006 - 0,012 mm (najczęściej folii polietylenowej) pokrytego warstwą niskoemisyjnego metalu. Najczęściej stosowanym metalem jest aluminium, rzadziej miedź, złoto lub srebro. 
Grubość metalowej powłoki jest nie większa niż 0,1 μm. 
Oddzielające ekrany przekładki wykonane są z materiałów włóknistych o niskiej przewodności cieplnej w celu zminimalizowania przepływów ciepła na drodze kondukcji.
MLI dostępna jest w formie rolek, na które nawinięte zostają kilkuwarstwowe pasma izolacji o określonej szerokości lub posiadających gotową do zainstalowania geometrię koców izolacyjnych. Izolacja w formie rolki wykorzystywana jest głównie do owinięcia powierzchni bocznej dużych zbiorników ciekłych gazów lub rurociągów o dużych średnicach. Koce znajdują swoje zastosowania na zbiornikach, małych rurociągach i aplikacjach laboratorynjych jakimi są np. kriostaty.
Linki zewnętrzne.
Właściwości i rodzaje izolacji MLI
Thermal performance of multilayer insulation: A review
Multilayer Insulation for Spacecraft Applications

</doc>
<doc id="4785935" url="https://pl.wikipedia.org/wiki?curid=4785935" title="Powódź w Queensland (2009)">
Powódź w Queensland (2009)



</doc>
<doc id="4785938" url="https://pl.wikipedia.org/wiki?curid=4785938" title="Andrij Wedenmejer">
Andrij Wedenmejer



</doc>
<doc id="4785943" url="https://pl.wikipedia.org/wiki?curid=4785943" title="Flemming Østergaard">
Flemming Østergaard

Flemming Østergaard (ur. 31 października 1943 w Frederiksberg) – duński biznesmen, znany bardziej jako długoletni prezes Parken Sport &amp; Entertainment, który jest właścicielem klubu piłkarskiego F.C. Kopenhaga.
W latach osiemdziesiątych doznał obrażeń nóg w wyniku wypadku samochodowego. Chociaż lekarz powiedział mu, że już nigdy nie będzie chodził, odmówił poddania się, udało mu się pracować i trenować nogę, dzięki czemu nie tylko znowu chodził, ale także mógł wygrać mistrzostwo klubu w swoim klubie tenisowym.

</doc>
<doc id="4785945" url="https://pl.wikipedia.org/wiki?curid=4785945" title="Andrzej Szafiański">
Andrzej Szafiański

Andrzej Szafiański (ur. 1 lutego 1931 w Warszawie, zm. 19 lipca 1973 tamże) – polski reżyser teatralny i filmowy oraz scenarzysta.
Życiorys.
Studia reżyserskie ukończył w 1960 w PWST w Warszawie. Dyplom otrzymał w 1963. Reżyserował w wielu polskich teatrach, m.in. w Teatrze Klasycznym w Warszawie (1962/1963), Teatrze im. Adama Mickiewicza w Częstochowie (1965/1966), Teatrze Śląskim w Katowicach, Teatrze Współczesnym w Warszawie, Teatrze im. Juliusza Słowackiego w Krakowie, Teatrze im. Stefana Jaracza w Olsztynie i in. W 1966 został głównym reżyserem telewizji katowickiej. W 1968 wyemigrował do Izraela, gdzie został reżyserem telewizji w Tel-Awiwie. Do Polski powrócił w czerwcu 1973. Zmarł wskutek zatrucia czadem.
Spektakle telewizyjne.
"Źródło": FilmPolski.pl

</doc>
<doc id="4785947" url="https://pl.wikipedia.org/wiki?curid=4785947" title="Stanisław Kębłowski">
Stanisław Kębłowski

Stanisław Kębłowski ps. „Kazimierz Kuźnicki” (ur. 27 maja 1893 w Janówku (powiat piotrkowski), zm. w styczniu 1919) – kapral Legionów Polskich, uczestnik I wojny światowej i wojny z Ukraińcami, kawaler Orderu Virtuti Militari.
Życiorys.
Urodził się w rodzinie Ignacego i Stefanii z domu Namysłowskiej. W Piotrkowie ukończył gimnazjum polskie w 1913 r. Od roku 1911 był członkiem Organizacji Młodzieży Niepodległościowej „Zarzewie”. Pracował w sekcji młodzieży przy Towarzystwie Krajoznawczym i w Chrześcijańskiej Demokracji. Jako słuchacz Wydziału Filozoficznego Uniwersytetu Jagiellońskiego wstąpił w roku 1913 do Drużyn Strzeleckich. W chwili wybuchu wojny był na kursie wojskowym tychże Drużyn. Dnia 6 sierpnia 1914 r. przydzielony do I kompanii kadrowej I Brygady Legionów. Brał udział we wszystkich walkach swego oddziału. 18 listopada 1914 r. pod Krzywopłotami został raniony poprzez strzaskanie szrapnelem prawej ręki. 
W czasie boju o lasek kozinakowski dnia 18 maja 1915 r. szer. Kębłowski wysłany został z patrolem wywiadowczym. Z własnej inicjatywy objął dowództwo patrolu po zabiciu dotychczasowego dowódcy. Natychmiast zawiadomił dowódcę kompanii o sile, rozmieszczeniu sił nieprzyjaciela i zaczął ostrzeliwać wroga. Z chwilą rozwinięcia się kompanii w tyralierę, bez rozkazu usunął się na prawe skrzydło kompanii i pod ogniem karabinów maszynowych przez dłuższy czas ubezpieczał posuwanie się kompanii. Po pewnym czasie zawiadomił dowódcę, że nieprzyjaciel szykuje się do kontrnatarcia i przez godzinę powstrzymywał napór nieprzyjaciela w sile jednego plutonu. Jednym ciężkim karabinem maszynowym ściągnął na siebie ogień nieprzyjaciela z centrum, przez co uniemożliwił otoczenie pododdziału i umożliwił jego wycofanie. Za czyny te szer. Kębłowski mianowany został kapralem i odznaczony pośmiertnie Krzyżem Srebrnym Orderu Virtuti Militari.
Od 18 stycznia 1916 r. służył w 3 kompanii III Batalionu I Brygady Legionów Polskich. Walczył na froncie wołyńskim. Od lipca 1917 r. był internowany w Szczypiornie i Łomży. W najcięższych warunkach krzepił i umacniał współcierpiących. Od maja 1918 leżał w szpitalu obozowym chory na gruźlicę. W lipcu 1918 r. opuścił szpital i kontynuował leczenie w Zakopanem. Na wieść o Potrzebie Lwowskiej, ciężko chory, zgłosił się jako ochotnik i walczył na froncie przeciwukraińskim. W styczniu 1919 r. ranny pod Jaworowem, dostał się do niewoli i jako jeden z najzacieklej walczących został zamordowany przez nieprzyjaciela.

</doc>
<doc id="4785952" url="https://pl.wikipedia.org/wiki?curid=4785952" title="Mistrzostwa Włoch w szachach">
Mistrzostwa Włoch w szachach

Mistrzostwa Włoch w szachach (, w skrócie "CIA") – coroczny (z kilkoma wyjątkami) i najważniejszy turniej krajowy, mający na celu wyłonienie najlepszych szachistów we Włoszech. Pierwszy oficjalny turniej o mistrzostwo Włoch odbył się 1921 roku, co pokrywa się z datą założenia Włoskiej Federacji Szachowej. Wcześniej okazjonalnie organizowano Turniej Narodowy (), który był, "de facto", mistrzostwami krajowymi i może być uznany za poprzednika oficjalnych mistrzostw.
Szachistą o największej ilości mistrzostw Włoch w historii zdobył Stefano Tatai, który pomiędzy 1962 a 1995 triumfował dwunastokrotnie.
W turnieju może wziąć udział każdy. Od 1999 roku tytuł Mistrza Włoch przyznawany jest jednak najlepszym zawodnikom obywatelstwa włoskiego. W latach 1947 i 1952 przyznano tytuł ex aequo, ponieważ nie rozegrano playoffów.
Zwycięzcy.
Listę zwycięzców opracowano na podstawie źródła:

</doc>
<doc id="4785954" url="https://pl.wikipedia.org/wiki?curid=4785954" title="Antoni Wiśniewski (leśnik)">
Antoni Wiśniewski (leśnik)

Antoni Wiśniewski (ur. 1905 w Poznaniu, zm. 1989) – polski leśnik, fotografik i kolekcjoner.
Życiorys.
Był praktykantem leśnym w leśnictwach Mokrz, Sowia Góra i Puszczykowo. W 1928 uczestniczył w wyprawach Arkadego Fiedlera do Brazylii i Afryki, jako preparator, a potem został leśniczym w Nadleśnictwie Kościan. W tym czasie rozpoczął kolekcjonowanie eksponatów przyrodniczych i nagrywanie głosów ptaków. Od 1951 współorganizował Muzeum Przyrodnicze Wielkopolskiego Parku Narodowego (wówczas z siedzibą w Puszczykowie). Był pierwszym kustoszem tej placówki. Prowadził prelekcje w radiu, pisał artykuły prasowe, podejmował działania w zakresie ochrony ptaków. Pochowano go na cmentarzu w Puszczykowie.

</doc>
<doc id="4785959" url="https://pl.wikipedia.org/wiki?curid=4785959" title="Qualitative Sociology Review">
Qualitative Sociology Review

Qualitative Sociology Review – międzynarodowe czasopismo naukowe, poświęcone socjologii jakościowej, wydawane przez Wydawnictwo Uniwersytetu Łódzkiego.
O czasopiśmie.
"Qualitative Sociology Review" to międzynarodowy kwartalnik, w którym publikowane są prace empiryczne, teoretyczne i metodologiczne dotyczące wszystkich dziedzin i specjalności w ramach socjologii; afiliowany przy Wydziale Ekonomiczno-Socjologicznym Uniwersytetu Łódzkiego. Wydawcą jest Wydawnictwo Uniwersytetu Łódzkiego. Recenzja tekstów prowadzona jest zgodnie z modelem double blind review. Wszystkie artykuły dostępne są w Otwartym Dostępie (Open Access) na licencji CC BY-NC-ND.

</doc>
<doc id="4785964" url="https://pl.wikipedia.org/wiki?curid=4785964" title="Szczotka ryżowa">
Szczotka ryżowa

Szczotka ryżowa – rodzaj szczotki z twardym włosiem używanej do szorowania.
Wykorzystywana jest do mycia podłóg, ale także na przykład do pielęgnacji koni. 
Nazwa "szczotka ryżowa" jest myląca – materiał, z którego wykonywane jest włosie klasycznej szczotki ryżowej otrzymywany jest z sorgo, lecz nieprecyzyjnie nazywany jest "słomą ryżową". Regionalnie spotyka się także nazwy takie jak "szrober", "szruber", "śruber", "śruper", "śrupok" od niemieckiego "Schrubber". 

</doc>
<doc id="4785967" url="https://pl.wikipedia.org/wiki?curid=4785967" title="Uniwersytet Indonezji">
Uniwersytet Indonezji



</doc>
<doc id="4785969" url="https://pl.wikipedia.org/wiki?curid=4785969" title="Gradski stadion kraj Tise">
Gradski stadion kraj Tise

Gradski stadion kraj Tise – stadion piłkarski w mieście Bečej, w Serbii. Został otwarty w 1937 roku. Może pomieścić 2296 widzów. Swoje spotkania rozgrywają na nim piłkarze klubu FK Bečej.
Obiekt został wybudowany w latach 1934–1937. W 1956 roku oddano do użytku istniejącą do dziś trybunę główną, a drewniany płot otaczający teren stadionu zastąpiono murem. W 1983 roku wykonano drenaż murawy i wybudowano budynek klubowy wraz z szatniami. W 2015 roku wyremontowano trybunę główną i zamontowano na niej plastikowe krzesełka. Przez sześć sezonów, w latach 1992–1997, obiekt gościł występy klubu FK Bečej w pierwszej lidze Federalnej Republiki Jugosławii. Ponadto w 1995 roku, kiedy FK Bečej uzyskał akces do Pucharu Intertoto, na stadionie odbyły się dwa spotkania gospodarzy w ramach tych rozgrywek, 24 czerwca przeciwko Farulowi Konstanca (1:2) i 15 lipca przeciwko Pogoni Szczecin (2:1). W kolejnym sezonie FK Bečej występował w Pucharze UEFA, ale mecz „u siebie” ze słoweńskim NK Mura rozegrał na stadionie Karađorđe w Nowym Sadzie.

</doc>
<doc id="4785970" url="https://pl.wikipedia.org/wiki?curid=4785970" title="Jarosław Urbański (zoolog)">
Jarosław Urbański (zoolog)

Jarosław Urbański (ur. 3 września 1909 w Poznaniu, zm. 13 sierpnia 1981 tamże) – polski zoolog, fotografik i kolekcjoner.
Życiorys.
Od 1928 do 1933 studiował na Wydziale Rolno-Leśnym Uniwersytetu Poznańskiego. Pracował na stanowisku asystenta w Zakładzie Zoologii i Entomologii tej uczelni. W 1934 wykładał w gimnazjum ogrodniczym koło Lublina. Po II wojnie światowej prowadził wykłady z zakresu ochrony przyrody na Uniwersytecie Marii Curie-Skłodowskiej. W 1946 wrócił do Poznania i został adiunktem w Zakładzie Ochrony Przyrody i Uprawy Krajobrazu Uniwersytetu Poznańskiego. Od 1949 do 1979 był kierownikiem Zakładu Zoologii Ogólnej.
Należał do wybitnych znawców mięczaków Europy. Zajmował się też zoogeografią, ochrona przyrody, botaniką i fotografiką. Poświęcił liczne publikacje Wielkopolskiemu Parkowi Narodowemu (zwłaszcza popularnonaukową monografię z 1955). Prowadził działania mające na celu ochronę terenów tego Parku, jak również ochronę przyrody na wyspie Wolin. Był pierwszym przewodniczącym rady naukowej Wielkopolskiego Parku Narodowego. Od 1948 był członkiem Państwowej Rady Ochrony Przyrody. W latach 1948-1972 przewodniczył Wojewódzkiemu Komitetowi Ochrony Przyrody w Poznaniu. Był redaktorem w czasopiśmie "Przyroda Polski Zachodniej" oraz przewodniczącym rady naukowej Wielkopolskiego Ogrodu Zoologicznego (zasiadał w społecznym komitecie budowy tego ogrodu).
Pochowany w Alei Zasłużonych na Cmentarzu Junikowskim w Poznaniu (AZ-P-041).

</doc>
<doc id="4785976" url="https://pl.wikipedia.org/wiki?curid=4785976" title="Polonia w Algierii">
Polonia w Algierii

Polonia algierska – ludność Algierii pochodzenia polskiego.
Historia.
Od połowy XIX wieku Polacy licznie przyjeżdżali do Algierii. Przybywali głównie z Francji i osiedlali się w większych miastach, m.in. w Algierze lub Oranie. Ta fala emigracji składała się w znacznej mierze z byłych powstańców, którzy zostali wygnani z ojczyzny przez Rosję, która w tym czasie była zaborcą Polski. Wśród emigrantów znalazł się np. oficer z Powstania Listopadowego Teofil Światopełk-Mirski czy syn Księcia Józefa, Józef Karol Poniatowski. Od lat sześćdziesiątych do końca lat osiemdziesiątych XX wieku do Algierii przybywali także polscy lekarze, inżynierowie, naukowcy, aby współpracować z  nowo tworzoną administracją niepodległego już kraju. Obecnie Polonia w Algierii liczy ok. 400 osób (przy czym w 2007 roku było to 250 osób).
Instytucje polskie.
W Algierii działa Ambasada RP w Algierze. Oprócz tego na terenie kraju działa jedna instytucja polska - Zagraniczne Biuro Handlowe Polskiej Agencji Inwestycji i Handlu w Algierii.

</doc>
<doc id="4785977" url="https://pl.wikipedia.org/wiki?curid=4785977" title="Szrober">
Szrober



</doc>
<doc id="4785985" url="https://pl.wikipedia.org/wiki?curid=4785985" title="Aminatou Haidar">
Aminatou Haidar

Aminatou Haidar Ali Ahmed (; ur. 24 lipca 1966 w Laayoune) – saharyjska działaczka społeczna i polityczna, działaczka niepodległościowa. Ze względu na swoje zaangażowanie nazywana bywa „Saharyjską Gandhi” lub „Saharyjską La Pasionarią”.
Aresztowania.
Pierwsze aresztowanie.
Urodziła się 24 lipca 1966 roku w mieście Laayoune, rodzinnym mieście swojej babki Beduinki. Działalność społeczną rozpoczęła w wieku 21 lat, gdy uczestniczyła w pokojowej demonstracji przeciwko marokańskiej administracji Sahary Zachodniej. Wraz z wieloma innymi uczestnikami została zmuszona do poddania się przez władze marokańskie i przetrzymywana bez procesu aż do 1991 roku, kiedy została uwolniona. Według Kerry Kennedy z Centrum Sprawiedliwości i Praw Człowieka Roberta F. Kennedy'ego Haidar była kneblowana, głodzona, pozbawiana snu, poddawana rażeniu prądem i bita podczas uwięzienia.
Drugie aresztowanie.
17 czerwca 2005 roku została zaatakowana przez policję w drodze na demonstrację w El Aaiún w intencji niepodległości Sahary Zachodniej. Po przyjęciu do szpitala i założeniu dwunastu szwów z powodu urazu głowy została aresztowana pod zarzutem „udziału w brutalnych działaniach protestacyjnych” oraz „przynależności do nieautoryzowanego stowarzyszenia”. Następnie przetrzymywana była w więzieniu w El Aaiún. Po aresztowaniu rozpoczęła strajk głodowy domagając się dochodzenia w sprawie zarzutów a także poprawy warunków zatrzymania.
14 grudnia została skazana na siedem miesięcy więzienia przez Sąd Apelacyjny w El Aaiún. Amnesty International, która wysłała obserwatora na relację z procesu, oświadczyła, że „proces mógł być niesprawiedliwy”. W konsekwencji organizacja utwierdza się w przekonaniu, że siedmiu obrońców praw człowieka może być więźniami sumienia”. Parlament Europejski wezwał również do jej natychmiastowego uwolnienia wraz z 37 innych więźniów politycznych, zaś 17 stycznia 2006 roku została uwolniona.
Wydalenie z Sahary Zachodniej.
Motyw.
13 listopada 2009 roku władze Maroka zatrzymały Haidar na lotnisku w Laayoune, kiedy próbowała wrócić z Wysp Kanaryjskich, gdzie była na odebraniu jednej z przyznanej jej nagród. Odmówiła podania swojej narodowości jako „marokańskiej”. Władze odmówiły jej ponownego wjazdu, skonfiskowały paszport i bez niego odesłały z powrotem na Wyspy Kanaryjskie. Dwóch hiszpańskich dziennikarzy, którzy jej towarzyszyli, zostało zatrzymanych na kilka godzin. Marokańska urzędniczka nazwała jej odmowę nazywania się Marokanką „zdradą narodową” i stwierdziła, że Haidar nie będzie mogła wrócić do El-Aaiún, dopóki nie przeprosi za swoje skandaliczne słowa. Hiszpańska gazeta "El Paí"o publikowała dokumenty wykazujące, że rząd Maroka dokonał trzech różnych rezerwacji lotu dla Haidar przed jej powrotem, wskazując, że planowali ją wydalić z wyprzedzeniem.
Po przybyciu na lotnisko na Lanzarocie Haidar rozpoczęła strajk głodowy. Oskarżyła urzędników o trzymanie jej wbrew jej woli, nie pozwalając jej na powrót do Sahary Zachodniej bez paszportu. 17 listopada firma zarządzająca lotniskiem Aena wniosła przeciwko niej zarzuty za zakłócenie porządku publicznego. Była zobowiązana do stawienia się w sądzie w Arrecife i ukarana grzywną w wysokości 180 euro.
Reakcje międzynarodowe.
Wysoki komisarz ONZ ds. Praw człowieka Navi Pillay wezwał 9 grudnia Maroko, aby zezwoliło Haidar na powrót. Human Rights Watch oświadczyło, że Maroko „musi cofnąć wydalenie aktywistki na rzecz praw Sahrawi, Aminatou Haidar, i pozwolić jej na wjazd do kraju, którego jest obywatelem”. Amnesty International potępiła jej wydalenie.
Wielu aktywistów i celebrytów również wyraziło poparcie dla Haidar podczas jej strajku. Argentyński laureat Pokojowej Nagrody Nobla Adolfo Pérez Esquivel wezwał rządy Hiszpanii i Maroka do podjęcia dialogu. Oświadczenia o poparciu wydali również urugwajski dziennikarz Eduardo Galeano, hiszpański aktor Javier Bardem, senator USA Jim Inhofe, noblistka Rigoberta Menchú, brytyjski muzyk Brian Eno oraz hiszpański pisarz Alberto Vázquez-Figueroa.
Rozmowy dyplomatyczne.
Hiszpański minister spraw zagranicznych Miguel Ángel Moratinos zaproponował załatwienie hiszpańskiego paszportu dla Haidaru, lecz odmówiła, domagając się zwrotu jej oryginalnego paszportu. Delegacja marokańska, która udała się na rozmowy z ministrem uznała, że „żaden kraj nie zaakceptuje powrotu osoby, która „wyrzuciła paszport” i „zrzekła się swojego obywatelstwa”.
Do 7 grudnia, trzy tygodnie po rozpoczęciu strajku głodowego, Haidar zaczęła podupadać na zdrowiu i nie miała sił, aby wstać, zaczęła również mieć problemy ze świadomością. Lekarz ze szpitala w Lanzarote poinformował, że może zostać jej tylko kilka godzin życia. Hiszpania ponownie próbowała złożyć wniosek o powrót do kraju, ale wycofała się, gdy Maroko zagroziło zakończeniem współpracy w zakresie nielegalnej imigracji, handlu narkotykami itp. 11 grudnia amerykańska sekretarz stanu Hillary Clinton skontaktowała się również z marokańskim ministrem spraw zagranicznych Taiebem Fassim Fihri z prośbą o ponowne przyjęcie działaczki do kraju.
Powrót do kraju i ponowne aresztowanie.
17 grudnia, po dwóch dniach, gdy nie była już w stanie przyjmować posiłków nawet w płynnej postaci, Haidar została przetransportowana do szpitala. Późną nocą tego samego dnia władze marokańskie ustąpiły i Haidar została wysłana samolotem z powrotem do El-Aaiún. Hiszpańskie Ministerstwo Spraw Zagranicznych przypisało tę rezolucję „skoordynowanym wysiłkom Hiszpanii, Francji i Stanów Zjednoczonych”, aby przekonać rząd Maroka, że odmowa ponownego przyjęcia Haidaru była bezproduktywna. Występując przed tłumem na lotnisku El-Aaiún, Haidar powiedziała: „To triumf, zwycięstwo w zakresie praw człowieka, międzynarodowej sprawiedliwości i sprawy Sahary Zachodniej. A wszystko to dzięki mojej presji”. Marokańscy urzędnicy stwierdzili, że rząd „był zaangażowany w przestrzeganie praw człowieka w Saharze Zachodniej i innych częściach kraju”, ale odmówił komentarza w sprawie Haidar. Niedługo później została aresztowana przez policję marokańską, a dziennikarzom nie pozwolono na nawiązanie z nią kontaktów. Po uwolnieniu z tymczasowego aresztowania kontynuowała działalność niepodległościową. 7 marca Haidar przemawiała na konferencji na Uniwersytecie w Granadzie podczas szczytu Unia Europejska-Maroko. 24 marca podczas wizyty w Waszyngtonie wezwała władze amerykańskie do wywarcia presji na Maroko, aby szanowało ono prawa człowieka oraz w sprawie praw ludu Sahrawi.
„Casablanca 7”.
15 października 2010 roku Haidar pojawiła się w sądzie w Casablance wraz z dziesiątkami aktywistów Sahrawi i dwudziestoma zagranicznymi obserwatorami, podczas procesu siedmiu aktywistów Sahrawi (znanego jako „Casablanca 7”). Grupa „Casablanca 7” została zatrzymana kilka miesięcy wcześniej po podróży do obozu dla uchodźców dla Sahrawi, a rząd Maroka oskarżył ją o zagrażanie bezpieczeństwu państwa. Jednym z nich był Ali Salem Tamek, wiceprezes stowarzyszenia ds. Praw człowieka organizacji CODESA. Haidar stwierdziła, że „oskarżenia rządu marokańskiego nie mają podstaw” i potępiła je jako pogwałcenie wolności słowa oskarżonych. Skrytykowała także rząd hiszpański, który oskarżyła o lekceważenie sytuacji ludu Sahrawi, mówiąc: „Rząd hiszpański łamie prawo międzynarodowe, odmawiając Saharawi uzasadnionego prawa do samostanowienia”.
1 listopada 2012 roku oświadczyła, że została zaatakowana przez policję marokańską podczas spotkania z wysłannikiem ONZ.
Uznanie międzynarodowe.
Haidar zdobyła kilka międzynarodowych nagród w uznaniu jej pracy na rzecz praw człowieka. W grudniu 2005 roku otrzymała nagrodę Hiszpańskiej Komisji ds. Pomocy Uchodźcom (CEAR). Ze względu na uwięzienie nie mogła otrzymać nagrody do maja 2006 roku. W 2008 r. Haidar wyróżniono nagrodą im. Roberta F. Kennedy'ego za obronę praw człowieka. W 2010 roku 40 członków Parlamentu Europejskiego nominowało Haidar do nagrody Sacharowa.
W maju 2013 roku udała się do Addis Abeby jako gość honorowy na Złoty Jubileusz Unii Afrykańskiej. W 2019 roku zdobyła nagrodę Right Livelihood Award za „niezachwiane, pokojowe działania, pomimo uwięzienia i tortur, w dążeniu do sprawiedliwości i samostanowienia dla mieszkańców Sahary Zachodniej”.

</doc>
<doc id="4785986" url="https://pl.wikipedia.org/wiki?curid=4785986" title="Emīlija Benjamiņa">
Emīlija Benjamiņa

Emīlija Benjamiņa (ur. 10 września 1881 w Rydze, zm. 23 września 1941 w Solikamsku) – łotewska dziennikarka, wydawczyni i przedsiębiorczyni, jedna z najbogatszych kobiet w Europie w okresie międzywojennym. Na międzywojennej Łotwie ją i jej męża Antona Benjamiņa określano mianem „Królów Prasy”.
Życiorys.
Młodość.
Urodziła się jako Emīlija Simsone, była środkową córką Andrisa Simsonsa i Ede Usinšy. Jej ojciec był urzędnikiem kolejowym, z którego pensji rodzina ledwo mogła się utrzymać. Obie jej siostry były artystkami scenicznymi: starsza, Mina, była śpiewaczką operową, młodsza Annija – aktorką, która zyskała sławę zarówno w teatrze łotewskim, jak i w niemieckim. W przeciwieństwie do swoich sióstr Emīlija wcześnie zainteresowała się prasą i biznesem i rozpoczęła pracę w wieku 17 lat jako agent reklamowy i krytyk teatralny dla niemieckojęzycznej gazety "Rigaer Tagesblatt".
Założenie własnego wydawnictwa.
Zaraz po osiągnięciu pełnoletności wyszła za mąż za piosenkarza Ernesta Elka, jednak małżeństwo nie było udane, gdyż jej mąż stał się alkoholikiem i używał wobec niej przemocy. Około 1904 roku Emīlija spotkała starszego od siebie o 21 lat Antona Benjamiņa, byłego nauczyciela i właściciela sklepu, który zbankrutował i przybył do Rygi, by szukać pracy, którą znalazł jako reporter w "Rigaer Tageblatt." Z czasem oboje przejęli praktyczne prowadzenie "Rigaer Tagesblat." Emīlija prowadziła firmę, a Benjamiņ objął pozycję redaktora. W 1909 roku Emīlija rozwiodła się z pierwszym mężem. W 1911 roku Emīlija i Anton Benjamiņ postanowili zamieszkać razem, chociaż mężczyzna był nadal żonaty. 8 grudnia tego samego roku Emīlija założyła własną gazetę, korzystając ze środków uzyskanych z ugody rozwodowej. Przekonała także wszystkich łotewskojęzycznych dziennikarzy pracujących w różnych gazetach w języku niemieckim i rosyjskim w Rydze, aby zaczęli publikować w jej piśmie, początkowo bezpłatnie, aby zbudować pierwszą w pełni łotewską gazetę. Pismo "Jaunākās Ziņas" było pierwszą gazetą o masowej dystrybucji publikowaną w języku łotewskim. Biznesowy zmysł Emīliji i zaangażowanie Antona w ciężką pracę wkrótce zaowocowały, a "Jaunākās Ziņas" zaczęło się rozwijać i zatrudniać nowe osoby. W gazecie tej pracowały takie osoby jak Kārlis Skalbe czy Jānis Endzelīns.
I wojna światowa.
Tuż przed wojną "Jaunākās Ziņas" otrzymało dostawę najnowszych przemysłowych maszyn drukarskich oraz papieru z Niemiec. Z powodu wybuchu wojny zamawiający nie opłacili zamówienia, a dostarczająca firma w czasie konfliktu zbankrutowała. Po wybuchu I wojny światowej "Jaunākās Ziņas" nadal działało, publikując bezpłatne ogłoszenia dla uchodźców szukających członków rodziny. W 1917 roku bolszewicy zawłaszczyli drukarnię i wykorzystali ją do wydrukowania ulotek propagandowych. Gazeta nie ukazywała się w okresie między 21 lipca 1917 r., gdy wojska rosyjskie opuściły Rygę (3 września wkroczyli do miasta Niemcy), a 15 listopada 1918 roku (po kapitulacji Niemiec, krótko przed proklamowaniem niepodległej Republiki Łotewskiej).
Rozbudowa majątku.
W 1922 roku Antonowi udało się osiągnąć rozwód ze swoją żoną. W ciągu kilku miesięcy Emīlija i Anton legalnie pobrali się. W 1924 roku założyli magazyn "Atpūta", który szybko stał się główną gazetą promującą kulturę łotewską. W 1928 roku Benjamiņowie kupili największy prywatny dom w Rydze, rezydencję Pfābu przy ul. Krišjāņa Barona. Należał do nich także dom letniskowy w popularnym kurorcie – Jurmale oraz wiejska posiadłość o nazwie „Waldeck” w pobliżu Kandavy. Nowi właściciele natychmiast przystąpili do przebudowy budynków – ozdobili pokoje panelami dębowymi i palisandrowymi oraz witrażami, zawiesili wenecki żyrandol na suficie okrągłej sali i zastąpili kominki centralnym ogrzewaniem. W piwnicy znajdował się salon, a także ogródki piwne i winne. Prace budowlane nadzorował Eižens Laube – najwybitniejszy architekt w przedwojennej Łotwie.
Emīlija Benjamiņa była działaczką licznych organizacji kobiecych i społecznych. W 1932 roku otrzymała Order Trzech Gwiazd czwartej klasy, a w 1937 roku – trzeciej klasy za wkład w rozwijanie stosunków łotewsko-szwedzkich. W salonie literackim w domu Benjaminów spotykali się łotewscy twórcy literatury, wśród nich Jānis Akuraters, Jānis Ziemeļnieks, Anšlavs Eglītis, Vilis Lācis czy Kārlis Skalbe. 
Adopcja syna.
Emilija nie miała dzieci ani z pierwszego, ani z drugiego małżeństwa. Aby mieć spadkobiercę, w 1926 roku umówiła się ze swoją młodszą siostrą Anniją na adopcję jej najstarszego syna, Georga Aichera (który po adopcji zmienił nazwisko na Juris Benjamiņ). Benjamiņa chciała rozszerzyć swój biznes poza rynek wydawniczy. W tym celu w drugiej połowie lat trzydziestych kupiła dziesięciohektarową posesję przemysłową w Vaekavie nad rzeką Dźwiną z zamiarem rozpoczęcia produkcji chemicznej i wydawania kolorowych fotografii wraz z siostrzeńcem i adoptowanym synem, który był wówczas chemikiem i opracowywał procesy drukowania kolorowych folii. Sukces finansowy przyniósł jej sławę i wysoki status społeczny. Jako że ówczesny prezydent-dyktator Łotwy, Karlis Ulmanis, był nieżonaty, właśnie Emīliję Benjamiņę nazywano „pierwszą damą” Łotwy. Gazeta "Jaunākās Ziņas", która po zamachu stanu na Łotwie w 1934 r. zaakceptowała autorytarne rządy, zwiększyła pod rządami Ulmanisa swoje znaczenie i nakład.
Przepowiednia.
Na jedno z urządzonych przez nią wystawnych przyjęć zaprosiła jako gościa znanego wówczas na całym świecie wróżbitę Eižensa Finksa, aby ten zabawił gości przepowiedniami dotyczącymi ich przyszłości. Za usługi obiecała mu 100 rubli. Pod koniec przyjęcia, gdy domagał się dopłaty za usługę, a Emilja mu odmówiła, rzekomo przepowiedział jej, że „umrze z głodu, leżąc na gołych drewnianych deskach”. W tym czasie wszyscy obecni goście uznali jego oświadczenie za zły żart, a gość został wyproszony.
II wojna światowa.
Zagarnięcie majątku.
Anton Benjamiņ zmarł 14 czerwca 1939 roku na miesiąc przed swoimi 79. urodzinami. W chwili śmierci Anton i Emīlija byli właścicielami dwóch przedsiębiorstw i dwunastu nieruchomości. Mówiono, że ich bogactwo w tym czasie przekraczało 60 milionów franków szwajcarskich. W testamencie Anton postanowił, że Emīlija uzyska 51% udziałów w przedsiębiorstwach. Dzieci Antona z pierwszego małżeństwa natychmiast zakwestionowały wolę w sądzie i publicznie oświadczyły, że ich ojciec był szalony.
17 czerwca 1940 roku zgodnie z postanowieniami paktu Ribbentrop-Mołotow Armia Czerwona zajęła Łotwę, a wkrótce potem włączyła niegdyś niepodległy kraj do Związku Socjalistycznych Republik Radzieckich. Wszystkie posiadłości Benjamiņy zostały znacjonalizowane. Na początku okupacji sowieckiej rząd niemiecki stworzył bezpieczne przejście dla ludzi, a jej adoptowany syn, Juris Benjamiņ, wykorzystał je do udanej ewakuacji kosztowności z jednej z posiadłości. Wśród nich była jedna z najlepszych kolekcji porcelany Sèvres w Europie, a także złota kolekcja sztućców cara Mikołaja II, którą Emīlija kupiła w Paryżu w latach dwudziestych od księcia Feliksa Jusupowa (zabójcy Grigorija Rasputina). Przedmioty zostały zabrane do Wiednia, ale zostały tam skradzione i nigdy nie zostały odzyskane.
Ostatni numer "Jaunākās Ziņas" wyszedł po raz ostatni 9 sierpnia 1940 roku. Gazeta zdecydowanie opowiedziała się po stronie systemów parlamentarnych, takich jak w Wielkiej Brytanii i Szwecji, zajmując bezkompromisowo krytyczne stanowisko tak wobec komunistów, jak i nazistów.
Szwedzki ambasador na Łotwie zaproponował jej małżeństwo, co uczyniłoby ją obywatelką szwedzką z ochroną dyplomatyczną, lecz nie mógł zapewnić ochrony jej adoptowanemu synowi, więc odmówiła jego propozycji. Rudolf Aicher (mąż jej młodszej siostry) dzięki kontaktom z Joachimem von Ribbentropem zdołał zorganizować spotkanie z Heinrichem Himmlerem w nadziei uzyskania interwencji rządu niemieckiego w jej imieniu. Jednak po tym, gdy zbadano poglądy Benjamiņy i jej gazety, Himmler doszedł do wniosku, że kobieta jest „Reichswidrig”, czyli „Wrogiem Rzeszy” i odmówił pomocy.
Deportacja i śmierć.
Początkowo Emilija została zmuszona wyprowadzić się ze swojej rezydencji miejskiej do małego mieszkania przy ulicy Krišjāņa Barona 19. 17 czerwca 1941 roku, w czasie masowej deportacji Łotyszy uznanych za wrogów państwa radzieckiego, Emīlija Benjamiņa została wywieziona na Syberię. Tego samego dnia deportowano m.in. również zamożną żydowską rodzinę, która była jej sąsiadami. Na liście osób przeznaczonych do wywózki był także jej przybrany syn, ale przeprowadzający deportację żołnierze NKWD nie zastali go w domu. Benjamiņa została osadzona w łagrze Ussolłag niedaleko miasta Solikamsk, gdzie została zmuszona do katorżniczej pracy.
23 września 1941 roku, nieco ponad tydzień po swoich 60. urodzinach, Emīlija Benjamiņa zmarła z powodu czerwonki i głodu. Została znaleziona naga, leżąc na drewnianej podłodze obozowego baraku.

</doc>
<doc id="4785987" url="https://pl.wikipedia.org/wiki?curid=4785987" title="Sutan Takdir Alisjahbana">
Sutan Takdir Alisjahbana

Sutan Takdir Alisjahbana (ur. 11 lutego 1908 w Tapanuli, zm. 17 lipca 1994 w Dżakarcie) – indonezyjski pisarz, publicysta i językoznawca. Odegrał znaczną rolę w ukształtowaniu indonezyjskiej polityki językowej.
Ksztalcił się w "Hollandsch-Inlandsche School" w Bengkulu, a później studiował w holenderskiej szkole pedagogicznej "Kweekschool" w Bukit Tinggi (Sumatra Południowa). W Batawii uzyskał certyfikat dyrektora szkoły ("Hoofdakte Cursus"). W 1937 r. wznowił studia, wstępując do szkoły prawniczej ("Rechtshogeschool") w Bandungu.
Jako powieściopisarz debiutował utworem "Tak Putus Dirundung Malang" („Nieszczęście bez końca”), opublikowanym w 1929 r. Był współzałożyciełem pierwszego magazynu literackiego w języku indonezyjskim – „Poedjangga Baroe” („Nowy pisarz”).
Podkreślał znaczenie wspólnego języka narodowego. Studiowanie prawa rozbudziło w nim zainteresowanie regułami i językiem. W 1943 r. został sekretarzem Komisji Języka Indonezyjskiego ("Komisi Bahasa Indonesia"). W 1948 r. ogłosił "Tatabahasa Baru Bahasa Indonesia", nowoczesny opis języka indonezyjskiego. Publikacja ta znalazła zastosowanie w szkołach i stała się istotnym podręcznikiem gramatycznym.
Piastował stanowiska na różnych uczelniach, m.in. na Uniwersytecie Indonezyjskim (1946–1948), Uniwersytecie Andalas w Padang (1956–1958) i Uniwersytecie Narodowym w Dżakarcie (1950–1958), gdzie nauczał filozofii, literatury i kultury. Był jednym z założycieli uczelni Universitas Nasional w Dżakarcie. W latach 1963–1978 kierował Katedrą Malaistyki na Uniwersytecie Malaya w Kuala Lumpur. W 1968 r. wrócił do Indonezji i objął funkcję rektora na Universitas Nasional w Dżakarcie.
W uznaniu zasług na rzecz badań nad językami i kulturami malajsko-polinezyjskimi został odznaczony Medalem Honoru w dziedzinie kultury (1970). Przyznano mu także dwa doktoraty honorowe: Uniwersytetu Indonezyjskiego (1979) oraz Uniwersytetu Malaya (1987).

</doc>
<doc id="4785990" url="https://pl.wikipedia.org/wiki?curid=4785990" title="Looking Back">
Looking Back

Looking Back – singel fińskiego piosenkarza Aksela, wydany 28 stycznia 2020 nakładem wytwórni płytowej Capitol Records. Utwór napisali i skomponowali Joonas Angeria, Whitney Phillips, Connor McDonough, Riley McDonough oraz Toby McDonough.
Kompozycja wygrała fińskie selekcje eurowizyjne "Uuden Musiikin Kilpailu" i została wybrana na reprezentanta Finlandii w 65. Konkursie Piosenki Eurowizji w Rotterdamie. 18 marca 2020 poinformowano jednak o odwołaniu konkursu z powodu pandemii koronawirusa. 10 kwietnia 2020 została zaprezentowana przez wokalistę w drugim odcinku projektu "Eurovision Home Concerts".

</doc>
<doc id="4786003" url="https://pl.wikipedia.org/wiki?curid=4786003" title="Chrysler 300B">
Chrysler 300B



</doc>
<doc id="4786009" url="https://pl.wikipedia.org/wiki?curid=4786009" title="I Wayan Bawa">
I Wayan Bawa

I Wayan Bawa (ur. 1939, zm. 2005) – indonezyjski językoznawca. Zajmował się zróżnicowaniem dialektalnym języka balijskiego.
Doktorat z językoznawstwa uzyskał na Wydziale Literatury Uniwersytetu Indonezyjskiego, gdzie przedstawił rozprawę na temat dialektologii. W latach 1980–1990 kierował Wydziałem Literatury Uniwersytetu Udayana. W 1991 roku objął tamże stanowisko profesora. Do 1999 roku kierował balijskim oddziałem Indonezyjskiego Towarzystwa Lingwistycznego ("Masyarakat Linguistik Indonesia"). W 1999 roku został członkiem Komisji ds. Literatury i Filozofii Ministerstwa Edukacji Narodowej.

</doc>
<doc id="4786011" url="https://pl.wikipedia.org/wiki?curid=4786011" title="Studebaker Golden Hawk">
Studebaker Golden Hawk

Studebaker Golden Hawk – samochód sportowy amerykańskiej marki Studebaker produkowany w latach 1955–1958, z pięciomiejscowym nadwoziem hardtop coupé. Wyprodukowano ponad 8 tysięcy sztuk, w ramach trzech lat modelowych, od 1956 do 1958. W okresie produkcji stanowił sztandarowy model marki Studebaker. Napędzany był silnikami w układzie V8 o mocy 275 KM – początkowo o pojemności 5,8 l, a następnie 4,7 l ze sprężarką.
Historia.
Model 1956.
W 1953 roku firma Studebaker wprowadziła nową linię samochodów o nowoczesnych, opływowych, niskich nadwoziach; innych od dominujących wówczas na rynku amerykańskim i porównywanych do samochodów europejskich. Autorem ich stylistyki był Robert Bourke ze studia Raymonda Loewy′ego. Produkowane wówczas modele osobowe Champion i Commander miały też swoje odmiany o charakterze sportowym z nadwoziami hardtop i coupé, w kilku wersjach wyposażenia. Cechą szczególną ich stylistyki była maska łagodnie opadająca pomiędzy błotnikami do zderzaka przedniego, nad którym znajdowały się dwa podłużne wloty powietrza. Od roku modelowego 1956, debiutującego w listopadzie 1955 roku, modele sportowe zostały przestylizowane i wydzielone jako osobna seria, otrzymując nazwę Hawk ("jastrząb") z dodatkowymi określeniami (od najtańszego: Flight Hawk w miejsce Champion DeLuxe coupe, Power Hawk w miejsce Commander DeLuxe coupe, Sky Hawk w miejsce President State hardtop i Golden Hawk w miejsce President Speedster hardtop). 
Golden Hawk (pol. "złoty jastrząb") stał się sztandarowym i najdroższym modelem Studebakera przez cały okres swojej produkcji. Występował tylko z dwudrzwiowym pięciomiejscowym nadwoziem hardtop coupé. W materiałach reklamowych przedstawiany był jako połączenie samochodu sportowego i rodzinnego, z wygodnymi miejscami dla pięciu osób. Zasadniczą zmianą w stosunku do poprzednika był znacznie mocniejszy, zaadaptowany dzięki połączeniu obu firm nowoczesny silnik V8 Packarda. Wszystkie modele z serii Hawk otrzymały też przestylizowaną przednią część w stosunku do oryginalnego projektu: centralna część maski została podniesiona i otrzymała z przodu atrapę chłodnicy o kształcie zbliżonym do trapezowego, rozszerzającego się u góry, pokrytą chromowaną kratką. Po jej bokach nad zderzakiem były dwa dodatkowe podłużne chromowane wloty powietrza, nawiązujące do pierwotnej stylistyki z 1953 roku. Między centralną podniesioną częścią a wystającymi pojedynczymi reflektorami na przedłużeniu błotników, maska nadal łagodnie opadała, dochodząc do wlotów powietrza. Dodatkowo na górze wystającej części maski był mały ozdobny chwyt powietrza. Nad błotnikami przednimi były wolno stojące światła parkingowe – kierunkowskazy, w opływowych chromowanych obudowach. Modele z nadwoziem hardtop coupé – Golden Hawk i Sky Hawk, otrzymały ozdobne imitacje wlotów powietrza na tylnych błotnikach. W odróżnieniu od pozostałych modeli, Golden Hawk otrzymał też niewielkie płetwy z tyłu, o poziomej górnej krawędzi, ostro zakończone. Od Sky Hawka Golden Hawk różnił się poza tym mocniejszym silnikiem, lepszym wykończeniem, w tym ozdobną listwą ochronną na dolnej krawędzi boku i ozdobnymi obramowaniami wnęk błotników, a nadto nadwoziem niższym o około 5 cm. Samochody otrzymały też nową tablicę przyrządów, na panelu z blachy nierdzewnej. Tapicerka w Golden Hawku była opcjonalnie w całości winylowa lub winylowo-tkaninowa. Golden Hawk nie miał bezpośrednich odpowiedników na rynku amerykańskim, będąc pięciomiejscowym coupé o bardziej sportowym nadwoziu i charakterze, niż dominujące na rynku – w materiałach reklamowych podkreślano szczególnie nisko położony środek ciężkości i w efekcie dobre trzymanie się drogi samochodów całej serii Hawk.
Napęd Golden Hawka stanowił benzynowy silnik V8 OHV Skypower o pojemności 352 cali sześciennych (5,8 l), z gaźnikiem czterogardzielowym, rozwijający moc brutto 275 KM. Stanowił on najmocniejszy silnik w gamie Studebakera, napędzający tylko ten model. Dzięki dużej mocy i umiarkowanej masie Golden Hawk był trzecim samochodem amerykańskim w tym roku pod względem stosunku mocy do masy. Napęd przenoszony był przez trzybiegową skrzynię manualną lub opcjonalnie skrzynię automatyczną "Ultramatic" Packarda (za dopłatą 100 dolarów). Opony o rozmiarze 7,10×15 miały standardowo białe ozdobne ścianki. Od tego roku Studebakery miały instalację elektryczną o napięciu 12 V.
Wyprodukowano od listopada 1955 roku na rynek amerykański 4071 samochodów Golden Hawk z 1956 rocznika, a cena bazowa wynosiła 3061 dolarów. Była ona niższa od poprzednika President Speedster (3253 dolarów), który jednak miał bogate wyposażenie fabryczne, natomiast w Golden Hawku w wyposażeniu standardowym był tylko zegar elektryczny, a pozostałe opcje dostępne były za dopłatą (m.in. radio, wspomaganie kierownicy i hamulców, elektrycznie opuszczane szyby i regulowane siedzenia przednie). Produkowano je w zakładach w Los Angeles i South Bend. Nadwozie miało kod fabryczny 56J-K7.
Model 1957.
Na 1957 rok samochód został nieznacznie przestylizowany – główną zmianą były powiększone zgodnie z modą płetwy tylne, wklęsłe po bokach. Pozostałe tańsze modele z linii Hawk zostały natomiast zastąpione przez jeden model coupé Silver Hawk. Golden Hawk pozostał jedynym modelem z nadwoziem hardtop, a z przodu odróżniał się dodanymi w bocznych wlotach powietrza trzema chromowanymi listwami na dolnych ściankach wlotów.
Zasadnicze zmiany zaszły w napędzie, z uwagi na zakończenie produkcji własnych silników Packarda. Golden Hawk otrzymał znany już z poprzednich modeli mniejszy silnik Studebakera V8 OHV Sweepstakes o pojemności 289 cali sześciennych (4,7 l), lecz nowo wyposażony w sprężarkę Jet Stream firmy McCulloch i osiągający dzięki temu taką samą moc 275 KM. Silniki z doładowaniem były wówczas rzadkością wśród producentów amerykańskich – Golden Hawk był drugim amerykańskim powojennym samochodem, lub piątym amerykańskim w ogóle wyposażonym standardowo w sprężarkę. Był to nadal najmocniejszy silnik w gamie marki, stosowany też w tegorocznych samochodach Packard Clipper. Standardowo była stosowana trzybiegowa skrzynia mechaniczna z nadbiegiem, a za dopłatą 89$ była dostępna skrzynia automatyczna "Flight-O-Matic". Opony nadal miały rozmiar 7,10×15. Samochód był oceniany jako nieco szybszy od poprzedniego modelu – według testów drogowych, przyspieszenie do 60 mph (96 km/h) zajmowało 8,8 sekundy ze skrzynią automatyczną, a rozwinięta prędkość maksymalna wynosiła 122,7 mph (197 km/h), przy czym możliwe były lepsze osiągi.
Samochody Golden Hawk modelu 1957 produkowano od listopada 1956 roku i powstało ich 3400. Nadwozie miało kod fabryczny 57H-K7. Produkcja samochodów Studebakera została ograniczona od tego roku do zakładów w South Bend.
Model 1958.
Na ostatni 1958 rok zmiany stylistki były minimalne, ograniczające się do wprowadzenia kratek w bocznych wlotach powietrza, o wzorze podobnym do głównej centralnej atrapy chłodnicy. Napęd pozostał taki sam, natomiast rozmiar opon zmieniono na 8×14.
Samochody tego modelu produkowano od października 1957 roku, z kodem fabrycznym 58H-K7. Cena bazowa wynosiła 3282 dolary. Sprzedano ich na rynek amerykański tylko 878 – o prawie 80% mniej, niż poprzednio, chociaż należy zaznaczyć, że sprzedaż większości samochodów w tym roku w USA była zmniejszona z uwagi na recesję. W tym roku zadebiutował jednak czteromiejscowy model Forda Thunderbirda, który miał bardziej luksusowy wizerunek i pomimo nieco wyższej ceny, osiągał wielokrotnie lepsze wyniki sprzedaży. Golden Hawk otrzymał też wewnątrzkoncernową konkurencję w postaci droższego bliźniaczego modelu Packard Hawk z takim samym silnikiem, który nie zyskał jednak takiej popularności. Był to ostatni rok produkcji Golden Hawka, po czym w ofercie pozostał jedynie tańszy model coupé Silver Hawk, z niedoładowanym silnikiem (przemianowany po kolejnym roku na Studebaker Hawk).
Obecnie samochód ma status klasyka i na rynku kolekcjonerskim jest najdroższym powojennym Studebakerem – w 2021 roku cena Golden Hawka w dobrym stanie wynosiła ok. 26 tysięcy, a w doskonałym 58 tysięcy dolarów.
Dane techniczne.
Model 1956.
Napęd:
Model 1957 i 1958.
Napęd:

</doc>
<doc id="4786014" url="https://pl.wikipedia.org/wiki?curid=4786014" title="Sporting Lizbona w europejskich pucharach">
Sporting Lizbona w europejskich pucharach



</doc>
<doc id="4786017" url="https://pl.wikipedia.org/wiki?curid=4786017" title="Benfica Lizbona w europejskich pucharach">
Benfica Lizbona w europejskich pucharach



</doc>
<doc id="4786020" url="https://pl.wikipedia.org/wiki?curid=4786020" title="Borovnica">
Borovnica



</doc>
<doc id="4786029" url="https://pl.wikipedia.org/wiki?curid=4786029" title="Alfred Bieć">
Alfred Bieć

Alfred Bronisław Bieć (ur. 26 kwietnia 1950) – polski ekonomista, bankier i urzędnik państwowy, doktor habilitowany nauk ekonomicznych, w latach 1989–1992 podsekretarz stanu w Urzędzie Rady Ministrów.
Życiorys.
Członek Związku Młodzieży Socjalistycznej (1966–1968), Zrzeszenia Studentów Polskich i Związku Socjalistycznej Młodzieży Polskiej; w 1976 wstąpił do PZPR. W 1973 ukończył matematykę na Wydziale Matematyki, Fizyki i Chemii Uniwersytetu Wrocławskiego, broniąc u Józefa Zająca pracy magisterskiej pt. "Kraty modularne algebr binarnych". Odbył następnie studia doktoranckie w Szkole Głównej Planowania i Statystyki, a także podyplomowe w Scuola Superiore Enrico Mattei w Mediolanie. W 1984 obronił doktorat z nauk ekonomicznych na Uniwersytecie Warszawskim (tytuł: "Organizacja i sprawność systemu gospodarczego. Elementy teorii"). W 2013 habilitował się w SGH na podstawie rozprawy pt. "Rejestry kredytowe. Teoria i praktyka". Specjalizował się w zakresie rynków finansowych, finansów i zarządzania.
Od 1973 do 1975 był asystentem-stażystą na Akademii Rolniczej we Wrocławiu. W latach 1979–1990 i od 2007 nauczyciel akademicki SGPiS i SGH; na tym uniwersytecie blisko współpracował Leszkiem Balcerowiczem. Został profesorem uczelni i kierownikiem studium podyplomowego. Autor kilkudziesięciu publikacji naukowych, w tym autor i współautor siedmiu książek.
W latach 70. współpracownik Komitetu Obrony Robotników. W 1985 został doradcą wiceprezesa Urzędu Rady Ministrów, później do 1989 działał jako doradca premiera Zbigniewa Messnera. Od 15 września 1989 do 15 czerwca 1992 pełnił funkcję podsekretarza stanu w Urzędzie Rady Ministrów i zarazem sekretarza Komitetu Ekonomicznego Rady Ministrów. Później zajmował stanowisko wiceprezesa Pekao (1992–1996), następnie do 2003 pracował w instytucjach finansowych w Nowym Jorku. Kierował spółką InfoMonitor, a od 2005 do 2006 był prezesem Banku Pocztowego. Zasiadał w radach nadzorczych różnych instytucji, w tym PZU, działał też m.in. w radzie dyrektorów PAFERE. Został doradcą Parlamentu Europejskiego i Ministerstwa Rozwoju Regionalnego.

</doc>
<doc id="4786030" url="https://pl.wikipedia.org/wiki?curid=4786030" title="Stefan Laurysiewicz">
Stefan Laurysiewicz

Jan Gwalbert Stefan Laurysiewicz (ur. 12 lipca 1867 w Sobieniach Kiełczewskich k. Otwocka, zm. 20 listopada 1935 w Warszawie) – polski przemysłowiec, działacz społeczny, krytyk sztuki, senator Bezpartyjnego Bloku Współpracy z Rządem II i III kadencji II RP.
Życiorys.
Urodził się w rodzinie Nestora Władysława (1834–1910) i Amelii Marii z Hamanów (1836–1896). Brat Anny po mężu Modlińskiej (1862–1940). W 1886 ukończył Szkołę Handlową im. Leopolda Kronenberga w Warszawie. W tym okresie prawdopodobnie należał do I Proletariatu. W obawie przed aresztowaniem za działalność tajnych socjalistycznych stowarzyszeniach oświatowych w 1889 wyjechał do Paryża, gdzie pracował jako praktykant handlowy. Od 1890 "Przegląd Tygodniowy" publikował jego eseje na temat malarstwa i recenzje z wystaw. Po powrocie do Warszawy współpracował także z "Prawdą". Podczas pobytu we Francji zaprzyjaźnił się z Józefem Pankiewiczem (któremu kilkukrotnie pozował do portretów) i Gabrieli Zapolskiej, która pomogła mu nawiązać współpracę z "Przeglądem Tygodniowym" i sportretowała jako Kręckiego w powieści "Zaszumi las". W 1891 brał udział w organizacji Wystawy Francuskiej w Moskwie, po czym pracował przez dwa lata na terenie Rosji w firmie handlowej Kellera, co ułatwiało mu pomaganie zesłańcom politycznym. W latach 1903–1907 zarządzał Fabryką Firanek, Tiulu i Koronek „Szlenkier, Wydźga i Weyer” oraz kierował przedsiębiorstwem handlowym "Allina i Laurysiewicz". Od 1907 do 1930 był dyrektorem Rosyjsko-Włoskiego Towarzystwa Akcyjnego Wyrobów Włóknistych w Warszawie. Podczas I wojny światowej zasiadał w Komitecie Obywatelskim w Warszawie. Od 1915 do 1922 był ławnikiem miejskim. Kierował działem administracji majątkiem miejskim Rady Miejskiej. Należał do władz Towarzystwa Przemysłowców Królestwa Polskiego i Stowarzyszenia Kupców Polskich. W 1917 był wśród współorganizatorów Związku Niezależności Gospodarczej i Polskiej Partii Postępowej.
Wchodził w skład polskiej delegacji ekonomicznej na konferencję pokojową w Wersalu. Od maja do grudnia 1919 pełnił funkcję prezesa Państwowej Misji Zakupów w Paryżu. Od 1927 do 1935 był wiceprezesem Rady Centralnego Związku Polskiego Przemysłu, Górnictwa, Handlu i Finansów („Lewiatana”). W 1935 został honorowym członkiem prezydium jego zarządu. Zasiadał także w zarządzie Związku Przemysłu Włókienniczego w Państwie Polskim, Radzie Towarzystwa Kredytowego Przemysłu Polskiego oraz zakładów włókienniczych „Stradom”, Tomaszowskiej Fabryki Sztucznego Jedwabiu SA, „Polski Fiat” SA, Banku Zachodniego SA, Warszawskiego Towarzystwa Ubezpieczeń SA i Komisji Rewizyjnej Banku Polskiego. W 1926 został wiceprezesem Komisji Opiniodawczej przy prezesie Komitetu Ekonomicznego Rady Ministrów, zaś rok później – wiceprezesem Komitetu Polskiego Międzynarodowej Izby Handlowej. Po przewrocie majowym był też wiceprezesem Izby Przemysłowo-Handlowej w Warszawie oraz członkiem Rady Muzeum Przemysłu i Rolnictwa w Warszawie. W działalności gospodarczej reprezentował interesy kapitału włoskiego. W 1925 uczestniczył w utworzeniu filii ASP w Krakowie w Paryżu i należał do jej głównych sponsorów. Kolekcjonował obrazy, głównie Pankiewicza i jego uczniów. Był właścicielem willi „Moja” z 1901 w Konstancinie-Jeziornie.
W 1928 został wybrany senatorem z listy Bezpartyjnego Bloku Współpracy z Rządem z województwa lubelskiego. Zasiadał w komisji regulaminowej Senatu. W 1930 ponownie zdobył mandat, startując w województwie warszawskim. Został wówczas członkiem komisji gospodarstwa społecznego oraz kontroli długów państwa. Krótko był też członkiem Sądu Honorowego klubu BBWR. Z powodu postępującej choroby serca nie brał czynnego udziału w życiu parlamentu.
Był mężem Anieli Elżbiety z Oderfeldów (1883–1941), ojcem Stefana Laury (1913–1976).
Zmarł w Warszawie. Został pochowany na cmentarzu Powązkowskim (kwatera 251-1-1,2).

</doc>
<doc id="4786033" url="https://pl.wikipedia.org/wiki?curid=4786033" title="Jules Gilliéron">
Jules Gilliéron

Jules Gilliéron (ur. 21 grudnia 1854 w La Neuveville, zm. 26 kwietnia 1926 w Cergnaux-sur-Gléresse) – szwajcarski językoznawca i dialektolog. Od 1883 roku nauczał dialektologii na paryskiej uczelni "École pratique des hautes études". Był współzałożycielem czasopisma „Revue des patois gallo-romans”, powstałego w 1887 i wydawanego do 1893 roku. Jego istotną pracą jest "Atlas linguistique de la France", ogłoszony w latach 1902–1910. Jest uważany za jednego z założycieli geografii językowej.

</doc>
<doc id="4786034" url="https://pl.wikipedia.org/wiki?curid=4786034" title="Boškovići">
Boškovići



</doc>
<doc id="4786035" url="https://pl.wikipedia.org/wiki?curid=4786035" title="Lawrence C. Becker">
Lawrence C. Becker

Lawrence C. Becker (ur. 26 kwietnia 1939, zm. 22 listopada 2018) – amerykański filozof zajmujący się etyką, filozofią społeczną, polityczną i prawa. Jedna z kluczowych postaci dla ruchu stoicyzmu współczesnego za sprawą książki "A New Stoicism" (1997).
Życiorys.
Jako dziecko przeszedł polio i spędził prawie całe swoje życie na wózku inwalidzkim. Jego ręce były całkowicie niesprawne, a swoje książki pisał przy pomocy palców u stóp. W latach 2000–2011 w zarządzie Post-Polio Health International, któremu przewodniczył w latach 2006–2009.
Naukowo związany z Hollins University, gdzie uczył w latach 1965–1989, następnie 1989 do 2001 profesor College of William &amp; Mary.

</doc>
<doc id="4786042" url="https://pl.wikipedia.org/wiki?curid=4786042" title="Nash Lowis">
Nash Lowis

Nash Lowis (ur. 6 grudnia 1999) – australijski lekkoatleta specjalizujący się w rzucie oszczepem.
W 2018 roku został mistrzem świata juniorów, a rok później zwyciężył w mistrzostwach Oceanii. 
Rekord życiowy: 80,10 (2 czerwca 2019, Townsville). 

</doc>
<doc id="4786059" url="https://pl.wikipedia.org/wiki?curid=4786059" title="Anioł Jerozolimski">
Anioł Jerozolimski

Anioł Jerozolimski O.Carm (ur. 1185 w Jerozolimie, zm. 5 maja 1220 w Licata) – pustelnik, karmelita, męczennik, święty Kościoła katolickiego.Według tradycji należał do pierwszego pokolenia karmelitów, którzy z Ziemi Świętej przybyli do Europy na początku XIII wieku. Historyczna zgodność dat z tradycją Zakonu wskazuje nie tylko na jego pochodzenie z terenów Ziemi Świętej, ale także obecność w Rzymie za pontyfikatu papieża Honoriusza III, a przede wszystkim działalność kaznodziejską na Sycylii i męczeńską śmierć w roku 1220 w mieście Licata. Tam też spoczywają jego relikwie.
Życiorys.
Anioł urodził się w 1185 roku w Ziemi Świętej; według legendy w rodzinie żydowskiej, która przyjęła chrześcijaństwo. Tradycja przechowuje imiona rodziców: Jesse i Maria wraz z imieniem brata bliźniaka – Jana. Matka Boża w wizji miała zapowiedzieć rodzicom narodzenie braci, nakazując nadać im imiona: Anioła i Jana. Kiedy dzieci miały cztery lata, rodzice uprzedzeni w wizji o swej śmierci, oddali je patriarsze jerozolimskiemu na wychowanie. Ten miał umieścić dzieci w klasztorze św. Anny przy Bramie Złotej, który według tradycji był domem rodzinnym Najświętszej Maryi Panny. Tam chłopcy nabyli znajomości języków: greckiego, syryjskiego i łacińskiego. Mając zaledwie 18 lat, po przystąpieniu do życia pustelniczego wśród braci z Góry Karmel, Anioł wraz z bratem Janem miał złożyć śluby na ręce generała św. Brokarda. Ich życie zakonne od początku obfitować miało w różne cuda, ale przede wszystkim w przykład życia modlitwy i cnót zakonnych. Po przyjęciu święceń kapłańskich i kilku latach życia zakonnego na pustyni, Anioł został wysłany z misją przepowiadania do Aleksandrii w Egipcie. Przed wyruszeniem w drogę Anioł miał wizję Chrystusa, który nakazał mu wyruszyć z misją ewangelizacyjną na Sycylię i jednocześnie zapowiedział mu męczeńską śmierć. Anioł posłuszny i przełożonym, i poleceniu Zbawiciela, przez Egipt – gdzie patriarcha Aleksandrii dał mu relikwie świętych i ikonę Matki Bożej, namalowaną przez św. Łukasza, do zabrania do Europy – dotarł najpierw do Civitavecchia, a potem do Rzymu. Tam spełnił nie tylko misję otrzymaną od generała zakonu- zatwierdzenia reguły przez papieża Honoriusza III, ale i miał zasłynąć z kazań w bazylice laterańskiej. Doceniony w swym charyzmacie kaznodziei został wysłany na Sycylię przeciw katarom i z nadzieją nawrócenia także Żydów. Przepowiadając w sycylijskim mieście Licata, spotkał się z gniewem heretyckiego rycerza Berengariusza, któremu publicznie wypominał kazirodztwo z siostrą Małgorzatą. Ten w szale zaatakował św. Anioła podczas przepowiadania przy kościele św. Filipa i Jakuba i zadał mu pięć ran. Ranny Anioł zmarł cztery dni później – 5 maja 1220 roku – publicznie wybaczając Berengariuszowi.
Sława cudów dokonywanych przez Anioła już w Ziemi Świętej, przed przybyciem do Europy, później w Rzymie i Sycylii, także skuteczność jego przepowiadania, wzbudziła cześć dla niego. Męczeństwo zaowocowało jego kultem od razu po śmierci, a św. Anioł „odwdzięczył” się licznymi cudami przy swoim grobie.
Kult św. Anioła istniał w zakonie od przynajmniej 1456 roku, a za datę jego zatwierdzenia przez papieża Piusa II przyjmuje się rok 1459. 
Jubileusz.
5 maja 2020 r. w całym Zakonie karmelitańskim rozpoczął się Rok jubileuszowy 800-lecia śmierci św. Anioła z Jerozolimy. Na prośbę Zakonu Penitencjaria Apostolska udzieliła łaski odpustu zupełnego pod zwykłymi warunkami dla każdego wiernego uczestniczącego we Mszy świętej w kościele jubileuszowym. Przywilej ten obowiązuje przez cały rok (do 5 maja 2021 r.).
Wizerunek.
Święty Anioł ma wszystkie swoje atrybuty najczęściej występujące w ikonografii: palma z trzema koronami, szpada wbita w serce i miecz rozcinający głowę, habit karmelitański, księga w ręku. Miecz, szpada i palma mówią o jego męczeństwie. Księga symbolizuje charyzmat kaznodziejski. Na palmie męczeństwa malowane są tradycyjnie korony w trzech kolorach: czerwonym (męczeństwo), niebieskim (kontemplacja), i zielonym („doktorska”; to symbol nauki Bożej głoszonej ludowi).
Podobne atrybuty obecne są w najbardziej znanym przedstawieniu św. Anioła, autorstwa fra Filippo Lippi z 1430 roku – tzw. Madonnie di Trivulzio, przechowywanej w Mediolanie. Po XVI wieku wizerunki św. Anioła stały się bardzo popularne, a do kościoła Santa Maria in Traspontina w Rzymie – siedzibie zakonu – trafił cykl 16 obrazów przedstawiających jego życie.
Legendy.
Jedna z legend mówi o kazaniu Anioła w bazylice św. Jana na Lateranie w Rzymie, którego mieli słuchać, nie znając kaznodziei, św. Dominik i św. Franciszek. Tak pisał jeden z karmelitańskich polskich kaznodziejów o tym wydarzeniu:
"Każe w Rzymie w kościele Laterańskim Anioł święty pewnego czasu, między poważnym audytorem zeszli się na kazanie Dominik święty i Seraficzny Franciszek, którzy po skończonej Anioła mowie, nie znając ani imienia wiedziawszy, od Ducha Świętego nauczeni rzekli: Angelus verè Angelis nominis sui, splendorem praefert, verè Angelicus nominari, Angelicus honorari debet – W tym Aniele oczywisty Anielskiego imienia splendor, jak Niebieskiego Anioła, Anielskiego człowieka czcić y wenerować należy".
Podczas rozmowy po kazaniu św. Franciszek miał przepowiedzieć Aniołowi męczeńską śmierć, a Anioł Franciszkowi stygmaty.
Z innego przekazu wynika, że w miejscu jego męczeństwa i pochówku wytrysnęła woda i olej. Dało to zwyczaj błogosławienia oleju św. Anioła albo wody św. Anioła, który był praktykowany w klasztorach karmelitańskich także w Polsce przedrozbiorowej.
Kult i przesłanie.
W tradycyjnym kalendarzu karmelitańskim św. Anioła wspominano dwa razy – 5 maja i 24 sierpnia. Pierwsza data wyznaczała święto własne z oktawą, druga – pamiątkę przeniesienia relikwii. Po dwudziestowiecznych reformach liturgicznych, św. Anioł nadal jest obecny w kalendarzu karmelitańskim 5 maja w randze wspomnienia.
Modlitwa własna na liturgiczny obchód św. Anioła nawiązuje do obrony wiary i prosi, by święty Anioł zaprowadził wiernych do nieba umocnionych w wierze i miłości oraz noszących w ciele „krzyż umartwienia”. Przesłanie życia św. Anioła jest właśnie takie: miłość do Boga daje w modlitwie prawdziwe poznanie Go i czyni dobro wszystkim wokół, ale szczególnie przez nawracanie z grzechów do życia czystego i w prawdziwej wierze.

</doc>
<doc id="4786060" url="https://pl.wikipedia.org/wiki?curid=4786060" title="Daeng Soetigna">
Daeng Soetigna

Daeng Soetigna (ur. 13 maja 1908 w Garut, zm. 8 kwietnia 1984 w Bandungu) – indonezyjski nauczyciel i muzyk. Zapoczątkował stosowanie zachodniej skali diatonicznej w grze na instrumencie angklung.
Soetigna doprowadził do renesansu gry na angklungu. Dostrzegł podobieństwo między indonezyjskimi zespołami angklungu a europejskimi zespołami dzwonków ręcznych, gdzie każdy dzwonkarz trzyma jeden lub dwa instrumenty, nastrojone do określonych dźwięków, grając pod batutą dyrygenta. Angklungi nastrojone w skali diatonicznej, umożliwiającej wykonywanie muzyki zachodniej, stały się substytutem dzwonków i znalazły zastosowanie w państwowym systemie szkolnictwa.
W 1928 r. ukończył holenderską szkołę pedagogiczną – Kweekschool. Pracował jako nauczyciel, wpierw w Schakel School w Cianjur (1928), a później w Hollandsch-Inlandsche School w Kuningan (1932).

</doc>
<doc id="4786063" url="https://pl.wikipedia.org/wiki?curid=4786063" title="Badui">
Badui



</doc>
<doc id="4786065" url="https://pl.wikipedia.org/wiki?curid=4786065" title="Gmina Odranci">
Gmina Odranci



</doc>
<doc id="4786067" url="https://pl.wikipedia.org/wiki?curid=4786067" title="Cristine Prosperi">
Cristine Prosperi

Cristine Prosperi (ur. 7 kwietnia 1993 w Toronto) – kanadyjska aktorka, która wystąpiła m.in. w serialu "".

</doc>
<doc id="4786069" url="https://pl.wikipedia.org/wiki?curid=4786069" title="Skład Warty Zawiercie (piłka siatkowa) w poszczególnych ligowych sezonach">
Skład Warty Zawiercie (piłka siatkowa) w poszczególnych ligowych sezonach

Artykuł przedstawia składy siatkarskiej drużyny Warta Zawiercie od 1991 roku.
Kadry.
Sezon 2022/2023.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł
Sezon 2021/2022.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł
Sezon 2020/2021.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł
Sezon 2019/2020.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł
Sezon 2018/2019.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł
Sezon 2017/2018.
!colspan="7"| Zmiany kadrowe w trakcie sezonu
!colspan="2"| Przyszedł
!colspan="3"| Odszedł

</doc>
<doc id="4786070" url="https://pl.wikipedia.org/wiki?curid=4786070" title="Nepalska Wikipedia">
Nepalska Wikipedia

Nepalska Wikipedia – nepalskojęzyczna wersja Wikipedii. 
Obecnie na tej Wikipedii jest stron, w tym artykułów, edycji, zarejestrowanych użytkowników, w tym aktywnych użytkowników, i plików. Wskaźnik głębokości wynosi .

</doc>
<doc id="4786071" url="https://pl.wikipedia.org/wiki?curid=4786071" title="Ważów">
Ważów

 
 Ważów – dawna kolonia położona na obszarze dzisiejszej Ukrainy, obwodu lwowskiego, rejonu czerwonogrodzkiego. 
Położenie.
W II Rzeczypospolitej kolonia w gminie Chorobrów w województwo lwowskim.
Kolonia leżała 3,5 km na zachód od Konotop, 7 km na północny zachód od Sokala.
Historia.
Należąca do gromady Konotopy w powiecie sokalskim, a powstała w latach 1922-23, przez podział ziemi należącej do hrabiny Plater. Szkołę powszechną we wsi utworzono w październiku 1933 r. w dwóch izbach domu Kotlińskiego. Naukę prowadziła nauczycielka: Katarzyna Śliwińska. Około 1935 r. zaczęto stawiać budynek szkoły z drzewa. Pokryto go blachą. Składał się z izby lekcyjnej, świetlicy i mieszkania dla nauczycielki (kuchnia i pokój). 
Podczas okupacji organizatorami terenowych struktur Armii Krajowej we wsi byli Ludwig Kamiński ze Lwowa, Franciszek Bar, członek "Strzelca" i Jan Lonc. 4 grudnia 1939 roku drogą z Chorobrowa do Opulska w stronę Sokala żołnierze niemieccy prowadzili kolumnę Żydów, mordując około 40 z nich. Ciała kazali zakopać w przydrożnych rowach. Stanisław Kotliński, tak relacjonuje tę zbrodnię: "Po powrocie do domu przez wiele dni nie mogłem się uspokoić. Krew mordowanych, jęki błagających o życie ciągle brzmiały mi w uszach". Nie mogąc przeprowadzić kolumny przez Bug na stronę sowiecką Niemcy pozwolili Żydom się rozjeść. Część z nich przekroczyła w nocy rzekę na rosyjską stronę. 
Po II wojnie światowej członkowie AK ze wsi znaleźli się we Wrocławiu, gdzie prowadzili działalność w organizacjach antykomunistycznych.

</doc>
<doc id="4786076" url="https://pl.wikipedia.org/wiki?curid=4786076" title="Wojciech Ratkowski">
Wojciech Ratkowski

Wojciech Ratkowski (ur. 29 października 1954 w Sopocie) – polski lekkoatleta, pracownik naukowy Akademii Wychowania Fizycznego i Sportu im. Jędrzeja Śniadeckiego w Gdańsku.
Życiorys.
Kariera sportowa.
Był zawodnikiem AZS-AWFiS Gdańsk. Jego największym sukcesem było mistrzostwo Polski w 1984 w biegu maratońskim, które zdobył, wygrywając Maraton Dębno, uzyskując niepobity później rekord życiowy: 2:12.49 (6.05.1984). Wynik ten dał mu minimum na Igrzyska Olimpijskie w 1984, w których jednak nie uczestniczył wobec bojkotu imprezy przez Polskę. Zamiast tego wystąpił w biegu maratońskim na zawodach Przyjaźń-84. Reprezentował Polskę w zawodach Pucharu świata w maratonie w 1985, zajmując 116. miejsce, z wynikiem 2:24.55. W 1986 wygrał bieg maratoński w Hamilton. Na mistrzostwach Polski zajmował jeszcze dwukrotnie czwarte miejsce: w 1985 w biegu na 20 km, w 1987 w biegu maratońskim.
Rekord życiowy w biegu maratoński: 2:12.49 (6.05.1984).
Kariera naukowa.
W 1998 obronił pracę doktorską "Obciążenia treningowe w bezpośrednim przygotowaniu startowym w biegu maratońskim" napisaną pod kierunkiem Zbigniewa Mroczyńskiego. Stopień doktora habilitowanego uzyskał na podstawie wydanej w 2006 pracy "Obciążenia treningowe w przygotowaniu do biegu maratońskiego na różnym poziomie wytrenowania". Był dziekanem Wydziału Turystyki i Rekreacji Akademii Wychowania Fizycznego i Sportu im. Jędrzeja Śniadeckiego w Gdańsku, jest prodziekanem Wydziału Kultury Fizycznej oraz kierownikiem Zakładu Lekkiej Atletyki i Przygotowania Motorycznego tamże.

</doc>
<doc id="4786078" url="https://pl.wikipedia.org/wiki?curid=4786078" title="Polskie osadnictwo na Filipinach">
Polskie osadnictwo na Filipinach

Pierwsi polscy osadnicy na Filipinach pojawili się już w okresie kolonizacji kraju przez Hiszpanów, wraz z przybyciem duchowieństwa katolickiego w celu prowadzenia działalności misyjnej w krajach azjatyckich. 
Według spisu z 2010 roku na Filipinach odnotowano 93 osoby, które zadeklarowały polskie pochodzenie. 
Historia.
Mimo tego iż istnieją dowody na to, że osadnicy polscy pojawili się na Filipinach w okresie panowania hiszpańskiego, historia narodu polskiego w tym kraju przed końcem XIX wieku jest praktycznie nieznana. Wiadomo jednak że już wcześniej Polacy widywani byli w Manili. 
Najprawdopodobniej pierwszym Polakiem który przybył na Filipiny był Wojciech Męciński, jezuita-misjonarz z Krakowa, który przebywał na misjach w Kambodży i Wietnamie. W 1642 Męciński wraz z grupą jezuitów przybył do Manili, gdzie powitał ich gubernator generalny Sebastián Hurtado de Corenera. Męciński przebywał w stolicy Filipin przez kilka miesięcy, następnie wrócił do Japonii, gdzie został zamordowany 23 marca 1643 w Nagasaki. 
Drugim Polakiem, który przybył na Filipiny, był inny jezuicki misjonarz, Jan Chryzostom Bąkowski z Częstochowy. Bąkowski początkowo uczestniczył w działalności misyjnej w Chinach, szczególnie w Jiangsu. Został jednak aresztowany i wysłany do Kantonu, gdzie nie mogąc sobie poradzić z przymusową izolacją, wyjechał do Manili. Będąc tam, podjął się misji ewangelizacyjnej ludności chińskiej zamieszkującej Filipiny. Misję tę prowadził aż do swojej śmierci w 1731 roku. 
Oprócz Bąkowskiego na Filipinach gościło także kilku innych przedstawicieli polskiego duchowieństwa, w tym Władysław Michał Zaleski, który był delegatem papieskim na Indie Wschodnie w latach 1886–1916 oraz Józef Wiśniewski, kapelan Wojska Polskiego, zabity w obozie koncentracyjnym w Dachau. Z wizytą w tym kraju przebywali również prymas Polski, kardynał Józef Glemp oraz papież Jan Paweł II. 
Pierwszym Polakiem niezwiązanym z duchowieństwem mógł być natomiast Maksymilian Teofil Gumplowicz z Krakowa, podróżnik i lekarz okrętowy w Holenderskich Indiach Wschodnich (współczesna Indonezja). Podczas swojej służby w holenderskiej marynarce wojennej Gumplowicz odwiedził nie tylko Holenderskie Indie Wschodnie, ale także Filipiny, Malaje i Nową Gwineę. 
Podczas II wojny światowej znalazł się tu z kolei urodzony w Szanghaju Michał Sendzimir, podporucznik 98. Dywizji Piechoty, który walczył o wyzwolenie Filipin spod panowania japońskiego, syn przemysłowca Tadeusza Sendzimira. 
Filipiny odwiedzili również inni wybitni Polacy, w tym pianista Artur Rubinstein czy geolog Józef Zwierzycki, którego odkrycia dotyczące tektoniki Nowej Gwinei zostały opublikowane w "Philippine Journal of Science" w 1926 roku.

</doc>
<doc id="4786079" url="https://pl.wikipedia.org/wiki?curid=4786079" title="Zbigniew Borawski">
Zbigniew Borawski

Zbigniew Leopold Borawski (ur. 3 marca 1950) – polski menedżer, ekonomista i urzędnik państwowy, w latach 1989–1991 podsekretarz stanu w Urzędzie Rady Ministrów, w 1989 p.o. jego kierownika.
Życiorys.
Pochodzi z rodziny inteligenckiej z Warszawy, syn oficera Ludowego Wojska Polskiego. W 1972 został absolwentem Wydziału Ekonomiczno-Społecznego Szkoły Głównej Planowania i Statystyki. Przez 16 lat pracował w Ministerstwie Pracy, Płac i Spraw Socjalnych, następnie od 1977 do 1981 pozostawał II sekretarzem ambasady w Berlinie. W latach 1981–1988 był dyrektorem gabinetu ministra, a od grudnia 1987 – dyrektorem generalnym w resorcie pracy.
Od 1 listopada 1988 do 23 stycznia 1991 pełnił funkcję podsekretarza stanu w Urzędzie Rady Ministrów, gdzie kierował pionem administracyjno-gospodarczym. Początkowo (do 15 września 1989) kierował Komitetem Ekonomicznym Rady Ministrów, zaś w okresie od 4 sierpnia do 5 września 1989 był tymczasowym kierownikiem URM. W kolejnych latach wchodził w skład zarządów i rad nadzorczych wielu spółek, m.in. Billa Polen (jako dyrektor generalny), Polsrebro, Polskich Domów Składowych. Został partnerem biznesowym Andrzeja Kuny i Aleksandra Żagla.

</doc>
<doc id="4786091" url="https://pl.wikipedia.org/wiki?curid=4786091" title="K. Alexander Adelaar">
K. Alexander Adelaar

Karl Alexander „Sander” Adelaar (ur. 1953 w Hadze) – holenderski językoznawca, orientalista. Jego zainteresowania badawcze skupiają się wokół odmian języka malajskiego oraz języków austronezyjskich z Borneo, Madagaskaru i Tajwanu. Zajmuje się także ustnymi i piśmiennymi tradycjami literackimi Indonezji.
Jest absolwentem indonezystyki na Uniwersytecie w Lejdzie. W 1977 roku obronił pracę magisterską, a w 1985 roku uzyskał doktorat z językoznawstwa austronezyjskiego.

</doc>
<doc id="4786092" url="https://pl.wikipedia.org/wiki?curid=4786092" title="Sander Adelaar">
Sander Adelaar



</doc>
<doc id="4786093" url="https://pl.wikipedia.org/wiki?curid=4786093" title="Alexander Adelaar">
Alexander Adelaar



</doc>
<doc id="4786103" url="https://pl.wikipedia.org/wiki?curid=4786103" title="Skrobak do butów">
Skrobak do butów

Skrobak lub skrobaczka do butów – niewielki, zwykle metalowy przyrząd do czyszczenia podeszwy buta, umieszczany w okolicy drzwi wejściowych.
Skrobaki do butów mogą mieć formę prostej blaszki lub posiadać finezyjne zdobienia. Mogą być wmurowane w próg lub w ścianę budynku. 
Upowszechniły się w miastach pod koniec XVIII wieku, kiedy to przydatne były do zeskrobywania błota z butów. Od połowy XX wieku, wraz z polepszeniem się czystości ulic, zaczęły tracić nieco na znaczeniu i wiele z nich zostało usuniętych podczas remontów ulic.

</doc>
<doc id="4786104" url="https://pl.wikipedia.org/wiki?curid=4786104" title="Hufiec ZHP Warszawa-Ursus-Włochy">
Hufiec ZHP Warszawa-Ursus-Włochy



</doc>
<doc id="4786106" url="https://pl.wikipedia.org/wiki?curid=4786106" title="Polski Zespół Obserwacyjny">
Polski Zespół Obserwacyjny



</doc>
<doc id="4786108" url="https://pl.wikipedia.org/wiki?curid=4786108" title="Skrobaczka do butów">
Skrobaczka do butów



</doc>
<doc id="4786120" url="https://pl.wikipedia.org/wiki?curid=4786120" title="Koentjaraningrat">
Koentjaraningrat

Koentjaraningrat (ur. 15 czerwca 1923 w Yogyakarcie, zm. 23 marca 1999 w Dżakarcie) – indonezyjski antropolog.
Kształcił się w zakresie języka i literatury indonezyjskiej na Universitas Gadjah Mada i Uniwersytecie Indonezyjskim. W 1954 roku otrzymał stypendium w ramach Programu Fulbrighta i podjął studia antropologiczne na Uniwersytecie Yale. W 1956 roku ukończył studia i wrócił do Indonezji. W następnym roku jego praca "A Preliminary Description of the Javanese Kinship System" została opublikowana w ramach programu Studiów nad Azją Południowo-Wschodnią. Doktoryzował się pod kierunkiem Elizabeth Allard na podstawie rozprawy "Beberapa Metode Anthropologi dalam Penjelidikan2 Masjarakat dan Kebudajaan di Indonesia" i zaczął wykładać na Uniwersytecie Indonezyjskim. W 1962 roku objął stanowisko profesora.
Do jego istotnych publikacji należą: "Pengantar Antropologi" (1959), "Tokoh-Tokoh Antropologi" (1964), "Beberapa Pokok Antropologi Sosial" (1967), "Atlas Etnografi Sedunia" (1969), "Metodologi Penelitian Masyarakat" (1973), "Bunga Rampai Kebudayaan, Mentalitet dan Pembangunan" (1974). Jego książka "Kebudayaan Jawa" (1984) została wydana zarówno w języku indonezyjskim, jak i angielskim.

</doc>
<doc id="4786121" url="https://pl.wikipedia.org/wiki?curid=4786121" title="Siergiej Abdrachmanow">
Siergiej Abdrachmanow

Siergiej Rafitowicz Abdrachmanow (; ur. 2 lutego 1990 w Miassie) – rosyjski wspinacz sportowy. Specjalizował się we wspinaczce na szybkość. Mistrz Europy z austriackiego Imst z 2010. W Xining 13 października 2012 podczas zawodów wspinaczkowych Pucharu Świata ustanowił rekord świata na szybkość wynikiem 5,98 s&lt;ref name="RŚ M+W 2011/12"&gt;&lt;/ref&gt;.
Kariera sportowa.
W 2009 chińskim zdobył srebrny medal mistrzostw świata we wspinaczce na szybkość na normalnej 15 m ścianie wspinaczkowej.
W 1993 w austriackim Imst wywalczył tytuł mistrza Europy we wspinaczce sportowej, w konkurencji na szybkość, w finale pokonał rodaka Stanisława Kokorina.
Wielokrotny uczestnik, prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4786126" url="https://pl.wikipedia.org/wiki?curid=4786126" title="Cmentarz wojenny w Drawsku Pomorskim">
Cmentarz wojenny w Drawsku Pomorskim

 
Cmentarz wojenny w Drawsku Pomorskim – cmentarz z II wojny światowej położony Drawsku Pomorskim przy ul. 11 Pułku Piechoty. 
Charakterystyka.
Cmentarz przy ul. 11 Pułku Piechoty założono w 1850. Obecnie jest nekropolią komunalną. Do cmentarza tego przylega cmentarz wojenny, na którym pochowano prochy 3458 polskich żołnierzy 1. Armii Wojska Polskiego, którzy polegli podczas operacji pomorskiej w lutym i marcu 1945. Na cmentarzu znajduje się dwieście płyt nagrobnych z piaskowcowymi symbolami Krzyża Grunwaldu. Oprócz żołnierzy polskich spoczywają tu jeńcy amerykańscy i brytyjscy. Jedna z tablic (odsłonięta w 2005) upamiętnia poległych i zmarłych inwalidów wojennych.

</doc>
<doc id="4786129" url="https://pl.wikipedia.org/wiki?curid=4786129" title="La Sibylle">
La Sibylle

La Sibylle (Q175) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 28 stycznia 1933 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł 22 grudnia 1934 roku. Pełnił służbę na Atlantyku i Morzu Północnym, biorąc udział w kampanii norweskiej, a od zawarcia zawieszenia broni między Francją a Niemcami znajdował się pod kontrolą rządu Vichy. W listopadzie 1942 roku, po lądowaniu Aliantów w Afryce Północnej, „La Sibylle” zaginęła w rejonie Casablanki.
Projekt i budowa.
„La Sibylle” zamówiona została w ramach programu rozbudowy floty francuskiej z 1929 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„La Sibylle” zbudowana została w stoczni Ateliers et Chantiers de la Seine-Maritime w Le Trait (numer stoczniowy 62). Stępkę okrętu położono 10 stycznia 1931 roku, a zwodowany został 28 stycznia 1933 roku.
Dane taktyczno-techniczne.
„La Sibylle” była średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„La Sibylle” weszła do służby w Marine nationale 22 grudnia 1934 roku. Otrzymała numer burtowy Q175. W momencie wybuchu II wojny światowej okręt pełnił służbę na Atlantyku, wchodząc w skład 16. dywizjonu okrętów podwodnych w Cherbourgu (wraz z siostrzanymi „Amazone”, „Antiope” i „Orphée”). Dowódcą jednostki był w tym okresie kpt. mar. (fr. "lieutenant de vaisseau") G.L.M. Blaison („La Sibylle” znajdowała się w remoncie trwającym do 27 października).
17 marca 1940 roku „La Sibylle”, „Amazone” i „Antiope” wraz z okrętem-bazą okrętów podwodnych „Jules Verne” wyszły z Brestu i via Cherbourg udały się do Harwich, początkowo eskortowane przez francuski niszczyciel „Foudroyant” i okręt hydrograficzny „Amiral Mouchez”, a od kotwicowiska Downs przez brytyjski niszczyciel HMS „Codrington” (D65) i polskie OORP „Burza”, „Błyskawica” i „Grom”, przybywając do portu docelowego 22 marca. Z francuskich jednostek w ramach Home Fleet sformowano 10. Flotyllę okrętów podwodnych, a obszarem jej działania było Morze Północne.
31 marca „La Sibylle”, dowodzona przez kmdra ppor. (fr. "capitaine de corvette") A.J.R. Raybauda wyszła z Harwich na swój pierwszy patrol pod Terschelling, powracając do bazy 5 kwietnia. 9 kwietnia, po inwazji Niemiec na Danię i Norwegię jednostka wyszła na patrol w okolice ławicy Horns Rev, powróciła do Harwich 18 kwietnia. Na kolejną misję bojową okręt udał się 27 kwietnia, tym razem pod Texel, powracając do bazy 8 maja.
16 maja jednostka ponownie wyszła na patrol na Morze Północne, zderzając się następnego dnia z francuskim okrętem podwodnym „Circé”, na którym uszkodzeniu uległ prawoburtowy silnik i musiał przerwać misję, wracając 19 maja do Rosyth („La Sybille” nie doznała uszkodzeń). 20 maja o godzinie 0:56 zanurzający się okręt stał się celem ataku ze strony siostrzanej „Antiope”, która wystrzeliła składającą się z trzech torped salwę na pozycji . Żadna z torped nie trafiła, choć jedna przeszła tuż pod dziobem okrętu; po tym ataku przebywające w tym rejonie „Antiope”, „La Sibylle” i HMS „Shark” (54S) otrzymały zakaz atakowania okrętów podwodnych. Jeszcze tego samego dnia okręt wysłał do bazy radiogram informujący o uszkodzeniu obydwu peryskopów i chorobie jednego z marynarzy, w wyniku czego został odwołany z patrolu i zmieniony w sektorze przez HMS L23 (który 21 maja wyszedł z Harwich), osiągając port w Rosyth 24 maja. Nazajutrz „La Sibylle”, „Calypso”, „Thétis” oraz „Jules Verne” przepłynęły do Dundee. 4 czerwca 1940 roku „La Sibylle” i pozostałe francuskie okręty podwodne uczestniczące w kampanii norweskiej wraz z okrętem-bazą opuściły Dundee i powróciły do Brestu, eskortowane przez brytyjskie niszczyciele HMS „Bedouin” i HMS „Ashanti”.
W czerwcu 1940 roku „La Sibylle” znajdowała się w składzie 16. dywizjonu okrętów podwodnych w Breście, a jej dowódcą był nadal kmdr ppor. Raybaud. 18 czerwca, wobec zbliżania się wojsk niemieckich do portu w Breście, „La Sibylle” ewakuowała się do Casablanki (razem z okrętami podwodnymi „Casabianca”, „Sfax”, „Persée”, „Poncelet”, „Ajax”, „Circé”, „Thétis”, „Calypso”, „Amphitrite”, „Amazone”, „Antiope”, „Orphée” i „Méduse”). 11 września „Amazone” i „La Sibylle” znajdowały się na patrolu nieopodal Casablanki, jednak nie nawiązały kontaktu z brytyjskimi okrętami przygotowującymi się do operacji Menace. W listopadzie 1940 roku jednostka stacjonowała w Casablance (wraz z okrętami podwodnymi „Sidi Ferruch”, „Méduse”, „Amazone”, „Amphitrite”, „Orphée”, „Antiope” i „Sfax”).
W listopadzie 1942 roku, kiedy doszło do lądowania aliantów w Afryce Północnej, „La Sibylle” stacjonowała w Casablance (wraz z okrętami podwodnymi „Sidi Ferruch”, „Le Conquérant”, „Le Tonnant”, „Antiope”, „Amazone”, „Orphée”, „Méduse”, „Amphitrite”, „La Psyché” i „Oréade”). Rankiem 8 listopada okręt otrzymał rozkaz zaatakowania jednostek inwazyjnych i w zanurzeniu opuścił port między 7:10 a 8:30. Od tego momentu okręt nie nawiązał kontaktu z bazą i został uznany za zaginiony. Mógł zostać zatopiony 11 listopada przez amerykańskie samoloty pokładowe lub zostać omyłkowo storpedowany tego samego dnia przez niemiecki okręt podwodny U-173. Możliwe jest też, że w nocy z 16 na 17 listopada „La Sibylle” zatonęła po wejściu na postawioną nieopodal Fedali aliancką zagrodę minową. Zginęła cała, licząca 41 osób załoga, wraz z dowódcą kmdr. ppor. Krautem.

</doc>
<doc id="4786131" url="https://pl.wikipedia.org/wiki?curid=4786131" title="Alfons Tomke">
Alfons Tomke

Alfons Tomke (ur. 16 lipca 1918 w Zakrzewie) – polski działacz Związku Polaków w Niemczech.
Życiorys.
Jest synem Marii i Franciszka i miał ośmioro rodzeństwa. Wychowywał się w bardzo patriotycznej rodzinie, oboje rodzice należeli do Związku Polaków w Niemczech. Jako 19-latek brał udział w I Kongresie Związku Polaków w Niemczech w Berlinie (1938). W 1938 roku, przed wcieleniem do wojska, pół roku pracował w Rzeszy koło Szwerina przy budowie kanału. Tam zachorował i trafił do szpitala. W marcu 1939 roku został zwolniony i wrócił do domu. Otrzymywał rentę z tytułu niezdolności do pracy, a mimo to został wcielony do wojska. W 1943 trafił do koszar, następnie na front wschodni. Okres krwawych walk spędził na tyłach, gdzie kopał rowy i pilnował transportów. Tam ponownie zachorował. Przetransportowany w głąb Niemiec leżał w szpitalu. Następnie trafił w okolice Leningradu, gdzie trafił do niewoli. 5 lat spędził w łagrze – pracował w kopalni. Tam uległ kolejnemu wypadkowi. Pomimo tego nie został zwolniony. Po 5 latach w 1949 roku wrócił do Berlina. Następnie powrócił do domu. Znalazł pracę w urzędzie gminy. Od 1962 roku pracował w banku aż do emerytury.
Starszy brat Józef Tomke (ur. 1911) był nauczycielem, kierował w latach 1935–1938 mniejszościową Katolicką Szkołą Polską w podolsztyńskim Brąswałdzie oraz udzielał się w polskim harcerstwie w Prusach Wschodnich.
Jest członkiem Związku Kombatantów i Osób Represjonowanych.
Nagrody i wyróżnienia.
Alfons Tomke jest laureatem XXIV edycji nagrody im ks. dr. Bolesława Domańskiego, przyznanej mu Katolickie Stowarzyszenie "Civitas Christiane". Ponadto otrzymał:

</doc>
<doc id="4786132" url="https://pl.wikipedia.org/wiki?curid=4786132" title="Muhammad Ramlan">
Muhammad Ramlan

Muhammad Ramlan (ur. 10 marca 1928 w Surakarcie, zm. 28 kwietnia 2008) – indonezyjski językoznawca. Specjalizował się w gramatyce języka indonezyjskiego.
Ksztalcił się w Hollandsch-Inlandsche School w Surakarcie oraz w Christelijke Vervolgschool. Studiował w szkole pedagogicznej. W 1958 r. ukończył studia na Wydziale Literatury Uniwersytetu Gadjah Mada. W latach 1955–1959 pracował jako nauczyciel języka indonezyjskiego w Yogyakarcie. W 1977 roku został mianowany profesorem językoznawstwa indonezyjskiego. Ponadto kierował Koordynacją Nauczania Lingwistyki na Uniwersytecie Gadjah Mada oraz Sekcją Lingwistyki w Katedrze Literatury Indonezyjskiej.

</doc>
<doc id="4786133" url="https://pl.wikipedia.org/wiki?curid=4786133" title="Janina Jarzynówna-Sobczak">
Janina Jarzynówna-Sobczak

Janina Jarzynówna-Sobczak (ur. 28 stycznia 1915 w Wiedniu, zm. 14 września 2004 w Gdańsku) – polska tancerka, choreografka, pedagog.
Życiorys.
Jej rodzicami byli Tytus Jarzyna, prezes Izby Poczt i Telegrafów w Krakowie, i Zofia. Absolwentka Szkoły Plastyki i Rytmiki Wandy Haburzanki w Krakowie oraz Konserwatorium Niny Dolińskiej w Krakowie (1938). Debiutowała jako tancerka solowym recitalem w Teatrze im. Słowackiego w Krakowie w 1938. W 1945 zdała egzamin aktorski przed komisją Związku Artystów Scen Polskich. W latach 1938–1939 i 1945–1946 prowadziła w tym mieście własną Szkołę Tańca Artystycznego. W 1946 przeniosła ją do Gdańska. W 1950 została ona przemianowana na Państwowe Liceum Choreograficzne w Letnicy, w 1952 na Państwową Średnią Szkołę Baletową. Jarzynówna-Sobczak pozostawała przez cały czas jej dyrektorem artystycznym. Od 1948 współpracowała jako choreografka z Teatrem Wybrzeże, od 1949 ze Studiem Operowym Filharmonii Bałtyckiej, od 1955 – z Teatrem Lalki i Aktora Miniatura w Gdańsku. W latach 1953–1976 kierowała założonym przez siebie zespołem baletowym Państwowej Opery Bałtyckiej. Od 1954 do 1958 była radną Miejskiej Rady Narodowej w Gdańsku.
Podczas pracy w Państwowej Operze Bałtyckiej przygotowała 45 przedstawień, m.in.: "Dafnis i Chloe" Maurice'a Ravela (1958), "Cudowny mandaryn" Béli Bartóka (1960), "Romeo i Julia" (1964), Piotruś i wilk, "Kopciuszek" Siergieja Prokofjewa, "Mandragora" i "Harnasie" Karola Szymanowskiego, "Tytania i osioł" Zbigniewa Turskiego (1967), "Niobe" Juliusza Łuciuka (1967) – dwa ostatnie zostały sfilmowane w 1971. Współpracowała także z Teatrem Wielki w Warszawie, Teatrem Wielkim w Łodzi, Teatrem Polskim w Bydgoszczy, Operą i Operetką w Bydgoszczy, Teatrem im. Wilama Horzycy oraz Bałtyckim Teatrem Dramatycznym. Tworzyła choreografię do muzyki m.in. Grażyny Bacewicz, Tadeusza Bairda ("Cztery eseje", 1961), Henryka Mikołaja Góreckiego, Witolda Lutosławskiego ("Mała suita"), Wojciecha Kilara, Krzysztofa Pendereckiego i Kazimierza Serockiego oraz do filmów "Pamiętnik pani Hanki" (1963) i "Kazimierz Wielki" (1975). Była też konsultantką tańca w "Popiołach" (1965). Opracowała trzy seriale telewizyjne: "Balet" (1972–1973), "Balet polski" (1974–1975) oraz "Teatr wizji i ruchu" (1974–1975). Jej balety były wystawiane m.in. podczas Warszawskiej Jesieni, Festiwalu Polskich Oper i Baletów w Poznaniu, Łódzkich Spotkań Baletowych, Festival Ostseewoche w Rostocku oraz w Gruzińskiej Socjalistycznej Republice Radzieckiej.
Nagrody i odznaczenia.
Została pochowana na cmentarzu Srebrzysko w Gdańsku (rejon IX, taras IV wojskowy, rząd 1, grób 38).

</doc>
<doc id="4786135" url="https://pl.wikipedia.org/wiki?curid=4786135" title="SV Donau Wien">
SV Donau Wien

SV Donau Wien – austriacki klub piłkarski, mający siedzibę w kwartale Kaisermühlen wiedeńskiej dzielnicy Donaustadt. Obecnie gra w Wiener Stadtliga.
Historia.
Chronologia nazw:
Klub sportowy Sportklub Olympia Wien został założony w miejscowości Wiedeń w 1910 roku. Przed I wojną światową połączył się z klubami "Lagerhaus" i "KAC". Początkowo zespół występował w niższych ligach mistrzostw Austrii. W 1922 awansował z 3. Klasse (D3) do 2. Klasse Nord. Chociaż w sezonie 1923/24 zajął trzecie miejsce, jednak w wyniku reorganizacji systemu lig został oddelegowany do trzeciej klasy. Po wygraniu "3. Klasse Nord" w następnym roku wrócił do II. Ligi. W 1933 został mistrzem "II. Ligi" i zdobył historyczny awans do I. Ligi. W debiutowym sezonie 1933/34 zajął ostatnie 12.miejsce i powrócił do drugiej ligi. W 1936 spadł do Wiener 1. Klasse (D3). W 1941 roku klub połączył się z FC Franz-Josef-Land, zachowując nazwę "SV Donau Wien". W niedokończonym sezonie 1944/45 klub wrócił do drugiej ligi, zwanej "1. Klasse Wien Nord".
Następnie po zakończeniu II wojny światowej klub występował na drugim poziomie austriackiej piramidy piłki nożnej. Po zakończeniu sezonu 1945/46, w którym zajął spadkowe 12.miejsce, po raz ostatni zagrał w drugiej lidze. W 1947 roku fuzja została rozwiązana i oba kluby niezależnie rozpoczęły grę od nowa. W 1950 po reorganizacji systemu lig został zdegradowany do czwartej ligi. Od 1951 do 1953 ponownie grał w Wiener Stadtliga (D3). Po spadku zespół nie był w stanie przez dłuższy czas awansować do trzeciej ligi, dopiero to nastąpiło w 1965 roku. Do 1974 występował w "Wiener Stadtliga". Potem ponownie przez dłuższy czas grał w niższych ligach. Sezon 2005/06 ponownie zagrał w trzeciej lidze, zwanej Regionalliga Ost, jednak nie utrzymał się w niej i ponownie spadł do niższej ligi. Po zakończeniu sezonu 2010/11 klub awansował z "Wiener Oberligi B" (D5) do "Wiener Stadtligi". W 2012 roku połączył się z "SV Süssenbrunn", zachowując nazwę "SV Donau Wien". W 2015 spadł z powrotem "Wiener Oberligi B", a w 2017 roku wrócił do "Wiener Stadtligi".
Barwy klubowe, strój.
Klub ma barwy niebiesko-czarne. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Sportplatz SV Donau w Wiedniu, który może pomieścić 1000 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje też drużyna w piłce nożnej kobiet oraz sekcja futsalu.

</doc>
<doc id="4786141" url="https://pl.wikipedia.org/wiki?curid=4786141" title="Zbigniew Woźniak">
Zbigniew Woźniak



</doc>
<doc id="4786144" url="https://pl.wikipedia.org/wiki?curid=4786144" title="Piotr Stankiewicz">
Piotr Stankiewicz

Piotr Mikołaj Stankiewicz (ur. 1983) – polski filozof, pisarz i poeta. Przedstawiciel i popularyzator stoicyzmu współczesnego.
Życiorys.
Autor książek o stoicyzmie w języku polskim (bestsellerowa "Sztuka życia według stoików") i angielskim ("Does Happiness Write Blank Pages? On Stoicism and Artistic Creativity" z przedmową Lawrence C. Beckera oraz "Manual of Reformed Stoicism"). Od 2016 członek międzynarodowego zespołu "Modern Stoicism". Występował także na konferencji Stoicon.
Absolwent astronomii (2008) i filozofii (2010) na Uniwersytecie Warszawskim. W 2015 uzyskał doktorat z filozofii na Wydziale Filozofii i Socjologii Uniwersytetu Warszawskiego na podstawie pracy "An Analysis of the Alleged Contradiction Between Stoicism and Creativity" (promotor – Janusz Dobieszewski). Stypendysta m.in. Fundacji Kościuszkowskiej i Narodowego Programu Rozwoju Humanistyki. 
Publikował m.in. w Tygodniku Powszechnym, Przekroju, Kulturze Liberalnej.

</doc>
<doc id="4786146" url="https://pl.wikipedia.org/wiki?curid=4786146" title="Ayatrohaedi">
Ayatrohaedi

Ayatrohaedi (ur. 5 grudnia 1939 w Jatiwangi, zm. 18 lutego 2006 w Sukabumi) – indonezyjski pisarz, filolog i językoznawca. Specjalizował się w języku sundajskim.
W 1964 r. ukończył archeologię na Uniwersytecie Indonezyjskim. W latach 1971–1973 kształcił się na Uniwersytecie w Lejdzie. W 1978 r. uzyskał doktorat z językoznawstwa (Uniwersytet Indonezyjski) na podstawie rozprawy "Bahasa Sunda di Daerah Cirebon: Sebuah Kajian Lokabasa", poświęconej dialektologii języka sundajskiego"."
W latach 1975–1966 był zatrudniony w Instytucie Archeologii i Dziedzictwa Narodowego ("Lembaga Purbakala dan Peninggalan Nasional"). Wykładał na Uniwersytecie Padjadjaran oraz Uniwersytecie Indonezyjskim. W okresie od 1983 do 1987 kierował programem studiów archeologicznych. Przez pięć lat (1989–1994) był asystentem rektora Instytutu Sztuki w Dżakarcie ("Institut Kesenian Jakarta").
Jako pisarz debiutował w 1956 r. Tworzył przede wszystkim wiersze i opowiadania, w językach indonezyjskim i sundajskim. Pisał także powieści i opowiadania dla dzieci.

</doc>
<doc id="4786148" url="https://pl.wikipedia.org/wiki?curid=4786148" title="Folwark (Chomentowo)">
Folwark (Chomentowo)

Folwark – część wsi Chomentowo w Polsce położonej w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 ówczesny folwark leżał w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku zamieszkiwały tu 33 osoby w 3 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.

</doc>
<doc id="4786149" url="https://pl.wikipedia.org/wiki?curid=4786149" title="Szpital jednoimienny">
Szpital jednoimienny



</doc>
<doc id="4786155" url="https://pl.wikipedia.org/wiki?curid=4786155" title="Zbigniew Woźniak (socjolog)">
Zbigniew Woźniak (socjolog)

Zbigniew Józef Woźniak (ur. 13 lutego 1947 w Poznaniu, zm. 12 lipca 2022 tamże) – polski socjolog, nauczyciel akademicki i urzędnik państwowy, profesor nauk humanistycznych, podsekretarz stanu w Urzędzie Rady Ministrów (1992–1993) i Kancelarii Prezesa Rady Ministrów (1997–1999).
Życiorys.
Syn Józefa i Katarzyny, zamieszkał w Poznaniu. W 1973 ukończył studia socjologiczne na Wydziale Nauk Społecznych Uniwersytetu im. Adama Mickiewicza, gdzie został następnie nauczycielem akademickim. Następnie doktoryzował się, zaś w 1992 habilitował się na podstawie rozprawy "Socjomedyczne aspekty funkcjonowania rodziny". 24 stycznia 2001 otrzymał tytuł profesora nauk humanistycznych. W pracy naukowej specjalizował się w zakresie gerontologii, pracy socjalnej, socjologii medycyny i socjologii rodziny. Recenzent co najmniej 13 prac habilitacyjnych i doktorskich (w tym z zakresu medycyny i stomatologii) oraz promotor co najmniej 3 przewodów doktorskich. Został profesorem zwyczajnym UAM, wykładał też w Wyższej Szkole Komunikacji i Zarządzania w Poznaniu.
Został współorganizatorem programów w zakresie promocji zdrowia i reform systemu ubezpieczeń, należał do założycieli Stowarzyszenia Obrony Praw Pacjenta. Od 1 sierpnia 1992 do 27 października 1993 pełnił funkcję podsekretarza stanu w Urzędzie Rady Ministrów i zarazem sekretarza Komitetu Społecznego Rady Ministrów. Doradzał też wicepremierowi Pawłowi Łączkowskiemu. Ponownie zajmował stanowisko wiceministra w Kancelarii Prezesa Rady Ministrów od 1 grudnia 1997 do 5 marca 1999. W latach 1998–1999 był pełnomocnikiem premiera ds. współpracy z organizacjami pozarządowymi.
W 2010 otrzymał Złoty Krzyż Zasługi, w 2022 został pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="4786156" url="https://pl.wikipedia.org/wiki?curid=4786156" title="Platan klonolistny „Samuel” w Prudniku">
Platan klonolistny „Samuel” w Prudniku

Platan klonolistny „Samuel” w Prudniku – pomnik przyrody, platan klonolistny, rosnący w Prudniku, przy ul. Nyskiej, przy dawnej portierni Zakładów Przemysłu Bawełnianego „Frotex”.
Charakterystyka.
Platan ten należy do najokazalszych na Opolszczyźnie. Wiek drzewa szacowany jest na około 170 lat. Obwód jego pnia wynosi 472 cm (na wysokości 130 cm). Imię Samuel zostało mu nadane na cześć Samuela Fränkla, założyciela zakładów włókienniczych „Frotex”, przy których się znajduje.
Pomnik przyrody został ustanowiony 18 czerwca 2016 zgodnie z uchwała nr XXV/396/2016 Rady Miejskiej w Prudniku z dnia 25 maja 2016.

</doc>
<doc id="4786166" url="https://pl.wikipedia.org/wiki?curid=4786166" title="Adam Dziki">
Adam Dziki

Adam Janusz Dziki (ur. 17 marca 1952 w Ostródzie) – polski lekarz, profesor nauk medycznych, nauczyciel akademicki Uniwersytetu Medycznego w Łodzi, specjalność chirurgia ogólna.
Życiorys.
W 1975 ukończył studia medyczne w Akademii Medycznej w Łodzi. W 1980 uzyskał tam stopień naukowy doktora nauk medycznych. W 1992 na podstawie dorobku naukowego oraz pracy pt. "Badania doświadczalne nad wpływem kwasu dezoksycholowego na błonę śluzową górnego odcinka przewodu pokarmowego u królika" otrzymał na Wydziale Lekarskim Wojskowej Akademii Medycznej im. gen. dyw. Bolesława Szareckiego w Łodzi stopień naukowy doktora habilitowanego. W 1997 nadano mu tytuł profesora nauk medycznych.
Był nauczycielem akademickim Wojskowej Akademii Medycznej w Łodzi. Został profesorem zwyczajnym Uniwersytetu Medycznego w Łodzi na Wydziale Wojskowo-Lekarskim w I Katedrze Chirurgii oraz kierownikiem tej katedry. Był prorektorem Uniwersytetu Medycznego w Łodzi.
Wszedł w skład Centralnej Komisji do Spraw Stopni i Tytułów.
W 2019 został członkiem Rady Doskonałości Naukowej I kadencji.
Był prezesem Towarzystwa Chirurgów Polskich. Objął stanowisko sekretarza generalnego tego towarzystwa.
Ma dwoje dzieci: syna i córkę.

</doc>
<doc id="4786167" url="https://pl.wikipedia.org/wiki?curid=4786167" title="Szamil Abbiasow">
Szamil Abbiasow

Szamil Erfanowicz Abbiasow (ros. Шамиль Эрфанович Аббясов, ur. 16 kwietnia 1957 w Arawanie w Kirgiskiej SRR) – kirgiski lekkoatleta, specjalista skoku w dal i trójskoku, halowy mistrz Europy.
Zdobył złoty medal w trójskoku na halowych mistrzostwach Europy w 1981 w Grenoble, wyprzedzając Klausa Küblera z Republiki Federalnej Niemiec i Astona Moore’a z Wielkiej Brytanii. Ustanowił wówczas nieoficjalny halowy rekord świata wynikiem 17,30 m (IAAF nie uznawała w tym czasie oficjalnych rekordów świata w hali). Na tych samych mistrzostwach Abbiasow wywalczył brązowy medal w skoku w dal, przegrywając tylko z Rolfem Bernhardem ze Szwajcarii i Antonio Corgosem z Hiszpanii.
Zajął 2. miejsce w skoku w dal w finale pucharu Europy w 1981 w Zagrzebiu oraz 3. miejsce w tej konkurencji w zawodach pucharu świata w 1981 w Rzymie. Wystąpił w skoku w dal na mistrzostwach Europy w 1982 w Atenach, ale odpadł w kwalifikacjach.
Abbiasow był mistrzem Związku Radzieckiego w skoku w dal w 1980.
Rekordy życiowe Abbiasowa:
Jego żoną jest Tatjana Kołpakowa, mistrzyni olimpijska z 1980 w skoku w dal. Mają troje dzieci.

</doc>
<doc id="4786171" url="https://pl.wikipedia.org/wiki?curid=4786171" title="North Cadbury Court">
North Cadbury Court

North Cadbury Court – dwór w North Cadbury, w hrabstwie Somerset w Wielkiej Brytanii, zbudowany w latach ok. 1580-1610 przez Sir Francisa Hastingsa (właściciele podają rok 1581). Został wpisany na listę zabytków Wielkiej Brytanii (klasa I). 
Hastings kupił North Cadbury od swojego starszego brata Henry'ego Hastingsa, 3. earla Huntingdon. Mieszkał na terenie posiadłości już kilka lat wcześniej, kiedy zarządzał majątkami brata na południowym zachodzie kraju. Po śmierci żony Franciszka – Magdaleny w 1596 r. Hastings sprzedał majątek wraz z resztą posiadłości Matthew Ewensowi, jednemu z ("Barons of the Exchequer"). Jego prabratanek, również Matthew Ewens, sprzedał rezydencję . Dwór wraz z majątkiem został następnie zakupiony przez Richarda Newmana ok. 1620 i pozostał w rękach rodziny Newmanów aż do około 1796, kiedy to posiadłość została kupiona przez rodzinę Bennettów. Około 1800 r. dziedziniec został przebudowany na salę balową, a południową fasadę przebudowano w .
W 1910 dwór zakupił Sir Archibald Langman i odtąd pozostaje w rękach rodziny. Jest wynajmowany na wesela i inne imprezy, i liczy 25 sypialni i 21 łazienek.
Podczas remontu przylegającego do posiadłości kościoła św. Michała w North Cadbury w latach 80. XX wieku uszkodzono jego wystrój. Miejscowy rzeźbiarz, John Robinson, zaprojektował nowoczesne postaci, by stanęły na miejscu uszkodzonych. Wskutek kontrowersji nie trafiły jednak do kościoła i ostatecznie zostały umieszczone na murach stajni na terenie North Cadbury, sąsiadującej z przykościelnym cmentarzem.

</doc>
<doc id="4786173" url="https://pl.wikipedia.org/wiki?curid=4786173" title="John Hajek">
John Hajek

John Hajek (ur. 7 kwietnia 1962) – australijski językoznawca.
Studiował w Australii, Wielkiej Brytanii i we Włoszech. Doktorat uzyskał na Uniwersytecie Oksfordzkim. W 1990 roku został zatrudniony na University of Melbourne, gdzie obecnie (2020) piastuje stanowisko profesora italianistyki.

</doc>
<doc id="4786175" url="https://pl.wikipedia.org/wiki?curid=4786175" title="Kościół św. Małgorzaty w Górze Świętej Małgorzaty">
Kościół św. Małgorzaty w Górze Świętej Małgorzaty

Kościół świętej Małgorzaty − rzymskokatolicki kościół parafialny należący do parafii pod tym samym wezwaniem (dekanat Piątek diecezji łowickiej).
Pierwotna świątynia została wzniesiona w XII wieku. Obecny kościół to mieszanka różnych stylów architektonicznych.
Jest to budowla murowana, posiada jedna nawę, zwrócona jest swym wielobocznym prezbiterium w stronę wschodnią, wybudowana została w stylu romańskim.
Oryginalny kościół powstał w XII wieku, a następnie został gruntownie przebudowany w XV wieku.
Świątynia jest murowana i zbudowana została z cegły.
We wnętrzu kościoła znajduje się polichromia przedstawiająca legendę opowiadającą o usypaniu góry przez św. Małgorzatę.

</doc>
<doc id="4786178" url="https://pl.wikipedia.org/wiki?curid=4786178" title="Jurajski Fotoklub Częstochowa">
Jurajski Fotoklub Częstochowa

Jurajski Fotoklub Częstochowa – polskie stowarzyszenie fotograficzne utworzone w 2001 roku z inicjatywy (między innymi) Janusza Mielczarka (późniejszego członka rzeczywistego FRP oraz ZPAF). Członek zbiorowy Fotoklubu Rzeczypospolitej Polskiej Stowarzyszenia Twórców.
Działalność.
Celem działalności Jurajskiego Fotoklubu Częstochowa jest upowszechnianie fotografii, sztuki fotograficznej oraz promocja miasta Częstochowa. Stowarzyszenie jest organizatorem wystaw fotograficznych; dorocznych, indywidualnych, zbiorowych, poplenerowych (m.in. członków stowarzyszenia) oraz wystaw pokonkursowych. Jest organizatorem wielu konkursów fotograficznych, prelekcji, projektów, spotkań, warsztatów fotograficznych. Statutowym celem stowarzyszenia jest dbałość o interesy twórcze członków stowarzyszenia oraz dbałość o ochronę ich praw autorskich.
Jurajski Fotoklub Częstochowa jest członkiem zbiorowym Fotoklubu Rzeczypospolitej Polskiej Stowarzyszenia Twórców. Kilkoro członków stowarzyszenia zostało przyjętych w poczet członków rzeczywistych Fotoklubu Rzeczypospolitej Polskiej oraz Związku Polskich Artystów Fotografików (Sławomir Jodłowski, Janusz Mielczarek, Krzysztof Muskalski, Joanna Sidorowicz). Sławomir Jodłowski został uhonorowany Odznaką „Zasłużony Działacz Kultury”, Janusz Mielczarek i Krzysztof Muskalski zostali odznaczeni Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości (1918–2018).
Stowarzyszenie dysponuje swoją siedzibą w pomieszczeniach Regionalnego Ośrodka Kultury w Częstochowie oraz swoją przestrzenią wystawienniczą – Galerią "ART-FOTO" w pomieszczeniach Regionalnego Ośrodka Kultury, utworzoną z inicjatywy Sławomira Jodłowskiego – obecnego prezesa Zarządu Jurajskiego Fotoklubu Częstochowa. 
Spotkania członków i sympatyków stowarzyszenia mają miejsce raz w miesiącu – w Galeria "ART-FOTO".
Zarząd.
Źródło.

</doc>
<doc id="4786180" url="https://pl.wikipedia.org/wiki?curid=4786180" title="Georgi Wazow">
Georgi Wazow

Georgi Minczow Wazow (, ur. 17 stycznia 1860 w Sopocie, zm. 13 sierpnia 1934 w Sofii) – bułgarski wojskowy i polityk, generał porucznik, minister wojny Carstwa Bułgarii (1913).
Życiorys.
Był synem kupca Minczo Wazowa i Saby z d. Hadżinikołowej i bratem pisarza Iwana Wazowa. W 1873 ukończył szkołę w rodzinnym mieście, ale musiał przerwać dalszą edukację i pracować w sklepie, należącym do jego ojca. W 1874 rozpoczął naukę w gimnazjum w Gabrowie, ale po dwóch latach został wydalony ze szkoły i powrócił do rodzinnego Sopotu. W tym samym roku wyjechał do Rumunii, gdzie uczył się w bułgarskiej szkole w Oltenicy. W latach 1877-1878 pracował jako urzędnik w Swisztowie. Wiosną 1878 znalazł się w gronie dziesięciu młodych Bułgarów, którzy wybrano, aby kształcili się w Rosji. W latach 1878-1880 przebywał w Odessie, gdzie uczył się w szkole wojskowej i służył w 55 pułku piechoty. Po powrocie do Warny awansowany do stopnia porucznika, od 1880 służył w garnizonie sofijskim. W listopadzie 1881, dzięki wsparciu brata Iwana został przeniesiony do Płowdiwu i rozpoczął służbę w milicji Rumelii Wschodniej. Od grudnia 1881 służył w otoczeniu gubernatora Rumelii Wschodniej, Aleko Bogoridiego i wziął udział w audiencji Bogorodiego u sułtana.
W latach 1882-1884 kształcił się w szkole wojskowej w Petersburgu, powrócił do kraju we wrześniu 1885 by wziąć udział w wojnie serbsko-bułgarskiej. 12 listopada 1885 walczył w bitwie pod Caribrodem jako oficer zwiadu. Został wtedy odznaczony Orderem Waleczności IV klasy. Po zakończeniu wojny odbył kurs z zakresu fortyfikacji w szkole wojskowej w Sofii. W 1886 należał do grona organizatorów zamachu stanu, skierowanego przeciwko Aleksandrowi Battenbergowi, a następnie wyemigrował do Rosji, gdzie ukończył Akademię Inżynierii Wojskowej i służył w armii rosyjskiej. Po złagodzeniu sporów rosyjsko-bułgarskich w 1898 Wazow powrócił do kraju i podjął pracę w Inspektoracie Inżynierii Wojskowej. Pełnił kolejno funkcje: dowódcy kompanii pionierów, szefa korpusu inżynierów armii bułgarskiej, a w 1908 objął stanowisko inspektora korpusu inżynieryjnego. Wobec oskarżeń o korupcję, związaną z dostawami materiałów wybuchowych został zwolniony z wojska w maju 1908.
Wojny bałkańskie (1912-1913).
Zmobilizowany do armii jesienią 1912 gen. Georgi Wazow objął stanowisko szefa łączności i transportu, a 22 listopada objął stanowisko gubernatora Kırklareli. W lutym 1913 dowodził wschodnim sektorem oblężenia Adrianopola. Podległe mu oddziały odegrały kluczową rolę w opanowaniu miasta, biorąc do niewoli komendanta obrony Shukri Paszę. Wazow został za tę operację odznaczony Orderem Świętego Aleksandra II stopnia. Po wybuchu II wojny bałkańskiej objął stanowisko ministra wojny w gabinecie Stojana Danewa, a następnie w gabinecie Wasiła Radosławowa. Zrezygnował z tego stanowiska z powodu sporów politycznych w rządzie.
Dalsze losy.
W czasie I wojny światowej Wazow był przeciwnikiem zaangażowania Bułgarii w działania wojenne, w marcu 1915 podpisał memorandum 115 polityków skierowane do rządu bułgarskiego w sprawie neutralności Bułgarii. W latach 1915-1919 zasiadał w radzie miejskiej Sofii. W 1920 jego stan zdrowia gwałtownie się pogorszył. Generał wyjechał do Wiednia, gdzie przeszedł operację i przez dwa lata przechodził rehabilitację w Szwajcarii, Niemczech i we Włoszech. W czasie pobytu w Genewie zaczął spisywać wspomnienia z wojen bałkańskich.
Powrócił do kraju w 1924 i zajął się spisywaniem wspomnień, był także autorem kilkudziesięciu artykułów poświęconych tematyce wojskowej. Zmarł 13 sierpnia 1934 w Sofii i został pochowany na stołecznym Cmentarzu Centralnym.
Był żonaty (żona Maria), miał czworo dzieci (dwie córki i dwóch synów).

</doc>
<doc id="4786181" url="https://pl.wikipedia.org/wiki?curid=4786181" title="Pomniki przyrody w powiecie prudnickim">
Pomniki przyrody w powiecie prudnickim

Do pomników przyrody powiatu prudnickiego zalicza się 2 aleje i 17 pojedynczych drzew.

</doc>
<doc id="4786182" url="https://pl.wikipedia.org/wiki?curid=4786182" title="Aleksandr Nigmatulin">
Aleksandr Nigmatulin

Aleksandr Andriejewicz Nigmatulin (; ur. 15 lipca 1987 w Ałmaty) – kazachski wspinacz sportowy. Specjalizował się we wspinaczce na szybkość. Wicemistrz świata z 2009 z Xining. Dwukrotny mistrz Azji z 2009 oraz z 2010.
Kariera sportowa.
W 2009 chińskim Xining zdobył srebrny medal mistrzostw świata we wspinaczce na szybkość na niskiej 10 m ścianie wspinaczkowej.
W 2009 w południowokoreańskim Chuncheon wywalczył złoty medal mistrzostw Azji, którego obronił w 2010 w chińskim Changzhi.

</doc>
<doc id="4786184" url="https://pl.wikipedia.org/wiki?curid=4786184" title="Pratiwi Sudarmono">
Pratiwi Sudarmono

Pratiwi Pudjilestari Sudarmono (ur. 31 lipca 1952 w Bandungu) – indonezyjska naukowiec, profesor mikrobiologii na Uniwersytecie Indonezyjskim (UI). Jej zainteresowania naukowe skupiają się wokół mikrobiologii klinicznej, zwłaszcza nowo występujących chorób zakaźnych.
Ukończyła studia na Wydziale Medycyny Uniwersytetu Indonezyjskiego (1976). Studia doktorskie z zakresu biologii molekularnej odbyła na Uniwersytecie Osakijskim (Japonia). Objęła funkcję prodziekana Wydziału Medycyny UI i została wykładowcą na Wydziale Mikrobiologii. W lutym 2008 została profesorem honorowym mikrobiologii na Wydziale Medycyny UI.
W 1986 roku miała wziąć udział w misji kosmicznej STS-61-H jako specjalista lotu. Po katastrofie Challengera misja została wykreślona z planu lotów.

</doc>
<doc id="4786190" url="https://pl.wikipedia.org/wiki?curid=4786190" title="Tomasz Brzostek">
Tomasz Brzostek

Tomasz Marian Brzostek – polski lekarz, profesor nauk medycznych, nauczyciel akademicki Uniwersytetu Jagiellońskiego, specjalności naukowe: choroby wewnętrzne, ochrona zdrowia.
Życiorys.
W 1979 ukończył studia na kierunku medycyna w Akademii Medycznej im. Mikołaja Kopernika w Krakowie. Tam też w 1985 na podstawie rozprawy pt. "Wpływ werapamilu na nadciśnienie płucne i obciążenie prawej komory serca. Porównanie z próbą tlenową" uzyskał na Wydziale Lekarskim stopień naukowy doktora nauk medycznych w dyscyplinie medycyna. W 1991 na Katolickim Uniwersytecie w Leuven na podstawie rozprawy pt. "Thrombolysis and Acute Myocardial infarction: Early and Late Effects on Clinical Status, Left Ventricular Function and Exercise Capacity" otrzymał stopień doktora nauk medycznych w zakresie medycyny. W 1995 na podstawie dorobku naukowego oraz pracy pt. "Czynność lewej komory i tolerancja wysiłkowa po leczeniu trombolitycznym rt-PA w świeżym zawale mięśnia serca" nadano mu w Wydziale Lekarskim Collegium Medicum Uniwersytetu Jagiellońskiego stopień naukowy doktora habilitowanego nauk medycznych (dyscyplina: medycyna, specjalność: kardiologia). Prezydent RP nadał mu w 2009 tytuł profesora nauk medycznych.
Został profesorem zwyczajnym w Uniwersytecie Jagiellońskim w Collegium Medicum na Wydziale Nauk o Zdrowiu w Instytucie Pielęgniarstwa i Położnictwa oraz dziekanem tego wydziału.
W 2019 został członkiem Rady Doskonałości Naukowej I kadencji.

</doc>
<doc id="4786191" url="https://pl.wikipedia.org/wiki?curid=4786191" title="Draginja Babić">
Draginja Babić

Draginja Babić, cyr. Драгиња Бабић (ur. 3 października 1886 w Valjevie, zm. ) – serbska lekarka, która pracowała w szpitalu w Valjevie podczas wojen bałkańskich i I wojny światowej. Odznaczona Orderem Świętego Sawy.
Życiorys.
Draginja Babić urodziła się w Valjevie w rodzinie kupca Janko Babicia i Jeleny Jelka. W latach 1892–1893 ojciec był przewodniczącym gminy Valjevo. Brat Jovan Babić został profesorem języka serbskiego i pisarzem, a siostra Marija wyszła za mąż za aptekarza Tadicia.
Babić ukończyła szkołę podstawową w rodzinnej miejscowości. W 1905 roku ukończyła gimnazjum w Belgradzie i rok później rozpoczęła studia medyczne na uniwersytecie w Zurychu w ramach stypendium gminy Valjevo. Studia od roku akademickiego 1908/09 kontynuowała w Berlinie, gdzie ukończyła je w grudniu 1911 roku. Była pierwszą Serbką, która ukończyła studia medyczne na Uniwersytecie w Berlinie. Zaproponowano jej pozostanie na uczelni, ale postanowiła wrócić do Serbii.
Babić rozpoczęła pracę w Valjevie jako asystent lekarza w szpitalu rejonowym, a po zdaniu egzaminu państwowego pracowała jako lekarz miejski. Podczas wojen bałkańskich została mianowana przez Ministerstwo Wojny dyrektorem Rezerwowego Szpitala Wojskowego w Valjevie. Większość lekarzy wyjechała na front, dlatego podczas I wojny bałkańskiej w pracy wspierali ją ochotnicy z Chorwacji, Danii i Czech. Podczas II wojny bałkańskiej do pomocy miała dwóch Holendrów, studentów medycyny i zespół pielęgniarek. Wraz z wybuchem I wojny światowej w 1914 roku została ewakuowana wraz z armią serbską do Pirotu, gdzie była kierownikiem szpitala okręgowego.
Epidemia.
Po bitwie pod Kolubarą, w grudniu 1914 roku Babić wróciła do Valjeva. 10 000 miasteczko stało się centrum epidemii duru brzusznego (tyfusu), która nawiedziła w tym czasie Serbię. Gdy Serbowie po bitwie wrócili do Valijeva, zastali tam około 3000 chorych żołnierzy austriackich i płytkie groby na terenie miasta z rozkładającymi się zwłokami. Dodatkowym problemem było 40 000 jeńców, dla których musiano stworzyć obozy jenieckie. Korzystając z linii kolejowej biegnącej przez miasto, rozmieszczono ich na terenie całego kraju, roznosząc chorobę. Problemem był również brak kadry medycznej. Na terenie Serbii przed wojną pracowało około 450 lekarzy. Gdy w marcu 1915 roku przybyła angielska misja medyczna, 62 lekarzy zmarło, a 200 było chorych. Wśród zmarłych znalazła się Draginja Babić. Za swoją pracę została odznaczona Orderem Świętego Sawy.

</doc>
<doc id="4786192" url="https://pl.wikipedia.org/wiki?curid=4786192" title="Jahmes">
Jahmes



</doc>
<doc id="4786193" url="https://pl.wikipedia.org/wiki?curid=4786193" title="Rumpologia">
Rumpologia

Rumpologia lub wróżenie z pośladków – pseudonauka pokrewna fizjonomice, opierająca się na badaniu nierówności, dołków, brodawek, pieprzyków oraz fałd na pośladkach osoby w podobny sposób do tego, w jaki osoba praktykująca chiromację bada dłonie. 
Historia.
Termin rumpologia to neologizm. Amerykańska astrolożka Jackie Stallone twierdzi, że rumpologia była znana już w czasach starożytnych i praktykowano ją w Babilonii, Indiach, Grecji i Rzymie, jednak nie przedstawiła ona dowodów historycznych na poparcie tej tezy. Stallone jest główną postacią stojąca za popularyzacją współczesnej rumpologii. Kazimierz Olszewski jest pierwszym polskim rumpologiem.
Teoria i praktyka.
Rumpologowie prezentują różne poglądy na temat znaczenia poszczególnych cech pośladków. Według Stallone lewy i prawy pośladek ujawniają odpowiednio przeszłość i przyszłość danej osoby. Uważa ona także, że „przestrzeń pomiędzy pośladkami odnosi się do podziału półkul mózgowych”. Według ślepego, niemieckiego jasnowidza i rumpologa Ulfa Becka „umięśnione pośladki w kształcie jabłka wskazują na osobę charyzmatyczną, dynamiczną, bardzo pewną siebie i często kreatywną. Osobę, która cieszy się życiem. Pośladki w kształcie gruszki sugerują osobę bardzo niezmienną, cierpliwą i twardo stąpającą po ziemi”. Brytyjski rumpolog Sam Amos twierdzi, że „okrągły tyłek wskazuje, że osoba jest otwarta, wesoła i optymistyczna w życiu. Jednak płaski tyłek sugeruje, że osoba jest raczej próżna, negatywna i smutna”. Rumpologia może być praktykowana wzrokowo, dotykowo lub przy użyciu zdjęć. Na przykład Jackie Stallone wykonuje wróżenie z pośladków na podstawie zdjęć i twierdzi, że przepowiedziała wynik wyborów prezydenckich w USA oraz rozdania nagród Akademii Filmowej poprzez czytanie z pośladków swoich dwóch dobermanów. Ulf Buck twierdzi, że jest w stanie przewidzieć przyszłość danej osoby poprzez dotykanie jej nagich pośladków. 

</doc>
<doc id="4786196" url="https://pl.wikipedia.org/wiki?curid=4786196" title="AllyCAD">
AllyCAD

AllyCAD – oprogramowanie CAD wykorzystywane do dwuwymiarowego (2D) i trójwymiarowego (3D) komputerowego wspomagania projektowania (CAD), opracowane przez firmę Knowledge Base z siedzibą w Południowej Afryce, służące do otwierania, przeglądania i edycji oraz tworzenia dokumentacji projektowej w formatach plików dwg, dxf, dgn. Oprócz autorskich rozwiązań oprogramowanie to wykorzystuje biblioteki Teigha ODA stworzone przez Open Design Alliance. Służą one do obsługi plików w formatach DWG/DXF/DGN. Firma Knowledge Base jest jednym z członków ODA.
AllyCAD jest zatwierdzony przez Południowoafrykański Instytut Inżynierii Lądowej (ang. "South African Institution of Civil Engineering") i Radę Inżynierii Południowej Afryki (Engineering Council of South Africa) i włączony do programów nauczania na wydziałach inżynierii i projektowania we wszystkich instytucjach szkolnictwa wyższego w Republice Południowej Afryki. Z tego względu AllyCAD jest bardzo popularny w RPA i częściowo w Wielkiej Brytanii. Zgodnie z informacjami producenta AllyCAD jest używany w 40 krajach świata. 
AllyCAD wykorzystywany jest w architekturze, inżynierii lądowej, geodezji oraz inżynierii konstrukcyjnej i mechanicznej.
Historia.
Pierwotny projekt AllyCAD został opracowany przez Paula Harpera. W lutym 1998 roku AllyCAD został zakupiony przez Vincenta Bestera, który opracował pakiet oprogramowania do projektowania infrastruktury inżynieryjnej „Civil Designer” integrujący AllyCAD jako centralny moduł CAD. Elementy „Stardust” i „AllyCAD” zostały połączone, tworząc moduł Design Center, moduły Survey &amp; Terrain i Roads pochodziły ze Stardust, moduły Sewer i Storm były oparte na oryginalnych programach opracowanych przez V. Bestera. Od tego czasu firma Knowledge Base dystrybuuje AllyCAD jako samodzielny pakiet oprogramowania CAD. 
Wersje.
AllyCAD dostępny jest obecnie w trzech wersjach (wszystkie mają pełną funkcjonalność; różni je ograniczenie wielkości obsługiwanego pliku). Najtańszą i zarazem podstawową wersją jest edycja HOME. Służy ona również jako darmowa wersja testowa. Najwyższa wersja AllyCAD PRO nie ma ograniczeń wielkości obsługiwanych plików.
Wersja AllyCAD zawierająca specjalistyczne moduły nosi nazwę Civil Designer. Są to moduły: architektoniczny, geodezyjny, wodnokanalizacyjny, konstrukcyjny, mechaniczny i drogowy.

</doc>
<doc id="4786198" url="https://pl.wikipedia.org/wiki?curid=4786198" title="Favoritner SC">
Favoritner SC

Favoritner SC – austriacki klub piłkarski, mający siedzibę w kwartale Kaisermühlen wiedeńskiej dzielnicy Favoriten, działający w latach 1931-1936.
Historia.
Chronologia nazw:
Klub sportowy Favoritner SC został założony w miejscowości Wiedeń w 1931 roku. Po tym, jak główny klub dzielnicy ASV Hertha Wien spadł z pierwszej ligi w 1930 roku, a w 1931 zrezygnował z dalszych rozgrywek, niektórzy urzędnicy i piłkarze postanowili założyć nowy klub, który zastąpi Herthę. Jednak Związek Piłkarski nie uznał klub za następcę Herthy i odmówił zajęcia jej miejsca w II.lidze. Aby nie startować od dołu piramidy piłkarskiej klub połączył się z "SV Finanz", klubu sportowego wiedeńskich urzędników finansowych, który właśnie zakwalifikował się do drugiej ligi w wyniku reformy ligi, a podczas przerwy zimowej sezonu 1931/32 sekcja piłkarska całego klubu oddzieliła się i przyjęła nazwę Favoritner SC. W 1932 był piątym w klasyfikacji końcowej, a w 1933 szóstym. W 1934 został mistrzem "II. Ligi" i zdobył historyczny awans do I. Ligi. Po rundzie jesiennej sezonu 1934/35 był na 10.pozycji, ale wiosną poniósł szereg porażek, a także nastąpiły trudności finansowe. Klub zalegał z pensjami zawodników, musiał nawet grać częściowo z piłkarzami zespołu rezerwowego na koniec sezonu. Debiutowy sezon zakończył na ostatnim 12.miejscu w tabeli i powrócił do II. ligi. Wielu znanych zawodników opuściło klub, a po kilku kolejkach sezonu 1935/36 w drugiej lidze okazało się, że klub nie jest już opłacalny ekonomicznie. Z powodu opóźnień w płatnościach początkowo został zawieszony, a ostatecznie wydalony ze Związku w listopadzie 1935 roku, wyniki wszystkich poprzednich meczów zostały anulowane. W marcu 1936 roku klub został rozwiązany.
Barwy klubowe, strój.
Klub ma barwy niebiesko-białe. 
Sukcesy.
Trofea międzynarodowe.
Nie uczestniczył w rozgrywkach europejskich (stan na 03-03-2022).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Franz-Koci-Platz w Wiedniu, który może pomieścić 4 000 widzów. Klub nie miał swojego stadionu, a podnajmował od FC Wien.

</doc>
<doc id="4786200" url="https://pl.wikipedia.org/wiki?curid=4786200" title="Leonard Bosack">
Leonard Bosack

Leonard Bosack, także Len Bosack (ur. 1952 w Filadelfii na terenie Pensylwanii) – amerykański przedsiębiorca pochodzenia polskiego, informatyk i współzałożyciel jednej z największych światowych firm z branży informatycznej i elektronicznej – Cisco Systems. Bosack odpowiada za popularyzację i komercjalizację technologii LAN (lokalna sieć komputerowa). Obecnie jest prezesem firmy XKL, która opracowuje technologie optycznego przesyłania danych. Stworzył także wytwórnię płytową Sono Luminus.
Życiorys.
Dzieciństwo i wczesna kariera.
Leonad Bosack urodził się w polsko-katolickiej rodzinie na terenie stanu Pensylwania w Stanach Zjednoczonych Ameryki.
Bosack ukończył La Salle College High School na terenie Wyndmoor (hrabstwo Montgomery) w 1969 roku. W 1973 roku Bosack skończył naukę w University of Pennsylvania School of Engineering and Applied Science i dołączył do Digital Equipment Corporation (DEC) jako inżynier. W 1979 roku został przyjęty na Uniwersytet Stanforda i zaczął studiować informatykę. Podczas pobytu na Uniwersytecie Stanford został uznany za inżyniera wsparcia dla projektu z 1981 roku, który połączył wszystkie komputery mainframe, minis, maszyny LISP i Altos.
Jego wkład polegał na pracy na routerze sieciowym, który pozwalał sieci komputerowej pod jego kierownictwem udostępniać dane z Computer Science Lab z siecią szkoły Graduate School of Business. Pracował także w Uniwersytecie Stanforda jako menadżer pracowni komputerowej. Razem z małżonką (Sandrą Lerner) w 1984 roku założyli Cisco Systems w Menlo Park.
Kariera.
Po ukończeniu Uniwersytetu Pensylwanii Bosack pełnił funkcje kierownicze w AT&amp;T oraz Bell Labs (obecnie część Alcatel-Lucent) i Digital Equipment Corporation. Uzyskał tytuł magistra informatyki na Uniwersytecie Stanforda, gdzie objął stanowisko Dyrektora ds. Urządzeń Komputerowych na uniwersyteckim Wydziale Informatyki. Będąc w Stanford, pan Bosack był kluczowym współtwórcą powstającej technologii sieciowej napędzanej przez Departament Obrony USA zwany ARPAnet. Korzystając ze swojej rosnącej wiedzy w dziedzinie sieci, on i zespół współpracowników z powodzeniem połączyli 5000 komputerów uniwersytetu na terenie kampusu o powierzchni 16 mil kwadratowych, przezwyciężając problemy związane z niekompatybilnością, aby stworzyć pierwszy prawdziwy system LAN.
Obecnie majątek Bosacka wynosi ponad 200 milionów dolarów amerykańskich.
XKL.
XKL – firma, którą założył Len Bosack – ma za zadanie identyfikowanie problemów w powstającej infrastrukturze sieci, nawet zanim te przeszkody staną się widoczne dla społeczności internetowej. Dzięki takiemu wybiegającemu w przyszłość podejściu, XKL zapewnia rozwiązania niezbędne dla przyszłego wzrostu i rozwoju branży telekomunikacyjnej. Jej celem jest zapewnienie bardziej zautomatyzowanego, bardziej dynamicznego podejścia do zarządzania ruchem sieciowym niż obecne techniki.
Cisco Systems.
Przedsiębiorstwo zostało założone w 1984 roku przez małżonków Leonarda Bosacka i Sandrę Lerner. Nazwa "Cisco" pochodzi od pobliskiego uniwersytetowi miasta San Francisco. Natomiast logo firmy symbolizuje most Golden Gate. W 1990 Bosack i Lerner odeszli z przedsiębiorstwa pobierając odprawę w wysokości 170 milionów dolarów.
Życie prywatne.
Swoją żonę, Sandrę Lerner poznał na uniwersytecie, gdzie była kierownikiem laboratorium Business School; para pobrała się w 1980 roku.
Obecnie są oni już po rozwodzie.
Nagrody.
Leonard Boosack w 2009 roku, wraz z małżonką Sandy Lerner, wygrał nagrodę Computer Entrepreneur Award za założenie Cisco Systems i rozwój komercjalizacji technologii trasowania oraz za głębokie zmiany, jakie ta technologia umożliwiła w branży komputerowej.
Charytatywność.
Bosack wraz z Sandrą Lerner wspólnie tworzą fundację charytatywną, w której 70% pieniędzy pochodzi ze sprzedaży akcji Cisco Systems. Fundacja jest znana z finansowania szerokiej gamy projektów dotyczących dobrostanu zwierząt i nauki, takich jak The Center for Conservation Biology na University of Washington. Kupił także angielski dwór, Chawton House, niegdyś własnością brata Jane Austen, który stał się centrum badań nad pisarzami z XVIII i XIX wieku.

</doc>
<doc id="4786204" url="https://pl.wikipedia.org/wiki?curid=4786204" title="Teuku Jacob">
Teuku Jacob

Teuku Jacob (ur. 6 grudnia 1929 w Peureulak, zm. 17 października 2007 w Yogyakarcie) – indonezyjski paleoantropolog. Zasłynął na arenie międzynarodowej jako krytyk naukowców stojących na stanowisku, że szczątki człowieka odkryte na Flores należą do nowego gatunku – "Homo floresiensis".
Kształcił się w Szkole Medycyny Uniwersytetu Gadjah Mada (1950–1956). Studiował także na Uniwersytecie Arizony (1957–1958), Uniwersytecie Howarda (1958–1960) oraz na Uniwersytecie w Utrechcie, gdzie w 1968 r. uzyskał doktorat z antropologii.
"Homo floresiensis".
Jacob zyskał międzynarodowy rozgłos, kiedy zakwestionował opinię badaczy twierdzących, że szczątki znalezione na wyspie Flores stanowią nowy gatunek ludzki, określony jako "Homo floresiensis". Według Jacoba odkryte szczątki należały do przedstawicieli "Homo sapiens" dotkniętych mikrocefalią. Na początku grudnia 2004 r. Jacob przeniósł większość szczątków z Narodowego Centrum Archeologii w Dżakarcie do własnego laboratorium, bez uprzedniej konsultacji z dyrektorami Centrum.

</doc>
<doc id="4786205" url="https://pl.wikipedia.org/wiki?curid=4786205" title="Antoni Wojkowski">
Antoni Wojkowski



</doc>
<doc id="4786210" url="https://pl.wikipedia.org/wiki?curid=4786210" title="Agnimitra">
Agnimitra

Agnimitra (? - 140 p.n.e.) – drugi władca dynastii Sunga. Objął tron po śmierci swego ojca Pusyamitra w 148 roku p.n.e. Panował 8 lat.

</doc>
<doc id="4786212" url="https://pl.wikipedia.org/wiki?curid=4786212" title="Julia Wojkowska">
Julia Wojkowska



</doc>
<doc id="4786216" url="https://pl.wikipedia.org/wiki?curid=4786216" title="Ryszard Gancarz">
Ryszard Gancarz

Ryszard Gancarz (ur. w 26 kwietnia 1955 roku w Mielcu, zm. 12 maja 2017 w Sandomierzu) – polski artysta grafik, malarz.
Życiorys.
Edukację plastyczną rozpoczął w Państwowym Liceum Sztuk Plastycznych w Jarosławiu, a następnie studiował na Wydziale Grafiki Akademii Sztuk Pięknych w Krakowie. Dyplom z wyróżnieniem uzyskał w 1980 r. w Pracowni Miedziorytu pod kierunkiem prof. Mieczysława Wejmana.
Laureat wielu nagród na wystawach ogólnopolskich, m.in. na „Triennale z Martwą Naturą”, „Primum non nocere”, „Salonie Zimowym Plastyki” oraz wielokrotnie nagradzany w konkursach plastycznych „Porównania” BWA w Sandomierzu i „Przedwiośnie” BWA w Kielcach. Zrealizował ponad 30 wystaw indywidualnych oraz uczestniczył w ponad 100 wystawach zbiorowych w kraju i za granicą, m.in. w Niemczech, Francji, Szwecji, Japonii i USA. Jego prace znajdują się w państwowych zbiorach muzealnych i w państwowych Galeriach Sztuki Współczesnej oraz w licznych kolekcjach prywatnych w kraju i za granicą. W latach 1986, 2000 i 2006 roku był stypendystą Ministerstwa Kultury i Dziedzictwa Narodowego. W roku 2008 został odznaczony brązowym medalem „Zasłużony Kulturze Gloria Artis” w dziedzinie sztuk wizualnych/plastycznych.
Był członkiem ZPAP w Krakowie. Mieszkał i tworzył w Sandomierzu. Jego grób znajduje się na Cmentarzu Katedralnym w Sandomierzu.
Twórczość.
Zajmował się malarstwem (pejzaż, martwa natura, abstrakcja), grafiką warsztatową (technika akwaforty, akwatinty), fotografią, jednak jego głównym środkiem wyrazu był rysunek, gdzie balansował pomiędzy abstrakcją, formami geometrycznymi a figuracją. Charakterystyczny dla niego był ekspresyjny, ostry, często linearny ślad ołówka, węgla, pędzla, jaki pozostawiał na płaszczyźnie papieru czy płótna. Często stosował technikę kolażu, gdzie wkomponowywał w malarsko-rysunkową materię obrazy postaci, miejsc, czy przedmiotów codziennego użytku. Stworzył swój unikalny i rozpoznawalny język plastyczny łączący realistyczne przedstawienia z liniami, abstrakcyjnymi plamami i kształtami. Oryginalność budował na poszukiwaniach i eksperymentach z technikami artystycznymi oraz wystrzeganiu się utartych schematów. Tworzył cykle prac inspirowane najbliższym otoczeniem, podróżami, architekturą, życiem osobistym i rodzinnym – tak powstały serie malarsko-rysunkowe, m.in. „Autobiografia”, „Ściany”, „Listy”„Torsy”, „Na plaży”, „Katedry”, „Miasto kobiet”, „Na mojej ulicy”, „Gra w miasto”,„Przechodzący”. Jednym z głównych motywów przewijających się w twórczości artysty jest miasto, ulica, przechodzący, przypadkowi ludzie – setki rysunków i kolaży inspirowanych widokiem z okna pracowni stanowią unikalną kroniką życia codziennego miasta.
Artysta całe życie zmagał się z chorobą serca, przeszedł kilka operacji. Swoim zrozumieniem problemów chorych oraz talentem plastycznych służył Fundacji Śląskiego Centrum Chorób Serca oraz wspierał akcję „Tak dla transplantacji”. Jest autorem logo Fundacji FŚCCS, programu "Tak dla transplantacji", oświadczenia woli, kalendarzy, kartek świątecznych oraz kilkudziesięciu prac graficznych towarzyszących akcjom, których głównym zadaniem jest popularyzacja idei transplantacji.

</doc>
<doc id="4786219" url="https://pl.wikipedia.org/wiki?curid=4786219" title="Union Titus Pétange w europejskich pucharach">
Union Titus Pétange w europejskich pucharach



</doc>
<doc id="4786220" url="https://pl.wikipedia.org/wiki?curid=4786220" title="Alexander Nigmatulin">
Alexander Nigmatulin



</doc>
<doc id="4786222" url="https://pl.wikipedia.org/wiki?curid=4786222" title="Ego War">
Ego War

Ego War – pierwszy album studyjny brytyjskiej grupy muzycznej Audio Bullys.

</doc>
<doc id="4786225" url="https://pl.wikipedia.org/wiki?curid=4786225" title="Demaratos (ujednoznacznienie)">
Demaratos (ujednoznacznienie)



</doc>
<doc id="4786229" url="https://pl.wikipedia.org/wiki?curid=4786229" title="Pracowniczy plan kapitałowy">
Pracowniczy plan kapitałowy

Pracownicze plany kapitałowe, PPK – dobrowolny, prywatny system długoterminowego oszczędzania wchodzący w skład tzw. III filaru polskiego systemu emerytalnego. Jest on tworzony wspólnie przez pracownika, pracodawcę oraz państwo. PPK powstały w celu systematycznego gromadzenia oszczędności przez uczestnika PPK z przeznaczeniem na wypłatę po osiągnięciu przez niego co najmniej 60. roku życia. System został powołany ustawą z 4 października 2018 roku o pracowniczych planach kapitałowych, która weszła w życie 1 stycznia 2019 roku. Za wdrożenie oraz ewidencjonowanie całego programu odpowiedzialny jest Polski Fundusz Rozwoju oraz powołana w drodze art. 77 ustawy o PPK spółka zależna PFR Portal PPK. Nadzór nad systemem sprawuje Komisja Nadzoru Finansowego. 
Wdrożenie pracowniczych planów kapitałowych.
Wdrożenie PPK zostało podzielone na kilka etapów, by zachować jak największą płynność wprowadzanych zmian. W wyznaczaniu poszczególnych faz najważniejszym kryterium była wielkości przedsiębiorstwa mierzona liczbą zatrudnianych pracowników.
Wskazać tu należy 4 etapy wdrażania PPK:
W wyniku zmian ustawowych w obliczu pandemii Covid-19 w Polsce datę wejścia do PPK dla uczestników II fazy przesunięto do 10 listopada 2020 r. (ostateczny termin podpisania umów na prowadzenie PPK).
Powszechność i dobrowolność pracowniczych planów kapitałowych.
PPK wprowadzają pewną nowość do tzw. III filaru polskiego systemu emerytalnego, który cechuje się dobrowolnością. PPK jest systemem wzbogaconym o ustawowy nakaz powszechności, co oznacza, że każdy pracownik w wieku 18-55 lat musi zostać automatycznie zapisany do PPK przez swojego pracodawcę. Osoba zatrudniona może jednak w każdej chwili wypisać się z uczestnictwa w programie poprzez złożenie pisemnej deklaracji o rezygnacji. Pracodawca po otrzymaniu takiego pisma musi niezwłocznie (najpóźniej w terminie 7 dni) poinformować o tym fakcie instytucję finansową, z którą zawarta została umowa o prowadzenie PPK. Możliwość rezygnacji potwierdza dobrowolność tego programu.
Wpłaty do pracowniczych planów kapitałowych.
System oparty jest na trójstronnej współpracy: pracownika, pracodawcy i państwa. Wyróżnić tu należy 4 rodzaje wpłat, które będą zapisywane na indywidualnym rachunku prowadzonym w PPK:
Wpłaty podstawowe.
Wpłaty podstawowe dokonywane są co miesiąc, zarówno przez podmiot zatrudniający (pracodawcę), jak i przez podmiot zatrudniony (uczestnika PPK). Wysokość tych wpłat określa się procentowo i jest uzależnione od wysokości wynagrodzenia osoby zatrudnionej.
Suma wpłat podstawowych wynosi 3,5% wynagrodzenia osoby zatrudnionej (uczestnika PPK).
Wpłaty dodatkowe.
Podmioty wnoszące wpłaty podstawowe mogą zdecydować się na dokonywanie dobrowolnych wpłat dodatkowych. Kolejno:
W sumie wysokość wpłat dodatkowych może wynieść 4,5% wynagrodzenia osoby zatrudnionej (uczestnika PPK).
Wpłata powitalna.
Jednorazowa wpłata powitalna (wpłacona przez państwo), w wysokości 250 zł, należy się każdemu uczestnikowi PPK, który spełni łącznie 2 warunki:
Wpłata powitalna jest przekazywana przez ministra właściwego do spraw pracy, za pośrednictwem Polskiego Funduszu Rozwoju.
Dopłaty roczne.
Dopłaty roczne to wpłaty dokonywane przez państwo w związku z uczestnictwem w PPK w danym roku kalendarzowym. Wpłata w wysokości 240 zł rocznie przysługuje każdemu, kto zgromadzi na swoim rachunku w PPK środki równe co najmniej kwocie wpłat podstawowych należnych od 6-krotności minimalnego wynagrodzenia obowiązującego w danym roku.
Strategia inwestycyjna w pracowniczych planach kapitałowych.
W PPK głównym kryterium inwestowania jest cykl ludzkiego życia. Początkowo w portfelu inwestycyjnym znajduje się duża ilość aktywów charakteryzujących się stosunkowo wysokim ryzykiem (np. akcje). Wraz z upływem lat i zbliżaniem się uczestnika do 60. roku życia ich liczba stopniowa spada, a w portfelu przeważają bezpieczne papiery dłużne (np. obligacje). Ten rodzaj funduszu określany jest mianem funduszu zdefiniowanej daty.
Wypłaty z pracowniczych planów kapitałowych.
Wypłata po ukończeniu 60. roku życia.
Z założenia zebrane na rachunku PPK środki mogą zacząć być wypłacane, na wniosek uczestnika programu, po ukończeniu przez niego 60. roku życia. Wypłaty w tym przypadku kształtują się następująco:
W tym przypadku nie jest pobierany podatek od zysków kapitałowych.
Wypłata z ważnego powodu przed ukończeniem 60. roku życia.
Wcześniejsze wypłacenie środków zgromadzonych na rachunku PPK, na wniosek uczestnika, jest możliwe tylko w ściśle określonych przypadkach:
W tym przypadku nie jest pobierany podatek od zysków kapitałowych.
Wypłata bez ważnego powodu przed ukończeniem 60. roku życia.
W przypadku rezygnacji z oszczędzania przed osiągnięciem 60. roku życia uczestnik PPK otrzyma zgromadzone środki, jednak zostaną one umniejszone o następujące potrącenia:
Poziom partycypacji w pracowniczych planach kapitałowych.
Pierwsze przeprowadzone badanie poziomu partycypacji w ramach PPK, oparte na rzeczywistych danych przedstawionych przez pracodawców, wskazuje, że średni poziom partycypacji w PPK w podmiotach I transzy wyniósł na dzień 12 listopada 2019 roku około 40 proc. Jest on większy tam, gdzie działają związki zawodowe, a mniejszy tam, gdzie jest znacząca grupa zleceniobiorców wśród osób zatrudnionych. Bez znaczenia dla poziomu partycypacji w PPK pozostają natomiast takie czynniki jak wielkość pracodawcy czy podmiot zarządzający PPK. 
Zgodnie z badaniami Instytutu Emerytalnego na koniec 2020 roku poziom partycypacji w PPK w przypadku wszystkich podmiotów objętych przepisami ustawy wyniósł 22,9%, a wskaźniki dla poszczególnych grup podmiotów wyniosły: 

</doc>
<doc id="4786230" url="https://pl.wikipedia.org/wiki?curid=4786230" title="Golden Spin Zagrzeb">
Golden Spin Zagrzeb



</doc>
<doc id="4786233" url="https://pl.wikipedia.org/wiki?curid=4786233" title="Golden Spin Zagrzeb 2013">
Golden Spin Zagrzeb 2013



</doc>
<doc id="4786234" url="https://pl.wikipedia.org/wiki?curid=4786234" title="Golden Spin Zagrzeb 2014">
Golden Spin Zagrzeb 2014



</doc>
<doc id="4786235" url="https://pl.wikipedia.org/wiki?curid=4786235" title="Golden Spin Zagrzeb 2015">
Golden Spin Zagrzeb 2015



</doc>
<doc id="4786236" url="https://pl.wikipedia.org/wiki?curid=4786236" title="Golden Spin Zagrzeb 2016">
Golden Spin Zagrzeb 2016



</doc>
<doc id="4786237" url="https://pl.wikipedia.org/wiki?curid=4786237" title="Noventi Open 2019">
Noventi Open 2019



</doc>
<doc id="4786239" url="https://pl.wikipedia.org/wiki?curid=4786239" title="Golden Spin Zagrzeb 2017">
Golden Spin Zagrzeb 2017



</doc>
<doc id="4786240" url="https://pl.wikipedia.org/wiki?curid=4786240" title="Golden Spin Zagrzeb 2018">
Golden Spin Zagrzeb 2018



</doc>
<doc id="4786241" url="https://pl.wikipedia.org/wiki?curid=4786241" title="Golden Spin Zagrzeb 2019">
Golden Spin Zagrzeb 2019



</doc>
<doc id="4786243" url="https://pl.wikipedia.org/wiki?curid=4786243" title="Noventi Open">
Noventi Open



</doc>
<doc id="4786247" url="https://pl.wikipedia.org/wiki?curid=4786247" title="Słowacka Extraliga siatkarzy (2009/2010)">
Słowacka Extraliga siatkarzy (2009/2010)



</doc>
<doc id="4786248" url="https://pl.wikipedia.org/wiki?curid=4786248" title="Słowacka Extraliga siatkarzy (2010/2011)">
Słowacka Extraliga siatkarzy (2010/2011)



</doc>
<doc id="4786250" url="https://pl.wikipedia.org/wiki?curid=4786250" title="Zegar słoneczny w Zakliczynie">
Zegar słoneczny w Zakliczynie

Zegar słoneczny w Zakliczynie – podwójny zegar słoneczny umieszczony na frontonie dawnej szkoły parafialnej w Zakliczynie w województwie małopolskim.
Budynek.
Drewniany budynek o konstrukcji przysłupowej z 1817 r., położony przy ul. Mickiewicza 35 jest zabytkiem, figurującym w rejestrze zabytków nieruchomych województwa małopolskiego pod nr. A-361. Pierwotnie mieścił szkołę parafialną i mieszkanie nauczyciela. Po wybudowaniu nowego budynku szkoły przy Rynku pozostał własnością parafii. 
Zakupiony w 1893 r. przez Józefa i Antoninę Mietelskich jest nadal w posiadaniu kolejnego pokolenia tej rodziny. Józef Mietelski był przez ponad 60 lat parafialnym organistą, jego córki Cecylia i Kazimiera (artystka plastyk) były nauczycielkami w tutejszej szkole powszechnej, a syn – notariusz dr Leon Mietelski – miał tu w latach 1941–1951 swoją kancelarię. 
Podczas gruntownego remontu budynku w latach 1972–1973 jego „oświatowa” historia i przypadająca wówczas okrągła, 500. rocznica urodzin Mikołaja Kopernika, skłoniły astronoma dr. Jana Mietelskiego (wnuka Józefa i Antoniny) do dania symbolicznego wyrazu tym kulturalnym reminiscencjom poprzez umieszczenie na południowej fasadzie budynku (zwróconej w stronę ulicy) zegara słonecznego. Projekt uzyskał akceptację ówczesnego wojewódzkiego konserwatora zabytków w Krakowie, dr Hanny Pieńkowskiej.
Zegar.
Jest to rzadko spotykany wertykalny podwójny zegar słoneczny, w którym jeden wspólny element dający cień (polos) obsługuje dwie skale; wyższą – złożoną z koncentrycznych pierścieni miesięcznych poprzecinanych falistymi liniami godzin (i półgodzin) czasu urzędowego (letniego lub zimowego – stąd dwa rzędy liczb opisujących skalę podziałki) oraz niższą – typową skalę zegara słonecznego, wskazującego miejscowy czas prawdziwy. Na tej skali linie godzin i półgodzin są odcinkami prostymi, poprzecinanymi przez dwie rodziny hiperbol, rozdzielone prostą równonocną. Każda z tych przecinających linii jest torem dziennym cienia gałki kulistej (umieszczonej na końcu polosa) w dzień wstępowania Słońca w kolejny spośród dwunastu znaków Zodiaku. 
Poprawny odczyt czasu urzędowego polega na ocenie położenia cienia polosa względem odpowiedniej falistej linii godzinnej na górnej skali w miejscu właściwym dla danej daty dziennej (poszczególne półokręgi odpowiadają przełomom miesięcy, od S – wrzesień, O – październik, itd. aż po AUG – sierpień). Przy pewnej wprawie możliwy jest odczyt z dokładnością rzędu 2–3 minut.
Łacińska inskrypcja :..."et sint in signa et tempora et dies et annos", widniejąca na górnym łuku ramy zegara jest biblijnym cytatem (drugą połową zdania) z 
Renowacje.
Pierwsza tarcza zegara, malowana na drewnie farbami olejnymi i terpentynowymi, wymagała odnowienia już w 1989 r. Po 11 zaledwie latach od odnowienia okazało się, że nowsze farby nie dorównywały jakością dawniejszym. W 2000 r. powstała zatem trzecia wersja zegara z tarczą i skalą z tworzyw sztucznych. Tę wersję „pokonały” (niedocenione w fazie projektu) różnice wartości współczynnika rozszerzalności cieplnej użytych tworzyw i od 2008 r. tarcza zegara wykonana jest techniką fotopolimeryzacji wydruku komputerowego.

</doc>
<doc id="4786251" url="https://pl.wikipedia.org/wiki?curid=4786251" title="Słowacka Extraliga siatkarzy (2011/2012)">
Słowacka Extraliga siatkarzy (2011/2012)



</doc>
<doc id="4786252" url="https://pl.wikipedia.org/wiki?curid=4786252" title="Słowacka Extraliga siatkarzy (2012/2013)">
Słowacka Extraliga siatkarzy (2012/2013)



</doc>
<doc id="4786254" url="https://pl.wikipedia.org/wiki?curid=4786254" title="Słowacka Extraliga siatkarzy (2013/2014)">
Słowacka Extraliga siatkarzy (2013/2014)



</doc>
<doc id="4786256" url="https://pl.wikipedia.org/wiki?curid=4786256" title="Słowacka Extraliga siatkarzy (2014/2015)">
Słowacka Extraliga siatkarzy (2014/2015)



</doc>
<doc id="4786258" url="https://pl.wikipedia.org/wiki?curid=4786258" title="Słowacka Extraliga siatkarzy (2015/2016)">
Słowacka Extraliga siatkarzy (2015/2016)



</doc>
<doc id="4786262" url="https://pl.wikipedia.org/wiki?curid=4786262" title="Dekanat włoski">
Dekanat włoski

Dekanat włoski – jeden z 13 dekanatów Arcybiskupstwa Zachodnioeuropejskich Parafii Tradycji Rosyjskiej. Dziekanem jest ks. Alexei Baikov.
Parafie.
W skład dekanatu wchodzi 7 parafii:

</doc>
<doc id="4786272" url="https://pl.wikipedia.org/wiki?curid=4786272" title="Andriej Biełousow">
Andriej Biełousow

Andriej Remowicz Biełousow (; ur. 17 marca 1959 w Moskwie) – rosyjski naukowiec, ekonomista i polityk, od 2020 pierwszy wicepremier Rosji. Były minister rozwoju gospodarczego w latach 2012–2013.
Od kwietnia do maja 2020 pełniący obowiązki Przewodniczącego Rządu Federacji Rosyjskiej, w związku z zarażeniem się przez urzędującego premiera Michaiła Miszustina wirusem SARS-CoV-2 podczas trwającej pandemii COVID-19.
Życiorys.
Wczesne życie i edukacja.
Andriej Biełousow urodził się 17 marca 1959 w Moskwie. Jego ojcem był sowiecki ekonomista Rem Biełousow (1926–2008), a matką radiochemiczka Alisa Pawłowna (1934–2015). Po ukończeniu szkoły średniej wstąpił na Wydział Ekonomii Moskiewskiego Uniwersytetu Państwowego im. M.W. Łomonosowa, który ukończył z wyróżnieniem w 1981. Podczas studiów rozpoczął pracę z grupą ekonomistów pod przywództwem Aleksandra Anchiskina, który w latach 1977–1981 był kierownikiem jednego z wydziałów ekonomicznych.
Kariera zawodowa i polityczna.
Po otrzymaniu dyplomu ukończenia studiów Andriej Biełousow kontynuował studia podyplomowe w Centralnym Instytucie Ekonomii i Matematyki Akademii Nauk ZSRR (CEMI). W tym samym czasie rozpoczął tam karierę naukową, najpierw jako stażysta, a następnie jako młodszy pracownik naukowy w laboratorium modelowania układów człowiek-maszyna w CEMI. W latach 1991–2006 kierownik laboratorium w Instytucie Ekonomii i Polityki Akademii Nauk ZSRR.
Od 1999 był członkiem zarządu Ministerstwa Rozwoju Gospodarczego Federacji Rosyjskiej. Do 2006 zewnętrzny doradca premierów: Jewgienija Primakowa, Siergieja Stiepaszyna, Michaiła Kasjanowa i Michaiła Fradkowa. Następnie był wiceministrem rozwoju gospodarczego i handlu od 2006 do 2008. 21 maja 2012 został zaprzysiężony na stanowisko ministra rozwoju gospodarczego i handlu w rządzie Dmitrija Miedwiediewa. Urząd piastował do 14 czerwca 2013. Od 24 czerwca 2013 do 21 stycznia 2020 pełnił funkcję doradcy prezydenta Rosji Władimira Putina.
21 stycznia 2020 został mianowany Pierwszym Wiceprzewodniczącym Rządu Federacji Rosyjskiej w rządzie Michaiła Miszustina. Od 30 kwietnia 2020 był pełniącym obowiązki Przewodniczącego Rządu Federacji Rosyjskiej, po tym jak u urzędującego premiera Michaiła Miszustina wykryto wirus SARS-CoV-2, którym zaraził się podczas trwającej pandemii COVID-19. 19 maja 2020 rzecznik rosyjskiego premiera, Boris Bieliakow, potwierdził, że Miszustin wrócił już do pracy w rządzie, co zakończyło pełnienie funkcji premiera przez Biełousowa.
Odznaczony Orderem Honoru.

</doc>
<doc id="4786273" url="https://pl.wikipedia.org/wiki?curid=4786273" title="Józef Pomorzkant">
Józef Pomorzkant

Józef Pomorzkant (ur. 16 lutego 1736, zm. 6 maja 1823 w Warszawie) – pijar, kaznodzieja.
Życiorys.
Urodził się w ziemi chełmskiej jako syn księdza greckokatolickiego. Był uczniem szkół pijarskich w Chełmie, po których ukończeniu wstąpił 30 września 1753 do zgromadzenia pijarów i przyjął imię Atanazy. Po odbyciu dwuletniego nowicjatu złożył śluby zakonne w Podolińcu na Spiszu w 1755 r. W latach 1755–1758 studiował w seminariach zakonnych retorykę i filozofię. Po ukończonych studiach rozpoczął pracę nauczycielską. Był profesorem wymowy i poetyki w Warężu, Rzeszowie, Międzyrzeczu, a później prefektem kolegium warszawskiego, rektorem w Radzyminie, Szczuczynie i Łomży. W 1771 powołany został na stanowisko kaznodziei do Krakowa, gdzie w 1775 został kaznodzieją katedralnym. Jego kazania cieszyły się uznaniem i kilka z nich ukazało się drukiem. Jego mowa pogrzebowa wygłoszona 28 stycznia 1786 na pogrzebie Augusta Sułkowskiego została wydana drukiem także w tłumaczeniu na język francuski i niemiecki.
Na starość zamieszkał w kolegium pijarów przy ulicy Długiej w Warszawie. Jako emeryt pracował nad stworzeniem słownika łacińsko-polskiego, lecz prace te zmuszony był przerwać przez chorobę oczu. Przetłumaczył cztery tomy kazań francuskiego kaznodziei ks. J. D. Cochina, lecz nie zostały ono wydane. Opracował pierwszą bibliografię drukowanych pism polskich pijarów, którą doprowadził do roku 1794. Została ona później uzupełniona o biografie i przedłużona do roku 1812 przez ks. Szymona Bielskiego, który wydał ją bezimiennie pod tytułem "Vita et scripta quorumdam e Congregatione Cler. Reg. Scholarum Piarum in Provincia Polona professorum, qui operibus editis Patriae et Ecclesiae proficuis nomen suum memorabile fecerunt".
Pochowany został w kościele pijarskim przy ulicy Długiej, lecz w 1834 z powodu przebudowy kościoła na cerkiew, jego szczątki zostały przeniesione na cmentarz Powązkowski, gdzie zostały pogrzebane we wspólnym grobie pijarskim pod jedną z alejek.

</doc>
<doc id="4786276" url="https://pl.wikipedia.org/wiki?curid=4786276" title="Konstal 105Ng">
Konstal 105Ng

Konstal 105Ng – typ czteroosiowego tramwaju, wytwarzanego w 1993 r. w zakładach Konstal w Chorzowie dla warszawskiej sieci tramwajowej. Wyprodukowano 2 wagony tego typu.
Konstrukcja.
Konstal 105Ng to jednokierunkowy, czteroosiowy, silnikowy wagon tramwajowy. Podłoga tramwaju położona jest na wysokości 910 mm nad główką szyny. Po prawej stronie nadwozia zamontowano troje odskokowych, dwuskrzydłowych drzwi. W przedziale pasażerskim rozmieszczono tapicerowane siedzenia w układzie 1+1. Górna część okien jest uchylna. Kabinę motorniczego oddzielono od przestrzeni pasażerskiej szafą z wyposażeniem elektrycznym i drzwiami.
Tramwaje 105Ng wyposażone są w rozruch oporowy. Obydwa dwuosiowe wózki są napędowe, przy czym jeden silnik prądu stałego typu Ltd-220 napędza jedną oś. Gniazda sterowania wielokrotnego, zainstalowane na ścianach czołowych, pozwalają na łączenie wagonów w składy.
W stosunku do tramwajów typu 105Na, oprócz zastosowania nowego nadwozia z drzwiami odskokowymi, wprowadzono następujące modyfikacje: pantograf dwuramienny zastąpiono połówkowym, zamontowano przetwornicę statyczną w miejsce wirowej, wyciszono i unowocześniono wózki, zainstalowano zmodernizowany pulpit motorniczego.
Dostawy.
W 1993 r. wyprodukowano 2 tramwaje typu 105Ng.

</doc>
<doc id="4786278" url="https://pl.wikipedia.org/wiki?curid=4786278" title="Calea Victoriei">
Calea Victoriei



</doc>
<doc id="4786280" url="https://pl.wikipedia.org/wiki?curid=4786280" title="Generation">
Generation

Generation – drugi album studyjny brytyjskiej grupy muzycznej Audio Bullys.

</doc>
<doc id="4786281" url="https://pl.wikipedia.org/wiki?curid=4786281" title="Killer (zespół muzyczny)">
Killer (zespół muzyczny)



</doc>
<doc id="4786282" url="https://pl.wikipedia.org/wiki?curid=4786282" title="Pracownicze Plany Kapitałowe">
Pracownicze Plany Kapitałowe



</doc>
<doc id="4786283" url="https://pl.wikipedia.org/wiki?curid=4786283" title="Pracownicze plany kapitałowe">
Pracownicze plany kapitałowe



</doc>
<doc id="4786284" url="https://pl.wikipedia.org/wiki?curid=4786284" title="Cerkiew Bogurodzicy Ljeviškiej w Prizrenie">
Cerkiew Bogurodzicy Ljeviškiej w Prizrenie



</doc>
<doc id="4786285" url="https://pl.wikipedia.org/wiki?curid=4786285" title="Cerkiew Przeniesienia Relikwii św. Mikołaja w Ruskiej Bystrej">
Cerkiew Przeniesienia Relikwii św. Mikołaja w Ruskiej Bystrej



</doc>
<doc id="4786287" url="https://pl.wikipedia.org/wiki?curid=4786287" title="Cerkiew św. Jana Teologa w Kaneo">
Cerkiew św. Jana Teologa w Kaneo



</doc>
<doc id="4786290" url="https://pl.wikipedia.org/wiki?curid=4786290" title="Cerkiew św. Marka w Belgradzie">
Cerkiew św. Marka w Belgradzie



</doc>
<doc id="4786291" url="https://pl.wikipedia.org/wiki?curid=4786291" title="Cerkiew św. Michała Archanioła w Ladomirowej">
Cerkiew św. Michała Archanioła w Ladomirowej



</doc>
<doc id="4786292" url="https://pl.wikipedia.org/wiki?curid=4786292" title="Cerkiew Świętego Michała Archanioła w Ladomirowej">
Cerkiew Świętego Michała Archanioła w Ladomirowej



</doc>
<doc id="4786293" url="https://pl.wikipedia.org/wiki?curid=4786293" title="Cerkiew św. Mikołaja w Bodružalu">
Cerkiew św. Mikołaja w Bodružalu



</doc>
<doc id="4786294" url="https://pl.wikipedia.org/wiki?curid=4786294" title="Missa L’homme armé super voces musicales">
Missa L’homme armé super voces musicales

Missa L’homme armé super voces musicales – jedna z dwóch mszy Josquina des Prés opartych na melodii popularnej piosenki francuskiej z pocz. XV wieku - "L’homme armé". Jest to utwór czterogłosowy. Powstała w okresie, gdy kompozytor działał w kapeli papieskiej, toteż niemal na pewno była wykonywana na mszach z udziałem głowy Kościoła katolickiego. 
Budowa utworu.
Tytułowa melodia mszy w kolejnych częściach stałych została umieszczona na kolejnych stopniach heksachordu "ut-re-mi-fa-sol-la". W efekcie każda kolejna część jest wykonywana o jedną tonację wyżej, choć harmonika utworu jest zachowana niezmiennie w skali doryckiej. Od zastosowania kolejnych dźwięków heksachordu w kolejnych częściach mszy, wzięła się druga część tytułu utworu: "super voces musicales". 
"Pleni sunt caeli" w Sanctus, Benedictus i drugie wezwanie w Agnus Dei jest wyłączone z powyższego schematu. W Benedictus występuje dwugłosowy kanon, zaś w drugim Agnus Dei trzygłosowy. 
Wbrew późnorenesansowej manierze, Josquin des Prés zdecydował się na zapis, w którym górna linia melodyczna jest wykonywana przez głos najniższy, dwie środkowe uzupełniają się wzajemnie i operują w podobnych skalach głosowych, zaś dolna linia melodyczna jest wykonywana przez głos najwyższy.

</doc>
<doc id="4786295" url="https://pl.wikipedia.org/wiki?curid=4786295" title="Cerkiew św. Mikołaja w Jassach">
Cerkiew św. Mikołaja w Jassach



</doc>
<doc id="4786297" url="https://pl.wikipedia.org/wiki?curid=4786297" title="Cerkiew św. Pantelejmona w Nerezi">
Cerkiew św. Pantelejmona w Nerezi



</doc>
<doc id="4786300" url="https://pl.wikipedia.org/wiki?curid=4786300" title="Sobór św. Pantelejmona w Wełesie">
Sobór św. Pantelejmona w Wełesie



</doc>
<doc id="4786302" url="https://pl.wikipedia.org/wiki?curid=4786302" title="Cerkiew świętego Sawy w Belgradzie">
Cerkiew świętego Sawy w Belgradzie



</doc>
<doc id="4786306" url="https://pl.wikipedia.org/wiki?curid=4786306" title="Cerkiew świętej Zofii w Ochrydzie">
Cerkiew świętej Zofii w Ochrydzie



</doc>
<doc id="4786309" url="https://pl.wikipedia.org/wiki?curid=4786309" title="Cysterna Filoksenosa">
Cysterna Filoksenosa



</doc>
<doc id="4786312" url="https://pl.wikipedia.org/wiki?curid=4786312" title="Kızılkule">
Kızılkule



</doc>
<doc id="4786314" url="https://pl.wikipedia.org/wiki?curid=4786314" title="Dom Marii Dziewicy">
Dom Marii Dziewicy



</doc>
<doc id="4786316" url="https://pl.wikipedia.org/wiki?curid=4786316" title="Hipodrom Konstantynopolitański">
Hipodrom Konstantynopolitański



</doc>
<doc id="4786319" url="https://pl.wikipedia.org/wiki?curid=4786319" title="Katedra patriarchalna w Bukareszcie">
Katedra patriarchalna w Bukareszcie



</doc>
<doc id="4786321" url="https://pl.wikipedia.org/wiki?curid=4786321" title="Katedra św. Emmerama w Nitrze">
Katedra św. Emmerama w Nitrze



</doc>
<doc id="4786323" url="https://pl.wikipedia.org/wiki?curid=4786323" title="Janis Rozentāls">
Janis Rozentāls

Janis Rozentāls (ur. 18 marca 1866 w okolicach Saldusu, zm. 26 grudnia 1916 w Helsinkach) – jeden z pierwszych łotewskich malarzy zawodowych, współtwórca stylu narodowego, krytyk i teoretyk sztuki.
Życiorys.
Był synem kowala. Ukończył prywatną szkołę G. Krauzego, a następnie szkołę powiatową w Kuldydze. W wieku piętnastu lat, jako że jego rodzina była bardzo biedna, przeprowadził się do Rygi i zaczął samodzielnie pracować na swoje utrzymanie. Równocześnie uczył się w niemieckiej szkole rzemieślniczej. W 1888 roku jego rysunek otrzymał srebrny medal na międzyszkolnej wystawie w Petersburgu, co umożliwiło mu podjęcie studiów na Cesarskiej Akademii Sztuk Pięknych w Petersburgu. Najpierw kształcił się tam w duchu akademizmu, następnie poznał malarstwo realistyczne i ukształtowany już styl rosyjskich pieriedwiżników. W 1894 roku ukończył studia i otrzymał tytuł zawodowy malarza I stopnia. Jego pracą dyplomową był obraz "Из церкви" (łot. "No baznīcas"), przedstawiający ludzi wychodzących z kościoła w Saldusie. Dwa lata później przedstawił swoje prace na wystawie etnograficznej w Rydze wraz z kolegami z grupy "Rūķis", która stawiała sobie za cel pokazywanie na obrazach życia ludu łotewskiego. Na rozwój jego twórczości i stylu wpływ miała podróż do Sztokholmu w 1897 roku, gdzie na wystawie sztuki skandynawskiej mógł zapoznać się z twórczością miejscowych, ale również zachodnioeuropejskich malarzy. Kolejną podróż na zachód Europy odbył dzięki wsparciu Archipa Kuindżego, profesora petersburskiej akademii, który opłacał taki wyjazd dla swoich uczniów.
W 1899 roku wrócił na Łotwę i zamieszkał w Saldusie, zaś w 1901 roku ponownie osiadł na stałe w Rydze. Był jedną z najbardziej wpływowych postaci lokalnego życia kulturalnego, jego ambicją były rozwój i modernizacja sztuki łotewskiej. Rozentāls podejmował w swojej twórczości szeroką gamę tematów. Najczęściej tworzył portrety, ale jest również autorem realistycznych scen z życia łotewskiej wsi, pejzaży, obrazów fantastycznych inspirowanych folklorem i dzieł o tematyce religijnej. Na przestrzeni kariery malarskiej inspirowały go zarówno realizm w malarstwie, jak i secesja, impresjonizm i neoklasycyzm; odszedł od akademizmu w stronę symbolizmu i secesji. Zajmował się również grafiką i ilustracją książkową.
W 1903 roku ożenił się z fińską śpiewaczką Elli Forssell, która następnie wielokrotnie była modelką pozującą do jego prac. Małżonkowie wielokrotnie spędzali letnie miesiące w jej domu w Nummele, gdzie Rozentāls poznał wielu artystów fińskich. Jego artykuły krytyczne i teoretyczne ukazywały się w Rydze na łamach pism „Vērotājs” i „Zalktis”.
Podczas I wojny światowej Rozentāls wyjechał z żoną do Helsinek. Osiedli na wyspie Kulosaari. Tam też malarz nieoczekiwanie zmarł w 1916 roku. Jego szczątki zostały sprowadzone do Rygi w 1920 roku i pochowane na Cmentarzu Leśnym.
Upamiętnienie.
W Rydze, w dawnym mieszkaniu malarza, znajduje się muzeum Janisa Rozentālsa i pisarza Rūdolfsa Blaumanisa. Jego pomnik wzniesiono na terenie muzeum sztuki w Saldusie, które nosi jego imię.

</doc>
<doc id="4786324" url="https://pl.wikipedia.org/wiki?curid=4786324" title="Kirchdorf (Szwajcaria)">
Kirchdorf (Szwajcaria)

Kirchdorf – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland. 1 stycznia 2018 wchłonęła gminy Gelterfingen, Mühledorf i Noflen.
Gmina po raz pierwszy została wspomniana w dokumentach w 1228 roku jako "Chilthorf".
Demografia.
W Kirchdorfie 31 grudnia 2020 roku mieszkało 1 796 osób. W 2020 roku 5,7% populacji gminy stanowiły osoby urodzone poza Szwajcarią.
W 2000 roku 96,7% populacji mówiło w języku niemieckim, 1,2% w języku francuskim, a 0,4% w języku romansz.
Zmiany w liczbie ludności są przedstawione na poniższym wykresie:

</doc>
<doc id="4786326" url="https://pl.wikipedia.org/wiki?curid=4786326" title="Katedra św. Franciszka Ksawerego w Bańskiej Bystrzycy">
Katedra św. Franciszka Ksawerego w Bańskiej Bystrzycy



</doc>
<doc id="4786327" url="https://pl.wikipedia.org/wiki?curid=4786327" title="Szyszko-Bohusz">
Szyszko-Bohusz

Osoby o tym nazwisku:

</doc>
<doc id="4786328" url="https://pl.wikipedia.org/wiki?curid=4786328" title="Katedra św. Jana Chrzciciela w Mariborze">
Katedra św. Jana Chrzciciela w Mariborze



</doc>
<doc id="4786331" url="https://pl.wikipedia.org/wiki?curid=4786331" title="Katedra św. Jana Chrzciciela w Trnawie">
Katedra św. Jana Chrzciciela w Trnawie



</doc>
<doc id="4786333" url="https://pl.wikipedia.org/wiki?curid=4786333" title="Maj 2020">
Maj 2020



</doc>
<doc id="4786335" url="https://pl.wikipedia.org/wiki?curid=4786335" title="Katedra św. Józefa w Bukareszcie">
Katedra św. Józefa w Bukareszcie



</doc>
<doc id="4786336" url="https://pl.wikipedia.org/wiki?curid=4786336" title="Katedra św. Marcina w Spiskiej Kapitule">
Katedra św. Marcina w Spiskiej Kapitule



</doc>
<doc id="4786338" url="https://pl.wikipedia.org/wiki?curid=4786338" title="Katedra św. Michała w Alba Iulia">
Katedra św. Michała w Alba Iulia



</doc>
<doc id="4786355" url="https://pl.wikipedia.org/wiki?curid=4786355" title="Katedra św. Mikołaja w Novym Meście">
Katedra św. Mikołaja w Novym Meście



</doc>
<doc id="4786358" url="https://pl.wikipedia.org/wiki?curid=4786358" title="Katedra św. Elżbiety w Koszycach">
Katedra św. Elżbiety w Koszycach



</doc>
<doc id="4786362" url="https://pl.wikipedia.org/wiki?curid=4786362" title="Katedra św. Teresy z Ávili w Suboticy">
Katedra św. Teresy z Ávili w Suboticy



</doc>
<doc id="4786363" url="https://pl.wikipedia.org/wiki?curid=4786363" title="Katedra św. Trójcy w Żylinie">
Katedra św. Trójcy w Żylinie



</doc>
<doc id="4786367" url="https://pl.wikipedia.org/wiki?curid=4786367" title="Katedra Wniebowzięcia Najświętszej Maryi Panny w Koprze">
Katedra Wniebowzięcia Najświętszej Maryi Panny w Koprze



</doc>
<doc id="4786369" url="https://pl.wikipedia.org/wiki?curid=4786369" title="Spalona Kolumna">
Spalona Kolumna



</doc>
<doc id="4786371" url="https://pl.wikipedia.org/wiki?curid=4786371" title="Robert Karwowski">
Robert Karwowski

Robert Witold Karwowski (ur. 26 sierpnia 1959) – polski prawnik i urzędnik państwowy, radca prawny, w latach 1992–1993 podsekretarz stanu w Urzędzie Rady Ministrów.
Życiorys.
W 1984 ukończył studia prawnicze w białostockiej filii Uniwersytetu Warszawskiego. W 1987 odbył aplikację sądową w Sądzie Rejonowym w Białymstoku, w 1988 zdobył uprawnienia radcy prawnego. Szkolił się też w zakresie rynku kapitałowego w Instytucie Finansów w Nowym Jorku (1995). 1 sierpnia 1992 objął fotel dyrektora generalnego Urzędu Rady Ministrów. Od 9 grudnia 1992 do 16 listopada 1993 pełnił funkcję podsekretarza stanu w URM, odpowiedzialnego za politykę budżetową, administrację i gospodarkę.
Później od 1994 do 1996 pracował na Giełdzie Papierów Wartościowych, gdzie kierował działem prawnym i był doradcą zarządu, po czym do 2004 pozostawał partnerem kancelarii Hogan &amp; Hartson. Następnie rozpoczął prowadzenie własnej kancelarii radcowskiej, zasiadł też w radach nadzorczych Lotosu i Centrum Bankowo-Finansowego „Nowy Świat” (jako przewodniczący).

</doc>
<doc id="4786375" url="https://pl.wikipedia.org/wiki?curid=4786375" title="Dystrybucja filmu">
Dystrybucja filmu

Dystrybucja filmu – nabycie prawa do eksploatacji filmu, w tym prawa do wykonywania kopii filmu i przystosowania filmu do eksploatacji w wersji językowej innej niż ta, w której został wytworzony, oraz przekazanie tego prawa innym podmiotom w celu rozpowszechniania filmu.

</doc>
<doc id="4786379" url="https://pl.wikipedia.org/wiki?curid=4786379" title="Yordan Santa Cruz">
Yordan Santa Cruz

Yordan Eduardo Santa Cruz Vera (ur. 7 października 1993 w Cienfuegos) – kubański piłkarz występujący na pozycji pomocnika w dominikańskim klubie Jarabacoa FC oraz reprezentacji Kuby.
Kariera.
Karierę rozpoczynał w lokalnym klubie FC Cienfuegos. Z klubu był wypożyczany do FC Santiago de Cuba. Obecnie jest piłkarzem Jarabacoa FC.
W reprezentacji Kuby zadebiutował 29 marca 2014 roku w meczu z Indonezją. Pierwszego gola zdobył 25 marca 2015 roku w starciu z Dominikaną. Został powołany na Złoty Puchar CONCACAF 2019 jako kapitan.

</doc>
<doc id="4786380" url="https://pl.wikipedia.org/wiki?curid=4786380" title="Stūra māja">
Stūra māja

Stūra māja (łot. Dom na rogu) – kamienica w Rydze, przy Brīvības iela 61, u zbiegu Brīvības iela i Stabu iela. W latach 1940-1941 i ponownie w latach 1944-1991 była to siedziba NKWD, a następnie KGB Łotewskiej SRR. Obiekt jest wpisany do rejestru zabytków.
Historia.
Budynek został zaprojektowany przez Aleksandrsa Vanagsa, jego budowa rozpoczęła się w 1910 r.. Obiekt był wznoszony jako kamienica z mieszkaniami na wynajem i częścią handlową na pierwszej kondygnacji. Reprezentuje styl secesyjny.
W 1940 r., po przyłączeniu Łotwy do ZSRR, kamienica została przejęta przez NKWD, które zajmowało obiekt do wycofania się wojsk radzieckich z Rygi w czerwcu 1941 r. W części budynku rozmieszczono 44 cele, odbywały się w nim również egzekucje przez rozstrzelanie. W 1944 r. NKWD ponownie zajęło budynek, który pozostawał siedzibą służb łotewskiej SRR do końca jej istnienia. Następnie budynek użytkowała policja łotewska, która opuściła go w 2008 r.. Wcześniej, w 2003 r., na ścianie obiektu umieszczono tablicę ku czci osób więzionych i zamordowanych na jego terenie.
W 2014 r. w budynku została otwarta ekspozycja muzealna, część Muzeum Okupacji Łotwy. Zajmuje ona jednak jedynie 700 metrów kwadratowych (m.in. cele w piwnicy budynku), większa część obiektu nie jest użytkowana. Nie mając dla niej zastosowania, w 2020 r. państwo łotewskie wystawiło budynek na sprzedaż, zastrzegając, iż nabywca musi zachować ekspozycję muzealną.

</doc>
<doc id="4786382" url="https://pl.wikipedia.org/wiki?curid=4786382" title="Jak tropikalna rybka tęskniąca za śniegiem">
Jak tropikalna rybka tęskniąca za śniegiem

 – seinen-manga autorstwa Makoto Hagino, wydawana w czasopiśmie „Dengeki Maoh” wydawnictwa ASCII Media Works od 27 czerwca 2017 do 27 marca 2021.
Publikacja serii.
Pierwszy rozdział ukazał się 27 czerwca 2017 w czasopiśmie „Dengeki Maoh” wydawnictwa ASCII Media Works. Wszystkie rozdziały zostały potem zebrane do 9 tankōbonów, których pierwszy z nich został wydany 27 grudnia tego samego roku, zaś ostatni – 25 czerwca 2021.
22 grudnia 2020 za pośrednictwem serwisu Twitter Makoto Hagino podał do wiadomości, że manga zakończy się na 9. tomie. Z kolei 28 lutego 2021 ogłoszono, że ostatni rozdział mangi ukaże się 27 marca (w numerze 5/2021).
Polskie wydanie zostało oficjalnie zapowiedziane 17 kwietnia 2020, natomiast pierwszy tom trafił do sprzedaży 27 kwietnia, zaś ostatni – 4 marca 2022. Kolejne tomy ukazywały się nakładem wydawnictwa Studio JG.

</doc>
<doc id="4786384" url="https://pl.wikipedia.org/wiki?curid=4786384" title="Luis Paradela">
Luis Paradela

Luis Javier Paradela Díaz (ur. 21 stycznia 1997 w Calimete) – kubański piłkarz grający na pozycji cofniętego napastnika w klubie Deportivo Saprissa oraz w reprezentacji Kuby.
Kariera.
Karierę rozpoczynał w FC Pinar del Río. W 2019 roku przeniósł się do gwatemlskiego Universidad SC. Z klubu był dwukrotnie wypożyczany, do: Reno 1868 FC i Jocoro F.C. W 2021 wyjechał do Kostaryki. Występował w klubie Santos de Guápiles. W 2022 roku podpisał kontrakt z Deportivo Saprissa.
W reprezentacji Kuby zadebiutował 26 sierpnia 2018 roku w meczu z Barbadosem. Pierwszego gola zdobył 8 września w meczu z Turks i Caicos. Znalazł się w kadrze na Złoty Puchar CONCACAF 2019.

</doc>
<doc id="4786394" url="https://pl.wikipedia.org/wiki?curid=4786394" title="Egons Spuris">
Egons Spuris

Egons Spuris (ur. 5 października 1931, zm. 20 maja 1990) – łotewski fotograf.
W 1962 ukończył Politechnikę w Rydze. W tym samym roku był jednym z współzałożycieli klubu fotograficznego „Riga”. W 1975 zaczął prowadzić klub fotograficzny „Ogre”. Specjalizował się przede wszystkim w fotografiach czarno-białych. Był prekursorem subiektywnego dokumentalizmu na Łotwie.
W 1988 został członkiem Łotewskiego Związku Projektantów. Zdobył kilka nagród zagranicznych.

</doc>
<doc id="4786395" url="https://pl.wikipedia.org/wiki?curid=4786395" title="Polskie Stowarzyszenie Haiku">
Polskie Stowarzyszenie Haiku

Polskie Stowarzyszenie Haiku – stowarzyszenie z siedzibą w Warszawie działające na rzecz rozwoju i propagowania klasycznego haiku i haiku współczesnego opartego o klasyczne wzorce japońskie.
Historia.
Stowarzyszenie zostało zawiązane 19 września 2015 w Szaflarach. Wśród członków założycieli byli m.in. uczestnicy Szkoły Haiku w Warszawie prowadzonej przez Agnieszkę Żuławską-Umeda. Rejestracja Stowarzyszenia w Krajowym Rejestrze Sądowym nastąpiła 18 lutego 2016. Prezesi: Robert Kania (2015-2018), Marta Chociłowska (od 2018).
Członkowie.
Do stowarzyszenia należą m.in. Agnieszka Herman, Bo Jaroszek, Piotr Wiktor Lorkowski, Alicja Mojko i Małgorzata Tafil-Klawe, a członkiem honorowym jest m.in. Agnieszka Żuławska-Umeda.
Działania.
Stowarzyszenie wydaje:
oraz organizuje coroczne konkursy:
i przyznaje:
Nagroda Poetycka im. Ewy Tomaszewskiej.
Nagroda Poetycka Ewy Tomaszewskiej za najlepsze haiku roku przyznawana została po raz pierwszy w roku 2019. Mogą się o nią ubiegać autorzy, którzy między 1 stycznia a 31 grudnia danego (poprzedniego) roku opublikowali haiku w magazynach drukowanych, internetowych, w tomikach bądź na stronach konkursów. Przyznawana jest w dwóch kategoriach: haiku w języku polskim oraz haiku w języku angielskim. Patronką nagrody jest Ewa Tomaszewska (1957-2013) – poetka, tłumaczka i eseistka, popularyzatorka poezji haiku w Polsce i poza jej granicami. Fundatorką nagród jest p. Anna Schröder.
Kapitula Nagrody:
Laureaci (odpowiednio w kategoriach: haiku w języku polskim i haiku w języku angielskim):

</doc>
<doc id="4786402" url="https://pl.wikipedia.org/wiki?curid=4786402" title="Donau Wiedeń">
Donau Wiedeń



</doc>
<doc id="4786406" url="https://pl.wikipedia.org/wiki?curid=4786406" title="Nagroda Alberta Einsteina">
Nagroda Alberta Einsteina

Nagroda Alberta Einsteina (czasami mylnie nazywana "Medalem Alberta Einsteina)" – nagroda w dziedzinie fizyki teoretycznej, która została ustanowiona w celu uznania wysokich osiągnięć. Została ona ufundowana przez Fundację Pamięci Lewisa i Rosy Strauss w 70. rocznicę urodzin Alberta Einsteina. Po raz pierwszy została przyznana w 1951 roku. Zawierała ona 15 000 dolarów oraz złoty medal stworzony przez rzeźbiarza , później zmniejszona została do 5000 dolarów. Zwycięzca wybrany był przez komitet Institute for Advanced Study (pierwszy z nich składał się z Einsteina, Oppenheimera, von Neumanna i Weyla). Lewis Strauss był jednym z powierników instytutu. "The New York Times" nazwał ją „najwyższym tego typu wyróżnieniem w Stanach Zjednoczonych”. Niektórzy uważali ją za „prestiżowy odpowiednik Nagrody Nobla”.
Nagroda Einsteina a noble.
Wśród trzynastu laureatów Nagrody Einsteina było pięciu noblistów, głównie w dziedzinie fizyki:

</doc>
<doc id="4786410" url="https://pl.wikipedia.org/wiki?curid=4786410" title="The Battery (ujednoznacznienie)">
The Battery (ujednoznacznienie)



</doc>
<doc id="4786411" url="https://pl.wikipedia.org/wiki?curid=4786411" title="Cristian Garin">
Cristian Garin



</doc>
<doc id="4786421" url="https://pl.wikipedia.org/wiki?curid=4786421" title="Avenue Marceau">
Avenue Marceau

Avenue Marceau – ulica w Paryżu, mająca 910 metrów długości i 40 metrów szerokości. Znajdująca się w 8. dzielnicy Paryża i ciągnąca się aż do 16. dzielnicy Paryża.
Historia.
Trasę tę otworzył dekret z 13 sierpnia 1854. Dzisiejszą ulicę "Avenue Marceau" zaczęto tworzyć od ulicy Presbourg – (fr. "Rue de Presbourg"), aż do placu Charlesa-de-Gaulle – (fr. "Place Charles-de-Gaulle"), wcześniej – (fr. "Place de l’Étoile"). Dekret ten został przedłużony 6 marca 1858. Odcinek poszerzono wtedy o ulicę Circulaire – (fr. "Rue Circulaire") i aleję Trocadéro – (fr. "Avenue du Trocadéro"), wcześniej – (fr. "I'avenue de l'Empereur") nazywając go aleją Józefiny – (fr. "Avenue de Joséphine"). Józefiny I de Beauharnais, pierwszej żony Napoleona I Bonaparte, pierwszej cesarzowej Francuzów i królowej Włoch. Następną nazwę ulica otrzymała dekretem z 16 sierpnia 1879. W 12. dzielnicy Paryża była już ulica Marceau – (fr. "Rue Marceau"), która została zmieniona przy tej okazji na ulicę Wattigniesa – (fr. "Rue de Wattignies").
Obecnie "Avenue Marceau" nosi imię François Séverina Marceau-Desgraviersa (1769-1796), generała rewolucji francuskiej.

</doc>
<doc id="4786424" url="https://pl.wikipedia.org/wiki?curid=4786424" title="Górki (powiat przasnyski)">
Górki (powiat przasnyski)



</doc>
<doc id="4786425" url="https://pl.wikipedia.org/wiki?curid=4786425" title="Piechy (województwo mazowieckie)">
Piechy (województwo mazowieckie)



</doc>
<doc id="4786426" url="https://pl.wikipedia.org/wiki?curid=4786426" title="Szczepanki (powiat przasnyski)">
Szczepanki (powiat przasnyski)



</doc>
<doc id="4786427" url="https://pl.wikipedia.org/wiki?curid=4786427" title="Kuskowo (gmina Czernice Borowe)">
Kuskowo (gmina Czernice Borowe)



</doc>
<doc id="4786428" url="https://pl.wikipedia.org/wiki?curid=4786428" title="Skierki (województwo mazowieckie)">
Skierki (województwo mazowieckie)



</doc>
<doc id="4786429" url="https://pl.wikipedia.org/wiki?curid=4786429" title="Małgorzata Durydiwka">
Małgorzata Durydiwka

Małgorzata Durydiwka (ur. 1964)– polska geograf, doktor habilitowana nauk o Ziemi, wykładowczyni Wydziału Geografii i Studiów Regionalnych Uniwersytetu Warszawskiego. 
Życiorys.
Małgorzata Durydiwka ukończyła studia geograficzne na Uniwersytecie Warszawskim w 1988 r. W następnym roku rozpoczęła pracę na uczelni macierzystej jako asystent. Doktoryzowała się w 1997 r. na Wydziale Geografii i Studiów Regionalnych UW na podstawie pracy "Rolnictwo ekologiczne jako przykład realizacji koncepcji rozwoju zrównoważonego." W 2013 r. uzyskała stopień doktora habilitowanego "w" dyscyplinie geografia turyzmu.
Początkowo specjalizowała się w geografii rolnictwa i gospodarki żywnościowej oraz w geografii zasobów. W kolejnych latach publikowała prace dotyczące tematyki obejmującej geografię turyzmu, turystykę religijną, krajobraz kulturowy i przestrzeń turystyczną w obszarach wiejskich.

</doc>
<doc id="4786431" url="https://pl.wikipedia.org/wiki?curid=4786431" title="Battery Park">
Battery Park



</doc>
<doc id="4786432" url="https://pl.wikipedia.org/wiki?curid=4786432" title="Powódź w Mozambiku (2000)">
Powódź w Mozambiku (2000)

Powódź w Mozambiku (2000) – klęska żywiołowa, do której doszło w lutym i marcu 2000 roku w południowo-wschodniej Afryce. Katastrofalna w skutkach powódź spowodowana była obfitymi opadami deszczu, które trwały przez pięć tygodni. Wszystkie główne rzeki na południu kraju wystąpiły z brzegów. W wyniku powodzi zginęło około 700 osób, a blisko osób straciło swoje domy. Była to najgorsza w skutkach powódź od 50 lat, jaka nawiedziła Mozambik. Do zalania rozległych obszarów tego kraju mogło przyczynić się nieprawidłowe zarządzanie tamami przed jazami na terenach Południowej Afryki i Zimbabwe, czego efektem było nagłe spuszczenie wód powodziowych z przepełnionych i osłabionych zbiorników.
Według szacunków 2 miliony osób (ok. 12% wszystkich mieszkańców) dotkliwie odczuło skutki żywiołu. Dotkniętych zostało 1400 km2 gruntów ornych, a sztuk bydła zaginęło i prawdopodobnie zatonęło. Ponad 90% mozambickiego systemu kanałów nawadniających uległo zniszczeniu. Bezpośrednie koszty związane ze skutkami powodzi oszacowano na poziomie 273 mln USD, a koszty odbudowy wyceniono na 428 mln USD.
Historia meteorologiczna.
W październiku i listopadzie 1999 roku w Mozambiku wystąpiły obfite opady deszczu, które powtórzyły się w styczniu 2000 roku. Przed końcem stycznia 2000 roku opady doprowadziły do wystąpienia z brzegów rzek Komati, Mbuluzi i Limpopo, skutkując zalaniem części stolicy państwa, Maputo. 24 stycznia, w obrębie dystryktu Chokwé, rzeka Limpopo przekroczyła dwukrotnie swój normalny poziom, osiągając 6 metrów. W niektórych obszarach Mozambiku deszcz trwający przez niespełna dwa tygodnie wypełnił dwuletnią normę opadów. Poziom opadów deszczu, trwających od grudnia 1999 roku do marca 2000 roku, był najwyższym, jaki zarejestrowano od 1951 roku.
Kiedy pod koniec lutego wody powodziowe zaczęły opadać, do wybrzeża Mozambiku dotarł cyklon Eline. 22 lutego długotrwały cyklon tropikalny Eline, bezpośrednio po osiągnięciu intensywności szczytowej, uderzył w wybrzeże, około 80 km na południe od miasta Beira. Przed końcem lutego, zgodnie z raportem UNICEF USA, sytuację uznano za najgorszą klęskę żywiołową w państwie w XX wieku.
Skutki.
Pod koniec lutego odnotowano wiele przypadków malarii i biegunki spowodowanych powodzią. Żywioł doprowadził do zniszczenia lub uszkodzenia dróg, mostów oraz innego rodzaju infrastruktury. Główna droga Mozambiku prowadząca z północy na południe została zalana w trzech różnych lokalizacjach, co sprawiło, że podróż lądowa między Maputo a Beirą stała się niemożliwa. Zanim w wybrzeże Mozambiku uderzył cyklon Eline blisko osób straciło domy, a co najmniej 150 innych zginęło.
Według szacunków łączne skutki wcześniejszych powodzi oraz cyklonu Eline to blisko przesiedleńców lub bezdomnych, z czego około to dzieci poniżej 5. roku życia. Ostatecznie wcześniejsze powodzie i te spowodowane przez cyklon Eline doprowadziły do śmierci około 700 osób, z czego połowa w Chokwé. Straty oszacowane zostały na 500 mln USD (uwzględniając inflację, 2020: ok. 750 mln USD), a tempo wzrostu produktu krajowego brutto spadło z 10% do 2%. Cyklon i powodzie znacznie utrudniły postęp ekonomiczny, który miał miejsce w Mozambiku w latach 90. począwszy od końca wojny domowej.
Pomoc międzynarodowa.
Rząd Mozambiku miał ograniczone możliwości, aby przeciwstawić się skutkom klęski żywiołowej, więc zmuszony był szukać pomocy od społeczności międzynarodowej. Od lutego do marca 2000 roku przedstawiciele rządu wysłali pisma z prośbami o pomoc z zewnątrz, co poskutkowało deklaracją wsparcia finansowego w wysokości ok. 162 mln USD. Środki te przeznaczono głównie na żywność, odbudowę infrastruktury oraz materiały ratownicze. Z tych funduszy sfinansowano akcje prowadzone przez liczne międzynarodowe organizacje i instytucje państwowe, dzięki czemu uratowano osób, a także udzielono niezbędnej pomocy blisko osobom oraz rozpoczęto proces przesiedlania ludności.
W 2000 roku polskie Ministerstwo Spraw Zagranicznych przeznaczyło z rezerw celowych budżetu państwa na pomoc humanitarną dla Mozambiku PLN. Na początku marca 2000 roku, w reakcji na skutki powodzi w Mozambiku, katolicka organizacja Caritas Polska przeznaczyła na pomoc ofiarom tragedii kwotę w wysokości PLN. Warszawskie biuro Polskiej Akcji Humanitarnej zorganizowało koncert "S.O.S Mozambik" na rzecz ofiar powodzi w Mozambiku, który odbył się 5 maja 2000 roku. Podczas koncertu, który odbył się w Studiu Koncertowym Polskiego Radia im. Witolda Lutosławskiego wystąpiły takie zespoły jak: Voo Voo, Big Cyc oraz Ich Troje. Kwota uzyskana ze zbiórki wyniosła niespełna 3500 PLN, którą wsparł Polkomtel dotacją w wysokości 8000 PLN. Z kolei ZHP w swoich kwaterach zorganizował na rzecz mieszkańców Mozambiku zbiórki i inne akcje.

</doc>
<doc id="4786434" url="https://pl.wikipedia.org/wiki?curid=4786434" title="Piechówka (ujednoznacznienie)">
Piechówka (ujednoznacznienie)



</doc>
<doc id="4786436" url="https://pl.wikipedia.org/wiki?curid=4786436" title="Stadion kraj Bežanijske crkve">
Stadion kraj Bežanijske crkve

Stadion kraj Bežanijske crkve – stadion piłkarski w Belgradzie, stolicy Serbii. Obiekt może pomieścić 2012 widzów. Swoje spotkania rozgrywają na nim piłkarze klubu FK Bežanija.

</doc>
<doc id="4786437" url="https://pl.wikipedia.org/wiki?curid=4786437" title="Stenocephalidae">
Stenocephalidae

Stenocephalidae – rodzina pluskwiaków z podrzędu różnoskrzydłych i nadrodziny Coreoidea. Należy do niej 30 opisanych gatunków sklasyfikowanych w jednym tylko rodzaju: Dicranocephalus. Są to fitofagi ssące soki roślin, głównie wilczomleczowatych. Naturalnie występowały tylko na półkuli wschodniej, ale zawleczono je do obu Ameryk.
Morfologia.
Pluskwiaki o wydłużonym, raczej wąskim ciele długości od 8 do 15 mm, mającym w zarysie równoległe boki. Ubarwione są szarobrązowo, brązowo lub brązowożółto i porośnięte czarnym owłosieniem przeciętnej długości. Głowa jest ciemno ubarwiona, wydłużona, prostokątna lub prawie trójkątna w obrysie, o policzkach wyciągniętych przed nadustek i stykających się ze sobą oraz krótkich i rozszerzonych bukulach. Oczy złożone wystają poza zarys głowy, aczkolwiek pozostają w niej zagłębione na około trzecią część średnicy. Oprócz nich za narządy wzroku służą przyoczka umieszczone w pobliżu przedniego brzegu przedplecza. Długie czułki zbudowane są z czterech walcowatych członów; pierwszy z nich jest krótki i czarny, dwa kolejne wydłużone i dwubarwne, a ostatni najdłuższy, lekko łukowato zakrzywiony i porośnięty srebrzystymi włoskami.
Przedplecze jest mocno wydłużone i ma trapezowaty kształt. Trójkątna tarczka jest ciemna u nasady i jasna na wierzchołku. Półpokrywy mają jednolicie brązowe ubarwienie i słabo zaznaczone użyłkowanie. Na zakrywce obecne są dwie komórki nasadowe, mała i duża, z których odchodzą liczne żyłki podłużne. Ujścia gruczołów zapachowych zatułowia są dobrze widoczne powyżej bioder środkowej pary odnóży. Odnóża są dwubarwne.
Odwłok jest jaśniejszy od tułowia; ma pomarańczowoczerwone tergity i wyraźnie dwubarwną listewkę brzeżną. Wszystkie przetchlinki odwłoka leżą na brzusznej jego stronie, a trichobotria na piątym i szóstym sternicie przesunięte są na bok i zgrupowane wokół przetchlinek. Samiec charakteryzuje się pygoforem z otworem genitalnym i wyrostkiem środkowym położonymi grzbietowo oraz szeroką fallosomą. Samica ma całkowicie podzielony siódmy sternit odwłoka i lancetowate, pozbawione trzeciej walwuli pokładełko. Jej zbiornik nasienny jest zesklerotyzowany i zaopatrzony w kulistą nabrzmiałość u wierzchołka.
Jaja mają podługowaty kształt i zaopatrzone są w od 4 do 9 wyrostków mikropylowych. Larwy mają ujścia grzbietowych gruczołów zapachowych odwłoka zlokalizowane między tergitami czwartym i piątym oraz między piątym i szóstym.
Ekologia i występowanie.
Owady te są fitofagami ssącymi soki roślin i bytującymi na nich. Większość gatunków związana jest pokarmowo z przedstawicielami wilczomleczowatych, zwłaszcza z wilczomleczami. U kilku gatunków stwierdzono polifagizm; żerują one także na przedstawicielach berberysowatych, cyprysowatych, sosnowatych i wrzosowatych. Niektóre Stenocephalidae są wektorami pierwotniaków z rodzaju "Phytomonas", bytujących w soku mlecznym wilczomleczowatych. Samice składają jaja na powierzchni pędów. Zimowanie gatunków europejskich odbywa się m.in. pod kamieniami. Imagines przylatują do sztucznych źródeł światła.
Rodzimy zasięg Stenocephalidae obejmuje półkulę wschodnią. Najliczniej reprezentowane są w strefie tropikalnej i subtropikalnej Starego Świata. W krainie palearktycznej występuje 18 gatunków, z których trzy stwierdzono w Polsce (zobacz: Stenocephalidae Polski). Z Australii wykazano tylko "D. aroonanus". Ponadto pojedyncze gatunki palearktyczne zawleczono na półkulę zachodnią: na Galapagos, do Meksyku i Ekwadoru.
Taksonomia.
Takson ten wprowadzony został w 1852 roku przez Williama Sweetlanda Dallasa w randze rodziny. Współcześni autorzy wyróżniają w obrębie tej rodziny tylko rodzaj "Dicranocephalus", aczkolwiek jeszcze pod koniec XX wieku wyróżniany bywał rodzaj "Psotilnus", który obecnie traktuje się jako jego synonim. Rodzaj "Dicranocephalus" wprowadzony został w 1826 roku przez Carla Wilhelma Hahna. Wcześniej, w 1825 roku Pierre André Latreille opisał ten rodzaj pod francuskojęzyczną nazwą zwyczajową Sténocéphale, ale nazwę naukową "Stenocephalus" wprowadził tenże autor później, w 1829 roku. W 1840 roku John Obadiah Westwood jako pierwszy zsynonimizował "Stenocephalus" z "Dicranocephalus". Mimo to przez ponad stulecie wciąż używano nazwy "Stenocephalus" i to od niej w 1852 roku Dallas utworzył nazwę rodziny. Dopiero w 1935 roku Hans F.E.J. Stichel przywrócił nazwę "Dicranocephalus", uznając jej priorytet. Jednak dla rodziny priorytetową pozostaje nazwa Stenocephalidae, a nie Dicranocephalidae, wprowadzona w 1935 roku przez Hansa Hedicke.
Thomas J. Henry w 1997 roku opublikował wyniki analizy filogenetycznej infrarzędu, zgodnie z którymi grupą siostrzaną Stenocephalidae są Hyocephalidae, przy czym hipotezę taką wysuwał już w poprzednich dekadach Carl W. Schaefer.
Do rodziny tej należy 30 opisanych gatunków:

</doc>
<doc id="4786439" url="https://pl.wikipedia.org/wiki?curid=4786439" title="Dicranocephalus">
Dicranocephalus



</doc>
<doc id="4786440" url="https://pl.wikipedia.org/wiki?curid=4786440" title="Stenocephalinae">
Stenocephalinae



</doc>
<doc id="4786441" url="https://pl.wikipedia.org/wiki?curid=4786441" title="Dicranocephalidae">
Dicranocephalidae



</doc>
<doc id="4786442" url="https://pl.wikipedia.org/wiki?curid=4786442" title="Dicranocephalinae">
Dicranocephalinae



</doc>
<doc id="4786444" url="https://pl.wikipedia.org/wiki?curid=4786444" title="Stenocephalus">
Stenocephalus



</doc>
<doc id="4786445" url="https://pl.wikipedia.org/wiki?curid=4786445" title="Stenocephala">
Stenocephala



</doc>
<doc id="4786446" url="https://pl.wikipedia.org/wiki?curid=4786446" title="Psotilnus">
Psotilnus



</doc>
<doc id="4786447" url="https://pl.wikipedia.org/wiki?curid=4786447" title="Dicranomerus">
Dicranomerus



</doc>
<doc id="4786448" url="https://pl.wikipedia.org/wiki?curid=4786448" title="Dichomerus">
Dichomerus



</doc>
<doc id="4786458" url="https://pl.wikipedia.org/wiki?curid=4786458" title="Skibiński Aleksande">
Skibiński Aleksande



</doc>
<doc id="4786469" url="https://pl.wikipedia.org/wiki?curid=4786469" title="Leszek Gawor">
Leszek Gawor

Leszek Gawor (ur. 21 kwietnia 1955 w Rzeszowie) – polski historyk filozofii, Instytut Filozofii Uniwersytetu Rzeszowskiego. Główne zainteresowania naukowe: historia XIX i XX wiecznej filozofii polskiej, ekofilozofia i filozofia społeczna.
Praca naukowa.
Autor kilku książek i ponad 200 artykułów, uczestnik kilkudziesięciu krajowych i zagranicznych konferencji. W latach 2015-2018 członek Komitetu Nauk Filozoficznych PAN.

</doc>
<doc id="4786474" url="https://pl.wikipedia.org/wiki?curid=4786474" title="Vera Smole">
Vera Smole

Vera Smole (ur. 2 czerwca 1960 w Novo Mesto) – słoweńska językoznawczyni. Zajmuje się dialektologią słoweńską i rozwojem historycznym dialektów słoweńskich.
Studiowała słowenistykę i germanistykę na Wydziale Filozoficznym Uniwersytetu Lublańskiego. Dyplom otrzymała w 1985 r., a w 1989 r. uzyskała magisterium na podstawie pracy opisującej system dźwiękowy jednej z gwar dolnokraińskich. Doktoryzowała się w 1995 r. na podstawie rozprawy poświęconej morfologii tejże gwary. W 1985 r. została zatrudniona w Sekcji Dialektologicznej Instytutu Języka Słoweńskiego. W 1993 r. objęła stanowisko asystenta na Wydziale Filozoficznym Uniwersytetu Lublańskiego, a w 1996 r. została powołana na funkcję docenta.

</doc>
<doc id="4786477" url="https://pl.wikipedia.org/wiki?curid=4786477" title="Stadion Mirko Vučurević">
Stadion Mirko Vučurević

Stadion Mirko Vučurević – stadion piłkarski w Banatskim Dvorze, w Serbii. Został otwarty 6 września 1996 roku. Obiekt może pomieścić 2500 widzów.
Od 1995 roku klub piłkarski Budućnost Banatski Dvor sponsorowany był przez urodzonego w Banatskim Dvorze Mirko Vučurevicia, byłego piłkarza i przedsiębiorcę, właściciela producenta zegarków Nivada (to jego imieniem nazwany jest stadion). Dzięki jego wsparciu wybudowano również stadion, który zainaugurowano 6 września 1996 roku. Był to wówczas pierwszy prywatny stadion w kraju. Na otwarcie wszyscy widzowie, którzy przybyli na obiekt, otrzymali w prezencie zegarek.
W sezonach 2003/2004 oraz 2005/2006 Budućnost Banatski Dvor występował w pierwszej lidze Serbii i Czarnogóry. Na początku 2006 roku doszło jednak do fuzji tego zespołu z Proleterem Zrenjanin (w jej wyniku powstał Banat Zrenjanin) i drużyna przeniosła się do Zrenjanina. W Banatskim Dvorze powstał tymczasem nowy zespół (przyjął on nazwę Budućnost, taką samą jak jego poprzednik), który występował przez jakiś czas w rozgrywkach regionalnych, później jednak zawiesił swą działalność i stadion pozostał bez gospodarza.

</doc>
<doc id="4786486" url="https://pl.wikipedia.org/wiki?curid=4786486" title="Căldărușa (okręg Buzău)">
Căldărușa (okręg Buzău)

Căldărușa – wieś w Rumunii, w okręgu Buzău, w gminie Cernătești. W 2011 roku liczyła 80 mieszkańców.

</doc>
<doc id="4786487" url="https://pl.wikipedia.org/wiki?curid=4786487" title="Cernătești (okręg Buzău)">
Cernătești (okręg Buzău)

Cernătești – wieś w Rumunii, w okręgu Buzău, w gminie Cernătești. W 2011 roku liczyła 1055 mieszkańców.

</doc>
<doc id="4786488" url="https://pl.wikipedia.org/wiki?curid=4786488" title="Soekarja Somadikarta">
Soekarja Somadikarta

Soekarja Somadikarta (ur. 21 kwietnia 1930) – indonezyjski ornitolog, profesor emerytowany Uniwersytetu Indonezyjskiego, uważany za „ojca indonezyjskiej ornitologii”.
Szlarnik maskowy ("Zosterops somadikartai"), ptak występujący na Wyspach Togian w Indonezji, został nazwany w uznaniu jego zasług
W 2011 roku został uhonorowany nagrodą "Habibie Award".

</doc>
<doc id="4786489" url="https://pl.wikipedia.org/wiki?curid=4786489" title="Fulga">
Fulga

Fulga – wieś w Rumunii, w okręgu Buzău, w gminie Cernătești. W 2011 roku liczyła 406 mieszkańców.

</doc>
<doc id="4786490" url="https://pl.wikipedia.org/wiki?curid=4786490" title="Manasia (okręg Buzău)">
Manasia (okręg Buzău)

Manasia – wieś w Rumunii, w okręgu Buzău, w gminie Cernătești. W 2011 roku liczyła 412 mieszkańców.

</doc>
<doc id="4786491" url="https://pl.wikipedia.org/wiki?curid=4786491" title="Vlădeni (okręg Buzău)">
Vlădeni (okręg Buzău)

Vlădeni – wieś w Rumunii, w okręgu Buzău, w gminie Cernătești. W 2011 roku liczyła 58 mieszkańców.

</doc>
<doc id="4786492" url="https://pl.wikipedia.org/wiki?curid=4786492" title="Zărneștii de Slănic">
Zărneștii de Slănic

Zărneștii de Slănic – wieś w Rumunii, w okręgu Buzău, w gminie Cernătești. W 2011 roku liczyła 1234 mieszkańców.

</doc>
<doc id="4786496" url="https://pl.wikipedia.org/wiki?curid=4786496" title="Antiope (1930)">
Antiope (1930)

Antiope (Q160) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 19 sierpnia 1930 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł w październiku 1932 roku. Pełnił służbę na Atlantyku i Morzu Północnym, biorąc udział w kampanii norweskiej, a od zawarcia zawieszenia broni między Francją a Niemcami znajdował się pod kontrolą rządu Vichy. „Antiope” wzięła udział w próbie odparcia desantu Aliantów w Afryce Północnej, a miesiąc później, w grudniu 1942 roku, weszła w skład marynarki Wolnych Francuzów. 26 kwietnia 1946 roku okręt został sprzedany na złom.
Projekt i budowa.
„Antiope” zamówiona została w ramach programu rozbudowy floty francuskiej z 1927 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Antiope” zbudowana została w stoczni Ateliers et Chantiers de la Seine-Maritime w Le Trait (numer stoczniowy 55). Stępkę okrętu położono 28 grudnia 1928 roku, a zwodowany został 19 sierpnia 1930 roku.
Dane taktyczno-techniczne.
„Antiope” była średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Antiope” weszła do służby w Marine nationale w październiku 1933 roku. Otrzymała numer burtowy Q160. W momencie wybuchu II wojny światowej okręt pełnił służbę na Atlantyku, wchodząc w skład 16. dywizjonu okrętów podwodnych w Cherbourgu (wraz z siostrzanymi „Amazone”, „La Sibylle” i „Orphée”). Dowódcą jednostki był w tym okresie kpt. mar. (fr. "lieutenant de vaisseau") M.A.L. Balastre. 10 listopada „Antiope” i „Orphée” wyszły w morze z Brestu, eskortowane przez pomocniczy patrolowiec „Hereux”.
17 marca 1940 roku „Antiope”, „Amazone” i „La Sibylle” wraz z okrętem-bazą okrętów podwodnych „Jules Verne” wyszły z Brestu i via Cherbourg udały się do Harwich, początkowo eskortowane przez francuski niszczyciel „Foudroyant” i okręt hydrograficzny „Amiral Mouchez”, a od kotwicowiska Downs przez brytyjski niszczyciel HMS „Codrington” (D65) i polskie OORP „Burza”, „Błyskawica” i „Grom”, przybywając do portu docelowego 22 marca. Z francuskich jednostek w ramach Home Fleet sformowano 10. Flotyllę okrętów podwodnych, a obszarem jej działania było Morze Północne.
4 kwietnia „Antiope” wyszła z Harwich na swój pierwszy patrol w rejon Helgolandu, powracając do bazy 12 kwietnia. Jeszcze tego samego dnia jednostka wyszła na kolejną misję bojową, zawijając do Harwich 19 kwietnia. 28 kwietnia okręt wyszedł na trzeci wojenny patrol pod Texel, powracając do bazy 8 maja. Po ataku Niemiec na Francję, Belgię i Holandię, w nocy z 10 na 11 maja „Antiope” wyszła na patrol na wody między Lowestoft i Great Yarmouth.
16 maja jednostka ponownie wyszła na patrol na Morze Północne. 20 maja o godzinie 0:56 załoga „Antiope” wystrzeliła na pozycji składającą się z trzech torped salwę w kierunku zanurzającego się okrętu podwodnego, którym okazała się siostrzana „La Sibylle”. Żadna z torped nie trafiła, choć jedna przeszła tuż pod dziobem celu; po tym ataku przebywające w tym rejonie „Antiope”, „La Sibylle” i HMS „Shark” (54S) otrzymały zakaz atakowania okrętów podwodnych. Okręt powrócił do Dundee 28 maja. 4 czerwca 1940 roku „Antiope” i pozostałe francuskie okręty podwodne uczestniczące w kampanii norweskiej wraz z okrętem-bazą opuściły Dundee i powróciły do Brestu, eskortowane przez brytyjskie niszczyciele HMS „Bedouin” i HMS „Ashanti”.
W czerwcu 1940 roku „Antiope” znajdowała się w składzie 16. dywizjonu okrętów podwodnych w Breście, a jej dowódcą był nadal kpt. mar. Balastre. 18 czerwca, wobec zbliżania się wojsk niemieckich do portu w Breście, „Antiope” ewakuowała się do Casablanki (razem z okrętami podwodnymi „Casabianca”, „Sfax”, „Persée”, „Poncelet”, „Ajax”, „Circé”, „Thétis”, „Calypso”, „Amphitrite”, „Amazone”, „La Sibylle”, „Orphée” i „Méduse”). W listopadzie 1940 roku jednostka stacjonowała w Casablance (wraz z okrętami podwodnymi „Sidi Ferruch”, „Méduse”, „Amazone”, „Amphitrite”, „Orphée”, „La Sibylle” i „Sfax”).
22 kwietnia 1941 roku z Casablanki w eskorcie awiza „La Boudeuse” wyszły „Antiope”, „Méduse” i „Orphée”, udając się w rejs do Oranu. Jednostki przybyły do miejsca docelowego 24 kwietnia, po czym dwa ostatnie zostały pod dozorem w porcie. Dzięki temu 10 maja w morze mogły wyjść „Diane”, „Eurydice”, „Antiope” i „Thétis”, które w eskorcie torpedowca „La Bayonnaise” 14 maja dotarły do Tulonu.
W listopadzie 1942 roku, kiedy doszło do lądowania aliantów w Afryce Północnej, „Antiope” bazowała w Casablance (wraz z okrętami podwodnymi „Sidi Ferruch”, „Le Conquérant”, „Le Tonnant”, „Amazone”, „Orphée”, „Méduse”, „Amphitrite”, „La Psyché”, „La Sibylle” i „Oréade”). Rankiem 8 listopada okręt otrzymał rozkaz zaatakowania jednostek inwazyjnych i w zanurzeniu opuścił port między 7:10 a 8:30. Dowodzona przez kmdra ppor. (fr. "capitaine de corvette") Millé „Antiope” tuż po godzinie 10:00 wystrzeliła w kierunku amerykańskiego krążownika ciężkiego USS „Tuscaloosa” (CA-37) składającą się z sześciu torped salwę, lecz wszystkie pociski zostały wymanewrowane. Po wykonaniu ataku jednostce udało się uniknąć zatopienia i przedrzeć do Dakaru. W grudniu 1942 roku jednostka weszła w skład marynarki Wolnych Francuzów. W 1944 roku trafiła do rezerwy.
Od stycznia do marca 1945 roku okręt poddano modernizacji, w wyniku której zamiast wkm kal. 13,2 mm zamontowano pojedyncze działko przeciwlotnicze Oerlikon kal. 20 mm Mk II/IV. Remontu dokonano w USA, w stoczni Philadelphia Naval Shipyard w Filadelfii. Po zakończonym remoncie, w lipcu 1945 roku jednostka via Azory wypłynęła w rejs do Oranu.
„Antiope” została sprzedana w celu złomowania 26 kwietnia 1946 roku.

</doc>
<doc id="4786497" url="https://pl.wikipedia.org/wiki?curid=4786497" title="Nora Ikstena">
Nora Ikstena

Nora Ikstena (ur. 15 października 1969 w Rydze) – łotewska pisarka, eseistka, autorka biografii. Uhonorowana najwyższym z obecnie nadawanych łotewskich odznaczeń państwowych Orderem Trzech Gwiazd.
Życiorys.
Nora Ikstena urodziła się 15 października 1969 r. w Rydze. W latach 1987–1992 studiowała filologię na Uniwersytecie Łotewskim, a następnie w latach 1994–1995 literaturę na Uniwersytecie Missouri.
Współpracowała z magazynem "„Karogs”" i gazetą "„Rīgas Balss”" (1998), a także była redaktorką w "„The Review of Contemporary Fiction”". W 1993 r. wydała biografię łotewskiej pisarki Anny Rūmane-Ķeniņy "Pārnākšana", w 1995 r. opublikowała zbiór opowiadań "Nieki un izpriecas", a w 1998 r. wydała swoją pierwszą powieść "Dzīves svinēšana". W 2006 r. ukazała się "Nenoteiktā bija" biografia Imantsa Ziedonisa, którą napisała przy współpracy z poetą. Otrzymała za nią nagrodę Rady Bałtyckiej, Literacką Nagrodę Roku (2006) oraz nagrodę przyznawaną przez gazetę "„Diena”". Na swoim koncie ma także biografie Bruna Rubessa, Viji Vētry i Māry Zālīte. W 2015 r. ukazała się powieść "Mātes piens", która została przetłumaczona na język japoński, niemiecki, chorwacki, litewski, estoński, macedoński, angielski, węgierski, włoski, ukraiński, rosyjski, albański i gruziński.
Nora Ikstena jest jedną z najbardziej znanych i uznanych na całym świecie współczesnych pisarzy na Łotwie. Oprócz powieści i biografii, jest płodną autorką literatury faktu, scenariuszy, esejów i opowiadań. Jej opowiadanie "Elzas Kugas vecuma neprāts" znalazło się w antologii "„Best European Fiction 2011”". Ikstena jest aktywną uczestniczką życia kulturalnego i politycznego Łotwy oraz współzałożycielką Międzynarodowego Domu Pisarzy i Tłumaczy w Windawie. Została odznaczona Orderem Trzech Gwiazd, najwyższym państwowym odznaczeniem na Łotwie.

</doc>
<doc id="4786498" url="https://pl.wikipedia.org/wiki?curid=4786498" title="Chiliile (gmina)">
Chiliile (gmina)

Chiliile – gmina w Rumunii, w okręgu Buzău. Obejmuje miejscowości Budești, Chiliile, Crevelești, Ghiocari, Glodu-Petcari, Poiana Pletari i Trestioara. W 2011 roku liczyła 623 mieszkańców. 

</doc>
<doc id="4786500" url="https://pl.wikipedia.org/wiki?curid=4786500" title="Andriej Szlapnikow">
Andriej Szlapnikow

Andriej Wadimowicz Szlapnikow (ros. Андрей Вадимович Шляпников, ur. 13 stycznia 1959 w Kostromie) – rosyjski lekkoatleta, sprinter. W czasie swojej kariery reprezentował Związek Radziecki.
Zajął 4. miejsce w sztafecie 4 × 100 metrów i odpadł w półfinale biegu na 200 metrów na mistrzostwach Europy juniorów w 1977 w Doniecku. W finale pucharu Europy w 1979 w Turynie zajął 7. miejsca w biegu na 100 metrów oraz w sztafecie 4 × 100 metrów, a także 6. miejsce w sztafecie 4 × 100 metrów w zawodach pucharu świata w 1979 w Montrealu..
Zajął 5. miejsce w biegu na 60 metrów na halowych mistrzostwach Europy w 1980 w Sindelfingen. Odpadł w ćwierćfinale biegu na 100 metrów na igrzyskach olimpijskich w 1980 w Moskwie. 
Szlapnikow zdobył brązowy medal w biegu na 50 metrów na halowych mistrzostwach Europy w 1981 w Grenoble, przegrywając jedynie z Marianem Woroninem z Polski i swym kolegą z reprezentacji ZSRR Władimirem Murawjowem. Zajął 2. miejsce w sztafecie 4 × 100 metrów w finale pucharu Europy w 1981 w Zagrzebiu. Zdobył srebrny medal w tej konkurencji na uniwersjadzie w 1981 w Bukareszcie (sztafeta radziecka biegła w składzie: Szlapnikow, Nikołaj Sidorow, Aleksandr Aksinin i Murawjow).
Zwyciężył w sztafecie 4 × 100 metrów w Superlidze pucharu Europy w 1985 w Moskwie. Wystąpił w biegu eliminacyjnym sztafety 4 × 100 metrów na mistrzostwach Europy w 1986 w Stuttgarcie. W biegu finałowym, w którym sztafeta radziecka wywalczyła złoty medal, Szlapnikowa zastąpił Aleksandr Jewgienjew. 
Był mistrzem ZSRR w biegu na 100 metrów w 1983, w biegu na 200 metrów w 1980 oraz w sztafecie 4 × 100 metrów w 1979, 1981, 1982 i 1987. W hali był mistrzem ZSRR w 1980 w biegach na 60 metrów i na 100 metrów.
Rekordy życiowe Szlapnikowa:

</doc>
<doc id="4786502" url="https://pl.wikipedia.org/wiki?curid=4786502" title="Botun">
Botun



</doc>
<doc id="4786505" url="https://pl.wikipedia.org/wiki?curid=4786505" title="Kruchy Komin">
Kruchy Komin

Kruchy Komin – jaskinia w Skałkach Siekierczyńskich we wsi Siekierczyna w województwie małopolskim, w powiecie tarnowskim, w gminie Ciężkowice. Skały te znajdują się na porośniętych lasem północnych zboczach opadających do doliny Siekierczanki nieco powyżej szkoły. Obok skał prowadzi ścieżka edukacyjna „Przez Wieprzek” znakowana zielonym liściem klonu. Jest to obszar Pogórza Rożnowskiego będącego częścią Pogórza Środkowobeskidzkiego.
Schronisko Złoty Komin znajduje się w środkowej skale w kształcie kazalnicy, która przecięta jest dwoma pionowymi kominami. Jest to Złoty Komin (lewy) i Kruchy Komin (prawy). Obok skały z kominami zamontowano tablicę ścieżki dydaktycznej z opisem i zdjęciami.
Jaskinia Kruchy Komin ma jeden otwór dolny, u północnej podstawy skały, oraz dwa otwory górne. Jej zwiedzanie jest trudne i wymaga wspinaczki (V w skali polskiej), ponadto jej dolna część jest ciasna. Za otworem dolnym znajduje się stromo wznosząca się szczelina o szerokości od 20 do 50 cm i wysokości do 8 m. W połowie długości ostro zmienia kierunek na południowo-zachodni i po 3 m kończy się w zawalisku. W jaskini znajdują się dwa zaklinowane głazy, które tworzą dwa piętra połączone z sobą kominami. Jeden z nich, o długości 4,5 m wychodzi na górnej powierzchni skały otworem, drugi ma długość 2,8 m i kończy się ślepo. Górne piętro jaskini ma długość 6 m, szerokość do 3 m i wysokość do 0,7 m. Na górną powierzchnię wyprowadza z niego kominek o wysokości 1,5 m.
Jaskinia wytworzyła się wzdłuż płaszczyzn spękań ciosowych w piaskowcu ciężkowickim wskutek grawitacyjnego osiadania jego ławic, oraz przy udziale erozji wietrzeniowej. Na jej dnie znajduje się gruz, a miejscami także gleba i liście. Częściowo oświetla ją rozproszone światło słoneczne, ale partie między górnymi otworami są ciemne. W całości poddana jest oddziaływaniom czynników środowiska zewnętrznego. W otworach i w ich pobliżu rozwijają się porosty, mchy i paprocie, w głębi grzyby.
Faunę reprezentują liczne pajęczaki, chrząszcze i motyle.
Jaskinię odkryli P. Baczyński i T. Mleczek ze Speleoklubu Dębickiego latem 1966 roku. We wrześniu tego roku zinwentaryzował ją T. Mleczek. On też opracował jej plan.

</doc>
<doc id="4786507" url="https://pl.wikipedia.org/wiki?curid=4786507" title="Botunja">
Botunja



</doc>
<doc id="4786508" url="https://pl.wikipedia.org/wiki?curid=4786508" title="Adatara">
Adatara

 – góra wulkaniczna (stratowulkan) i jednocześnie pasmo górskie w Japonii (region Tōhoku), należące do pasa wulkanicznego Nasu i łańcucha gór Ōu (Ōu-sanmyaku). Znajduje się on na południowym krańcu Parku Narodowego Bandai-Asahi i biegnie południkowo na długości około 9 km. 
Oprócz szczytu Adatara (1700 m), do pasma należą góry: Oshō (1602), Tetsu (1709), Minowa (1718) i Onigatsura/Kimen (1482).

</doc>
<doc id="4786509" url="https://pl.wikipedia.org/wiki?curid=4786509" title="Budești (okręg Buzău)">
Budești (okręg Buzău)

Budești – wieś w Rumunii, w okręgu Buzău, w gminie Chiliile. W 2011 roku liczyła 37 mieszkańców.

</doc>
<doc id="4786510" url="https://pl.wikipedia.org/wiki?curid=4786510" title="Chiliile">
Chiliile

Chiliile – wieś w Rumunii, w okręgu Buzău, w gminie Chiliile. W 2011 roku liczyła 162 mieszkańców.

</doc>
<doc id="4786513" url="https://pl.wikipedia.org/wiki?curid=4786513" title="Crevelești">
Crevelești

Crevelești – wieś w Rumunii, w okręgu Buzău, w gminie Chiliile. W 2011 roku liczyła 116 mieszkańców.

</doc>
<doc id="4786514" url="https://pl.wikipedia.org/wiki?curid=4786514" title="Ghiocari">
Ghiocari

Ghiocari – wieś w Rumunii, w okręgu Buzău, w gminie Chiliile. W 2011 roku liczyła 45 mieszkańców.

</doc>
<doc id="4786515" url="https://pl.wikipedia.org/wiki?curid=4786515" title="Ghiocari(Buzău)">
Ghiocari(Buzău)



</doc>
<doc id="4786517" url="https://pl.wikipedia.org/wiki?curid=4786517" title="Glodu-Petcari">
Glodu-Petcari

Glodu-Petcari – wieś w Rumunii, w okręgu Buzău, w gminie Chiliile. W 2011 roku liczyła 114 mieszkańców.

</doc>
<doc id="4786518" url="https://pl.wikipedia.org/wiki?curid=4786518" title="Poiana Pletari">
Poiana Pletari

Poiana Pletari – wieś w Rumunii, w okręgu Buzău, w gminie Chiliile. W 2011 roku liczyła 46 mieszkańców.

</doc>
<doc id="4786519" url="https://pl.wikipedia.org/wiki?curid=4786519" title="Trestioara (gmina Chiliile)">
Trestioara (gmina Chiliile)

Trestioara – wieś w Rumunii, w okręgu Buzău, w gminie Chiliile. W 2011 roku liczyła 103 mieszkańców.

</doc>
<doc id="4786520" url="https://pl.wikipedia.org/wiki?curid=4786520" title="Zamek w Radziechowie">
Zamek w Radziechowie



</doc>
<doc id="4786523" url="https://pl.wikipedia.org/wiki?curid=4786523" title="Chiojdu (gmina)">
Chiojdu (gmina)

Chiojdu – gmina w Rumunii, w okręgu Buzău. Obejmuje miejscowości Chiojdu, Bâsca Chiojdului, Cătiașu, Lera, Plescioara, Poenițele. W 2011 roku liczyła 3509 mieszkańców. 

</doc>
<doc id="4786532" url="https://pl.wikipedia.org/wiki?curid=4786532" title="Constantin Giurescu">
Constantin Giurescu

 
Constantin Giurescu (ur. 10 października 1875 w Chiojdu, w Rumunii, zm. 15/28 października 1918 w Bukareszcie) – rumuński historyk. W 1914 roku został członkiem tytularnym Rumuńskiej Akademii Nauk. Jego ojcem był Constantin C. Giurescu, też historyk. Constantin Giurescu zmarł w 1918 roku w wyniku pandemii grypy hiszpanki.

</doc>
<doc id="4786536" url="https://pl.wikipedia.org/wiki?curid=4786536" title="Angela Krislinzki">
Angela Krislinzki

Angela Krislinzki (ur. 1993 w Mumbaju) – indyjska aktorka i modelka polskiego pochodzenia. Występuje przede wszystkim w filmach Telugu i Bollywood. Zadebiutowała w filmie Rogue w reżyserii Puri Jagannadh. Jest znana również jako Annie Krislinzki.

</doc>
<doc id="4786537" url="https://pl.wikipedia.org/wiki?curid=4786537" title="Sander Gillé">
Sander Gillé

Sander Gillé (ur. 15 stycznia 1991 w Hasselt) – belgijski tenisista, reprezentant kraju w Pucharze Davisa.
Kariera tenisowa.
Zawodowym tenisistą Gillé został w 2013.
W cyklu ATP Tour zwyciężył w pięciu deblowych turniejach z siedmiu rozegranych finałów.
Od roku 2018 reprezentuje Belgię w Pucharze Davisa.
W rankingu gry pojedynczej najwyżej był na 574. miejscu (24 grudnia 2018), a w klasyfikacji gry podwójnej na 24. pozycji (8 listopada 2021).

</doc>
<doc id="4786540" url="https://pl.wikipedia.org/wiki?curid=4786540" title="Kolby">
Kolby

Kolby – część wsi Jemielite-Wypychy w Polsce położonej w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 26 osób w 4 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="4786544" url="https://pl.wikipedia.org/wiki?curid=4786544" title="Alexander Zahlbruckner">
Alexander Zahlbruckner

Alexander Zahlbruckner (ur. 31 maja 1860 w Svätym Jurze, zm. 8 maja 1938 w Wiedniu) – austriacki lichenolog.
Życiorys.
W latach 1878–1883 studiował na Uniwersytecie Wiedeńskim, gdzie jego nauczycielami byli Anton Kerner von Marilaun i Julius Wiesner. Następnie pełnił funkcję pomocnika Günthera Becka von Mannagetta i Lerchenau w Muzeum Historii Naturalnej w Wiedniu. W 1897 r. został tu asystentem kuratora, w 1889 r. kuratorem, a w 1912 głównym kuratorem. Od 1918 r. do przejścia na emeryturę w 1922 r. był dyrektorem działu botaniki w muzeum. Na emeryturze kontynuował studia w dziedzinie lichenologii. W 1905 roku został sekretarzem generalnym Międzynarodowego Kongresu Botanicznego, który odbył się w Wiedniu.
Praca naukowa.
Opublikował "Catalogus lichenum universalis", zawierający wszystkie znane wówczas gatunki porostów. Było to 10-tomowe dzieło wydawane w latach 1922–1940. Opublikował także prace regionalne o porostach w Afryce Środkowej, Ameryce Południowej, Chinach, na Wyspie Wielkanocnej, na wyspach Juan Fernández, Dalmacji, Formozie, Japonii, Jawie i Samoa.
Opisał nowe gatunki porostów. Przy nazwach naukowych utworzonych przez niego taksonów dodawany jest cytat Zahlbr.

</doc>
<doc id="4786547" url="https://pl.wikipedia.org/wiki?curid=4786547" title="Joran Vliegen">
Joran Vliegen

Joran Vliegen (ur. 7 lipca 1993 w Maaseik) – belgijski tenisista, reprezentant kraju w Pucharze Davisa.
Kariera tenisowa.
Zawodowym tenisistą Vliegen został w 2014.
W cyklu ATP Tour zwyciężył w pięciu deblowych turniejach z siedmiu rozegranych finałów.
W czerwcu 2022 osiągnął finał w mikście podczas French Open, partnerując Ulrikke Eikeri, z którą w finale przegrali z parą Ena Shibahara–Wesley Koolhof 6:7(5), 2:6.
Od roku 2018 reprezentuje Belgię w Pucharze Davisa.
W rankingu gry pojedynczej najwyżej był na 508. miejscu (1 sierpnia 2016), a w klasyfikacji gry podwójnej na 28. pozycji (14 czerwca 2021).

</doc>
<doc id="4786551" url="https://pl.wikipedia.org/wiki?curid=4786551" title="Wojciech Jacobson-Jedlina">
Wojciech Jacobson-Jedlina

Wojciech Jacobson-Jedlina (ur. 14 kwietnia 1885 w Starogardzie, zm. 9 października 1961 w Londynie) – major lekarz Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się w rodzinie Gorgoniusza (1856–1919) i Pauliny Stanisławy z Koenigów (1863–1925). Jego ojciec był doktoryzowanym chirurgiem, zasłużonym działaczem społeczno-narodowym na Kociewiu, obrońcą polskości walczącym z uciskiem germanizacyjnym. Jego młodszym bratem był Bogdan (1889–1961), adwokat, działacz niepodległościowy, odznaczony Krzyżem Niepodległości.
Wojciech ochrzczony został w parafii św. Mateusza w Starogardzie. Uczęszczał do szkoły podstawowej w Starogardzie, a od 1894 r. do Gimnazjum Fryderykowskiego w tymże mieście. Po uzyskaniu matury (w maju 1905 r.) rozpoczął studia medyczne na uniwersytecie w Monachium (gdzie zaliczył dwa semestry), które kontynuował następnie na Uniwersytecie Fryderyka Wilhelma we Wrocławiu. W czasie swej edukacji w gimnazjum działał w Towarzystwie Tomasza Zana, a w okresie studiów był członkiem akademickiego Związku Młodzieży Polskiej „Zet” i Bratniej Pomocy. Razem z bratem Bohdanem przyczynili się do powstania biblioteki Grupy Narodowej. W styczniu 1911 r. zaliczył egzamin państwowy i rozpoczął w Poznaniu praktyki w Zakładzie Patologii Instytutu Higieny, na Oddziale Wewnętrznym Szpitala Miejskiego oraz na Oddziale Wewnętrznym Szpitala Sióstr Miłosierdzia. Po zdaniu egzaminów i obronie rozprawy otrzymał w lutym 1912 r. (na uniwersytecie we Wrocławiu) tytuł doktora medycyny i chirurgii. Podjął wówczas pracę w szpitalu św. Józefa w Gnieźnie na stanowisku chirurga-ginekologa. W latach 1911–1914 prowadził również w tym mieście prywatną praktykę lekarską.
W marcu 1913 roku został mianowany podporucznikiem-lekarzem. Z początkiem sierpnia 1914 r. zmobilizowany do armii niemieckiej i przydzielony na stanowisko lekarza batalionowego w 49 Pułku Piechoty Pruskiej. Walczył na frontach zachodnim (pod Mons i Ypres) i, od końca 1914 r., wschodnim (pod Łodzią, nad Bzurą i Rawką). Ranny w dniu 17 grudnia 1914 r. podczas służby, został następnie lekarzem oddziałów zapasowych. Awansowany do rangi porucznika-lekarza w lipcu 1917. Po załamaniu się frontu został skierowany na teren Wielkopolski i pod koniec 1918 r. ponownie pełnił służbę na stanowisku lekarza w 49 Pułku Piechoty Pruskiej (6 Pomorski Pułk Piechoty Nr 49) stacjonującym w Gnieźnie, zajmując jednocześnie stanowisko lekarza garnizonowego w tym mieście.
W tym czasie nawiązał kontakt z Naczelną Radą Ludową. Wziął udział w powstaniu wielkopolskim - współtworzył oddziały w Gnieźnie i przyczynił się do zajęcia tego miasta. Skutkiem udziału w powstaniu było uznanie go przez Niemców za zdrajcę i wyznaczenie za jego głowę nagrody w wysokości 20 tysięcy marek w złocie. Feldmarszałek Paul von Hindenburg skazał go trzykrotnie na karę śmierci, a w Kołobrzegu (będącym kwaterą feldmarszałka) spalono publicznie kukłę z nazwiskiem Jacobsona. W trakcie powstania uczestniczył w zmaganiach pod Zdziechową, dowodził w bitwie pod Inowrocławiem i był twórcą planu obrony odcinka Kcynia – Pakość. Organizator powstańczej służby medyczno-sanitarnej, lekarz garnizonu Gniezno i (od 22 lutego 1919 r.) lekarz II batalionu 4 Pułku Strzelców Wielkopolskich, w którego szeregach wyruszył na wojnę polsko-bolszewicką. Dekretem Komisariatu Naczelnej Rady Ludowej z dnia 9 maja 1919 r. awansowano go do stopnia kapitana. Walczył na Froncie Litewsko-Białoruskim, a następnie służył jako lekarz w batalionie zapasowym 7 Pułku Strzelców Wielkopolskich. Ranny w listopadzie 1919 r. Kolejno pełnił służbę w Dowództwie Okręgu Generalnego Poznań, w Szpitalu Wojskowym w Gnieźnie i Departamencie Sanitarnym Ministerstwa Spraw Wojskowych. W sierpniu 1920 r. powrócił na front wojny polsko-bolszewickiej jako lekarz na pozycjach obronnych pod Radzyminem i lekarz na statkach sanitarnych na Wiśle. Pływał między innymi na statku „Łokietek”, transportując rannych do Tczewa. W jednym z rejsów statek ten wizytowany był przez nuncjusza apostolskiego Achille Rattiego - późniejszego papieża Piusa XI. W okresie od września 1920 do kwietnia 1922 r. pełnił służbę w toruńskim Szpitalu Fortecznym, po czym przeniesiono go do 8 batalionu sanitarnego. W dniu 5 maja 1922 r. został zwolniony do rezerwy w randze majora-lekarza. W roku 1923 jako major rezerwy korpusu oficerów sanitarnych zajmował 376. lokatę w swoim starszeństwie (z dnia 1 czerwca 1919 r.) w grupie lekarzy, a rok później była to już 280. lokata. W tym okresie pozostawał oficerem rezerwowym 8 batalionu sanitarnego z Torunia.
Za swą działalność niepodległościową prowadzoną przed rokiem 1918 r., za udział w powstaniu wielkopolskim oraz udział w wojnie polsko-bolszewickiej, dekretem Wodza Naczelnego marszałka Józefa Piłsudskiego L. 11434.VM z dnia 3 lutego 1922 r. (opublikowanym w Dzienniku Personalnym Ministerstwa Spraw Wojskowych Nr 2 z dnia 18 lutego 1922 r.), odznaczony został Krzyżem Srebrnym Orderu Virtuti Militari.
W dwudziestoleciu międzywojennym mieszkał w Toruniu, gdzie prowadził praktykę lekarską w dziedzinie ginekologii i położnictwa. Pracował również jako chirurg w Szpitalu Diakonisek. Czynnie uczestniczył w życiu społecznym należąc do wielu organizacji, w tym do Związku Oficerów Rezerwy, Polskiego Związku Zachodniego, Bractwa Strzeleckiego w Toruniu, Poznańskiego Towarzystwa Przyjaciół Nauk, Związku Towarzystw Powstańców i Wojaków. Pełnił również funkcję prezesa Związku Powstańców Wielkopolskich - oddziału w Toruniu. W roku 1934 zajmował 89. lokatę w swoim starszeństwie wśród majorów rezerwy korpusu oficerów sanitarnych (starszeństwo z dnia 1 czerwca 1919 r.). Znajdował się wówczas w ewidencji PKU Toruń i posiadał przydział do kadry zapasowej 8 Szpitala Okręgowego. Za pracę w dziele odzyskania niepodległości dr Wojciech Jacobson-Jedlina został, na mocy zarządzenia prezydenta Rzeczypospolitej Ignacego Mościckiego z dnia 16 marca 1937 r., odznaczony Krzyżem Niepodległości.
Zmobilizowany z końcem sierpnia 1939 r. i przydzielony do kadry 8 Szpitala Okręgowego, sformował Szpital Polowy Nr 802/3 i objął w nim stanowisko zastępcy komendanta. W kampanii wrześniowej wziął udział na stanowisku lekarza jednego z batalionów Obrony Narodowej. W ramach Armii „Pomorze” walczył w korytarzu pomorskim, pod Sochaczewem i nad Bzurą, odznaczając się odwagą i bohaterstwem. Dostał się do niemieckiej niewoli, w której został skierowany do punktu sanitarnego dla jeńców w Błoniu k. Warszawy. Tam objął dowództwo nad jenieckim szpitalem polowym, w którym leczył rannych i jednocześnie ułatwiał im ucieczki. W tym czasie Niemcy, którzy nie zapomnieli mu udziału w powstaniu wielkopolskim, ponownie wydali na niego wyrok śmierci i ustanowili nagrodę za wydanie go. Dlatego też podczas pobytu w niewoli posługiwał się przybranym nazwiskiem. Wobec groźby aresztowania przez Gestapo uciekł do Warszawy, skąd przez Lwów i Węgry dostał się do Francji. Przyjęty do Wojska Polskiego, objął stanowisko komendanta Izby Chorych w obozie w Coёtquidan. Po upadku Francji przedostał się (w czerwcu 1940 r.) do Wielkiej Brytanii. Od sierpnia 1940 r. przetrzymywany w Stacji Zbornej Oficerów w Rothesay na wyspie Bute (pełniącej funkcję obozu izolacyjnego), w której piastował stanowisko lekarza. Na własną prośbę został urlopowany z Rothesay. W okresie od maja do sierpnia 1944 r. zatrudniony w Victoria Hospital w Burnley. W sierpniu 1944 r. objął stanowisko lekarza w edynburskim Szpitalu Wojskowym. Po wojnie pozostał na emigracji. Pracował w General Hospital Willesden, Szpitalu Royal Navy w Greenwich oraz w Państwowej Służbie Zdrowia (National Health Service). Prowadził także praktykę lekarską (w ramach Państwowej Służby Zdrowia) w swoim gabinecie w Londynie. Działał w Związku Polskich Ziem Zachodnich w Wielkiej Brytanii. Zmarł w Londynie i tam też został pochowany na cmentarzu katolickim St. Maryʼs w Kensal Green.
Rodzina.
Wojciech Jacobson-Jedlina był dwukrotnie żonaty. Jego pierwszą żoną była Lucyna Miecznikiewicz (1895–1937), z którą miał synów Zbigniewa (1914–1943) i Andrzeja - kanoniera w Obozie Zbornym Komendy Uzupełnień Nr 1 w Anglii (ur. 25 lutego 1919 w Gnieźnie, zm. 6 listopada 1943 w Wielkiej Brytanii i spoczywającego na cmentarzu w Morpeth). Drugą żoną została w 1930 r. Emilia Bojarska (ur. 24 wreśnia 1904 w Jarosławiu, zm. 30 lipca 1962 w Londynie). Z ich związku narodził się syn Wojciech Krzysztof (ur. 1929) - chemik i żeglarz. Z rodzeństwa Wojciecha Jacobsona-Jedliny wieku dojrzałego doczekał jedynie młodszy brat Bohdan (Bogdan) - działacz niepodległościowy i adwokat, odznaczony Krzyżem Niepodległości (ur. 22 lutego 1889 w Starogardzie, zm. 12 czerwca 1961).

</doc>
<doc id="4786557" url="https://pl.wikipedia.org/wiki?curid=4786557" title="Powiłańce (sielsowiet Dociszki)">
Powiłańce (sielsowiet Dociszki)

Powiłańce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń.

</doc>
<doc id="4786558" url="https://pl.wikipedia.org/wiki?curid=4786558" title="Iosif Krywielow">
Iosif Krywielow

Iosif Aronowicz Krywielow (, ur. 1906, zm. 1991) – radziecki religioznawca, historyk judaizmu i chrześcijaństwa. Od 1959 do swojej śmierci był związany z Instytutem Etnograficznym Akademii Nauk ZSRR (obecnie Instytut Antropologii i Etnografii). Pod koniec lat 80. XX wieku Krywielow pozostał praktycznie jedynym zwolennikiem teorii mitu Jezusa w radzieckich akademiach. 
Życie.
Krywielow urodził się w Moskwie, w 1934 roku ukończył Moskiewski Instytut Historii i Filozofii. Od 1932 roku Wykładał filozofię. Był związany z radziecką propagandą ateizmu, pracując w Centralnym Muzeum Antyreligijnym w latach 1936–1939. Podczas II wojny światowej walczył w wojsku. W latach 1947–1949 pracował w Instytucie Filozofii Radzieckiej Akademii Nauk. Uzyskał tytuł doktora filozofii i profesora. W karierze akademickiej Krywielow deklarował swoje przywiązanie do światopoglądu marksistowsko-leninowskiego, będąc przekonanym, że „obiektywne wyjaśnienie problemów historyczno-religijnych prowadzi do ujawnienia tych aspektów religii, które charakteryzują je jako opium ludu, jako ideologii reakcyjnej działając przeciwko interesom ludzkości ". Wraz z filozofem ormiańskim Surenem Kaltachczjanem opublikował antyreligijne artykuły w "Komsomolskiej Prawdzie". W lipcu 1986 Krywielow skrytykował powieść Czingiza Aitmatowa "Miejsce czaszki", sugerując, że odrzucenie zasadniczego, logicznego ateizmu oznacza odrzucenie „samych podstaw naukowego i materialistycznego światopoglądu”. Krytyczny artykuł Krywielowa wywołał odpowiedź radzieckiego poety Jewgienija Jewtuszenki w grudniu 1986. Jewtuszenko argumentował, że Krywielow popełnił błąd, myląc poglądy bohatera powieści z opiniami samego Ajtmatowa. Krywielow zmarł w Moskwie w 1991 roku.

</doc>
<doc id="4786560" url="https://pl.wikipedia.org/wiki?curid=4786560" title="Benjamin Bonzi">
Benjamin Bonzi

Benjamin Bonzi (ur. 9 czerwca 1996 w Nîmes) – francuski tenisista.
Kariera tenisowa.
Startując w gronie juniorów, Bonzi zwyciężył w grze podwójnej chłopców podczas French Open 2014, partnerując Quentinowi Halysowi.
Zawodowym tenisistą Bonzi został w 2015. W grze pojedynczej wygrał sześć turniejów o randze ATP Challenger Tour.
W cyklu ATP Tour jest finalistą jednego deblowego turnieju.
W rankingu gry pojedynczej najwyżej był na 44. miejscu (18 lipca 2022), a w klasyfikacji gry podwójnej na 124. pozycji (15 sierpnia 2022).

</doc>
<doc id="4786562" url="https://pl.wikipedia.org/wiki?curid=4786562" title="Iosif Kryvelev">
Iosif Kryvelev



</doc>
<doc id="4786565" url="https://pl.wikipedia.org/wiki?curid=4786565" title="Brayden Schnur">
Brayden Schnur

Brayden Schnur (ur. 4 lipca 1995 w Toronto) – kanadyjski tenisista, reprezentant kraju w Pucharze Davisa.
Kariera tenisowa.
Zawodowym tenisistą Schnur został w 2016.
Startując w cyklu ATP Tour jest finalistą jednego turnieju w grze pojedynczej.
We wrześniu 2017 zadebiutował w reprezentacji Kanady w Pucharze Davisa. W 2022 roku zwyciężył razem z drużyną w turnieju ATP Cup.
W rankingu gry pojedynczej najwyżej był na 92. miejscu (19 sierpnia 2019), a w klasyfikacji gry podwójnej na 251. pozycji (8 marca 2021).

</doc>
<doc id="4786567" url="https://pl.wikipedia.org/wiki?curid=4786567" title="Canal+ (Polska)">
Canal+ (Polska)



</doc>
<doc id="4786569" url="https://pl.wikipedia.org/wiki?curid=4786569" title="Pomnik przy szkole przy ul. Jarochowskiego w Poznaniu">
Pomnik przy szkole przy ul. Jarochowskiego w Poznaniu



</doc>
<doc id="4786576" url="https://pl.wikipedia.org/wiki?curid=4786576" title="Filip Bednarek">
Filip Bednarek

Filip Bednarek (ur. 26 września 1992 w Słupcy) – polski piłkarz występujący na pozycji bramkarza w Lechu Poznań.
Kariera piłkarska.
W wieku 15 lat został zawodnikiem akademii FC Twente. Wcześniej grał w Sokole Kleczew i w Amice Wronki. W „seniorskiej” drużynie FC Twente zadebiutował 6 grudnia 2012 w meczu Ligi Europy UEFA przeciwko Helsingborgs IF. Następnie zagrał dla drużyny Jong Twente w 31 meczach, nie rozegrał potem ani jednego meczu w „seniorskiej” drużynie FC Twente. Bednarek przestał być zawodnikiem „De Tukkers” 5 lipca 2015.
5 lipca 2015 podpisał roczny kontrakt z FC Utrecht z opcją przedłużenia o kolejny sezon. 22 września 2015 zadebiutował w zespole „Utreg”. Łącznie w barwach tej drużyny zagrał w 11 meczach.
19 lipca 2016 został zawodnikiem De Graafschap. W barwach tej drużyny zagrał w 81 meczach.
19 lipca 2018 został zawodnikiem sc Heerenveen. 2 lutego 2020 zadebiutował w barwach „Dumy Fryzji”. Ostatecznie zagrał w 6 meczach tej drużyny.
5 czerwca 2020 został piłkarzem Lecha Poznań. Podpisał kontrakt do końca czerwca 2022 z opcją przedłużenia o kolejny sezon. W sezonie 2020/2021 Lech Poznań awansował do fazy grupowej Ligi Europy UEFA, a Bednarek zagrał we wszystkich czterech meczach fazy kwalifikacyjnej do tych rozgrywek.
Statystyki kariery.
12
Życie prywatne.
Jest starszym bratem polskiego piłkarza – Jana (ur. 12 kwietnia 1996). 

</doc>
<doc id="4786577" url="https://pl.wikipedia.org/wiki?curid=4786577" title="Jahor Hierasimau">
Jahor Hierasimau

Jahor Hierasimau (biał. Ягор Герасімаў; ros. Егор Герасимов; ur. 11 listopada 1992 w Mińsku) – białoruski tenisista, reprezentant kraju w Pucharze Davisa.
Kariera tenisowa.
Zawodowym tenisistą Hierasimau został w 2010.
Startując w cyklu ATP Tour jest finalistą jednego turnieju w grze pojedynczej. Zwyciężył również w sześciu singlowych turniejach rangi ATP Challenger Tour.
W kwietniu 2013 zadebiutował w reprezentacji Białorusi w Pucharze Davisa.
W rankingu gry pojedynczej najwyżej był na 65. miejscu (24 lutego 2020), a w klasyfikacji gry podwójnej na 263. pozycji (2 marca 2015).

</doc>
<doc id="4786581" url="https://pl.wikipedia.org/wiki?curid=4786581" title="Miesięcznik Literacki (1966–1990)">
Miesięcznik Literacki (1966–1990)

Miesięcznik Literacki – polskie czasopismo społeczno-kulturalne, wydawane w Warszawie w latach 1966–1990, nawiązujące do tradycji wydawanego w latach 1929–1931 czasopisma o tej samej nazwie.
Na jego łamach ukazywała się m.in. proza, poezja, eseistyka, informacje ze świata kultury, listy do redakcji.
Do grona współpracowników należeli m.in. Ernest Bryll, Stanisław Grochowiak, Julian Przyboś, Jerzy Putrament, Edward Stachura, Władysław Terlecki, Krzysztof Teodor Toeplitz. Redaktorami naczelnymi byli Włodzimierz Sokorski i Andrzej Lam. Członkiem redakcji był Witold Nawrocki.
W 1969 rozpoczęto przyznawanie nagrody „Miesięcznika Literackiego” w zakresie eseistyki.

</doc>
<doc id="4786583" url="https://pl.wikipedia.org/wiki?curid=4786583" title="Chiojdu">
Chiojdu

Chiojdu – wieś w Rumunii, w okręgu Buzău, w gminie Chiojdu. W 2011 roku liczyła 1041 mieszkańców.

</doc>
<doc id="4786589" url="https://pl.wikipedia.org/wiki?curid=4786589" title="Riszat Chajbullin">
Riszat Chajbullin

Riszat Rinatowicz Chajbullin (; ur. 21 września 1995 w Ałmaty) – kazachski wspinacz sportowy. Specjalizuje się we wspinaczce na szybkość oraz w łącznej. Brązowy medalista mistrzostw świata z 2019 z Hachiōji we wspinaczce łącznej. 
Kariera sportowa.
W 2019 w japońskim Hachiōji na mistrzostwach świata we wspinaczce sportowej zdobył brązowy medal we wspinaczce łącznej. Zajęcie 3. miejsca w klasyfikacji generalnej wspinaczki łącznej zapewniło mu bezpośrednie kwalifikacje na IO 2020 w Tokio we wspinaczce sportowej.
Na plażowych igrzyskach azjatyckich we wspinaczce sportowej w 2014 w tajlandzkim Phuket zdobył złoty medal drużynowo w sztafecie we wspinaczce na szybkość, a indywidualnie medal brązowy.
Uczestnik igrzysk azjatyckich w Dżakarcie w 2018 - we wspinaczce łącznej zajął czwarte miejsce.
W 2019 w Bogorze na mistrzostwach Azji zdobył wraz z drużyną Kazachstanu brązowy medal w sztafecie we wspinaczce na szybkość. 

</doc>
<doc id="4786590" url="https://pl.wikipedia.org/wiki?curid=4786590" title="Bâsca Chiojdului">
Bâsca Chiojdului

Bâsca Chiojdului – wieś w Rumunii, w okręgu Buzău, w gminie Chiojdu. W 2011 roku liczyła 1200 mieszkańców.

</doc>
<doc id="4786591" url="https://pl.wikipedia.org/wiki?curid=4786591" title="Nowy Sieraków">
Nowy Sieraków



</doc>
<doc id="4786595" url="https://pl.wikipedia.org/wiki?curid=4786595" title="Godło Republiki Południowej Afryki">
Godło Republiki Południowej Afryki



</doc>
<doc id="4786598" url="https://pl.wikipedia.org/wiki?curid=4786598" title="Jacek Stankiewicz">
Jacek Stankiewicz

Jacek Maria Stankiewicz (ur. 16 grudnia 1939 w Warszawie, zm. 18 sierpnia 2012 w Toruniu) – polski inżynier i urzędnik państwowy, działacz opozycyjny w PRL, w 1992 sekretarz stanu w Urzędzie Rady Ministrów.
Życiorys.
Syn Stanisława i Julii. W 1965 został absolwentem Wydziału Mechanicznego, Energetycznego i Lotnictwa Politechniki Warszawskiej. W latach 1965–1983 oraz 1989–1994 pracował w Zakładach Włókien Chemicznych „Elana” w Toruniu. Od 1968 do 1969 był też inżynierem rozruchów i projektantem instalacji kriogenicznych w Wielkiej Brytanii.
Od 1980 działał w NSZZ „Solidarność”, od 1981 kierował Komitetem Zakładowym. Został wiceprzewodniczącym Międzyzakładowego Komitetu Założycielskiego w Toruniu, współodpowiedzialnym za organizację Wszechnicy Związkowej, a także delegatem do Krajowej Komisji Porozumiewawczej. W okresie stanu wojennego od 13 grudnia 1981 do 1982 internowany w ośrodkach w Potulicach i Strzebielinku, uczestniczył w 4-dniowej głodówce. W 1983 został zwolniony z pracy, przeszedł na rentę. W późniejszym okresie był redaktorem „Toruńskiego Informatora Solidarności” i wydawcą pisma satyrycznego „Kontrabas”, tworzył też wydawane w prasie sprawozdania z procesu morderców Jerzego Popiełuszki.
W latach 1990–1991 był delegatem pełnomocnika i następnie pełnomocnikiem rządu ds. reformy samorządu terytorialnego w województwie toruńskim. Od 14 stycznia do 30 grudnia 1992 pełnił funkcję sekretarza stanu w Urzędzie Rady Ministrów. Od 1992 do 1995 pozostawał dyrektorem firmy Noetrans.
Odznaczony Krzyżem Oficerskim Orderu Odrodzenia Polski (2011). W 2001 otrzymał Srebrny Krzyż Zasługi. Został pochowany na Cmentarzu św. Jerzego w Toruniu.

</doc>
<doc id="4786601" url="https://pl.wikipedia.org/wiki?curid=4786601" title="Comfort food">
Comfort food

Comfort food (jedzenie pocieszające) – żywność lub produkty w tradycyjnym stylu, którym przypisywana jest wartość sentymentalna lub nostalgiczna. Uczucie to może być specyficzne dla danej osoby lub mieć zastosowanie w określonej kulturze lub kręgu kulturowym.
Charakterystyka.
Jedzeniem określanym jako "comfort food" są często tradycyjne, szybkie, domowe posiłki, kojarzone z dzieciństwem, rodzinnym domem czy przyjaciółmi. Pokarmy te mogą wywoływać pozytywne wspomnienia związane z konkretną osobą, czasem lub miejscem. Żywność ta niesie za sobą pewnego rodzaju psychiczny komfort. Mianem "comfort food" nazywane są też produkty, charakteryzujące się wysoką kalorycznością, wysokim poziomym węglowodanów i prostym przygotowaniem. Można do nich więc zaliczyć lody, pizzę, frytki czy czekoladę.
Historia terminu.
Sformułowanie  "comfort food" pojawia się co najmniej od 1966 roku, kiedy to amerykańska gazeta codzienna użyła tego określenia w swoim opowiadaniu o otyłości. Miało brzmieć następująco: "Dorośli pod wpływem silnego stresu, zwracają się do tego co można nazwać comfort food, czyli jedzenia kojarzonego z bezpieczeństwem w dzieciństwie jak gotowane jajko czy zupa z kurczaka""." Jedenaście lat później, w 1977 roku, sformułowanie to, ponownie pojawiło się w artykule The Washington Post, a Oxford English Dictionary zaczął śledzić losy terminu.  Współcześnie, termin ten jest stosowany powszechnie, zwłaszcza przez specjalistów z zakresu psychologii jedzenia, socjologów, ale także restauratorów czy recenzentów kulinarnych.
Psychologia jedzenia.
Szukając odpowiedzi na pytanie dlaczego "comfort food" jest tak chętnie i często wybierane, można odnieść się do psychologii i przeprowadzonych dotychczas badań empirycznych. Czynnikiem sprzyjającym konsumpcji tego typu żywności jest doświadczanie negatywnych emocji oraz próba ich regulacji. Jedzenie staje się sposobem na pocieszenie i wejście w pozytywny stan emocjonalny.
Spożywanie wysokokalorycznych i wysokotłuszczowych produktów z dużą zawartością soli lub cukru takich jak lody, frytki, pizza, aktywuje system nagradzania w mózgu, co powoduje chwilowe odczuwanie przyjemności i wzrost pobudzenia emocjonalnego. Osoby przeżywające negatywne emocje wykazują tendencję do wybierania niezdrowej żywności (pizza, frytki), chcąc w ten sposób doświadczyć natychmiastowej gratyfikacji. Badania wskazują, że zjedzenie czekolady zmniejsza głód, zwiększa poziom energii i poprawia nastrój. Badania wskazują, że spożywanie produktów mających sentymentalne konotacje poprawia samopoczucie. Jednocześnie część kobiet wskazuje, że spożyciu tych produktów towarzyszy poczucie winy. Warto podkreślić, że w Polsce jest już dostępna polska wersja Kwestionariusza Postaw wobec Czekolady
Jedzenie sentymentalne może być odpowiedzią na przeżywane negatywne emocje i stres, oraz przyjmować formę jedzenia emocjonalnego. To w konsekwencji stanowi czynnik sprzyjający epidemii otyłości w Stanach Zjednoczonych i na świecie.
Istnieje bardzo duża różnorodności zarówno wśród osób jak i kultur pod względem klasyfikacji produktów do kategorii "comfort food". Badania przeprowadzone wśród starszych mieszkańców Ameryki Północnej urodzonych w latach 1897-1949 wykazały, że za potrawę budzącą pozytywne myśli najczęściej była uznawana zupa z kurczaka.
Badania sugerują również, że płeć może być czynnikiem różnicującym wybory produktów żywnościowych. W jednym z badań, dotyczącym preferencji żywieniowych Amerykanów, mężczyźni do "comfort food" chętniej zaliczali ciepłe posiłki (steki, zupy, zapiekanki), podczas gdy kobiety wolały szybkie przekąski, takie jak lody czy czekoladę. Dodatkowo, młodsze osoby częściej spożywały przekąski, w porównaniu z osobami powyżej 55 roku życia.
Polskie Comfort food.
Posiłki typu "comfort food" są ściśle powiązane z kulturą danego regionu i kraju. Do polskich produktów sentymentalnych należą tradycyjne, wspominane z dzieciństwa, ulubione dania. Można do nich zaliczyć rosół, zupę pomidorową, pierogi, bigos, kotlet schabowy, czy sernik. Mimo że "comfort food" z założenia charakteryzuje się łatwością i prostotą sporządzenia, to część z polskich potraw wymaga większego wysiłku i dłuższego przygotowania. Lista tych produktów jest jednocześnie elastyczna i modyfikowalna, również ze względu na indywidualne upodobania.

</doc>
<doc id="4786604" url="https://pl.wikipedia.org/wiki?curid=4786604" title="Naftna Industrija Srbije">
Naftna Industrija Srbije

Naftna Industrija Srbije (NIS, cyr. Нафтна индустрија Србије, Przemysł Naftowy Serbii) – serbskie przedsiębiorstwo przemysłowe działające w branży petrochemicznej.
Poprzednikiem przedsiębiorstwa była utworzona w 1945 roku w Jugosławii firma, która przejęła i znacjonalizowała istniejące magazyny paliw, tworząc podstawy przyszłej sieci dystrybucyjnej. W 1949 roku utworzono Przedsiębiorstwo Poszukiwań i Produkcji Ropy Naftowej, które pięć miesięcy po utworzeniu odkryło pierwsze złoże gazu ziemnego we wschodniej części Kotliny Panońskiej. W 1952 roku odkryto pierwsze niewielkie złoże ropy naftowej, znajdowało się ona w pobliżu miejscowości Jermenovci. W 1968 roku uruchomione zostały dwie rafinerie ropy naftowej, zlokalizowane w Pančevie i Nowym Sadzie.
W 1985 przedsiębiorstwo uzyskało koncesję na eksploatację złóż ropy naftowej w Angoli, była to pierwsza koncesja uzyskana poza Jugosławią.
Spółkę pod nazwą Naftna Industrija Srbije utworzono w 1991 roku, powstała ona poprzez konsolidację przedsiębiorstw działających w branży paliwowej.
W 1999 roku rafinerie w Pančevie i Nowym Sadzie zostały w znacznym stopniu zniszczone po bombardowaniach przeprowadzonych przez siły NATO w ramach Operacji Allied Force.
W 2005 roku akcje spółki zostały wprowadzone na Giełdę Papierów Wartościowych w Belgradzie. W 2009 roku większościowy pakiet akcji został zakupiony przez Gazprom.

</doc>
<doc id="4786605" url="https://pl.wikipedia.org/wiki?curid=4786605" title="Strawberry Tree">
Strawberry Tree

Strawberry Tree – pierwsza na świecie publiczna ładowarka z panelami słonecznymi do urządzeń mobilnych. Jej autorem jest serbskie przedsiębiorstwo Strawberry Energy.
Historia.
Przedsiębiorstwo Strawberry Energy rozpoczęło działalność w marcu 2011 roku. Powstało na Wydziale Technologii i działało w ramach Inkubatora Przedsiębiorczości w Belgradzie w 2010 roku. Założycielem i dyrektorem generalnym jest Miloš Milisavljević. W skład 8-osobowego zespołu projektantów weszli studenci Uniwersytetu w Belgradzie z kierunków: inżynieria elektryczna, architektura, zarządzanie oraz projektowanie mechaniczne. Prototyp Strawberry Tree powstał w 2010 roku w domowym garażu i jego celem było udostępnienie bezpłatnego odnawialnego źródła energii. Został on zainstalowany w październiku 2010 roku na rynku w Obrenovacu, rodzinnej miejscowości założyciela firmy. Firma obecnie zajmuje się projektowaniem mebli zasilanych energią słoneczną. Do 2013 roku urządzenie zostało zainstalowane w dwóch miejscach w Belgradzie (w parku Tasmajdan i Zvezdara), w Obrenovacu, Nowym Sadzie, Kikindzie, Vranju, Borze i Valjevie. W 2013 roku dwa urządzenia zostały zainstalowane w Bośni i Hercegowinie, w Bijeljinie i jedno w Timișoarze w Rumunii. W 2015 roku urządzeń było dwanaście. Pierwsze na Słowacji zainstalowano w Bańskiej Bystrzycy. Koszt jednego urządzenia wynosi 20 000 euro.
Opis.
Strawberry Tree to podwójna ławka zwieńczona dużym panelem słonecznym z różnymi typami ładowarek do ładowania różnego rodzaju urządzeń. Oferuje również bezprzewodowy internet oraz pozwala na odpoczynek. Może zaspokoić potrzeby ludności z obszarów wiejskich i krajów rozwijających się nie mających dostępu do elektryczności. Punkty mogą również powstawać w miastach, aby zachęcać ludzi do korzystania z energii odnawialnej. Autorem projektu graficznego jest architekt Miloš Milivojević.

</doc>
<doc id="4786607" url="https://pl.wikipedia.org/wiki?curid=4786607" title="Aleksandrowo (rejon miorski)">
Aleksandrowo (rejon miorski)

Aleksandrowo (błr. Александрова, "Alieksandrowa"; ros. Александрово, "Alieksandrowo") – wieś na Białorusi, w obwodzie witebskim, w rejonie miorskim, 7 km na północ od Mior, nad jeziorem Orce. Wchodzi w skład sielsowietu Powiacie. 
Historia.
W 1865 r. wieś i dobra należały do Zajkowskich, przedtem do Michniewiczów. W 1900 roku leżały w gminie Miory, w powiecie dziśnieńskim guberni wileńskiej. Mieszkało tu 27 osób.
W okresie międzywojennym majątek i wieś Aleksandrowo leżały w granicach II Rzeczypospolitej w gminie wiejskiej Miory, w powiecie dziśnieńskim, w województwie nowogródzkim, od 1922 r. w Ziemi Wileńskiej, a od 1926 r. w powiecie brasławskim w województwie wileńskim.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w Miorach. Miejscowość podlegała pod Sąd Grodzki w Drui i Okręgowy w Wilnie; właściwy urząd pocztowy mieścił się w Miorach.
Po agresji ZSRR na Polskę w 1939 roku wieś znalazła się pod okupacją sowiecką, w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
4 kwietnia 1904 r. we wsi, na terenie parafii Leonpol urodził się bł. Jerzy Kaszyra.

</doc>
<doc id="4786608" url="https://pl.wikipedia.org/wiki?curid=4786608" title="Piotr Dudycz">
Piotr Dudycz

Piotr Dudycz ps. „Cezar” (ur. 23 czerwca 1902 w Humniskach, zm. 2 czerwca 1973 w Sanoku) – podoficer piechoty Wojska Polskiego, oficer Związku Walki Zbrojnej–Armii Krajowej, podporucznik Ludowego Wojska Polskiego, funkcjonariusz Milicji Obywatelskiej.
Życiorys.
Urodził się 23 czerwca 1902 w Humniskach. Był synem Bazylego i Marii. W 1920 brał udział w wojnie polsko-bolszewickiej w szeregach 19 pułku Piechoty Odsieczy Lwowa. Od 1920 do 1939 był zawodowym żołnierzem Wojska Polskiego II RP i w tych latach służył w 2 pułku Strzelców Podhalańskich w Sanoku w kompanii przeciwpancernej w stopniu plutonowego.
Po wybuchu II wojny światowej w 1939 uczestniczył w kampanii wrześniowej w szeregach 2. p.s.p.. Przebył szlak bojowy jednostki od Olkusza przez Wolbrom, Wiślice, Stopnicę, Tarnobrzeg, Lasy Janowskie, Narol, do Tomaszowa Lubelskiego, pełniąc stanowisko dowódcy plutonu artylerii przeciwpancernej. Po nastaniu okupacji niemieckiej zaangażował się w działalność konspiracyjną i 18 grudnia 1939 został zaprzysiężony w Związku Walki Zbrojnej, składając przysięgę przed Władysławem Romańczykiem ps. „Czarny”. Przyjął pseudonim „Cezar” (wzgl. „Cesar”). Prowadził rozpoznanie wojsk niemieckich (transportów, broni). Działał także przy organizacji przerzutu osób przez granicę na Węgry, na początku 1940 był w stopniu sierżanta Wojska Polskiego. Zamieszkiwał wówczas przy ulicy Młynarskiej 15 w Sanoku. Na skutek denuncjacji nacjonalisty ukraińskiego został aresztowany w Sanoku przez gestapo i 7 marca 1940 osadzony w więzieniu w Sanoku. Podczas śledztwa był torturowany. Został zwolniony z aresztu 28 marca 1940 (według danych administracji więziennej). Według wspomnień Dudycza zwolniono go braku dowodów 15 kwietnia lub w maju 1940 i zobligowano do meldowania się w siedzibie gestapo przez okres trzech tygodni. W czerwcu 1940 powrócił do działalności podziemnej. Zajmował się kolportażem prasy podziemnej i wyszukiwaniem nowych konspiratorów.
Od listopada 1942 do maja 1944 pracował w straży więziennej w Sanoku, do której wstąpił za namową Władysława Skałkowskiego ps. „Dąb” oraz uzyskując poparcie miejscowych volksdeutschów. Pracował tam w porozumieniu z komendą obwodu Sanok Armii Krajowej, a kontaktował się w tym zakresie z ww. W. Skałkowskim, wchodząc w skład sekcji więziennej. W tym okresie zajmował się przekazywaniem korespondencji (grypsów) pomiędzy osadzonymi a ich bliskimi oraz informowaniem władz podziemia o już uwięzionych, a także o planowanych aresztowaniach. Według Łukasza Grzywacza-Świtalskiego na przełomie 1943/1944 Dudycz był aresztowany przez Niemców, aczkolwiek udało mu się zbiec (analogicznie w tym czasie byli aresztowani por. Władysław Okwieka vel Perkowski „Zan” i Alojzy Bełza ps. „Alik”). Według relacji samego Dudycza został on zatrzymany w czerwcu 1943 jako politycznie podejrzany przez policję ukraińską w Tyrawie Wołoskiej pod Sanokiem i przekazany do żandarmerii w Sanoku, zaś wykorzystując swoje znajomości wpłacił 300 zł. i został zwolniony.
W więzieniu w Sanoku służył też jako strażnik Nestor Kiszka ps. „Neron”, także członek polskiej konspiracji, aczkolwiek obaj z Dudyczem pracując razem do czerwca 1944 nie wiedzieli wzajemnie o swojej współpracy na rzecz AK i działali niezależnie od siebie. Wraz z komendantem obwodu AK Sanok Adamem Winogrodzkim ps. „Korwin”, Władysławem Pruchniakiem ps. „Ireneusz” i innymi konspiratorami „Cezar” uczestniczył w przygotowaniu akcji odbicia z więzienia Władysława Szelki ps. „Borsuk” (rannemu osadzonemu pomagał także w celi podczas jego osadzenia). W nocy 20/21 lipca 1944 konspiratorzy dokonali przejścia po drabinie przez mur okalający obszar więzienia i znaleźli się na terenie spacerowym. Przebywający na służbie w więzieniu Nestor Kiszka i Piotr Dudycz imitując świętowanie urodzin Dudycza mieli uśpić pozostałych częstując ich rzekomym alkoholem, a w rzeczywistości specyfikiem przygotowanym uprzednio przez sanockiego farmaceutę i członka AK, Stanisława Kawskiego ps. „Skrzypek”. Ostatecznie cały plan nie powiódł się (jeden ze strażników Nowakowski nie wziął udział w zainscenizowanej imprezie, zaś Dudycz nie dokonał wygaszenia oświetlenia dziedzińca więziennego oraz odcięcia łączności, nie wprowadzono do budynku oczekujących AK-owców), wobec czego przybyli i przygotowani do wkroczenia konspiratorzy wycofali się.
Po tejże akcji w obawie przed aresztowaniem Piotr Dudycz nie kontynuował już pracy strażnika więziennego i pozostawał w ukryciu. W stopniu starszego sierżanta był dowódcą oddziału sanocko-leskiego, który w połowie 1944 wszedł w skład oddziału partyzanckiego „Południe” (on sam podał datę 7 czerwca 1944). W tej strukturze objął dowodzenie nad utworzonym na przełomie lipca/sierpnia 1944 i organizowanym w Porażu V plutonem i uczestniczył w akcji „Burza”. 27 lipca 1944 jego pododdział stoczył potyczkę z Niemcami w rejonie Poraża i Niebieszczan. Jego V pluton dokonał ataku na kompanię Niemców wkraczających do Niebieszczan, po czym zabrał porzuconą przez nich broń i udał się w stronę pobliskiego Poraża. 16 sierpnia jego patrol zwiadowczy pojmał Chorwata z mieszanego batalionu niemieckiego, doprowadzając go do obozu OP-23. 20 września 1914 oddział został rozbrojony przez sowietów. W powojennych opracowaniach Piotr Dudycz jako dowódca oddziału był wymieniany w stopniu podporucznika.
W okresie od 17 października 1944 do 18 lipca 1946 był żołnierzem Ludowe Wojsko Polskie. Skierowany do Wojsk Ochrony Pogranicza służył w 9 Oddziale Ochrony Pogranicza z siedzibą w Nowym Sączu. W 1945 pełnił funkcję komendanta strażnicy WOP Łupków. 9 września 1946 aresztowany przez Informację 8 Drezdeńskiej Dywizji Piechoty z Sanoka i przewieziony do Głównego Zarządu Informacji. Wyrokiem Wojskowego Sądu Okręgowego w Warszawie z 19 czerwca 1947 został skazany na karę 8 lat pozbawienia wolności. Był osadzony w Zakładzie Karnym we Wronkach. 25 września 1950 został zwolniony z odbywania kary. Po wyjściu na wolność przez lata pracował w PSS „Społem” w Sanoku jako referent handlowy. Według danych Inwentarza Instytutu Pamięci Narodowej za okres od 1951 od 1953 był funkcjonariuszem Milicji Obywatelskiej. Postanowieniem Najwyższego Sądu Wojskowego z 16 kwietnia 1958 wyrok WSO z 19 czerwca 1947 oraz wyrok NSW z 4 lipca 1947 zostały uchylone, a sprawa została umorzona z powodu braków dostatecznych dowodów. 17 marca 1958 został dołączony do Komisji Zdrowia i Pomocy Społecznej Miejskiej Rady Narodowej w Sanoku jako członek spoza rady. W Sanoku był działaczem komitetu blokowego. Od 1950 należał do Związku Bojowników o Wolność i Demokrację i był działaczem tej organizacji. 7 grudnia 1958 wybrany sekretarzem komisji weryfikacyjno-odznaczeniowej oddziału powiatowego w Sanoku ZBoWiD, 17 marca 1963 członkiem komisji rewizyjnej, 6 lutego 1966 sekretarzem komisji rewizyjnej (w toku zmian w nomenklaturze z 1964 oddział powiatowy został zastąpiony oddziałem). Był autorem pracy pt. "Kronika ruchu oporu AK w sanockiem".
Po wojnie w okresie PRL do końca życia nadal zamieszkiwał w Sanoku przy ul. Młynarskiej 15. Tam zmarł 2 maja 1973. Został pochowany na cmentarzu komunalnym w Sanoku. W jego grobie spoczęła także jego żona Julia Dudycz z domu Gbur (1895-1988). Oboje mieli córkę Danutę Zofię (ur. 21 września 1934, zm. 28 listopada 1934).

</doc>
<doc id="4786611" url="https://pl.wikipedia.org/wiki?curid=4786611" title="Căldărușa (Buzău)">
Căldărușa (Buzău)



</doc>
<doc id="4786613" url="https://pl.wikipedia.org/wiki?curid=4786613" title="Marko Tomićević">
Marko Tomićević

Marko Tomićević (cyr. Марко Томићевић, ur. 19 kwietnia 1990) – serbski kajakarz. Srebrny medalista olimpijski z Rio de Janeiro.
Zawody w 2016 były jego drugimi igrzyskami olimpijskimi, debiutował w 2012. Po medal sięgnął w rywalizacji kajakowych dwójek na dystansie 1000 metrów, partnerował mu Milenko Zorić. W tej konkurencji zdobył cztery medale mistrzostw świata: złoto w 2017 oraz brąz w 2014, 2015 i 2018. Na mistrzostwach Europy sięgnął po złoto w 2018, srebro w 2017 i brąz w 2016.

</doc>
<doc id="4786614" url="https://pl.wikipedia.org/wiki?curid=4786614" title="Kristers Tobers">
Kristers Tobers

Kristers Tobers (ur. 13 grudnia 2000 w Dobele) – łotewski piłkarz występujący na pozycji środkowego obrońcy w polskim klubie Lechia Gdańsk oraz w reprezentacji Łotwy.
Kariera klubowa.
FK Liepāja.
W 2016 przeszedł z młodzieżowej drużyny FK Liepāja do seniorskiej kadry tego klubu. W jego barwach zadebiutował 16 lipca 2016 w 1/8 finału Pucharu Łotwy przeciwko Caramba Riga (2:5). W 2017 jego zespół zdobył Puchar Łotwy pokonując w finale Riga FC (2:0). W Virslīga zadebiutował 31 marca 2018 w meczu przeciwko Riga FC (1:0). Pierwszą bramkę zdobył 4 maja 2018 w meczu ligowym przeciwko Spartaksowi Jurmała (2:2).
Lechia Gdańsk.
17 stycznia 2020 udał się na półroczne wypożyczenie do Lechii Gdańsk. W klubie zadebiutował 7 lutego 2020 w meczu Ekstraklasy przeciwko Śląskowi Wrocław (2:2).
1 sierpnia 2020 został wykupiony z klubu FK Liepāja i podpisał trzyletni kontrakt z Lechią Gdańsk.
Kariera reprezentacyjna.
Łotwa U-17.
W 2016 otrzymał powołanie do reprezentacji Łotwy U-17. Zadebiutował w niej 11 maja 2016 w meczu towarzyskim przeciwko reprezentacji Mołdawii U-16 (2:4), w którym zdobył debiutancką bramkę. 30 sierpnia 2016 w meczu towarzyskim przeciwko reprezentacji Norwegii U-17 (3:0), został kapitanem zespołu U-17 i pełnił tę rolę, aż do zmiany kadry na U-18.
Łotwa U-18.
W 2017 otrzymał powołanie do reprezentacji Łotwy U-18, w której zadebiutował 15 stycznia 2017 w meczu towarzyskim przeciwko reprezentacji Białorusi U-17 (2:0). Pierwszą bramkę zdobył 18 stycznia 2017 w meczu towarzyskim przeciwko reprezentacji Finlandii U-17 (5:1).
Łotwa U-19.
W 2017 otrzymał powołanie do reprezentacji Łotwy U-19. Zadebiutował w niej 2 września 2017 w meczu towarzyskim przeciwko reprezentacji Grecji U-19 (1:2). Pierwszą bramkę zdobył 14 listopada 2017 w meczu eliminacji do Mistrzostw Europy U-19 2018 przeciwko reprezentacji San Marino U-19 (0:4).
Łotwa U-21.
W 2018 otrzymał powołanie do reprezentacji Łotwy U-21, w której zadebiutował 7 września 2018 w meczu eliminacji do Mistrzostw Europy U-21 2019 przeciwko reprezentacji Ukrainy U-21 (3:2).
Łotwa.
W 2019 otrzymał powołanie do reprezentacji Łotwy. Zadebiutował w niej 21 marca 2019 w meczu eliminacji Mistrzostw Europy 2020 przeciwko reprezentacji Macedonii Północnej (3:1).

</doc>
<doc id="4786615" url="https://pl.wikipedia.org/wiki?curid=4786615" title="Cernătești (wieś)">
Cernătești (wieś)



</doc>
<doc id="4786617" url="https://pl.wikipedia.org/wiki?curid=4786617" title="Fulga (Buzău)">
Fulga (Buzău)



</doc>
<doc id="4786618" url="https://pl.wikipedia.org/wiki?curid=4786618" title="Manasia (Buzău)">
Manasia (Buzău)



</doc>
<doc id="4786619" url="https://pl.wikipedia.org/wiki?curid=4786619" title="Vlădeni (Buzău)">
Vlădeni (Buzău)



</doc>
<doc id="4786621" url="https://pl.wikipedia.org/wiki?curid=4786621" title="Zărneștii de Slănic (Buzău)">
Zărneștii de Slănic (Buzău)



</doc>
<doc id="4786623" url="https://pl.wikipedia.org/wiki?curid=4786623" title="Budești (Buzău)">
Budești (Buzău)



</doc>
<doc id="4786624" url="https://pl.wikipedia.org/wiki?curid=4786624" title="Chiliile (wieś)">
Chiliile (wieś)



</doc>
<doc id="4786626" url="https://pl.wikipedia.org/wiki?curid=4786626" title="Crevelești (Buzău)">
Crevelești (Buzău)



</doc>
<doc id="4786628" url="https://pl.wikipedia.org/wiki?curid=4786628" title="Ghiocari (Buzău)">
Ghiocari (Buzău)



</doc>
<doc id="4786629" url="https://pl.wikipedia.org/wiki?curid=4786629" title="Glodu-Petcari (Buzău)">
Glodu-Petcari (Buzău)



</doc>
<doc id="4786631" url="https://pl.wikipedia.org/wiki?curid=4786631" title="Poiana Pletari (Buzău)">
Poiana Pletari (Buzău)



</doc>
<doc id="4786632" url="https://pl.wikipedia.org/wiki?curid=4786632" title="Dominique Bond-Flasza">
Dominique Bond-Flasza

Dominique Bond-Flasza (ur. 11 września 1996 w Nowym Jorku) – jamajska piłkarka polskiego pochodzenia grająca na pozycji obrońcy w m.in. holenderskim klubie PSV, Medyk Konin oraz w kobiecej reprezentacji Jamajki w piłce nożnej.
Kariera klubowa.
Od 2018 gra w holenderskim klubie PSV. Pierwszego gola dla zespołu zdobyła w meczu przeciwko PEC Zwolle.
Kariera reprezentacyjna.
W reprezentacji Jamajki zadebiutowała w 2018 roku. Pierwszego gola dla reprezentacji zdobyła w meczu przeciwko Gwadelupie.
Życie prywatne.
Jej matka jest Jamajką, natomiast ojciec Polakiem. Posiada również polskie obywatelstwo.

</doc>
<doc id="4786633" url="https://pl.wikipedia.org/wiki?curid=4786633" title="Halina Kleszczyńska">
Halina Kleszczyńska

Halina Maria Kleszczyńska (ur. 25 marca 1949 w Lubaczowie) – polska bofizyk, dr hab. nauk biologicznych, profesor zwyczajny i kierownik Katedry Fizyki i Biofizyki Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
26 czerwca 1981 obroniła pracę doktorską "Wpływ wybranych czwartorzędowych soli amoniowych na oporność osmotyczną i transport anionowy do erytrocytów", 19 października 1999 habilitowała się na podstawie pracy zatytułowanej "Toksyczność hemolityczna niektórych związków biologicznie aktywnych". 12 października 2006 nadano jej tytuł profesora w zakresie nauk biologicznych. Piastowała funkcję profesora wizytującego w Karkonoskiej Państwowej Szkole Wyższej w Jeleniej Górze na Wydziale Przyrodniczym i Technicznym.
Objęła stanowisko profesora zwyczajnego i kierownika w Katedrze Fizyki i Biofizyki na Wydziale Przyrodniczym i Technologicznym Uniwersytetu Przyrodniczego we Wrocławiu.

</doc>
<doc id="4786634" url="https://pl.wikipedia.org/wiki?curid=4786634" title="Trestioara (Buzău)">
Trestioara (Buzău)



</doc>
<doc id="4786635" url="https://pl.wikipedia.org/wiki?curid=4786635" title="Plzeňské městské dopravní podniky">
Plzeňské městské dopravní podniky

Plzeňské městské dopravní podniky (PMDP) – spółka akcyjna będąca operatorem miejskiego transportu publicznego w Pilźnie. Przedsiębiorstwo powstało 1 kwietnia 1998 r., jego siedziba znajduje się przy Denisovym nábřeží 920/12 w Pilźnie. Jedynym akcjonariuszem jest miasto Pilzno. Spółka jest prawnym następcą państwowego przedsiębiorstwa Dopravní podniky statutárního města Plzně, które przekształcono w obecną formę prawną.
W 2018 r. PDMP obsługiwały 36 linii autobusowych o całkowitej długości 474,91 km, 3 linie tramwajowe o całkowitej długości 23,9 km i 10 linii trolejbusowych o całkowitej długości 86,55 km. Według stanu z 2018 r. DPMO dysponował 124 autobusami, 116 tramwajami i 100 autobusów, które w ciągu roku przewiozły ponad 115 milionów pasażerów.
Struktura organizacyjna.
Stan z maja 2020 r.

</doc>
<doc id="4786637" url="https://pl.wikipedia.org/wiki?curid=4786637" title="Chiojdu (wieś)">
Chiojdu (wieś)



</doc>
<doc id="4786638" url="https://pl.wikipedia.org/wiki?curid=4786638" title="Bâsca Chiojdului (Buzău)">
Bâsca Chiojdului (Buzău)



</doc>
<doc id="4786644" url="https://pl.wikipedia.org/wiki?curid=4786644" title="Francisco Braga">
Francisco Braga

Antônio Francisco Braga (ur. 15 kwietnia 1868 w Rio de Janeiro, zm. 14 marca 1945 tamże) – brazylijski kompozytor.
Życiorys.
W młodości uczył się gry na klarnecie, następnie studiował w konserwatorium w Rio de Janeiro, gdzie jego nauczycielami byli Luiz António de Moura (klarnet) i Carlos de Mesquita (kompozycja). W 1889 roku wziął udział w konkursie na hymn Brazylii. Choć jego kompozycja, "Hino à bandeira", nie zwyciężyła, kompozytor otrzymał za nią nagrodę pieniężną, która umożliwiła mu dalsze studia w Europie. W latach 1890–1894 kształcił się w Konserwatorium Paryskim u Julesa Masseneta (harmonia) i Antoine’a Taudou (kontrapunkt). Między 1895 a 1899 rokiem podróżował po Niemczech i Włoszech. Po powrocie do kraju był w latach 1902–1938 wykładowcą Instituto Nacional de Música, a od 1908 do 1933 roku prowadził orkiestrę Sociedad de Concertos Sinfónicos.
Twórczość.
W swojej twórczości reprezentował tendencje romantyczne i werystyczne, czerpał też z brazylijskiego folkloru muzycznego. Pozostawał pod wpływem muzyki Masseneta i Wagnera. Skomponował m.in. kilka poematów symfonicznych ("Marabá", "Cauchemar", "Paysage", "Insonnia", "Chant d’automne", "Fantasie-Ouverture"), "Episódo sinfonico" na orkiestrę (1898), "Elegia a Giuseppe Verdi" na orkiestrę (1905), "Variações sobre um tema brasileiro" na orkiestrę (1905), "Trio g-moll" na fortepian, wiolonczelę i skrzypce, "Tango caprichoso" na skrzypce i fortepian, "Troada" na skrzypce i fortepian lub orkiestrę, dwie msze, "Te Deum", opery "Jupirá" (1900), "Anita Garibaldi" (1901) i "Contractador de diamantes" (1901), utwory fortepianowe, pieśni.

</doc>
<doc id="4786647" url="https://pl.wikipedia.org/wiki?curid=4786647" title="Milenko Zorić">
Milenko Zorić

Milenko Zorić (cyr. Миленко Зорић, ur. 2 kwietnia 1989) – serbski kajakarz. Srebrny medalista olimpijski z Rio de Janeiro.
Zawody w 2016 były jego drugimi igrzyskami olimpijskimi, debiutował w 2012. Po medal sięgnął w rywalizacji kajakowych dwójek na dystansie 1000 metrów, partnerował mu Marko Tomićević. W tej konkurencji zdobył trzy medale mistrzostw świata: złoto w 2017 oraz brąz w 2015 i 2018. Na mistrzostwach Europy sięgnął po złoto w 2018, srebro w 2017 i brąz w 2016. W 2012 był trzeci w kajakowej czwórce.

</doc>
<doc id="4786650" url="https://pl.wikipedia.org/wiki?curid=4786650" title="Dudycz">
Dudycz

Osoby o tym nazwisku:

</doc>
<doc id="4786652" url="https://pl.wikipedia.org/wiki?curid=4786652" title="Bovan">
Bovan



</doc>
<doc id="4786653" url="https://pl.wikipedia.org/wiki?curid=4786653" title="Hipolit Szczawiński">
Hipolit Szczawiński

Hipolit Szczawiński, herbu Prawdzic (ur. 29 października 1812 w Kargowej, w pow. babimojskim, zm. 15 września 1893 w Poznaniu) – ziemianin, powstaniec listopadowy, uczestnik konspiracji niepodległościowych w Wielkopolsce, działacz społeczny i gospodarczy.
Życiorys.
Był uczniem gimnazjum w Lesznie. Po wybuchu powstania listopadowego przerwał naukę i wstąpił wiosną 1831 do Legii Nadwiślańskiej utworzonej w Warszawie. Pod dowództwem płk. Andrzeja Kroczyńskiego uczestniczył w bitwach i potyczkach pod Międzyrzeczem (29 sierpnia i 6 września), Opatowem (9 września) i Chotczą Górą (19 września). Pod koniec powstania awansowany do stopnia podporucznika. Po jego upadku przedostał się na teren Wielkopolski gdzie zadał jako ekstern maturę. Za udział w powstaniu został karnie wcielony jako szeregowiec do armii pruskiej w której służył w latach 1833–1836. Służył kolejno w pułku ułanów stacjonującym w Moguncji, a następnie w 19 pułku obrony krajowej. Awansowany do stopnia podporucznika kawalerii, w 1836 był adiutantem dywizji.
Po uzyskaniu dymisji z armii powrócił do Wielkopolski i ożenił się z Apolonią ze Skarżyńskich, po czym gospodarował we wniesionych przez nią dobrach Klonówiec w pow. wschowskim. Od końca lat trzydziestych członek Kasyna Gostyńskiego skupiającego ziemian działających na rzecz modernizacji rolnictwa i oświecenia chłopów. Nawiązał także kontakty z emigracją polską we Francji i uczestniczył w przygotowaniach do powstania w Wielkopolsce w 1846. Aresztowany wraz z innymi został osadzony w berlińskim więzieniu – Moabicie. Następnie w wielkim pokazowym procesie w Berlinie został 2 grudnia 1847 skazany na osiem lat twierdzy oraz utratę szlachectwa i stopnia oficerskiego. Uwolniony podczas Wiosny Ludów zaangażował się w działalność powstańczą w Wielkopolsce.
Po śmierci pierwszej żony oddał w 1852 Klonowiec jej rodzinie. Sam przeniósł się w 1853 do zakupionego od Erazma Osińskiego majątku Brylewo pod Gostyniem, który szybko przekształcił w dobrze prosperujący, m.in. założył w nim w 1856 owczarnię zarodową. W tym okresie był aktywnym działaczem Towarzystwa Rolniczo-Przemysłowego w Gostyniu, m.in. w 1857 próbował założyć towarzystwo ubezpieczeniowe. Od 1859 był dyrektorem Towarzystwa Centralnego Gospodarczego dla Wielkiego Księstwa Poznańskiego w pow. wschowskim.Po kilkuletnich staraniach zorganizował (2–4 października 1862) w Gostyniu wystawę rolniczo-przemysłową, pierwszą tego typu w Wielkopolsce. Odniosła ona wielki sukces, on sam otrzymał na niej liczne wyróżnienia, a władze pruskie przyznały mu order, ale odmówił jego przyjęcia. Publikował także artykuły o tematyce rolniczej m.in. "O podścielaniu ziemią w miejsce słomy" („Gaz. Roln., Przem. i Handl.” 1859 nr 31–34), "Program wystawy rolniczo-przemysłowej w Gostyniu" („Ziemianin” 1862 nr 33).
Od stycznia 1863 uczestniczył w pracach powstańczego Komitetu Narodowego Wielkiego Księstwa Poznańskiego, od kwietnia 1864 był komisarzem Rządu Narodowego we Wschowie. W maju 1864 aresztowany i więziony w Hausvogtei i Moabicie. Po procesie trwającym od lipca do grudnia 1864 w którym został oskarżony o zbrodnię stanu ostatecznie został uwolniony. Po powrocie do Wielkopolski kontynuował poprzednią działalność społeczną i gospodarczą. M.in. był członkiem komitetu organizującego wystawę rolniczo-przemysłową w Kościanie. Po odstąpieniu w 1871 Brylewa najstarszemu synowi Zdzisławowi w latach 1871–1878 gospodarował w nowo zakupionych dobrach Janowiec, w pow. wągrowieckim. Po ich sprzedaniu mieszkał w Poznaniu. W latach 1871–1893 był członkiem korespondentem Galicyjskiego Towarzystwa Gospodarskiego.
Pochowany na cmentarzu św. Marcina w Poznaniu, później jego prochy przeniesiono na poznański cmentarz Zasłużonych Wielkopolan.
Rodzina.
Urodził się w rodzinie ziemiańskiej. Był synem Władysława i Agnieszki von Angern. Miał braci: Atanazego (zm. 1834), Wojciecha, Klemensa i Szczepana, którzy wcześnie zmarli, oraz Rajmunda (zm. 1895). Był dwukrotnie żonaty: 1) w 1836 z Apolonią Antoniną ze Skarżyńskich (1814–1847), z którą miał syna powstańca styczniowego i ziemianina Zdzisława (1842–1874) oraz córkę Weronikę (1840–1895), żonę Konstantego Pągowskiego. Ponadto mieli dwie córki (imiona nieznane), które zmarły na cholerę podczas nauki we Wrocławiu. 2) powtórnie ożeniony w 1854 z Marianną Teofilą z Raszewskich (1831–1903) z którą miał z nią córkę Felicję (1845–1895), żonę Teofila Wieruszowskiego (zm. 1890), oraz synów Jana Marię (1860–1892), Stanisława (1860–1882), Władysława (1837–1890), Bogumiła (ur. 1864), Stefana (ur. 1870) i Wacława (1872–1929).

</doc>
<doc id="4786654" url="https://pl.wikipedia.org/wiki?curid=4786654" title="Sierakówek (ujednoznacznienie)">
Sierakówek (ujednoznacznienie)



</doc>
<doc id="4786655" url="https://pl.wikipedia.org/wiki?curid=4786655" title="Mistrzostwa Azji we Wspinaczce Sportowej 2014">
Mistrzostwa Azji we Wspinaczce Sportowej 2014

Mistrzostwa Azji we Wspinaczce Sportowej 2014 – 22. edycja Mistrzostw Azji we wspinaczce sportowej, która odbyła się w dniach 1–3 października 2014 na indonezyjskiej wyspie Lombok. W klasyfikacji medalowej zwyciężyli gospodarze organizujące mistrzostwa Azji, zdobywając łącznie 8 medali "(w tym 3 złote, 2 srebrne oraz 3 brązowe)".
Uczestnicy.
Zawodnicy i zawodniczki podczas zawodów wspinaczkowych w 2014 roku rywalizowali w 6 konkurencjach. Łącznie do mistrzostw Azji zgłoszonych zostało 147 wspinaczy"(każdy zawodnik ma prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". W klasyfikacji medalowej zwyciężyli gospodarze organizujące mistrzostwa Azji, zdobywając łącznie 8 medali "(w tym 3 złotych, 2 srebrne oraz 3 brązowe)".

</doc>
<doc id="4786659" url="https://pl.wikipedia.org/wiki?curid=4786659" title="Konkōkyō">
Konkōkyō



</doc>
<doc id="4786661" url="https://pl.wikipedia.org/wiki?curid=4786661" title="SeaWiFS">
SeaWiFS

SeaWIFS ( – morski czujnik szerokiego pola widzenia) – czujnik satelitarny przeznaczony do gromadzenia globalnych danych biologicznych z oceanów. Jego główna misja, trwająca od września 1997 r. do grudnia 2010 r., polegała na oznaczeniu ilościowym chlorofilu wytwarzanego przez fitoplankton morski (mikrorośliny).
Czujnik.
SeaWiFS był jedynym przyrządem pomiarowym na pokładie sztucznego satelity GeoEye OrbView-2 (AKA SeaStar) i kontynuował eksperyment satelity Nimbus 7 z kolorowym skanerem strefy przybrzeżnej. Wyniesiony został 1 sierpnia 1997 r. na małej rakiecie Orbital Sciences Pegasus. SeaWiFS rozpoczął obserwację 18 września 1997 r. i przestał zbierać dane 11 grudnia 2010 r., znacznie przekraczając przewidziany okres działania wynoszący 5 lat. Rozdzielczość czujnika wynosiła 1,1 km (LAC), 4,5 km (GAC). Czujnik rejestrował informacje w następujących pasmach optycznych:
Czujnik został zaprojektowany specjalnie do monitorowania cech oceanów, takich jak stężenie chlorofilu-a i klarowność wody. Był w stanie przechylić się do 20 stopni, aby uniknąć światła słonecznego odbitego od powierzchni morza. Ta funkcja jest ważna na szerokościach równikowych, gdzie odbicie światła słonecznego często przesłania kolor wody. SeaWiFS użył do dodatkowej kalibracji.
Misja SeaWiFS była współpraca przemysłowo/rządowa, przy czym NASA Ocean Biology Processing Group w Centrum Lotów Kosmicznych imienia Roberta H. Goddarda odpowiadała za gromadzenie danych, przetwarzanie, kalibrację, walidację, archiwizację i dystrybucję. Obecnym kierownikiem projektu SeaWiFS jest Gene Carl Feldman.
Ocena zawartości chlorofilu.
Stężenie chlorofilu jest określane z obrazów koloru oceanu. Ogólnie rzecz biorąc, im bardziej zielona woda, tym więcej jest w wodzie obecnego fitoplanktonu i jest wyższe stężenia chlorofilu. Chlorofill-a pochłania więcej światła niebieskiego i czerwonego niż zielonego, a powstałe odbite światło zmienia się z niebieskiego na zielone wraz ze wzrostem ilości chlorofilu w wodzie. Korzystając z tej wiedzy, naukowcy byli w stanie zastosować proporcje różnych kolorów odbitych do oszacowania stężeń chlorofilu.
Wiele wzorów szacuje zawartość chlorofilu przez porównanie stosunku światła niebieskiego do zielonego i odniesienie tych stosunków do znanych stężeń chlorofilu z tych samych czasów i lokalizacji, co obserwacje satelitarne. Kolor światła jest określony przez długość jego fali, a światło widzialne ma długość fali od 400 do 700 nanometrów, przechodząc od fioletu (400 nm) do czerwieni (700 nm). Typowa zależność stosowana dla danych SeaWiFS (zwana OC4v4) dzieli maksimum współczynnika odbicia fal kilku długości (443, 490 lub 510 nm) przez współczynnik odbicia przy 550 nm. Odpowiada to z grubsza stosunkowi światła niebieskiego do światła zielonego dla dwóch długości fal licznika oraz stosunkowi dwóch różnych długości fali zielonego dla drugiej możliwej kombinacji.
Współczynnik odbicia (R) wyliczony z tej zależności jest następnie wstawiany do wielomianu trzeciego stopnia, który odnosi stosunek pasma do zawartości chlorofilu:
Ten wzór, podobnie jak inne, został uzyskany empirycznie przy użyciu obserwowanych stężeń chlorofilu. W celu ułatwienia tych porównań NASA utrzymuje system danych oceanograficznych i atmosferycznych o nazwie SeaBASS (SeaWiFS Bio-optical Archive and Storage System). To archiwum danych służy do opracowywania nowych algorytmów i sprawdzania poprawności danych satelitarnych przez dopasowanie stężeń chlorofilu mierzonych bezpośrednio do tych szacowanych zdalnie z satelity. Dane te można również wykorzystać do oceny korekcji atmosferycznej (omówionej niżej), która może również znacząco wpłynąć na obliczenia stężenia chlorofilu.
Przetestowano wiele algorytmów określania zawartości chlorofilu, aby sprawdzić, które najlepiej pasują do chlorofilu na całym świecie. Różne algorytmy działają inaczej w różnych środowiskach. Wiele algorytmów szacuje stężenia chlorofilu dokładniej w głębokiej czystej wodzie niż w płytkiej. W płytkich wodach odbicie od innych pigmentów, szczątków i dna oceanu może powodować niedokładności. Założone cele szacunków chlorofilu SeaWiFS to „…określenie promieniowania wychodzącego z wody o niepewności 5% w regionach czystej wody i stężenia chlorofilu-a w granicach ±35% w zakresie 0,05–50 mg m−3”. Kiedy dokładność jest oceniana w skali globalnej, a wszystkie obserwacje są pogrupowane razem, wówczas cel ten jest wyraźnie osiągnięty. Wiele szacunków satelitarnych waha się od jednej trzeciej do trzech razy więcej niż bezpośrednio zarejestrowanych na morzu, choć ogólny stosunek jest nadal dość dobry. Różnice pojawiają się przy badaniu według regionu, chociaż ogólnie wartości są nadal bardzo przydatne. Jeden piksel może nie być szczególnie dokładny, chociaż gdy przyjmowane są średnie z większych obszarów, wartości uśredniają się i zapewniają użyteczny i dokładny widok większych powierzchni. Korzyści z danych chlorofilowych z satelitów znacznie przewyższają wszelkie wady w ich dokładności po prostu ze względu na możliwy zasięg przestrzenny i czasowy. Pomiary chlorofilu na statku nie mogą zbliżyć się do częstotliwości i zasięgu przestrzennego zapewnianego przez dane satelitarne.
Korekcja atmosferyczna.
Światło odbite od oceanu pod powierzchnią nazywa się promieniowaniem opuszczającym wodę i służy do oszacowania stężeń chlorofilu. Jednak tylko około 5–10% światła w górnej części atmosfery pochodzi z promieniowania opuszczającego wodę. Pozostała część światła odbija się od atmosfery i aerozoli w atmosferze. W celu oszacowania stężeń chlorofilu należy uwzględnić to promieniowanie, które nie opuszcza wody. Część światła odbitego od oceanu, na przykład od białych powierzchni i blasku słońca, należy również usunąć z obliczeń chlorofilu, ponieważ są one reprezentacjami fal oceanu lub odbłysków słońca zamiast oceanu podpowierzchniowego. Proces usuwania tych składników nazywa się korekcją atmosferyczną.
Opis światła lub promieniowania obserwowanego przez czujnik satelity można bardziej formalnie wyrazić za pomocą następującego równania przeniesienia promieniowania:
gdzie:
Inni mogą dzielić odbicia na niektóre nieco odmienne składniki chociaż w każdym przypadku należy ustalić parametry odbicia, aby oszacować promieniowanie opuszczające wodę, a tym samym stężenia chlorofilu.
Opracowanie danych.
Chociaż SeaWiFS został zaprojektowany przede wszystkim do monitorowania z kosmosu stężeń chlorofiu-a w oceanie, zgromadził również wiele innych parametrów, które są ogólnodostępne dla celów badawczych i edukacyjnych. Te parametry oprócz chlorofilu-a obejmują współczynnik odbicia, współczynnik rozproszonego tłumienia, stężenie cząstek organicznych (POC), stężenie cząstek nieorganicznych (PIC), barwne wskaźniki rozpuszczonej materii organicznej (CDOM), promieniowanie czynne fotosyntetycznie (PAR) oraz znormalizowaną wysokość linii fluorescencji (NFLH). Ponadto, pomimo zaprojektowania do pomiaru chlorofilu oceanicznego, SeaWiFS szacuje również znormalizowany różnicowy wskaźnik wegetacji (NDVI), który jest miarą fotosyntezy na lądzie.
Dostęp do danych.
Dane SeaWiFS są swobodnie dostępne z różnych stron internetowych, z których większość jest prowadzona przez organizacje rządowe. Podstawową lokalizacją danych SeaWiFS jest strona internetowa OceanColor NASA, która utrzymuje serie czasowe całej misji SeaWiFS. Witryna umożliwia użytkownikom przeglądanie pojedynczych obrazów SeaWiFS na podstawie wyboru czasu i obszaru. Strona umożliwia także przeglądanie różnych skal czasowych i przestrzennych ze skalami przestrzennymi od 4 do 9 km dla danych mapowanych. Dane są dostarczane w wielu skalach czasowych, w tym dziennych, wielodniowych (np. 3, 8), miesięcznych i sezonowych, aż do kompozycji z całej misji. Dane są również dostępne przez ftp i pobieranie zbiorcze.
Dane można przeglądać i wyszukiwać w różnych formatach i na różnych poziomach przetwarzania, z czterema ogólnymi poziomami od nieprzetworzonego do modelowanego wyniku. Poziom 0 to nieprzetworzone dane, które zwykle nie są udostępniane użytkownikom. Dane poziomu 1 są odtwarzane, ale są nieprzetworzone lub przetwarzane minimalnie. Dane poziomu 2 zawierają wyprowadzone zmienne geofizyczne, chociaż nie znajdują się na jednolitej siatce czasoprzestrzennej. Dane poziomu 3 zawierają pochodne zmienne geofizyczne podzielone na grupy lub odwzorowane na jednolitą siatkę. Wreszcie dane poziomu 4 zawierają zmienne modelowane lub pochodne, takie jak pierwotna produktywność oceanu.
Naukowcy, którzy chcą tworzyć obliczenia chlorofilu lub innych parametrów różniących się od tych podanych na stronie OceanColor, prawdopodobnie wykorzystaliby dane z poziomu 1 lub 2. Można to zrobić na przykład w celu obliczenia parametrów dla określonego regionu globu, podczas gdy standardowe opracowania danych SeaWiFS są zaprojektowane z myślą o globalnej dokładności z koniecznymi kompromisami dla określonych regionów. Naukowcy, którzy są bardziej zainteresowani powiązaniem standardowych wyników SeaWiFS z innymi procesami, zwykle będą wykorzystywać dane poziomu 3, szczególnie jeśli nie mają zdolności, umiejętności lub zainteresowania pracą z danymi poziomu 1 lub 2. Dane poziomu 4 mogą być wykorzystane do podobnych badań związanych z modelowanym wynikiem.
Oprogramowanie.
NASA oferuje bezpłatne oprogramowanie zaprojektowane specjalnie do pracy z danymi SeaWiFS za pośrednictwem strony internetowej kolorów oceanu. Oprogramowanie, zatytułowane SeaDAS (SeaWiFS Data Analysis System), zostało stworzone do wizualizacji i przetwarzania danych satelitarnych i może współpracować z danymi poziomu 1, 2 i 3. Chociaż pierwotnie zostało zaprojektowane dla danych SeaWiFS, jego możliwości zostały rozszerzone do pracy z wieloma innymi źródłami danych satelitarnych. Inne oprogramowanie lub języki programowania, takie jak Matlab, IDL lub Python, mogą być również używane do wczytywania danych SeaWiFS i pracy z nimi.
Aplikacje.
Szacowanie ilości globalnego lub regionalnego chlorofilu, a tym samym fitoplanktonu, ma duże znaczenie dla zmian klimatu i produkcji rybnej. Fitoplankton odgrywa ogromną rolę w absorpcji światowego dwutlenku węgla, głównego czynnika przyczyniającego się do zmian klimatu. Odsetek fitoplanktonu tonie w dnie oceanu, skutecznie usuwając dwutlenek węgla z atmosfery i zatrzymując go w głębokim oceanie przez co najmniej tysiąc lat. Dlatego stopień pierwotnej produkcji w oceanie może odgrywać dużą rolę w spowalnianiu zmian klimatu. Lub, jeśli nastąpi spowolnienie produkcji pierwotnej, zmiany klimatu można przyspieszyć. Niektórzy zaproponowali nawożenie oceanu żelazem w celu promowania zakwitów fitoplanktonu i usuwania dwutlenku węgla z atmosfery. Niezależnie od tego, czy te eksperymenty są podejmowane, czy nie, szacowanie stężeń chlorofilu w oceanach świata i ich rola w pompie biologicznej oceanu może odegrać kluczową rolę w naszej zdolności przewidywania zmian klimatu i przystosowywania się do nich.
Fitoplankton jest kluczowym składnikiem podstawy oceanicznego łańcucha pokarmowego, a oceanografowie od pewnego czasu wysuwają hipotezę o związku między chlorofilem oceanicznym a produkcją łowisk. Stopień, w jakim fitoplankton odnosi się do produkcji ryb morskich, zależy od liczby ogniw troficznych w łańcuchu pokarmowym oraz od wydajności każdego ogniwa. Szacunki dotyczące liczby połączeń troficznych i wydajności troficznych od fitoplanktonu do połowów komercyjnych były szeroko dyskutowane, choć były one mało uzasadnione. Nowsze badania sugerują, że można modelować pozytywne relacje między chlorofilem-a a produkcją łowisk i mogą one być bardzo silnie skorelowane, gdy zostaną zbadane we właściwej skali. Na przykład Ware i Thomson (2005) stwierdzili, że r2 wynoszący 0,87 między wydajnością miejscowych ryb (tony metryczne km−2) a średnimi rocznymi stężeniami chlorofilu-a (mg m−3). Inni odkryli Front Strefy Chlorofilowej Pacyfiku (gęstość chlorofilu 0,2 mg m−3), która ma być cechą określającą rozkład populacji żółwia karetta.

</doc>
<doc id="4786662" url="https://pl.wikipedia.org/wiki?curid=4786662" title="Biblioteki prywatne">
Biblioteki prywatne

Biblioteka prywatna – pojęcie o dwóch znaczeniach: zbiory książek osób prywatnych, nieprzeznaczone do wypożyczania i prezentowania
albo biblioteki prowadzone przez osoby i organizacje inne niż instytucje publiczne (samorządy, instytucje naukowe, uczelnie wyższe).
Biblioteki prywatne jako zbiory książek.
Potocznie biblioteką prywatną nazywa się zbiór książek, gier, czasopism i gazet, map i innych publikacji. Zbiory te są gromadzone przez osoby prywatne w celu hobbystycznym i nie są udostępniane innym osobom, ani w formie wypożyczeń, ani nie są prezentowane na miejscu (nie są prowadzone żadne czytelnie). 
Można spotkać się z relacjami dotyczącymi ogromnych prywatnych zbiorów, nazywanych prywatnymi bibliotekami. Polska stacja radiowa "Polskie Radio" 18 września 2017 roku w ramach audycji audycji "Reportaż w Trójce" wyemitowała reportaż Eweliny Karpacz-Oboładze o tytule: "Biblioteka niepubliczna". W reportażu poruszono temat prywatnych zbiorów Michała Pabiana - dramaturga i językoznawcy, który nazywa swoją kolekcję książek "niepubliczną biblioteką". . Na portalu "https://lubimyczytac.pl/" są wymienione znane prywatne biblioteki. Wymieniono między innymi zbiory: Karla Lagerfelda: (300 000 książek), G. Lucasa (ponad 27 000 książek), Michaela Jacksona (ponad 10 000 książek), Ernesta Hemingwaya (ponad 9 000 książek), Thomasa Jeffersona (6 487 książek). 
Biblioteki prowadzone przez osoby prywatne.
Ustawa z dnia 27 czerwca 1997 roku o bibliotekach w rozdziale 5 (paragrafy 18-20a) nakłada na samorządy obowiązek prowadzenia bibliotek publicznych. Gminy mają prowadzić co najmniej jedną gminną bibliotekę publiczną, powiaty co najmniej jedną powiatową bibliotekę publiczną, samorządy wojewódzkie co najmniej jedną wojewódzką bibliotekę publiczną. Każdy samorząd może prowadzić większą liczbę bibliotek publicznych. Działalność wyżej wymienionych bibliotek jest finansowana przez samorządy, które je prowadzą. Darmowy dostęp do bibliotek publicznych mają wszyscy. 
Oprócz tego ustawa o bibliotekach wprowadza podział bibliotek na:
Biblioteki naukowe, szkolne i pedagogiczne, fachowe i zakładowe oraz biblioteki obsługujące specjalne grupy użytkowników są prowadzone przez kompetentne instytucje i ich działalność jest finansowana przez te instytucje. Darmowy dostęp do tych bibliotek mają wszystkie osoby należące do grup, dla których biblioteka została przeznaczona.
Ustawa o bibliotekach w rozdziale 3 ("Organizacja bibliotek") w artykule 8, w punkcie 3, stwierdza, że organizatorami bibliotek mogą być osoby fizyczne, osoby prawne, osoby organizacyjne nieposiadające osobowości prawnej. Oznacza to, że bibliotekę mogą założyć osoby fizyczne, organizacje, stowarzyszenia, fundacje. W artykule 9 ustawa o bibliotekach określa obowiązki każdego organizatora biblioteki, który jest zobowiązany do zapewnienia lokalu, zadbać o finansowanie biblioteki oraz zapewnić ewentualnym pracownikom biblioteki stosowne szkolenia i rozwój zawodowy. Biblioteki prowadzone przez osoby wymienione w artykule 8, punkcie 3 ustawy o bibliotekach (osoby fizyczne, osoby prawne i jednostki organizacyjne nie mające osobowości prawnej) mogą pobierać opłaty za udostępnianie swoich zbiorów. 
W wywiadzie Alicji Wielgus z Longinem Graczykiem, kulturoznawcą oraz współautorem projektu „Biblioteki osobne” realizowanego przez Fundację Ari Ari, opublikowanym 15 maja 2016 roku na stronie internetowej Klubu Jagiellońskiego, Longin Graczyk odróżnia biblioteki prywatne (księgozbiory udostępniane publicznie przez osoby prywatne) od bibliotek społecznych (księgozbiorów udostępnianych publicznie przez organizacje społeczne) oraz podaje, że w Polsce funkcjonuje 8 bibliotek prywatnych i około 60 społecznych (są to dane na dzień opublikowania wywiadu, czyli 15 maja 2016 roku).
Bibliografia i netografia.
1. Ustawa z dnia 27 czerwca 1997 r. o bibliotekach (Dz. U. 1997 Nr 85 poz. 539) - dostępna na stronie: https://isap.sejm.gov.pl/isap.nsf/DocDetails.xsp?id=wdu19970850539

</doc>
<doc id="4786663" url="https://pl.wikipedia.org/wiki?curid=4786663" title="Karol Frytz">
Karol Frytz

Karol Frytz (ur. 2 lutego 1899 we wsi Gaj (niem. "Hutweide"), zm. 26 marca 1919 pod Magierowem) – podchorąży Wojska Polskiego, kawaler Orderu Virtuti Militari.
Życiorys.
Urodził się 2 lutego 1899 we wsi Gaj, w ówczesnym powiecie nowosądeckim Królestwa Galicji i Lodomerii, w rodzinie Karola i Anieli z Arendarczyków. Był bratem Władysława, który poległ w czasie I wojny światowej jako żołnierz armii austriackiej.
Karol ukończył szkołę powszechną w Nowym Sączu i tamże siedem klas w c. k. Gimnazjum I Wyższym. Prawdopodobnie był członkiem Związku Strzeleckiego. Jako uczeń klasy ósmej gimnazjum został zmobilizowany do armii austriackiej.
Od 1 listopada 1918 w szeregach odrodzonego Wojska Polskiego w składzie 3. kompanii I batalionu 1 pułku strzelców podhalańskich walczył na froncie wojny polsko-ukraińskiej. Szczególnie odznaczył się w walce pod Magierowem, gdzie „dowodząc plutonem w walce wręcz zdobył pozycje przeciwnika. Zginął ugodzony kulą podczas boju”. Za tę postawę został pośmiertnie odznaczony Orderem Virtuti Militari i mianowany podchorążym.
Był kawalerem.

</doc>
<doc id="4786665" url="https://pl.wikipedia.org/wiki?curid=4786665" title="Fred the Godson">
Fred the Godson

Frederick Thomas (ur. 22 lutego 1985, zm. 23 kwietnia 2020) lepiej znany jako Fred the Godson – amerykański raper pochodzący z dzielnicy Bronx w Nowym Jorku. W dniu 23 kwietnia 2020 roku poniósł śmierć w wyniku komplikacji po zarażeniu koronawirusem, pozostawił żonę LeeAnn Jemmott oraz osierocił dwie córki.

</doc>
<doc id="4786669" url="https://pl.wikipedia.org/wiki?curid=4786669" title="Danuta Parylak">
Danuta Parylak

Danuta Parylak (ur. 1952) – polska inżynier, dr hab. nauk rolniczych, profesor zwyczajny Instytutu Agroekologii i Produkcji Roślinnej i dziekan Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
W 1976 ukończyła studia agronomiczne w Akademii Rolniczej we Wrocławiu, 1 kwietnia 1986 obroniła pracę doktorską, 26 października 1998 habilitowała się na podstawie pracy zatytułowanej "Optymalizacja uprawy pszenżyta ozimego w krótkotrwałej monokulturze na glebie kompleksu żytniego dobrego". 20 sierpnia 2002 nadano jej tytuł profesora w zakresie nauk rolniczych. Objęła funkcję profesora zwyczajnego w Instytucie Agroekologii i Produkcji Roślinnej oraz dziekana na Wydziale Przyrodniczym i Technologicznym Uniwersytetu Przyrodniczego we Wrocławiu.
Była kierownikiem Katedry Ogólnej Uprawy Roli i Roślin na Wydziale Rolniczym Akademii Rolniczej we Wrocławiu, prorektorem na Uniwersytecie Przyrodniczym we Wrocławiu, przewodniczącą rady wydziału na Wydziale Rolniczym Uniwersytetu Przyrodniczego we Wrocławiu, zastępcą przewodniczącego Komitetu Uprawy Roślin na V Wydziale Nauk Rolniczych, Leśnych i Weterynaryjnych Polskiej Akademii Nauk.
Piastowała stanowisko wiceprezesa Polskiego Towarzystwa Agronomicznego.

</doc>
<doc id="4786670" url="https://pl.wikipedia.org/wiki?curid=4786670" title="Milan Janić">
Milan Janić

Milan Janić (cyr. Милан Јанић, ur. 14 czerwca 1957, zm. 1 stycznia 2003) – serbski kajakarz. W barwach Jugosławii srebrny medalista olimpijski z Los Angeles.
Na igrzyskach olimpijskich startował dwukrotnie (IO 80, IO 84). W 1984, pod nieobecność części sportowców z Bloku Wschodniego, zajął drugie miejsce w jedynce na dystansie 1000 metrów. Na mistrzostwach świata wywalczył sześć medali: trzy złote (K-1 10000 m: 1978, 1979, 1982) i trzy dwa srebrne (K-1 1000 m: 1978; K-1 10000 m: 1981, 1983).
Jego córka Natasa oraz synowie Mićo i Stjepan również byli kajakarzami.

</doc>
<doc id="4786671" url="https://pl.wikipedia.org/wiki?curid=4786671" title="Języki Papui-Nowej Gwinei">
Języki Papui-Nowej Gwinei

Zgodnie z klasyfikacją SIL na terenie Papui-Nowej Gwinei funkcjonuje 851 języków. Mowa tu nie o dialektach, tj. odmianach różnych języków, lecz o zupełnie odrębnych bytach językowych, niekoniecznie wzajemnie spokrewnionych. Papua-Nowa Gwinea ma największą liczbę języków spośród krajów świata, przy czym często posługują się nimi niezbyt liczne społeczności.
Autochtoniczne języki Papui-Nowej Gwinei rozpatruje się w ramach dwóch grup: austronezyjskiej i papuaskiej (nieaustronezyjskiej). Języki papuaskie zostały wprowadzone przez osadników ludzkich ok. 40 tys. lat temu. Nie mają wspólnego prajęzyka – dzielą się na dziesiątki niespokrewnionych rodzin i szereg izolatów, o niestwierdzonym pokrewieństwie z innymi językami. Języki austronezyjskie, pochodzące z Tajwanu, pojawiły się w tym regionie 3,5 tys. lat temu. W przeciwieństwie do języków papuaskich tworzą zdefiniowaną rodzinę językową, sprowadzającą się do wspólnego przodka. O ile występują licznie wzdłuż wybrzeży Nowej Gwinei oraz na okolicznych wyspach, to ogółem stanowią w kraju mniejszość.
Językami urzędowymi Papui-Nowej Gwinei są angielski, tok pisin i hiri motu. Ponadto w 2015 r. statusem języka urzędowego objęto język migowy ("Papua New Guinean Sign Language"). Tok pisin należy do języków kreolskich opartych na angielskim. Jest najbardziej rozprzestrzenionym językiem w kraju i stanowi środek komunikacji międzyetnicznej (lingua franca). Hiri motu wywodzi się z austronezyjskiego języka motu, przy czym od lat 70. XX wieku traci na znaczeniu jako lingua franca. Inne języki kontaktów międzyetnicznych to m.in.: dobu, suau, kâte, boiken (o znacznie mniejszym znaczeniu niż tok pisin). Spośród autochtonicznych języków kraju największą liczbę użytkowników ma język enga.

</doc>
<doc id="4786672" url="https://pl.wikipedia.org/wiki?curid=4786672" title="Języki w Papui-Nowej Gwinei">
Języki w Papui-Nowej Gwinei



</doc>
<doc id="4786673" url="https://pl.wikipedia.org/wiki?curid=4786673" title="Morison International">
Morison International



</doc>
<doc id="4786675" url="https://pl.wikipedia.org/wiki?curid=4786675" title="Powonienie">
Powonienie



</doc>
<doc id="4786677" url="https://pl.wikipedia.org/wiki?curid=4786677" title="Dopravní podnik měst Liberce a Jablonce nad Nisou">
Dopravní podnik měst Liberce a Jablonce nad Nisou

Dopravní podnik měst Liberce a Jablonce nad Nisou (DPMLJ) – spółka akcyjna będąca operatorem miejskiego transportu publicznego w Libercu i w Jabloncu nad Nysą. Przedsiębiorstwo w obecnej formie prawnej powstało 1 kwietnia 1993 r., jego siedziba znajduje się przy ulicy Mrštíkovej 920/12 w Libercu. W latach 1993–2010 nazwa firmy brzmiała Dopravní podnik města Liberce, od 21 października 2010 r. do 10 listopada 2010 r. Dopravní podnik měst Liberec a Jablonec nad Nisou, a 10 listopada zmieniono nazwę na obecnie obowiązującą. Do 2010 r. jedynym akcjonariuszem spółki było miasto Liberec, współcześnie drugim akcjonariuszem jest miasto Jablonec nad Nysą.
W 2018 r. DPMLJ obsługiwały 70 linii autobusowych o całkowitej długości 642 km i 4 linie tramwajowe o całkowitej długości 37 km. Według stanu z 2018 r. DPMLJ dysponował 139 autobusami i 59 tramwajami, które w ciągu roku przewiozły prawie 42 miliony pasażerów.
Struktura organizacyjna.
Stan z maja 2020 r.

</doc>
<doc id="4786678" url="https://pl.wikipedia.org/wiki?curid=4786678" title="Kazimierz Korona">
Kazimierz Korona

Kazimierz Korona (ur. 1939) – polski urzędnik państwowy i działacz partyjny, w latach 1993–1997 podsekretarz i sekretarz stanu w Urzędzie Rady Ministrów oraz Kancelarii Prezesa Rady Ministrów, a także pełnomocnik rządu.
Życiorys.
Działał ZSL i PSL, od 1982 był dyrektorem Wydziału Organizacyjnego NK ZSL. Od lat 80. pracował w Urzędzie Rady Ministrów, zasiadał w gabinetach wicepremierów z ZSL za rządów Zbigniewa Messnera i Mieczysława Rakowskiego.
W latach 1993–1997 pozostawał wiceministrem w URM: od 1 listopada 1993 do 12 lipca 1994 jako podsekretarz stanu, następnie do 7 marca 1995 sekretarz stanu ds. administracyjnych oraz ponownie podsekretarz stanu (od 7 marca 1995 do 31 grudnia 1996), zaś po przekształceniu w Kancelarię Premiera od 3 stycznia do 3 grudnia 1997 – podsekretarza stanu. Jednocześnie w latach 1994–1996 pozostawał pełnomocnikiem rządu ds. Współpracy Północno-Wschodnich Województw Rzeczypospolitej Polskiej z Obwodem Kaliningradzkim Federacji Rosyjskiej oraz Regionów Rzeczypospolitej Polskiej z Regionem Sankt Petersburga. Od lipca 1994 do marca 1995 sekretarz Rady Ministrów, zaś od czerwca 1995 do grudnia 1996 sekretarz parlamentarny rządu.
W połowie lat 90. został współzałożycielem spółdzielni Dębina w Warszawie. Zasiadał też w radzie nadzorczej Hodowli Roślin Kalinowo, przez co znalazł się na tzw. liście Cimoszewicza.

</doc>
<doc id="4786679" url="https://pl.wikipedia.org/wiki?curid=4786679" title="Zdjęcia (Apple)">
Zdjęcia (Apple)

Zdjęcia – aplikacja do zarządzania i obróbki zdjęć opracowana przez Apple. Wydana po raz pierwszy z iOS 8 17 września 2014, następnie 8 kwietnia 2015 z aktualizacją 10.10.3 systemu OS X Yosemite oraz 13 września 2016 dla tvOS 10.
Live Photos.
Live Photos (film ukryty w zdjęciu) - funkcja wprowadzona wraz z ekranem Multi Touch przy iPhone 6s. Polega na uchwyceniu "okoliczności zdjęć", na które składają się chwile tuż przed i po zrobieniu zdjęcia.
Historia.
W czerwcu 2014 Apple ogłosiło plan zakończenia rozwoju iPhoto i Aperture, które w 2015 miała zastąpić nowa aplikacja. Zdjęcia zostały wydane dla systemu OS X Yosemite wraz z aktualizacją 10.10.3. 13 września 2016 aplikacja została wydana dla tvOS wraz z 10 wersją systemu.

</doc>
<doc id="4786683" url="https://pl.wikipedia.org/wiki?curid=4786683" title="Franciszek Fronczak">
Franciszek Fronczak

Franciszek Eustachy Fronczak (ur. 20 października 1874 w Buffalo, zm. 12 września 1955 tamże) – polski lekarz i prawnik, działacz organizacji Polonii w Stanach Zjednoczonych, członek Komitetu Narodowego Polskiego w Paryżu (1918-1919), w 1946 urzędnik UNRRA d.s nadzoru warunków sanitarnych w Polsce.
Życiorys.
W 1897 ukończył studia medyczne na Uniwersytecie Stanu Nowy Jork w Buffalo, w 1899 studia prawnicze na tej samej uczelni.
W 1894 zorganizował Klub Młodzieży Polskiej, w 1898 stanął na czele komitetu walczącego o wprowadzenie języka polskiego w tych szkołach publicznych, do których uczęszczały polskie dzieci. W 1905 założył Stowarzyszenie Polskich Lekarzy. W latach 1907-1946 komisarz zdrowia w Buffalo. Był inicjatorem wielu instytucji dobroczynnych; dbał o stan zdrowia i higieny skupisk polonijnych; czynił starania o równouprawnienie Amerykanów pochodzenia polskiego w życiu kościelnym, społecznym i gospodarczym.
W czasie I wojny światowej wraz z Ignacym Paderewskim utworzył w 1914 w Chicago Polski Centralny Komitet Ratunkowy (PCKR), zajmujący się początkowo pomocą humanitarną dla ludności polskiej na obszarze ziem polskich objętych działaniami wojennymi. W 1916 organ kierowniczy PCKR został przekształcony w Wydział Narodowy, który dążył do scentralizowania działań na rzecz narodowo-demokratycznego programu walki o niepodległość Polski. Wydział Narodowy Polskiego Centralnego Komitetu Ratunkowego uchwałą z 20 września 1917 uznał polityczne zwierzchnictwo Komitetu Narodowego Polskiego w Paryżu. Przedstawicielem KNP w USA został Ignacy Paderewski (członek KNP od chwili jego powołania 15 sierpnia 1917), natomiast przedstawicielem Wydziału Narodowego PCKR z Chicago, stałe uczestniczącym w pracach Komitetu Narodowego Polskiego, został Franciszek Fronczak, przyjęty na członka KNP formalnie w grudniu 1917. Do Paryża przyjechał w maju 1918, uczestnicząc w pracach Komitetu do jego rozwiązania 15 kwietnia 1919.
W okresie międzywojennym Franciszek Fronczak reprezentował USA na wielu międzynarodowych konwencjach medycznych. W 1946 mianowany na przedstawiciela United Nations Relief and Rehabilitation Administration (UNRRA) d.s nadzoru warunków sanitarnych w Polsce.
Członek wielu organizacji polonijnych. Doktor honoris causa Uniwersytetu Stanu Nowy Jork w Buffalo, Uniwersytetu Warszawskiego i Uniwersytetu Jagiellońskiego (1946).
Kolekcja archiwaliów Franciszka Fronczaka znajduje się w E.H. Butler Library w Buffalo State College jako "The Fronczak Room Collections". Zawiera jego rękopisy, dokumenty osobiste i pamiątki.
Prezydent RP na uchodźstwie August Zaleski mianował go pośmiertnie na stopień generała brygady.

</doc>
<doc id="4786687" url="https://pl.wikipedia.org/wiki?curid=4786687" title="Język melpa">
Język melpa

Język melpa (a. medlpa), także hagen – język transnowogwinejski używany w dystrykcie Hagen w prowincji Western Highlands (Papua-Nowa Gwinea), przez grupę etniczną Melpa. Według danych z 1991 roku posługuje się nim 130 tys. osób.
Wykazuje niewielkie zróżnicowanie dialektalne. Występuje w nim rejestr pandanowy.
Jest zapisywany alfabetem łacińskim.

</doc>
<doc id="4786688" url="https://pl.wikipedia.org/wiki?curid=4786688" title="Język medlpa">
Język medlpa



</doc>
<doc id="4786689" url="https://pl.wikipedia.org/wiki?curid=4786689" title="Stanisław Lugajło">
Stanisław Lugajło



</doc>
<doc id="4786691" url="https://pl.wikipedia.org/wiki?curid=4786691" title="Aīda Niedra">
Aīda Niedra

Aīda Niedra właściwie Ida Niedra, po mężu Salmiņa (ur. 23 marca 1899 w Tirza, zm. 23 listopada 1972 w Santa Monica) – łotewska poetka i pisarka, jedna z najważniejszych powieściopisarek łotewskich.
Życiorys.
Ida Niedra urodziła się 23 marca 1899 r. w niewielkiej wsi w parafii Tirza. W 1919 r. ukończyła szkołę w mieście Kieś i w tym samym roku przeprowadziła się z rodziną do Rygi, gdzie do 1932 r. pracowała w sądzie. W 1929 r. poślubiła członka Sądu Okręgowego Voldemāra Salmiņu. W 1944 r. uciekła z Łotwy i zamieszkała w Esslingen am Neckar w Niemczech. W 1949 r. przeprowadziła się na zachodnie wybrzeże Stanów Zjednoczonych i mieszkała m.in. w Hollywood i Santa Monica.
Jej debiut literacki odbył się w 1920 r. Była pierwszą łotewską poetką, która pisała otwarcie i bez lęku o miłości erotycznej. Później skupiła się głównie na prozie, pisaniu stylistycznie ekspresjonistycznych dzieł, powieści kryminalnych i literaturze psychologicznie realistycznej. W jej poezji widoczny był związek z łotewską naturą. Wiele utworów poświęcała kobietom, ukazując ich przeżycia i świat wewnętrznych doznań. W dziełach prozatorskich widoczne są cechach pozytywistyczne, impresjonistyczne i ekspresjonistyczne. Poruszała współczesne sobie problemy i losy ludzkie osadzone często w jej rodzinnej parafii Tirza. Proza Iksteny koncentrowała się na silnych postaciach kobiecych, które potrafiły szokować współczesnych ówczesnych czytelników temperamentem i erotyzmem. Łotewscy krytycy porównali autorkę do George Sand.
Po przeprowadzce do Ameryki była aktywnym członkiem społeczności łotewskich uchodźców. Na ich prośbę spisała swoje wspomnienia o Łotwie i doświadczenia z lat, w których mieszkała w Rydze. Pisała także o ucieczce z ojczyzny i o społeczności rodaków na obczyźnie. W ciągu swojej 50-letniej kariery literackiej napisała 30 powieści i wiele zbiorów opowiadań. Jest jedną z najważniejszych powieściopisarek łotewskich.

</doc>
<doc id="4786694" url="https://pl.wikipedia.org/wiki?curid=4786694" title="Cercideae">
Cercideae



</doc>
<doc id="4786701" url="https://pl.wikipedia.org/wiki?curid=4786701" title="Stadion kraj Studenjaka">
Stadion kraj Studenjaka

Stadion kraj Studenjaka – stadion piłkarski w Belgradzie, stolicy Serbii. Obiekt może pomieścić 3000 widzów. Swoje spotkania rozgrywają na nim piłkarze klubu FK Radnički Belgrad.

</doc>
<doc id="4786702" url="https://pl.wikipedia.org/wiki?curid=4786702" title="Jasmin Feige">
Jasmin Feige

Jasmin Feige z domu Fischer (ur. 20 czerwca 1959 w Leverkusen, zm. 19 czerwca 1988 w pobliżu Kürten) – niemiecka lekkoatletka, specjalistka skoku w dal i skoku wzwyż, medalistka halowych mistrzostw Europy z 1981. Reprezentowała Republikę Federalną Niemiec.
Pięciokrotnie startowała w halowych mistrzostwach Europy. Największy sukces odniosła w 1981 w Grenoble, gdzie zdobyła brązowy medal w skoku w dal, przegrywając jedynie ze swą koleżanką z reprezentacji RFN Karin Hänel i Sigrid Heimann z Niemieckiej Republiki Demokratycznej, a także zajęła 5. miejsce w skoku wzwyż. Poza tym zajęła 6. miejsce w skoku wzwyż w 1979 w Wiedniu, a w skoku w dal 8. miejsce w 1983 w Budapeszcie, 5. miejsce w 1985 w Pireusie i 6. miejsce w 1986 w Madrycie.
Feige była wicemistrzynią RFN w skoku w dal w 1987 oraz brązową medalistką w tej konkurencji w 1984, a także brązową medalistką w skoku wzwyż w 1980. Była również halową mistrzynią RFN w skoku w dal w 1983 i 1985, wicemistrzynią w latach 1984 i 1986–1988 oraz brązową medalistką w 1981, a także brązową medalistką w skoku wzwyż w 1980 i 1981. 
Jej rekord życiowy w skoku w dal wynosił 6,63 m (ustanowiony 21 sierpnia 1985 w Zurychu), a w skoku wzwyż 1,86 m (18 maja 1980 w Gelsenkirchen).
Zginęła w wypadku podczas wycieczki na motocyklu.

</doc>
<doc id="4786706" url="https://pl.wikipedia.org/wiki?curid=4786706" title="Stadion Vašarište">
Stadion Vašarište

Stadion Vašarište – stadion piłkarski w Požarevacu, w Serbii. Obiekt może pomieścić 3200 widzów. Swoje spotkania rozgrywają na nim piłkarze klubu Mladi Radnik Požarevac.

</doc>
<doc id="4786710" url="https://pl.wikipedia.org/wiki?curid=4786710" title="Poraduń">
Poraduń

Poraduń (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
Dawniej folwark i majątek ziemski. W XIX w. siedziba okręgu wiejskiego w powiecie lidzkim. W dwudziestoleciu międzywojennym leżał w Polsce, w województwie nowogródzkim, w powiecie lidzkim, w gminie Ejszyszki.

</doc>
<doc id="4786711" url="https://pl.wikipedia.org/wiki?curid=4786711" title="Postawki (Białoruś)">
Postawki (Białoruś)

Postawki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń.

</doc>
<doc id="4786712" url="https://pl.wikipedia.org/wiki?curid=4786712" title="Postawki">
Postawki



</doc>
<doc id="4786713" url="https://pl.wikipedia.org/wiki?curid=4786713" title="Marcin Bułka">
Marcin Bułka

Marcin Bułka (ur. 4 października 1999 w Płocku) – polski piłkarz występujący na pozycji bramkarza we francuskim klubie OGC Nice.
Kariera klubowa.
Występował w juniorskich zespołach takich klubów jak Stegny Wyszogród, Król Maciuś Club Płock i Escola Varsovia Warszawa. W 2016 roku przebywał na testach w Barcelonie, jednakże w lipcu podpisał kontrakt z Chelsea F.C.. W zespole juniorów Chelsea zadebiutował we wrześniu w wygranym 4:2 meczu z Arsenalem. W 2018 roku został włączony do pierwszej drużyny, w której nie rozegrał jednak ani jednego meczu.
W 2019 roku został zawodnikiem Paris Saint-Germain F.C., z którym podpisał dwuletni kontrakt. W barwach pierwszej drużyny Paris Saint-Germain zadebiutował 30 sierpnia 2019 w wygranym 2:0 meczu z FC Metz. Z francuskim klubem zdobył mistrzostwo kraju w sezonie 2019/2020. 28 września 2020 Bułka podpisał przedłużenie kontraktu z Paris Saint-Germain do czerwca 2025, w tym samym dniu został wypożyczony do hiszpańskiego klubu FC Cartagena z Segunda División na sezon 2020–2021. 31 stycznia 2021 został wypożyczony do LB Châteauroux z Ligue 2, umowa do końca sezonu.
Sezon 2021/22 spędził na wypożyczeniu w Nice. 1 czerwca 2022 poinformowano o wykupieniu Bułki przez ten klub z Paris Saint-Germain.

</doc>
<doc id="4786714" url="https://pl.wikipedia.org/wiki?curid=4786714" title="Jan Zagajewski">
Jan Zagajewski

Jan Walenty Zagajewski (ur. 12 stycznia 1946) – polski urzędnik państwowy i menedżer, w latach 1993–1995 podsekretarz stanu w Urzędzie Rady Ministrów.
Życiorys.
W 1972 skończył studia na Politechnice Warszawskiej. Związał się z PSL, został szefem sztabu koordynującego pracę premiera Waldemara Pawlaka, a także szefem Ośrodka Szkolenia Spółdzielców. Od 29 czerwca do 31 lipca 1992 pozostawał dyrektorem generalnym, a potem do stycznia 1993 wicedyrektorem Bazy Gospodarczo-Recepcyjnej Urzędu Rady Ministrów. Powrócił do URM jako podsekretarz stanu, pełniąc tę funkcję od 15 grudnia 1993 do 20 listopada 1995 i odpowiadając m.in. za kwestie administracji, finansów i informatyki). Podał się do dymisji w związku ze sprawą nieprawidłowości dotyczących rządowych mieszkań i tzw. afery InterAms (dotyczącej komputeryzacji URM).
W latach 1994–1995 zasiadał w radzie nadzorczej Telekomunikacji Polskiej, następnie pracował w centrali PZU. Później działał jako członek zarządów i rad nadzorczych różnych firm, m.in. Ciech SA i Polskich Sieci Elektroenergetycznych. Został członkiem rady Fundacji Centrum Europejskie Natolin i prezesem Polsko-Greckiej Izby Gospodarczej.

</doc>
<doc id="4786715" url="https://pl.wikipedia.org/wiki?curid=4786715" title="Gedatsukai">
Gedatsukai



</doc>
<doc id="4786717" url="https://pl.wikipedia.org/wiki?curid=4786717" title="Tramwaje w Nyíregyházie">
Tramwaje w Nyíregyházie

Tramwaje w Nyíregyházie – zlikwidowany system tramwajowy węgierskiego miasta Nyíregyháza, funkcjonujący od 7 sierpnia 1911 r. do 31 maja 1969 r. Torowiska tramwajowe zlikwidowano w 1972 r. i zastąpiono linią autobusową nr 7, która później otrzymała numer 8. W późniejszym czasie pojawiały się plany ponownego uruchomienia transportu tramwajowego w mieście, jednak żaden z nich nie został zrealizowany.
Tabor.
W Nyíregyházie eksploatowano wagony tramwajowe produkcji Ganz oraz Weitzer János Rt..

</doc>
<doc id="4786728" url="https://pl.wikipedia.org/wiki?curid=4786728" title="Polonia w Tunezji">
Polonia w Tunezji

Polonia tunezyjska – ludność Tunezji pochodzenia polskiego.
Historia.
Początki.
Pierwszym Polakiem w Tunezji był dowódca floty maltańskiej był Prokop Odrowąż-Pieniążek, który walczył w Tunezji z Turkami we flocie hiszpańskiej w XVI wieku. Walczyli tam także inni Polacy, m.in. Szymon Łatkowski, Teodor Lacki, czy Jerzy Rogowski. Dalej odwiedzali ją Zygmunt Radziwiłł, Piotr Kochanowski, Andrzej Trzecieski, czy Piotr Zbylitowski. Kolejnym z Polaków, który przyjechał do Tunezji był pisarz oraz podróżnik Jan Potocki, który napisał w tym czasie pierwszy polski opis Tunezji w swojej książce pod tytułem "Kraina Tunetańska". Przybył wtedy na wyspę Dżerba do miejscowości Kabis nad zatoką Mała Syrta. Pierwszą kobietą w Tunezji była za to Cecylia z Popielów Komorowiczowa, która przebywała tam ponad dziesięć lat: od 1900 do 1910 roku. W latach 1918–1945 w Tunezji Polacy zaczęli osiedlać się na stałe (nadal w małej liczbie). Zamieszkiwało w tym czasie Tunezję około 40 osób.
Powstanie listopadowe.
Najliczniej Polacy przybywali (i najczęściej osiedlali się) w Tunezji po powstaniu listopadowym. Niektórzy osiedlali się tam, inni zostali sprzedani jako niewolnicy. Byli wśród nich m.in. Seweryn Korzeliński, polski podróżnik po Australii, a także powieściopisarz Zygmunt Miłkowski publikujący pod pseudonimem Teodor Tomasz Jeż.
XXI wiek.
Obecnie na terenie Tunezji Polonia wynosi około 700 osób (przy czym w 2007 roku było to 500 osób), z czego najwięcej z nich to zamężne kobiety z dziećmi. Ponadto w Tunezji mieszka ok. 70 osób z Polski, które przebywają tam ze względu na pracę. Polacy zamieszkują głównie największe miasta Tunezji: Tunis oraz Susa, Al-Mahdijja, Safakis i Dżunduba.
Turystyczna część Polaków przyjeżdżających do Tunezji wynosi około 200 tysięcy osób rocznie. Liczba zwiększyła się od 2009 roku w związku ze zwolnienia Polaków z posiadania wizy do Tunezji i zniesienia opłaty w wysokości 30 dinarów tunezyjskich dla turystów.
Polskie instytucje.
W Tunezji funkcjonuje polski Szkolny Punkt Konsultacyjny, który naucza w zakresie nauki w szkole podstawowej, gimnazjalnej oraz licealnej. Dokładniej znajduje się na terenie miasta Tunis. Kierownikiem oraz nauczycielem SPK w Tunisie jest Ewa Rajkow-Krzywicka. Od trzydziestu dwóch lat istnieje tam także Koło Polek, któremu od lat przewodniczy Maria Boukef. Obie panie współpracują z Ambasadą RP w Tunisie, organizując co roku obchody najważniejszych polskich świąt państwowych i religijnych.

</doc>
<doc id="4786729" url="https://pl.wikipedia.org/wiki?curid=4786729" title="Marko Kalogjera (1819–1888)">
Marko Kalogjera (1819–1888)

Marko Kalogjera (ur. 7 grudnia 1819 w Blato, zm. 4 grudnia 1888 w Splicie) – chorwacki arystokrata i duchowny rzymskokatolicki, tajny radca i baron austriacki, biskup kotorski w latach 1856–1866, biskup splicko-makarski w latach 1866–1888. Komandor Orderu Leopolda, uczestnik Soboru Watykańskiego I.
Życiorys.
Pochodził ze starego greckiego rodu Kalogera, którego udokumentowane początki sięgają Cesarstwa Bizantyńskiego. M.in. w X wieku jego przedstawiciele należeli do archontów Krety za panowania cesarza Nicefora II Fokasa. Zlatynizowana, a następnie zeslawizowana gałąź dalmatyńska tej rodziny osiadła między innymi na wyspie Korčula, gdzie przodkowie Marko Kalogjera jako obywatele Republiki Weneckiej zajmowali się złotnictwem.
Po ukończeniu gimnazjum w Dubrowniku wstąpił do wyższego seminarium duchownego w Zadarze. Święcenia kapłańskie otrzymał w 1843 roku. Następnie po krótkim okresie bycia kapelanem został skierowany do pracy w kurii biskupiej w Dubrowniku. Od 1850 roku administrował parafią rzymskokatolicką w Mandaljena, a później pracował w seminariach duchownych w Dubrowniku i Zadarze.
W 1856 roku został nominowany i konsekrowany biskupem diecezji Kotoru. W 1869 roku został przeniesiony na katedrę w Splicie. Jako ordynariusz diecezji splicko-makarskiej odegrał rolę jako energiczny organizator życia religijnego. Za jego pontyfikatu zbudowano budynek pałacu biskupiego, seminarium duchowne i wiele nowych kościołów.
Na polu kultury był zaangażowany w odrodzenie narodowe Chorwatów. Wspierał także utrzymanie przez Kościół rzymskokatolicki w Dalmacji przywileju stosowania pisma głagolickiego i liturgii słowiańskiej.

</doc>
<doc id="4786733" url="https://pl.wikipedia.org/wiki?curid=4786733" title="Mamy2mamy">
Mamy2mamy

mamy2mamy (fr. "Telle mère, telle fille") – francuska komedia z 2017 roku w reżyserii Noémie Saglio, wyprodukowany przez wytwórnię Gaumont Film Company.
Fabuła.
Beztroska 47-letnia Mado (Juliette Binoche) prowadzi rozrywkowe życie. Kobieta jest skoncentrowana na sobie, ulice Paryża przemierza różowym skuterem, lubi młodzieżowe ubrania, a do tego nie stroni od wina i dużo młodszych mężczyzn. Stanowi zupełne przeciwieństwo swojej odpowiedzialnej i poukładanej córki. Trzydziestoletnia Avril ma stałą pracę i statecznego narzeczonego, który żyje na jej koszt. Mado mieszka z nimi, co prowadzi do częstych konfliktów. Wydaje się, że obie zamieniły się rolami. To Avril martwi się, gdy matka długo nie wraca do domu, prawi jej morały i stara wpływać na jej zachowanie. Sama zaś jest wiecznie zestresowana i niezadowolona z życia. Z kolei Mado sprawia wrażenie lekkomyślnej nastolatki.
Pewnego dnia Avril oznajmia matce, że jest w ciąży. Żądna wrażeń kobieta źle przyjmuje tę nowinę, gdyż nie jest gotowa na to, by zostać babcią. Sprawy się komplikują, gdy niebawem sama ze zdumieniem odkrywa, że spodziewa się dziecka. Ojcem jest jej były mąż Marc (Lambert Wilson). Ten zbieg okoliczności sprawia, że relacje matki i córki będą musiały ulec zmianie.
Odbiór.
Krytyka.
Film "mamy2mamy" spotkał się z negatywną reakcją krytyków. W serwisie Rotten Tomatoes 20% z pięciu recenzji filmu jest pozytywne (średnia ocen wyniosła 4,5 na 10).

</doc>
<doc id="4786734" url="https://pl.wikipedia.org/wiki?curid=4786734" title="Stadion Promenada">
Stadion Promenada

Stadion Promenada – stadion piłkarski w Sremskiej Mitrovicy, w Serbii. Obiekt może pomieścić 3000 widzów. Swoje spotkania w przeszłości rozgrywali na nim piłkarze klubu Srem Sremska Mitrovica.

</doc>
<doc id="4786735" url="https://pl.wikipedia.org/wiki?curid=4786735" title="Tilcara (departament)">
Tilcara (departament)

Departament Tilcara (hiszp. "Departamento de Tilcara") – departament położony jest w centralnej części prowincji Jujuy. Jego powierzchnia wynosi 1845 km². Stolicą departamentu jest Tilcara. W 2010 roku populacja departamentu wynosiła 12349. Większość departamentu położona jest w dolinie Quebrada de Humahuaca wpisanej na listę światowego dziedzictwa UNESCO pod numerem 1116.
Departament Tilcara graniczy z czterema innymi departamentami prowincji: Valle Grande, Humahuaca, Tumbaya i Ledesma. 
Przez departament przebiega jedna główna droga - Droga krajowa 9. 
Departament składa się z trzech gmin (municipios): Huacalera (2064 mieszkańców), Maimara (4069) i Tilcara (6216).
W skład departamentu wchodzą m.in. miejscowości: Tilcara, Colonia San José, Huacalera, Juella, Maimará.
Ważnym stanowiskiem archeologicznym położonym około kilometra od miasta na wzgórzu w dolinie rzeki Rio Grande jest Pucará de Tilcara. Stanowisko zostało odkryte w 1903 roku, a zrekonstruowane w latach pięćdziesiątych XX wieku.
U podnóża wzgórza znajduje się niewielki ogród botaniczny Jardín Botánico de Altura..

</doc>
<doc id="4786736" url="https://pl.wikipedia.org/wiki?curid=4786736" title="Puzele (obwód grodzieński)">
Puzele (obwód grodzieński)

Puzele (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki, w pobliżu granicy z Republiką Litewską. Spotykana jest, również w dokumentach urzędowych, także nazwa "Puziele".
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 19 maja 1930 w gminie Koniawa, następnie w gminie Raduń.

</doc>
<doc id="4786738" url="https://pl.wikipedia.org/wiki?curid=4786738" title="Puzele">
Puzele



</doc>
<doc id="4786739" url="https://pl.wikipedia.org/wiki?curid=4786739" title="Tenrikyō">
Tenrikyō



</doc>
<doc id="4786743" url="https://pl.wikipedia.org/wiki?curid=4786743" title="Álvaro Rico">
Álvaro Rico

Álvaro Rico (ur. 13 sierpnia 1996 w La Puebla de Montalbán) – hiszpański aktor. Znany z serialu Szkoła dla elity.
Życiorys.
W 2011 roku zagrał w sztuce teatralnej Celestyna. W 2017 roku zadebiutował w telewizji w serialu "Centro médico". W tym samym roku wcielił się w rolę Nicolása w serialu "Velvet Colección".
W latach 2018-2020 był jednym z głównych bohaterów serialu Szkoła dla elity, wyprodukowanym przez Neflixa. Ponadto zagrał w takich produkcjach jak "El Cid, La caza. Tramuntana", i "Alba". W 2021 roku udzielił wywiadu dla magazynu Vanity Teen, w którym opowiedział o wpływie serialu na społeczeństwo oraz o swoich nadchodzących planach aktorskich.
Od 2018 do 2019 roku był w związku z aktorką Ester Expósito.

</doc>
<doc id="4786745" url="https://pl.wikipedia.org/wiki?curid=4786745" title="Higher Than the Eiffel">
Higher Than the Eiffel

Higher Than the Eiffel – trzeci album studyjny brytyjskiej grupy muzycznej Audio Bullys.

</doc>
<doc id="4786749" url="https://pl.wikipedia.org/wiki?curid=4786749" title="Radziuńce">
Radziuńce

Radziuńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń.

</doc>
<doc id="4786753" url="https://pl.wikipedia.org/wiki?curid=4786753" title="Detarieae">
Detarieae



</doc>
<doc id="4786756" url="https://pl.wikipedia.org/wiki?curid=4786756" title="Mitja Leskovar">
Mitja Leskovar

Mitja Leskovar (ur. 3 stycznia 1970 w Kranju) – słoweński duchowny rzymskokatolicki, arcybiskup, nuncjusz apostolski w Iraku.
Życiorys.
29 czerwca 1995 otrzymał święcenia kapłańskie i został inkardynowany do archidiecezji lublańskiej. W 1997 rozpoczął przygotowanie do służby dyplomatycznej na Papieskiej Akademii Kościelnej. 1 lipca 2001 rozpoczął służbę w dyplomacji watykańskiej pracując jako sekretarz nuncjatury w Bangladeszu (2001–2003). Następnie w latach 2003–2014 był pracownikiem sekcji I watykańskiego Sekretariatu Stanu. W roku 2014 został radcą nuncjatury apostolskiej w Niemczech, a w 2018 w Indiach.
1 maja 2020 został mianowany przez papieża Franciszka nuncjuszem apostolskim w Iraku oraz arcybiskupem tytularnym "Beneventum". Sakry biskupiej udzielił mu 8 sierpnia 2020 w katedrze lublańskiej kardynał Franc Rodé.

</doc>
<doc id="4786758" url="https://pl.wikipedia.org/wiki?curid=4786758" title="Chelus orinocensis">
Chelus orinocensis

Chelus orinocensis – gatunek żółwia bokoszyjnygo z rodziny matamatowatych i rodzaju "Chelus".
Gatunek został wyróżniony w 2020 r. na podstawie badań genetycznych z gatunku "Chelus fimbriata". Na podstawie badań ustalono, że gatunki rozdzieliły się w późnym miocenie ok. 13 mln lat temu i zamieszkują różne obszary – "Chelus fimbriata" dorzecze Amazonki, a "Chelus orinocensis" dorzecza Orinoko i Rio Negro.
"Chelus orinocensis" dorasta do 53 cm długości, poluje zagrzebany w mule rzecznym, gdzie atakuje z zaskoczenia małe ryby, wysuwając gwałtownie długą szyję i zasysając ofiarę razem z wodą.

</doc>
<doc id="4786759" url="https://pl.wikipedia.org/wiki?curid=4786759" title="Feliks Gacek">
Feliks Gacek

Feliks Gacek (ur. 25 października 1893 w Woli Filipowskiej, zm. 6 marca 1915 pod Tłumaczem) – chorąży Legionów Polskich, kawaler Orderu Virtuti Militari.
Życiorys.
Urodził się w rodzinie Franciszka i Katarzyny z d. Pałka. Absolwent gimnazjum w Krakowie. Student medycyny na Uniwersytecie Jagiellońskim.
Od sierpnia 1914 w szeregach Legionów Polskich. Pełnił funkcję dowódcy plutonu w 3 batalionie, 5 kompanii 2 pułku piechoty.
Szczególnie odznaczył się w bitwie pod Mołotkowem, gdzie „walką wręcz wypierał przeciwnika z zabudowań tej miejscowości. Zginął pod Tłumaczem podczas osłaniania odwrotu wojsk austriackich”. Za tę postawę został odznaczony pośmiertnie Orderem Virtuti Militari.
Był kawalerem.

</doc>
<doc id="4786762" url="https://pl.wikipedia.org/wiki?curid=4786762" title="Chelus">
Chelus

Chelus – rodzaj żółwia z rodziny matamatowatych (Chelidae).
Zasięg występowania.
Rodzaj obejmuje gatunki występujące w Ameryce Południowej (Kolumbia, Trynidad i Tobago, Wenezuela, Gujana, Surinam, Gujana Francuska, Brazylia, Ekwador i Boliwia). 
Systematyka.
Podział systematyczny.
Rodzaj "Chelus" uważano za monotypowy i wyróżniano w nim gatunek "Ch. fimbriata". Gatunek "Ch. orinocensis" został wyróżniony w 2020 r. na podstawie badań genetycznych. Na podstawie badań ustalono, że gatunki rozdzieliły się w późnym miocenie ok. 13 mln lat temu i zamieszkują różne obszary – "Ch. fimbriata" dorzecze Amazonki, a "Ch. orinocensis" dorzecza Orinoko i Rio Negro. Do rodzaju należą następujące gatunki: 

</doc>
<doc id="4786764" url="https://pl.wikipedia.org/wiki?curid=4786764" title="Kościół św. Mikołaja w Preszowie">
Kościół św. Mikołaja w Preszowie



</doc>
<doc id="4786768" url="https://pl.wikipedia.org/wiki?curid=4786768" title="Tramwaje w Peczu">
Tramwaje w Peczu

Tramwaje w Peczu – zlikwidowany system tramwajowy węgierskiego miasta Pecz, działający w latach 1913–1960. Po likwidacji tramwajów przewozy pasażerskie przejęły autobusy.
Historia.
W 1910 r. z inicjatywy burmistrza Andora Nendtvicha podpisano z inżynierami György Lépes i Béla Valatin umowę na zaprojektowanie i zbudowanie systemu tramwajów elektrycznych. Pierwszy próbny przejazd tramwaju miał miejsce 19 września 1913 r. 20 października pierwszy tramwaj, ozdobiony herbem miasta, rozpoczął kursowanie po torowiskach tramwajowych, czyniąc Pecz 28. miastem z transportem tramwajowym w Austro-Węgrzech. Jednotorowy system tramwajowy składał się z trzech linii:
Po II wojnie światowej zaczął pogarszać się stan niedoinwestowanego systemu tramwajowego. 31 sierpnia 1960 r. tramwaje w Peczu po raz ostatni wyjechały z zajezdni, kończąc historię tego środka transportu w mieście.
Relikty.
Do współczesnych czasów zachowało się tylko kilka materialnych zabytków tramwajów w Peczu. Przetrwała zajezdnia tramwajowa, część torowisk zakrytych asfaltem i część ozdobnych rozet do mocowania sieci trakcyjnej na budynkach w centrum miasta.
Plany odbudowy.
Od czasu upadku komunizmu kilkakrotnie pojawił się pomysł przywrócenia tramwajów w mieście. W studium wykonalności oszacowano koszt budowy systemu tramwajowego aż na 90 miliardów forintów, dlatego miasto zrezygnowało z planu odbudowy systemu w 2013 r.

</doc>
<doc id="4786769" url="https://pl.wikipedia.org/wiki?curid=4786769" title="Hörschel">
Hörschel

Hörschel – dzielnica miasta Eisenach w Niemczech, w kraju związkowym Turyngia, w powiecie Wartburg. 
Przez dzielnicę przebiega szlak rowerowy doliny Werry oraz zaczyna się tu słynny szlak pieszy Rennsteig.
Historia.
Pierwsza wzmianka o Hörschel pochodzi z 1 czerwca 932 roku.

</doc>
<doc id="4786771" url="https://pl.wikipedia.org/wiki?curid=4786771" title="Komitat Bars">
Komitat Bars

Komitat Bars (, ) – dawny komitat w północnej części Królestwa Węgier, w Górnych Węgrzech.
Komitat powstał w XI w. W okresie między 1663 a 1685 r. południowa część komitatu była okupowana przez Imperium Osmańskie i wchodziła w skład ejaletu Uyvar. Siedzibą władz komitatu do 1321 r. był zamek Bars, od którego komitat wziął swą nazwę, następnie zamek Léva, od 1580 r. Kistapolcsány, a od końca XVIII w. Aranyosmarót.
W okresie przed I wojną światową komitat dzielił się na pięć powiatów i trzy miasta.
Po traktacie w Trianon komitat znalazł się w granicach Czechosłowacji.
W wyniku pierwszego arbitrażu wiedeńskiego w 1938 r. południowa część komitatu powróciła do Węgier i została połączona z pozostałą częścią komitatu Hont w nowy komitat Bars és Hont ze stolicą w Léva. Po drugiej wojnie światowej przywrócono granicę z 1938 r.
Obecnie teren komitatu wchodzi w skład krajów nitrzańskiego bańskobystrzyckiego i częściowo trnawskiego na Słowacji

</doc>
<doc id="4786773" url="https://pl.wikipedia.org/wiki?curid=4786773" title="Brajići">
Brajići



</doc>
<doc id="4786774" url="https://pl.wikipedia.org/wiki?curid=4786774" title="Kościół św. Franciszka z Asyżu w Hervartowie">
Kościół św. Franciszka z Asyżu w Hervartowie



</doc>
<doc id="4786776" url="https://pl.wikipedia.org/wiki?curid=4786776" title="Getto w Śniadowie">
Getto w Śniadowie

Getto w Śniadowie – getto dla ludności żydowskiej utworzone przez Niemców w sierpniu 1941 roku w Śniadowie na ulicy Szerokiej i części Łomżyńskiej.
Opis.
Po wybuchu wojny niemiecko-sowieckiej i zajęciu Śniadowa przez wojska III Rzeszy w sierpniu utworzono niemiecki zarząd cywilny. Również w sierpniu utworzono w obrębie ulic: Szerokiej i części Łomżyńskiej getto dla Żydów. Początkowo teren nie był ogrodzony. "Byli w tych domach tak ściśnięci, że w lecie spali nawet na dworze i strasznie głodowali i biedowali". Zgromadzono tu około 650 osób. Żydzi z getta byli zmuszani do pracy w zakładach krawieckich i szewskich oraz do robót rozładunkowych na stacji kolejowej.
W listopadzie 1942 r. getto zostało zlikwidowane. Domy w getcie zostały otoczone wojskiem i żandarmerią. Mieszkańcy załadowani na wozy konne. Chorych i starców hitlerowcy zamordowali na miejscu. Niemcy przewieźli Żydów do obozu zbiorczego w Zambrowie, a następnie w styczniu 1943 r. do obozu zagłady w Treblince. Kilkudziesięciu Żydom udało się uciec. Jednak dużą część Niemcy złapali i rozstrzelali. Tak było z grupą 24 osób, w tym dzieci i kobiety (m.in. rodzina piekarza ze Śniadowa). W nocy żandarmi niemieccy wyprowadzili ich do żwirowiska w Sapkach i tam wszystkich zamordowali i zakopali. Nielicznym uciekinierom z getta udało się przeżyć wojnę dzięki pomocy okazanej przez zamieszkałych w okolicy Polaków.

</doc>
<doc id="4786777" url="https://pl.wikipedia.org/wiki?curid=4786777" title="Brajkovići">
Brajkovići



</doc>
<doc id="4786778" url="https://pl.wikipedia.org/wiki?curid=4786778" title="AMC (marka samochodów)">
AMC (marka samochodów)



</doc>
<doc id="4786783" url="https://pl.wikipedia.org/wiki?curid=4786783" title="Kościół Chora">
Kościół Chora



</doc>
<doc id="4786784" url="https://pl.wikipedia.org/wiki?curid=4786784" title="Sierakówka">
Sierakówka



</doc>
<doc id="4786786" url="https://pl.wikipedia.org/wiki?curid=4786786" title="Kościół św. Elżbiety w Bratysławie">
Kościół św. Elżbiety w Bratysławie



</doc>
<doc id="4786789" url="https://pl.wikipedia.org/wiki?curid=4786789" title="Michael Piccolruaz">
Michael Piccolruaz

Michael Piccolruaz (ur. 31 grudnia 1995 w Merano) – włoski wspinacz sportowy. Specjalizuje się w boulderingu, w prowadzeniu oraz we wspinaczce łącznej. Brązowy medalista mistrzostw Europy z 2017 we wspinaczce łącznej.
Kariera sportowa.
Brązowy medalista mistrzostw Europy z 2017 w Monachium we wspinaczce łącznej.
Wielokrotny uczestnik prestiżowych zawodów wspinaczkowych Rock Master we włoskim Arco.
W 2019 w japońskim Hachiōji brał w mistrzostwa świata, gdzie w konkurencji wspinaczki łącznej zajął 14 miejsce. Wywalczona lokata pozwoliła uzyskać kwalifikację olimpijską we wspinaczce sportowej na IO 2020 w Tokio dzięki podjętej decyzji Komisji olimpijskiej w dniu 30 kwietnia 2020.

</doc>
<doc id="4786790" url="https://pl.wikipedia.org/wiki?curid=4786790" title="Sander Gille">
Sander Gille



</doc>
<doc id="4786791" url="https://pl.wikipedia.org/wiki?curid=4786791" title="Niebieski kościółek">
Niebieski kościółek



</doc>
<doc id="4786792" url="https://pl.wikipedia.org/wiki?curid=4786792" title="Salamony (województwo lubelskie)">
Salamony (województwo lubelskie)



</doc>
<doc id="4786793" url="https://pl.wikipedia.org/wiki?curid=4786793" title="Egor Gerasimov">
Egor Gerasimov



</doc>
<doc id="4786794" url="https://pl.wikipedia.org/wiki?curid=4786794" title="Karin Hänel">
Karin Hänel

Karin Hänel, po mężu Antretter (ur. 28 maja 1957 w Eschenbach) – niemiecka lekkoatletka, specjalistka skoku w dal, dwukrotna medalistka halowych mistrzostw Europy. 
Kariera.
W czasie swojej kariery reprezentowała Republikę Federalną Niemiec.Zajęła 8. miejsce w pięcioboju na mistrzostwach Europy juniorów w 1973 w Duisburgu, a na kolejnych mistrzostwach Europy juniorów w 1975 w Atenach zajęła 5. miejsce w skoku w dal. Na halowych mistrzostwach Europy w 1977 w San Sebastián zajęła 7. miejsce w skoku w dal, a na kolejnych halowych mistrzostwach Europy w 1978 w Mediolanie 8. miejsce w tej konkurencji. Na mistrzostwach Europy w 1978 w Pradze zajęła 7. miejsce.
Zwyciężyła w skoku w dal na halowych mistrzostwach Europy w 1981 w Grenoble, wyprzedzając Sigrid Heimann z Niemieckiej Republiki Demokratycznej i swą koleżankę z reprezentacji RFN Jasmin Fischer. Ustanowiła wówczas nieoficjalny halowy rekord świata wynikiem 6,77 m (IAAF nie uznawała w tym czasie oficjalnych rekordów świata w hali). Na kolejnych halowych mistrzostwach Europy w 1982 w Mediolanie zdobyła srebrny medal w tej konkurencji, za Sabine Everts z RFN, a przed Vali Ionescu z Rumunii. Zajęła 8. miejsce w skoku w dal na mistrzostwach Europy w 1982 w Atenach.
Hänel była mistrzynią RFN w skoku w dal w 1978 oraz wicemistrzynią w tej konkurencji w 1981 i 1982, a także halową mistrzynią RFN w skoku w dal w 1977 i 1978, wicemistrzynią w 1981 i 1982 oraz brązową medalistką w 1979 i 1980. 
Jej rekord życiowy w skoku w dal na otwartym stadionie wynosił 6,77 m (ustanowiony 1 września 1982 w Rhede).

</doc>
<doc id="4786795" url="https://pl.wikipedia.org/wiki?curid=4786795" title="Kościół św. Sergiusza i Bakchusa">
Kościół św. Sergiusza i Bakchusa



</doc>
<doc id="4786797" url="https://pl.wikipedia.org/wiki?curid=4786797" title="Jegor Gerasimow">
Jegor Gerasimow



</doc>
<doc id="4786798" url="https://pl.wikipedia.org/wiki?curid=4786798" title="Regīna Ezera">
Regīna Ezera

 
Regīna Ezera z domu Šamreto (ur. 20 grudnia 1930 w Rydze, zm. 11 czerwca 2002 w Ķegums) – łotewska pisarka polskiego pochodzenia. Uhonorowana najwyższym z obecnie nadawanych łotewskich odznaczeń państwowych, Orderem Trzech Gwiazd.
Życiorys.
Regīna Šamreto jako pseudonim literacki wybrała nazwę Ezera, który oznacza "jezioro". Była córką Roberta i Lūciji Šamreto. Jej ojciec pochodził z mieszanej polsko-niemieckiej rodziny, a matka - z rodziny polsko-łotewskiej. Rodzina jej matki pochodziła z Łatgalii, w domu mówiono po polsku. Łotewskiego przyszła pisarka uczyła się tylko w szkole. W 1944 roku Regīna z rodzicami została deportowana do obozu dla uchodźców w Aken w Niemczech. Do Rygi wrócili w październiku 1945 roku. Tam w 1950 roku ukończyła gimnazjum i rozpoczęła studia dziennikarskie na Uniwersytecie Łotewskim. 
W latach 1954–1957 pracowała w magazynie „Рionieris”, współpracowała także z czasopismem „Bērnība”, który w 1955 roku opublikował jej opowiadanie "Pat īkšķis nelīdzēja". W 1961 roku wydała zbiór opowiadań "Un ceļš vēl kūp". Od lat 60. XX wieku poświęciła się głównie pisaniu. Była też aktywna politycznie. W latach 60. XX wieku była członkiem Rady Robotniczej w Rydze ("Rīgas Deputātu padome"), a w latach 1976–1978 lokalnego komitetu Partii Komunistycznej. Pod koniec lat 70. i 80. Ezera reprezentowała Łotewską SRR w Związku Pisarzy ZSRR. W 1978 roku przeprowadziła się do wiejskiego domu, który mieścił się na lewym brzegu Dźwiny. W 1995 roku została odznaczona Orderem Trzech Gwiazd, najwyższym państwowym odznaczeniem na Łotwie.
Pod koniec lat 80. zaangażowała się w ruch na rzecz odzyskania niepodległości przez Łotwę. Ostatnie lata życia przeżyła w ubóstwie, cierpiała na depresję.
Życie prywatne.
W 1951 roku poślubiła Jēkabsa Lasenbergsa. Mieli dwie córki – Inese (ur. 1951) i Ilze (ur. 1955), małżeństwo jednak nie przetrwało. Po rozwodzie, w 1958 roku poślubiła Česlavsa Kindzulisa, pisarza i tłumacza. Z tego związku urodziła się córka Aija, również pisarka.
Twórczość.
Pierwsze opowiadanie opublikowała w 1955 roku. Opublikowała 28 powieści z których najbardziej znane są: "Zemdegas" (1977), "Aka" (1972, "Ezera sonāte" (1976), "Varmācība" (1982) i "Nodevība" (1984). W języku polskim nie ukazała się żadna z jej powieści. Jej opowiadania są dostępne w antologiach: z 1979 roku "Frygijskie bławatki: opowiadania 1977" wydanej przez Państwowy Instytut Wydawniczy, z 1984 roku w wydanej przez Spółdzielnię Wydawniczą Czytelnik antologii "Zielone żagle złudzeń: opowiadania łotewskie" znalazło się opowiadanie "Kwitną liliowe wrzosy..." i z 1987 roku wydanej przez PIW antologii "Człowiek z psim węchem. Opowiadania ironiczne" w której ukazało się opowiadanie Ezery "Człowiek z psim węchem" w tłumaczeniu Genowefy i Czesława Seniuchów.
W kulturze.
W 1977 roku miała miejsce premiera filmu "Sonata nad jeziorem", w reżyserii Gunārsa Cilinskisa i Varisa Brasla, którego scenariusz powstał na podstawie powieści "Aka". W 1980 roku powstał film "Vasara bija tikai vienu dienu" w reżyserii Pēterisa Krilovsa, na podstawie opowiadania pod tym samym tytułem. W 1987 roku na kanwie powieści "Zemdegas" wystawiono sztukę "Mirāžas" w Rīgas Krievu drāmas teātrī. W 1996 roku powstał obraz "Pūķa ola" na podstawie opowiadania pod tym samym tytułem. 

</doc>
<doc id="4786800" url="https://pl.wikipedia.org/wiki?curid=4786800" title="Jegor Gierasimow">
Jegor Gierasimow



</doc>
<doc id="4786802" url="https://pl.wikipedia.org/wiki?curid=4786802" title="Andrew Filipowski">
Andrew Filipowski

Andrew "Filip" Filipowski – amerykański przedsiębiorca i producent filmowy polskiego pochodzenia.
Życiorys.
Nauka.
Uczył się w Harvard Business School oraz Universytet Illinois w Chicago.
Kariera.
W 1985 roku założył Platinum Technology, firmę, która zajmuje się wdrażaniem baz danych w zarządzaniu oprogramowaniem. W następnych latach zakładał oraz współzakładał 9 innych firm związanych z technologiami. Obecnie jest prezesem SilkRoad Equity, prywatnej firmy inwestycyjnej.
Jest także prezesem firmy FlureeDB oraz PBC. FlureeDB jest zgodną z ACID bazą danych Blockchain Graph, jest to baza danych z wspierająca wdrażanie w przedsiębiorstwach publicznych, prywatnych i federacyjnych aplikacji intensywnie wykorzystujących dane. Stworzył także Cullinet, największą firmę programistycznej lat 80. dwudziestego wieku, oraz był współzałożycielem Platinum Technology, ósmej największej globalnej firmy programistycznej w momencie sprzedaży do CA za 4 miliardy dolarów amerykańskich. Swoją wiedzę i talent przedsiębiorczy poświęca strategicznemu kierunkowi inwestycji SilkRoad Equity i Tally Capital. Jest on także aktywnym prezesem i właścicielem firm Fuel50, VeriBlock, Pendulab, SolidSpace, TrueLook oraz MissionMode.
Życie prywatne.
Mieszka w Chicago.
Nagrody i wyróżnienia.
Jest jednym ze 100 najbardziej wpływowych ludzi w informatyce magazynu Upside Magazine, zdobywca zarówno nagrody E&amp;Y, jak i nagrody Merril Lynch Entrepreneur of the Year. Zdobywca nagrody Torch of Liberty ADL oraz YPO Legacy Award. Każdego roku jedna trzecia rozdziałów uhonorowuje jednego członka, który uosabia i definiuje dziedzictwo YPO dla następnej generacji. Flip został uhonorowany i uhonorowany jako First Captain &amp; Honored Old Boy of St John's Northwestern Military Academy. Niedawno nazwany jednym z "50 najlepszych startupów wpływowych w 2016 roku" według Linkedin. Jest także zdobywcą nagrody 80-bu Kokugyo w All Japan Combined Show 2006 i Taisho Sanshoku - Grand Champion na wystawie ZNA Southern California Show.

</doc>
<doc id="4786804" url="https://pl.wikipedia.org/wiki?curid=4786804" title="Kościół artykularny w Kieżmarku">
Kościół artykularny w Kieżmarku



</doc>
<doc id="4786809" url="https://pl.wikipedia.org/wiki?curid=4786809" title="Arcul de Triumf">
Arcul de Triumf



</doc>
<doc id="4786810" url="https://pl.wikipedia.org/wiki?curid=4786810" title="Anıtkabir">
Anıtkabir



</doc>
<doc id="4786812" url="https://pl.wikipedia.org/wiki?curid=4786812" title="Meczet Alaeddina">
Meczet Alaeddina



</doc>
<doc id="4786815" url="https://pl.wikipedia.org/wiki?curid=4786815" title="Selimiye">
Selimiye



</doc>
<doc id="4786818" url="https://pl.wikipedia.org/wiki?curid=4786818" title="Klasztor św. Nauma">
Klasztor św. Nauma



</doc>
<doc id="4786821" url="https://pl.wikipedia.org/wiki?curid=4786821" title="Broniewscy">
Broniewscy



</doc>
<doc id="4786822" url="https://pl.wikipedia.org/wiki?curid=4786822" title="Monaster Trzech Świętych Hierarchów w Jassach">
Monaster Trzech Świętych Hierarchów w Jassach



</doc>
<doc id="4786828" url="https://pl.wikipedia.org/wiki?curid=4786828" title="Romosz (przystanek kolejowy)">
Romosz (przystanek kolejowy)

Romosz (, ) – przystanek kolejowy w pobliżu miejscowości Peretoki (hist. "Baranie Peretoki"), w rejonie czerwonogrodzkim, w obwodzie lwowskim, na Ukrainie. Leży na linii Lwów – Sapieżanka – Kowel. Nazwa pochodzi od pobliskiej wsi Romosz.
Przystanek istniał przed II wojną światową. Był wówczas położony w innym miejscu, bliżej miejscowości Romosz.

</doc>
<doc id="4786829" url="https://pl.wikipedia.org/wiki?curid=4786829" title="Mistrzostwa Azji we Wspinaczce Sportowej 2016">
Mistrzostwa Azji we Wspinaczce Sportowej 2016

Mistrzostwa Azji we Wspinaczce Sportowej 2016 – 24. edycja Mistrzostw Azji we wspinaczce sportowej, która odbyła się w dniach 3–6 sierpnia 2016 w chińskim Duyun.
Podczas zawodów wspinaczkowych zawodnicy i zawodniczki rywalizowali w 8 konkurencjach. Ponownie rozegrano konkurencję wspinaczka na szybkość zespołowo w sztafecie. Sztafety we wspinaczce na szybkość liczyły po trzech wspinaczy/czek, oraz dodatkowo był wskazany jeden zawodnik rezerwowy.

</doc>
<doc id="4786832" url="https://pl.wikipedia.org/wiki?curid=4786832" title="Komitat Nyitra">
Komitat Nyitra

Komitat Nyitra (, , ) – dawny komitat w północnej części Królestwa Węgier, w Górnych Węgrzech.
Komitat był jednym z najstarszych na Węgrzech, powstał prawdopodobnie już w X w. W okresie między 1663 a 1685 r. południowa część komitatu była okupowana przez Imperium Osmańskie i wchodziła w skład ejaletu Uyvar. Siedzibą władz komitatu był zamek w Nitrze, od którego komitat wziął swą nazwę.
W okresie przed I wojną światową komitat dzielił się na dwanaście powiatów i trzy miasta.
Po traktacie w Trianon komitat znalazł się w granicach Czechosłowacji.
W wyniku pierwszego arbitrażu wiedeńskiego w 1938 r. południowe skrawki komitatu powróciły do Węgier i zostały połączona z pozostałą częścią komitatu Pozsony w nowy komitat Nyitra és Pozsony ze stolicą w Érsekújvár. Po drugiej wojnie światowej przywrócono granicę z 1938 r.
Obecnie teren komitatu jest podzielony pomiędzy kraj nitrzański, trnawski i trenczyński na Słowacji.

</doc>
<doc id="4786833" url="https://pl.wikipedia.org/wiki?curid=4786833" title="Dialineae">
Dialineae



</doc>
<doc id="4786835" url="https://pl.wikipedia.org/wiki?curid=4786835" title="Most Galata">
Most Galata



</doc>
<doc id="4786836" url="https://pl.wikipedia.org/wiki?curid=4786836" title="Ágatha Bednarczuk">
Ágatha Bednarczuk

Ágatha Bednarczuk Rippel (ur. 22 czerwca 1983 w Kurytybie) – brazylijska siatkarka plażowa, srebrna medalistka letnich igrzysk olimpijskich, mistrzyni świata, brązowa medalistka uniwersjady i zwyciężczyni World Tour.
Życiorys.
Bednarczuk urodziła się w Kurytybie. Rodzina jej ojca pochodzi z Polski. Zaczęła grać w siatkówkę halową w 1992 w Paranaguá i była zawodniczką klubów Banestado i Paulistano. W 2001 zaczęła grać w siatkówkę plażową. 
Zdobyła brązowy medal razem z Elize Secomandi na letniej uniwersjadzie 2011 w Shenzhen. Uczestniczyła w mistrzostwach świata 2013 w Starych Jabłonkach w parze z Marią Antonelli, gdzie odpadła w 1/16 finału. W 2015, podczas kolejnych MŚ w Holandii zdobyła zloty medal z Bárbarą Seixas. W parze z Seixas reprezentowała Brazylię na Letnich Igrzyskach Olimpijskich 2016 w Rio de Janeiro. W finale brazylijska para została pokonana przez Niemki Ludwig i Walkenhorst. Podczas mistrzostw świata 2017 w Wiedniu i 2019 w Hamburgu rywalizowała w parze z Eduardą Santos Lisboą, jednak w obu turniejach Brazylijki kończyły rywalizację kolejno na 1/16 i 1/8 finału. Lisboa i Bednarczuk Rippel zajęły 5. miejsce na światowych wojskowych igrzyskach sportowych 2019 w Wuhan.
W World Tour zadebiutowała w 2005. Pierwsze turniejowe podium tych rozgrywek osiągnęła w 2008 w parze z Shaylyn Bedê, a pierwszy turniej wygrała w 2014 w Puerto Vallarta w parze z Bárbarą Seixas. W 2015 Seixas i Bednarczuk zwyciężyły klasyfikacji punktowej World Tour. W 2018 w parze z Eduardą Santos Lisboą zwyciężyła w turnieju finałowym w Hamburgu.

</doc>
<doc id="4786838" url="https://pl.wikipedia.org/wiki?curid=4786838" title="Most Yavuz Sultan Selim">
Most Yavuz Sultan Selim



</doc>
<doc id="4786841" url="https://pl.wikipedia.org/wiki?curid=4786841" title="Zygmunt Postolko">
Zygmunt Postolko

Zygmunt August Postolko (ur. 15 grudnia 1890 w Czeczelniku, zm. w kwietniu 1940 w Katyniu) – polski prawnik, adwokat, oficer i kawalerzysta, ofiara zbrodni katyńskiej.
Życiorys.
Drugi syn Augusta, pracownika zarządu cukrowni w Czeczelniku, i Wiktorii z d. Dine. Miał pięciu braci.
W 1910 r. ukończył gimnazjum w Ananiowie, następnie podjął studia prawnicze na uniwersytecie w Odessie, podczas których zarabiał na życie jako muzyk w orkiestrze. Ukończywszy je w 1914 r., pracował jako aspirant sądowy. W 1916 r. powołany do służby w armii rosyjskiej, w 1917 r. ukończył Oficerską Szkołę Kawalerii w Jelizawetgradzie; awansowany na korneta i przydzielony do 5. Zaamurskiego pułku konnego, wówczas w Taganrogu. Po wybuchu rewolucji bolszewickiej nawiązał kontakt z lokalną komórką POW i w styczniu 1918 r. zorganizował w macierzystym pułku grupę kilkudziesięciu żołnierzy-Polaków, z którymi podjął nieudaną próbę przedostania się do I Korpusu Polskiego, stacjonującego wówczas w rejonie Bobrujska. Na krótko aresztowany przez bolszewików w Kijowie; po uwolnieniu pracował jako sędzia pokoju, zaś w 1919 r. znalazł się w Warszawie.
Przyjęty do Wojska Polskiego jako ochotnik w grudniu 1919 r., został zweryfikowany w stopniu podporucznika i przydzielony do Oddziału Śledczego Sądu Wojskowego przy Dowództwie Okręgu Generalnego w Warszawie. Awansowany na porucznika 1 kwietnia 1920 r., w lipcu 1920 r. na własne życzenie przeniesiony do służby liniowej w Brygadzie Jazdy Ochotniczej mjr. Feliksa Jaworskiego, następnie w 19 pułku ułanów. W l. 1921-22 ponownie służył w Sądzie Wojskowym przy DOGen. w Warszawie (sędzia śledczy w Sądzie Załogowym). W maju 1922 r. przeniesiony do rezerwy i wpisany na listę aplikantów adwokackich.
Osiadł w Łucku, gdzie otworzył i do 1939 r. prowadził kancelarię adwokacką; pełnił funkcję radcy prawnego tamtejszego Banku Rolnego oraz plenipotenta ks. Janusza F. Radziwiłła. Działał w Związku Oficerów Rezerwy, a także uprawiał sporty motocyklowe (m.in. zwycięzca rajdu I Wołyńskiego Motocyklowego Zjazdu Gwiaździstego w 1934 r.).
Z chwilą wybuchu drugiej wojny światowej we wrześniu 1939 r., jako porucznik pospolitego ruszenia, zgłosił się do służby. Aresztowany przez Sowietów 30 września 1939 r. w Łucku wraz ze stryjecznym bratem Tomaszem podczas rejestracji oficerów rezerwy; wywieziony do Równego, następnie Szepetówki, ostatecznie osadzony w obozie w Kozielsku. Wywieziony, prawdopodobnie, jednym z pierwszych transportów do Lasu Katyńskiego i zamordowany tamże przez funkcjonariuszy NKWD w pierwszej połowie kwietnia 1940 r.
W 2007 r. pośmiertnie awansowany do stopnia kapitana.
Żonaty z Natalią z d. Łobaczewską, miał córkę Annę Danutę.

</doc>
<doc id="4786843" url="https://pl.wikipedia.org/wiki?curid=4786843" title="Námestie Slobody">
Námestie Slobody



</doc>
<doc id="4786845" url="https://pl.wikipedia.org/wiki?curid=4786845" title="Janiewicze (przystanek kolejowy)">
Janiewicze (przystanek kolejowy)

Janiewicze (, ) – przystanek kolejowy w miejscowości Iwaniwka (hist. "Janiewicze"), w rejonie iwanickim, w obwodzie wołyńskim, na Ukrainie. Leży na linii Lwów – Sapieżanka – Kowel. 
Przystanek istniał przed II wojną światową. Mimo zmiany nazwy wsi po II wojnie światowej, sama nazwa przystanku nie uległa zmianie.

</doc>
<doc id="4786846" url="https://pl.wikipedia.org/wiki?curid=4786846" title="Sigrid Ulbricht">
Sigrid Ulbricht

Sigrid Ulbricht z domu Heimann (ur. 25 lipca 1958 w Klötze) – niemiecka lekkoatletka, specjalistka skoku w dal, medalistka halowych mistrzostw Europy. W czasie swojej kariery reprezentowała Niemiecką Republikę Demokratyczną.
Zajęła 7. miejsce w skoku w dal na igrzyskach olimpijskich w 1980 w Moskwie.
Zdobyła srebrny medal w tej konkurencji na halowych mistrzostwach Europy w 1981 w Grenoble, przegrywając jedynie z Karin Hänel z Republiki Federalną Niemiec, a wyprzedzając inną reprezentantkę RFN Jasmin Fischer. Zwyciężyła w finale pucharu Europy w 1981 w Zagrzebiu oraz w zawodach pucharu świata w 1981 w Rzymie.
Ulbricht była wicemistrzynią NRD w skoku w dal w 1980, 1981 i 1984, a także wicemistrzynią w hali w 1981.
Rekord życiowy Ulbricht w skoku w dal wynosił 6,89 m. Został osiągnięty 9 sierpnia 1981 w Jenie.

</doc>
<doc id="4786848" url="https://pl.wikipedia.org/wiki?curid=4786848" title="Zofia Spiak">
Zofia Spiak

Zofia Spiak (ur. 1950) – polska agronom, dr hab. nauk rolniczych, profesor zwyczajny i kierownik Katedry Żywienia Roślin Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
Obroniła pracę doktorską, 27 czerwca 1994 habilitowała się na podstawie pracy zatytułowanej "Badania nad określeniem szkodliwej dla roślin uprawnych zawartości cynku w glebach". 22 listopada 1999 nadano jej tytuł profesora w zakresie nauk rolniczych. Objęła funkcję profesora zwyczajnego i kierownika w Katedrze Żywienia Roślin na Wydziale Przyrodniczym i Technologicznym Uniwersytetu Przyrodniczego we Wrocławiu.
Była członkiem Komitetu Gleboznawstwa i Chemii Rolnej Polskiej Akademii Nauk.

</doc>
<doc id="4786852" url="https://pl.wikipedia.org/wiki?curid=4786852" title="Truszki-Kurki">
Truszki-Kurki



</doc>
<doc id="4786854" url="https://pl.wikipedia.org/wiki?curid=4786854" title="Sobór św. Michała Archanioła w Belgradzie">
Sobór św. Michała Archanioła w Belgradzie



</doc>
<doc id="4786855" url="https://pl.wikipedia.org/wiki?curid=4786855" title="Bubnów (przystanek kolejowy)">
Bubnów (przystanek kolejowy)

Bubnów (, ) – przystanek kolejowy w pobliżu miejscowości Bubnów, w rejonie włodzimierskim, w obwodzie wołyńskim, na Ukrainie. Leży na linii Lwów – Sapieżanka – Kowel. 
Dawniej stacja kolejowa. Istniała przed II wojną światową. W późniejszym okresie rozebrano dodatkowe tory i stacja została zdegradowana do roli przystanku kolejowego.

</doc>
<doc id="4786856" url="https://pl.wikipedia.org/wiki?curid=4786856" title="Pikule (Truszki)">
Pikule (Truszki)

Pikule – część wsi Truszki w Polsce położona w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwały 94 osoby w 16 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="4786857" url="https://pl.wikipedia.org/wiki?curid=4786857" title="Sapki">
Sapki

Sapki – część wsi Truszki w Polsce położona w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwały 24 osoby w 5 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="4786858" url="https://pl.wikipedia.org/wiki?curid=4786858" title="Starlink">
Starlink

Starlink – telekomunikacyjny system satelitarny budowany przez amerykańską firmę SpaceX, zapewniający połączenie z prawie dowolnego miejsca na lądzie na świecie. System ma docelowo składać się z około 12 tys. satelitów umieszczonych na tzw. niskiej orbicie okołoziemskiej (ang. "Low Earth Orbit", LEO) na trzech wysokościach – 340 km (ok. 7500 satelitów), 550 km (ok. 1600 satelitów) oraz 1150 km (ok. 2800 satelitów) nad Ziemią. Głównym celem działania systemu jest dostarczanie łączności internetowej na całym globie. 
Pierwsze satelity systemu zostały umieszczone na orbicie w maju 2019 roku. Do połowy 2020 roku umieszczono na orbicie kilkaset satelitów. Zakończenie budowy systemu (umieszczenie wszystkich 12 tys. urządzeń) jest planowane na rok 2027, lecz już w roku 2020 planowane było testowe uruchomienie systemu w niektórych punktach globu. Do maja 2021 umieszczono w sumie ponad 1500 satelitów. 
Systemy łączności satelitarnej Starlink zostały wykorzystane przez stronę ukraińską podczas inwazji Rosji na Ukrainę w 2022 roku. W lutym 2023 SpaceX poinformował, że odcina ukraińską armię od Starlinków. 
Obecność w mediach.
Projekt, podobnie jak wiele innych przedsięwzięć Elona Muska, przyciąga dużą uwagę mediów. Każdy start rakiety Falcon 9 (używanej do transportu satelitów na orbitę), z ładunkiem 60 satelitów systemu Starlink, jest szeroko komentowany w mediach na całym świecie zarówno tych branżowych jak i ogólnotematycznych. W krótkim czasie po wystrzeleniu satelity są dobrze widoczne oraz łatwo rozpoznawalne z Ziemi (tworzą charakterystyczną poruszającą się linię na nocnym niebie). Szereg ośrodków oraz indywidualnych astronomów amatorów publikuje zdjęcia, filmy i inne materiały w sieci.
Kontrowersje.
Projekt budzi kontrowersje. Wysłanie bezprecedensowo dużej liczby satelitów (12 tys.) przez wielu komentatorów jest nazywane „zawłaszczaniem” lub „zatykaniem” nieba. Szczególnie dobrze udokumentowane uwagi pochodzą ze środowiska astronomów: uważają oni, że tak duża liczba obiektów uniemożliwi w praktyce szereg rodzajów badań kosmosu prowadzonych z Ziemi.
W odpowiedzi na część zarzutów firma SpaceX zdecydowała się na zbudowanie satelitów odbijających mniej światła (satelity „Darksat”). Pierwsze badania związane z własnościami tych satelitów wskazują, że nie zostały osiągnięte cele redukcji jasności tych obiektów. 
Projekty konkurencyjne.
Starlink nie jest jedynym tego typu projektem będącym obecnie w planach lub w realizacji. Do konkurencyjnych projektów należą:

</doc>
<doc id="4786859" url="https://pl.wikipedia.org/wiki?curid=4786859" title="US Open 2019 (gra pojedyncza chłopców)">
US Open 2019 (gra pojedyncza chłopców)

US Open 2019 – gra pojedyncza chłopców – zawody singlowe chłopców, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce w dniach 1–8 września na twardych kortach USTA Billie Jean King National Tennis Center w Nowym Jorku.

</doc>
<doc id="4786860" url="https://pl.wikipedia.org/wiki?curid=4786860" title="Apache Nutch">
Apache Nutch

Apache Nutch – otwartoźródłowy, rozszerzalny i skalowalny robot internetowy (program komputerowy do przeszukiwania i analizy stron internetowych) rozwijany pod opieką Fundacji Apache. 
Opis i cechy.
Cechy systemu Nutch (wg opracowania Yadav i Goyala):
Budowa.
Nutch jest napisany całkowicie w języku Java, lecz jego dane zapisywane są w formatach niezależnych od języka programowania. Budowa systemu jest modularna, co pozwala na modyfikację działania i połączenie w innymi narzędziami i bibliotekami. W ramach projektu Nutch stworzono interfejsy API, które pozwalają m.in. na tworzenie wtyczek (ang. "plugins") do systemu. Jednym z dostępnych interfejsów API jest API REST-owe, które umożliwia interaktywną kontrolę działania systemu, bez konieczności używania interfejsu graficznego czy komend. 
W wielu swoich zadaniach pomocniczych, Nutch bazuje na istniejącym oprogramowaniu: 
Historia projektu.
Projekt Nutch został zapoczątkowany w roku 2002 w ramach współpracy Douga Cuttinga (twórcy m.in. platformy Lucene) oraz Mike'a Cafarelli. Na przełomie 2004 i 2005 roku w projekcie Nutch wdrożono funkcję MapReduce oraz wprowadzono rozproszony system plików (który później został wyodrębniony wraz z innymi elementami jako odrębny projekt Hadoop), co pozwoliło na przetwarzanie i indeksowanie danych na wielu urządzeniach. W styczniu 2005 r. Nutch dołączył projektów Apache Software Foundation (ASF) – początkowo objęty procedurą tzw. inkubacji, by zostać podprojektem Lucene w czerwcu tego samego roku. W 2010 r. Nutch został niezależnym projektem ASF na najwyższym poziomie.
W lutym 2014 r. projekt Common Crawl przyjął Nutcha jako swoje otwarte narzędzie do indeksowania sieci na dużą skalę.

</doc>
<doc id="4786862" url="https://pl.wikipedia.org/wiki?curid=4786862" title="Barbara Kutkowska">
Barbara Kutkowska

Barbara Kutkowska (ur. 1952) – polska ekonomistka, dr hab. nauk ekonomicznych, profesor nadzwyczajny i dyrektor Instytutu Nauk Ekonomicznych i Społecznych Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
W 1997 r. habilitowała się na podstawie pracy zatytułowanej "Możliwości kreowania dochodów w gospodarstwach rodzinnych położonych w rejonie Sudetów". W 2009 r. uzyskała tytuł profesora nauk ekonomicznych. Została zatrudniona na stanowisku docenta w Instytucie Rozwoju Wsi i Rolnictwa Polskiej Akademii Nauk oraz profesora Katedry Ekonomiki i Organizacji Rolnictwa Wydziału Przyrodniczego i Technologicznego Uniwersytetu Przyrodniczego we Wrocławiu.
Była kierownikiem w Katedrze Ekonomiki i Organizacji Rolnictwa na Wydziale Przyrodniczym i Technologicznym Uniwersytetu Przyrodniczego we Wrocławiu, członkiem prezydium i zastępcą przewodniczącego Komitetu Zagospodarowania Ziem Górskich PAN oraz członkiem Komitetu Ekonomiki Rolnictwa PAN.
Piastowała stanowisko członka zarządu i wiceprezesa Stowarzyszenia Ekonomistów Rolnictwa i Agrobiznesu.

</doc>
<doc id="4786863" url="https://pl.wikipedia.org/wiki?curid=4786863" title="Veniam legendi">
Veniam legendi



</doc>
<doc id="4786865" url="https://pl.wikipedia.org/wiki?curid=4786865" title="Reiyūkai">
Reiyūkai



</doc>
<doc id="4786868" url="https://pl.wikipedia.org/wiki?curid=4786868" title="Ostapiszki">
Ostapiszki

Ostapiszki (błr. Астапішкі, "Astapiszki", ros. Остапишки, "Ostapiszki") – dawny chutor na Białorusi, w obwodzie grodzieńskim, w rejonie szczuczyńskim.
Historia.
Osada została opisana w Słowniku geograficznym Królestwa Polskiego. Z opisu wynika, że w 1886 roku wieś leżała w gminie Pokrowo, w okręgu wiejskim Chodziłonie w powiecie lidzkim w guberni wileńskiej. Mieszkało tu 54 mieszkańców, wieś należała do dóbr Kijuciowce (1805-1905) własności Zaleskich herbu Lubicz.
Chutor do 2013 r. wchodził w skład sielsowietu nowodworskiego, następnie do sielsowietu ostryńskiego. W 2018 r. miejscowość została zlikwidowana.

</doc>
<doc id="4786869" url="https://pl.wikipedia.org/wiki?curid=4786869" title="Cerkiew św. Olgi w Oldze">
Cerkiew św. Olgi w Oldze

Cerkiew pod wezwaniem św. Olgi – prawosławna cerkiew parafialna w Oldze, w dekanacie kawalerowskim eparchii arsienjewskiej Rosyjskiego Kościoła Prawosławnego.
Świątynię wzniesiono w latach 2007–2012. Poświęcenia obiektu dokonali 1 września 2013 r. metropolita władywostocki i nadmorski Beniamin oraz biskup arsienjewski i dalniegorski Guriasz.
Cerkiew została zbudowana z drewna modrzewia syberyjskiego. Obiekt wieńczą dwie kopuły. Na nadbudowanej od frontu dzwonnicy zawieszono 7 dzwonów, odlanych w Woroneżu, z których największy waży 400 kg.
Uroczystość patronalna – ku czci św. Olgi Kijowskiej – przypada w dniu 24 lipca (tj. 11 lipca według starego stylu).

</doc>
<doc id="4786874" url="https://pl.wikipedia.org/wiki?curid=4786874" title="Jan Mietelski">
Jan Mietelski

Jan Józef Mietelski (ur. 22 września 1930 w Krakowie) – polski astronom i nauczyciel akademicki, wykładowca Uniwersytetu Jagiellońskiego w Krakowie. 
Życiorys.
Ukończył szkołę podstawową i gimnazjum w Zakliczynie, gdzie jego ojciec był w latach okupacji notariuszem. Po powrocie do Krakowa uczęszczał do klasy matematyczno-fizycznej w III Państwowym Liceum im. Króla Jana Sobieskiego, gdzie zdał maturę w 1949. W tym samym roku rozpoczął studia matematyki z astronomią na Uniwersytecie Jagiellońskim w Krakowie, które ukończył w 1954 na Uniwersytecie Wrocławskim, ponieważ w tych czasach struktura studiów była dwupoziomowa (studenci astronomii UJ musieli odbywać magisterium we wrocławskim Obserwatorium Astronomicznym, kierowanym przez prof. Eugeniusza Rybkę). Pracę magisterską "Próba wyznaczenia względnych różnic natężeń w widmach Księżyca i Słońca" wykonał pod kierunkiem doc. Antoniego Opolskiego.
Od 1949 wykonywał – na zlecenie prof. Tadeusza Banachiewicza – prace obliczeniowe na rzecz Obserwatorium Astronomicznego UJ oraz recenzował popularno-naukowe książki o astronomii w miesięczniku Urania. Od 1952 (jeszcze jako student) był zastępcą asystenta na UJ oraz popularyzował astronomię jako prelegent Towarzystwa Wiedzy Powszechnej. Po ukończeniu studiów w 1954 otrzymał aspiranturę naukową PAN i pod kierunkiem prof. Banachiewicza rozpoczął pracę doktorską, poświęconą wyrównaniu metodą krakowianową szeregu heliometrycznych kazańskich obserwacji Księżyca, wykonanych przez Banachiewicza w celu wyznaczenia jednorodnych parametrów libracji fizycznej Księżyca.
W styczniu 1957 został starszym asystentem UJ w katedrze Astronomii Teoretycznej i Geofizyki Astronomicznej prof. Karola Kozieła, a w 1961 został zaproszony przez kierującego Katedrą Astronomii na Uniwersytecie Wiktorii w Manchesterze prof. Zdenka Kopala na 3-miesięczne stypendium w celu szybszego (dzięki wykorzystaniu jednego z pierwszych w Europie komputerów typu Ferranti "Mercury") ukończenia pracy doktorskiej. Po latach okazało się, że fundatorem owego stypendium była NASA, dla której prof. Kopal od 1958 r. opracowywał mapy powierzchni Księżyca, wykorzystane w programie Apollo. 
Upublicznione w 1966 na II Międzynarodowej Konferencji Selenodezyjnej w Manchesterze parametry okazały się niezwykle bliskie wynikom uzyskanym 2 lata później z analizy perturbacji przez program Lunar Orbiter i potwierdzonym po latach metodą transksiężycowej transmisji laserowej. Po obronie pracy doktorskiej w 1964 Jan Mietelski został adiunktem UJ, a w 1970 został mianowany starszym wykładowcą UJ. Do przejścia na emeryturę z końcem roku akademickiego 1994/95 wykładał na UJ głównie astronomię ogólną i sferyczną, mechanikę nieba i astronomiczne podstawy geografii – ale także geofizykę ogólną, statystykę i programowanie w języku Fortran.
W latach 1974–1977 był wicedyrektorem Obserwatorium Astronomicznego UJ. Jest autorem podręcznika "Astronomia w geografii", wyróżnionego w 1979 indywidualną nagrodą II stopnia Ministra Nauki, Szkolnictwa Wyższego i Techniki i wielokrotnie wznawianego. Jest autorem licznych opracowań dotyczących historii polskiej astronomii, w tym biografii astronomów. Od wielu lat zajmuje się także rzadką specjalnością astronomiczną – gnomoniką. Jest autorem i konsultantem kilkunastu opracowań zegarów słonecznych zbudowanych na terenie całej Polski w latach 1972–2018. Przez niemal 30 lat był też jednym z kilku astronomów, którzy w krakowskim obserwatorium zajmowali się nadawaniem sygnału czasu dla Polskiego Radia. To właśnie on nadał ostatni sygnał z Krakowa 1 kwietnia 1984 roku.
Od 1948 członek (w latach 1992–2000 prezes) Polskiego Towarzystwa Miłośników Astronomii. Od 1954 członek (w latach 1969–1973 wiceprezes) Polskiego Towarzystwa Astronomicznego. Od 1956 członek Polskiego Towarzystwa Astronautycznego. Od 1973 członek Międzynarodowej Unii Astronomicznej IAU. Od 1990 członek i założyciel Europejskiego Towarzystwa Astronomicznego. Działacz związkowy – od 1954 w szeregach Związku Nauczycielstwa Polskiego (Sekretarz Rady Zakładowej UJ w latach 1970–1980), a od 1980 – NSZZ Solidarność. Uhonorowany licznymi odznaczeniami (m.in. Krzyż Kawalerski Orderu Odrodzenia Polski, Złoty Krzyż Zasługi i medal Honoris Gratia). 
Życie prywatne.
"Źródło":
Jest synem notariusza dr. Leona Mietelskiego (1894–1967) oraz Ireny ze Stankiewiczów (1902–1992), nauczycielki. Jego brat, prof. Marek Mietelski jest pianistą, a siostra – Agnieszka Mietelska-Ciepierska (1939–2008) była muzykologiem. W 1955 r. ożenił się z koleżanką ze studiów, Danutą Łagunianką (1930–1992). Owocem tego związku są dwaj synowie: Michał Marek Mietelski i Jerzy Wojciech Mietelski. 
Jako członek rodziny o wielopokoleniowych tradycjach muzycznych jest miłośnikiem barokowej i romantycznej muzyki organowej. Będąc w tej dziedzinie samoukiem (nigdy nie uczęszczał do szkoły muzycznej) uprawia tę muzykę czynnie, zwykle na 68-głosowych (3 manuały + pedał) organach, które samodzielnie zmontował w 1981.

</doc>
<doc id="4786876" url="https://pl.wikipedia.org/wiki?curid=4786876" title="Klaus Kübler">
Klaus Kübler

Klaus Kübler (ur. 17 kwietnia 1959) – niemiecki lekkoatleta, specjalista trójskoku, medalista halowych mistrzostw Europy. W czasie swojej kariery reprezentował Republikę Federalną Niemiec.
Zdobył brązowy medal w trójskoku na mistrzostwach Europy juniorów w 1977 w Doniecku. Zajął 6. miejsce w tej konkurencji na halowych mistrzostwach Europy w 1980 w Sindelfingen.
Zdobył srebrny medal na halowych mistrzostwach Europy w 1981 w Grenoble, ulegając jedynie Szamilowi Abbiasowowi ze Związku Radzieckiego, a wyprzedzając Astona Moore’a z Wielkiej Brytanii]. Na kolejnych halowych mistrzostwach Europy w 1982 w Mediolanie zajął 10. miejsce. 
Kübler był mistrzem RFN w trójskoku w 1977 i 1980, wicemistrzem w tej konkurencji w 1978 i 1979 oraz brązowym medalistą w 1983 i 1986, a także halowym mistrzem RFN w trójskoku w 1980, 1982 i 1983, wicemistrzem w 1981 oraz brązowym medalistą w 1977 i 1978.
Dwukrotnie poprawiał rekord RFN w tej konkurencji doprowadzając go do wyniku 16,91 m, uzyskanego 31 maja 1981 w Fürth. Był to najlepszy wynik w jego karierze, natomiast w hali rekord życiowy Küblera wynosił 16,77 m (6 lutego 1981 w Sindelfingen).

</doc>
<doc id="4786879" url="https://pl.wikipedia.org/wiki?curid=4786879" title="Świątynia Apollina w Didim">
Świątynia Apollina w Didim



</doc>
<doc id="4786880" url="https://pl.wikipedia.org/wiki?curid=4786880" title="Andrzej Macenowicz">
Andrzej Macenowicz

Andrzej Ernest Macenowicz (ur. 24 lutego 1946) – polski urzędnik państwowy, menedżer i dyplomata, w latach 1996–1997 podsekretarz stanu w Urzędzie Rady Ministrów i Kancelarii Prezesa Rady Ministrów.
Życiorys.
Ukończył Akademię Rolniczą w Krakowie, na tej uczelni odbył asystenckie studia przygotowawcze. Kształcił się podyplomowo w zakresie zarządzania i organizacji pracy oraz na 3-letnich studiach w Akademii Dyplomatycznej. W latach 1973–1980 działał w organizacjach młodzieżowych. Następnie pracował jako doradca ministra spraw zagranicznych i od 1980 do 1994 sekretarz ambasady w Hadze.
Blisko współpracował z Józefem Oleksym. W latach 90. został dyrektorem Stowarzyszenia Polskie Uniwersytety Ludowe. Od 7 marca 1995 do 24 stycznia 1996 pozostawał dyrektorem Gabinetu Premiera Józefa Oleksego w Urzędzie Rady Ministrów (w randze dyrektora generalnego). Następnie od 25 stycznia do 31 grudnia 1996 był podsekretarzem stanu w URM i zarazem sekretarzem Komitetu Spraw Obronnych Rady Ministrów, a po reorganizacji zajmował tożsame stanowisko w Kancelarii Prezesa Rady Ministrów od 3 stycznia do 31 października 1997.
Później działał w biznesie, został członkiem rad nadzorczych CPN, Budimexu i PERN (jako prezes), a także szef spółki Naftoporty. W latach 2002–2005 wiceprezes ds. kadr i administracji, następnie do 2006 pełnomocnik zarządu PKN Orlen. W 2001 wskazywano go jako kandydata na prezesa tej spółki. Był przesłuchiwany przed sejmową komisją śledczą w sprawie PKN Orlen. W raporcie Antoniego Macierewicza został wymieniony jako agent Wojskowych Służb Informacyjnych o pseudonimie „Parys”. Według Macenowicza współpraca trwała od 1988 do 1992, natomiast według twórców raportu – także w trakcie pracy w administracji rządowej i Orlenie.

</doc>
<doc id="4786883" url="https://pl.wikipedia.org/wiki?curid=4786883" title="Mirdza Kempe">
Mirdza Kempe

Mirdza Kempe (ur. w Lipawie, zm. 12 kwietnia 1974 w Rydze) – łotewska poetka.
Życiorys.
Mirdza Ķempe urodziła się w Lipawie na Łotwie. Szkołę podstawową i średnią ukończyła w rodzinnym mieście. W 1927 roku rozpoczęła studia na Uniwersytecie Łotwy w Rydze, ale z powodu braku środków musiała zrezygnować. W 1928 roku zaczęła pracę w radiu. W 1931 roku wyszła za mąż za pisarza Eriksa Ādamsonsa. Podczas II wojny światowej została ewakuowana do Moskwy, Astrachania i Iwanowa. Na Łotwę wróciła w 1944 roku. Pracowała w teatrze lalek jako dyrektor artystyczny. W latach 1948–1972 pracowała jako konsultant w Łotewskim Związku Pisarzy. W latach 60. XX wieku zainteresowała się kulturą indyjską, popularyzując nauki Shirdi Sai Baby, i korespondowała z Indirą Gandhi. W 1958 roku wyszła po raz drugi za mąż, za Linardsa Naikovskisa.
Twórczość.
Tłumaczyła utwory z rosyjskiego, angielskiego, niemieckiego, hiszpańskiego i francuskiego. Pisała sztuki teatralne, miniatury liryczne i wiersze. Pierwszy wiersz opublikowała w 1923 roku w gazecie "Kurzemes Vārds." Za życia opublikowała 8 tomików.

</doc>
<doc id="4786884" url="https://pl.wikipedia.org/wiki?curid=4786884" title="Kryty Bazar">
Kryty Bazar



</doc>
<doc id="4786886" url="https://pl.wikipedia.org/wiki?curid=4786886" title="Wielki Bazar">
Wielki Bazar



</doc>
<doc id="4786887" url="https://pl.wikipedia.org/wiki?curid=4786887" title="Wielki meczet i szpital Divriği">
Wielki meczet i szpital Divriği



</doc>
<doc id="4786889" url="https://pl.wikipedia.org/wiki?curid=4786889" title="Wielki Meczet w Divriği">
Wielki Meczet w Divriği



</doc>
<doc id="4786890" url="https://pl.wikipedia.org/wiki?curid=4786890" title="Wieża Galata">
Wieża Galata



</doc>
<doc id="4786896" url="https://pl.wikipedia.org/wiki?curid=4786896" title="Zamek Bodrum">
Zamek Bodrum



</doc>
<doc id="4786898" url="https://pl.wikipedia.org/wiki?curid=4786898" title="Cysterna Bazyliki">
Cysterna Bazyliki



</doc>
<doc id="4786899" url="https://pl.wikipedia.org/wiki?curid=4786899" title="Kościół św. Jakuba w Lewoczy">
Kościół św. Jakuba w Lewoczy



</doc>
<doc id="4786901" url="https://pl.wikipedia.org/wiki?curid=4786901" title="Ostaniszki">
Ostaniszki



</doc>
<doc id="4786903" url="https://pl.wikipedia.org/wiki?curid=4786903" title="YBC 7289">
YBC 7289

YBC 7289 – babilońska słynna z tego, że z dużą dokładnością określa przybliżenie pierwiastka kwadratowego z 2 zapisanego w systemie sześćdziesiątkowym, który jest długością przekątnej kwadratu jednostkowego. Precyzja zapisu tej liczby jest równoważna zapisowi dziesiętnemu z 6 cyframi znaczącymi. Tabliczka jest przypuszczalnie dziełem ucznia z południowej Mezopotamii z czasów między 1800–1600 p.n.e. Znajduje się ona w zbiorach dzięki darowiźnie J.P. Morgana.
Opis.
Tabliczka przedstawia kwadrat z dwiema przekątnymi oraz trzy liczby
Odwrotna strona jest częściowo wytarta. Prawdopodobnie zawiera ona podobny problem rozważający prostokąt, którego dwa boki i przekątna są w stosunku 3:4:5
Średnica tabliczki to około 8 cm.
Historia.
Dokładne pochodzenie tabliczki YBC 7289 nie jest znane. Jej kształt i styl zapisu mogą wskazywać, że powstała na terenach południowej Mezopotamii (obecnie Irak) w latach między 1800–1600 p.n.e. lub nawet 1900 p.n.e.
Od 1909 tabliczka znajduje się w zasobach uniwersytetu Yale dzięki darowiźnie J.P. Morgana, który przekazał tam swoją kolekcję tabliczek babilońskich, co dało początek .
Dzięki współpracy instytutów w Yale, jednego odpowiedzialnego za zachowanie dziedzictwa kulturowego i drugiego od innowacyjnych projektów, powstał cyfrowy model tabliczki odpowiedni do drukowania przestrzennego.
Interpretacja.
Niewielki zaokrąglony kształt tabliczki i duże napisy na niej sugerują, że była to „tabliczka podręczna”, typowa do domowych ćwiczeń, używana przez ucznia, który trzyma ją w dłoni.
Liczby zapisane są systemie sześćdziesiątkowym a ich wartości można wyznaczyć w następujący sposób:
Trzy liczby z tabliczki łączy relacja formula_3.
Znaczenie matematyczne tej tabliczki zauważyli i w 1945. Na tabliczce znajduje się najstarsze znane przybliżenie liczby formula_4, a rysunek kwadratu i przekątnych dowodzi, że Babilończycy znali twierdzenie Pitagorasa. Tabliczka ta „przedstawia największą znaną i kiedykolwiek uzyskaną dokładność obliczeniową świata starożytnego”, równoważną sześciu dziesiętnym cyfrom znaczącym. Wysoka dokładność numeryczna na tabliczce YBC 7289 uświadamia, że są to wyniki jakiejś ogólnej metody ich obliczania, niż jedynie szacowania.
Takie samo przybliżenie formula_5 używając liczb 1, 24, 51 i 10 zastosował dużo później grecki matematyk Klaudiusz Ptolemeusz w swoim dziele "Almagest". Ptolemeusz nie wyjaśnia, skąd to przybliżenie pochodzi, więc zakłada się, że było ono wówczas dobrze znane.
Z uwagi na znaczenie liczb odwrotnych w matematyce babilońskiej, istnieje alternatywna interpretacja liczby 30 jako „0 30”, czyli ułamka formula_6 a stąd „0 42 25 35” to formula_7 Zatem na tabliczce może znajdować się para liczb odwrotnych wraz z ich geometryczną interpretacją.

</doc>
<doc id="4786904" url="https://pl.wikipedia.org/wiki?curid=4786904" title="Grzegorz Rzeczkowski">
Grzegorz Rzeczkowski

Grzegorz Rzeczkowski – polski dziennikarz i pisarz literatury faktu.
Życiorys.
Ukończył socjologię i europeistykę na Uniwersytecie Jagiellońskim. Pracował jako dziennikarz w „Gazecie Wyborczej” i „Przekroju”, zastępca szefa działu kraj w „Dzienniku”. Autor serii artykułów na temat rosyjskich śladów w aferze podsłuchowej, opublikowanych na łamach „Polityki” w latach 2018–2019. Autor książek opisujących wydarzenia z polskiej współczesnej polityki.

</doc>
<doc id="4786907" url="https://pl.wikipedia.org/wiki?curid=4786907" title="Stanisław Krukowski">
Stanisław Krukowski

Stanisław Krukowski (ur. 6 października 1942 w Skierniewicach, zm. 10 listopada 1996) – polski prawnik i urzędnik państwowy, doktor nauk prawnych, działacz NSZZ „Solidarność”, w 1992 podsekretarz stanu w Urzędzie Rady Ministrów.
Życiorys.
W 1965 ukończył studia prawnicze na Wydział Prawa i Administracji Uniwersytetu Warszawskiego, w 1974 obronił doktorat. W 1967 zdał także egzamin sędziowski po odbyciu aplikacji w Sądzie Wojewódzkim w Warszawie. Od 1966 do 1992 pozostawał adiunktem w Instytucie Historii Prawa na WPiA UW, został również wykładowcą Wydziału Prawa Kanonicznego Akademii Teologii Katolickiej. Specjalizował się w historii prawa i prawie konstytucyjnym, zwłaszcza okresu międzywojennego. Opublikował książkę "Geneza konstytucji z 17 marca 1921 r." oraz artykuły na tematy ustrojowe.
Od września 1980 należał do NSZZ „Solidarność”, był współzałożycielem jego struktur na UW. Został członkiem zarządu Regionu „Mazowsze” i delegatem na I Krajowy Zjazd Delegatów „Solidarności”. Podjął współpracę z ugrupowaniami centroprawicowymi. Od 16 marca do 17 lipca 1992 był podsekretarzem stanu w Urzędzie Rady Ministrów. Był współautorem projektu Konstytucji RP, stworzonego przez „Solidarność”.
Był żonaty, miał trzy córki. Zmarł po krótkiej chorobie 10 listopada 1996.
W 2007 pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="4786910" url="https://pl.wikipedia.org/wiki?curid=4786910" title="Tomasz Widłak">
Tomasz Widłak

Tomasz Hubert Widłak – polski prawnik, doktor habilitowany nauk prawnych, profesor uczelni w 
Uniwersytecie Gdańskim, specjalności naukowe: filozofia prawa, teoria prawa, prawo międzynarodowe.
Życiorys.
W 2001 ukończył program matury międzynarodowej w III Liceum Ogólnokształcącym im. Marynarki Wojennej RP w Gdyni. Absolwent magisterskich studiów prawniczych Wydziału Prawa i Administracji Uniwersytetu Gdańskiego oraz "International and European Legal Studies Programme" w Uniwersytecie w Antwerpii ("maxima cum laude"). W 2011 na podstawie rozprawy pt. "Społeczność międzynarodowa – analiza filozoficzno-prawna" otrzymał na Wydziale Prawa i Administracji Uniwersytetu Gdańskiego stopień naukowy doktora nauk prawnych w dyscyplinie prawo. Tam też na podstawie dorobku naukowego oraz rozprawy pt. "Teoria i filozofia prawa międzynarodowego Hansa Kelsena" uzyskał w 2019 stopień doktora habilitowanego nauk prawnych w zakresie prawa. Autor prac naukowych i popularyzatorskich z zakresu teorii i filozofii prawa, prawa międzynarodowego publicznego i praw człowieka, prawa medycznego i praw pacjenta oraz teorii negocjacji prawniczych. 
Został profesorem uczelni w Uniwersytecie Gdańskim na Wydziale Prawa i Administracji w Katedrze Teorii i Filozofii Państwa i Prawa. Od 2019 jest członkiem Rady Dyscypliny Nauki Prawne Wydziału Prawa i Administracji Uniwersytetu Gdańskiego. Od 2008 pełni także funkcję Pełnomocnika Dziekana WPiA UG ds. współpracy międzynarodowej i wymian studentów.

</doc>
<doc id="4786911" url="https://pl.wikipedia.org/wiki?curid=4786911" title="Tomasz Huzarski">
Tomasz Huzarski

Tomasz Huzarski – polski genetyk, dr hab. nauk medycznych, adiunkt Katedry i Zakładu Patomorfologii Wydziału Lekarskiego z Oddziałem Nauczania w Języku Angielskim Pomorskiego Uniwersytetu Medycznego w Szczecinie i profesor uczelni Instytutu Nauk Medycznych Collegium Medicum Uniwersytetu Zielonogórskiego.
Życiorys.
19 lutego 2002 obronił pracę doktorską "Ocena częstości mutacji konstytucyjnych w obrębie genu BRCA2 w rodzinach z dziedziczną predyspozycją do raka sutka w materiale Ośrodka Nowotworów Dziedzicznych w Szczecinie", 18 września 2018 habilitował się na podstawie pracy zatytułowanej "Przeżycia pacjentek z rakiem piersi w zależności od nosicielstwa mutacji w genach BRCA1, CHK2 i NBS1". Objął funkcję adiunkta w Katedrze i Zakładzie Patomorfologii na Wydziale Lekarskim z Oddziałem Nauczania w Języku Angielskim Pomorskiego Uniwersytetu Medycznego w Szczecinie i w Katedrze Genetyki Klinicznej i Patomorfologii Collegium Medicum Uniwersytetu Zielonogórskiego.
Piastuje stanowisko dyrektora i profesora uczelni Instytutu Nauk Medycznych Collegium Medicum Uniwersytetu Zielonogórskiego.

</doc>
<doc id="4786912" url="https://pl.wikipedia.org/wiki?curid=4786912" title="American Journal of Psychiatry">
American Journal of Psychiatry



</doc>
<doc id="4786915" url="https://pl.wikipedia.org/wiki?curid=4786915" title="Szadź (serial telewizyjny)">
Szadź (serial telewizyjny)

Szadź – polski serial kryminalny udostępniany w serwisie Player od 30 kwietnia 2020 oraz emitowany od 13 października 2020 na antenie telewizji TVN. Fabułę serialu oparto na powieści autorstwa Igora Brejdyganta o tym samym tytule.
Fabuła.
W lesie niedaleko Opola w bardzo brutalny sposób zostaje zamordowana młoda kobieta, która była jedną z ofiar seryjnego mordercy, Piotra Wolnickiego (Maciej Stuhr). W śledztwo angażuje się komisarz Agnieszka Polkowska (Aleksandra Popławska). Kobieta nie wie jednak, że jej obecność w śledztwie nie jest przypadkowa.
Produkcja i odbiór.
Zdjęcia do pierwszego sezonu produkcji rozpoczęły się w październiku 2019 w Opolu, Warszawie i Gołkowie. Akcja serialu rozgrywa się w Opolu. 
Premiera serialu odbyła się 30 kwietnia 2020 na platformie VOD Player. W czerwcu 2020 zapowiedziano drugi sezon produkcji, do którego zdjęcia rozpoczęły się w grudniu 2020.
Premierowy odcinek serialu na antenie telewizji TVN obejrzało średnio 1,24 mln widzów, natomiast średnia oglądalność pierwszych trzech odcinków wyniosła 1,21 mln widzów. Cały sezon w telewizji obejrzało średnio 1,24 mln widzów, co podniosło udziały stacji.
Produkcja została nominowana do nagrody Telekamery 2021 w kategorii „Serial”.
Pierwsze trzy odcinki drugiego sezonu serialu w telewizji zostały obejrzane przez średnio 805 tys. widzów. Cały drugi sezon na antenie telewizji TVN obejrzało średnio 815 tys. widzów.
Zdjęcia do trzeciego sezonu serialu rozpoczęły się w marcu 2022.

</doc>
<doc id="4786922" url="https://pl.wikipedia.org/wiki?curid=4786922" title="I Can’t Go On">
I Can’t Go On

I Can’t Go On – singel szwedzkiego piosenkarza Robina Bengtssona wydany w 26 lutego 2017 roku przez wytwórnię Capitol Records. Piosenka wygrała "Melodifestivalen 2017" i reprezentowała Szwecję w 62. Konkursie Piosenki Eurowizji. Utwór napisali David Kreuger, Hamed „K-One” Pirouzpanah i Robin Stjernberg.
Konkurs Piosenki Eurowizji.
W listopadzie 2016 potwierdzono udział Robina Bengtssona w "Melodifestivalen 2017". 18 lutego 2017 artysta wystąpił w trzecim koncercie półfinałowym i dostał się do finału rozgrywanego 11 marca w Sztokholmie. Zajął w nim pierwsze miejsce po zdobyciu 146 punktów (96 od jurorów i 50 od widzów), dzięki czemu został reprezentantem Szwecji w 62. Konkursie Piosenki Eurowizji w Kijowie. Przed konkursem utwór był uważany za jednego z faworytów do zwycięstwa, zajął 3. miejsce w głosowaniu OGAE. 9 maja wystąpił jako pierwszy w kolejności w pierwszym półfinale konkursu i z trzeciego miejsca awansował do finału rozgrywanego 13 maja. Zajął w nim piąte miejsce, zdobywszy 344 punktów, w tym 126 pkt. od telewidzów (8. miejsce) i 218 pkt. od jurorów (3. miejsce).

</doc>
<doc id="4786925" url="https://pl.wikipedia.org/wiki?curid=4786925" title="Tita Supita">
Tita Supita

Tita Supita (ur. 1987) w Subangu – indonezyjska wspinaczka sportowa. Specjalizowała się w prowadzeniu oraz we wspinaczce na szybkość. Wielokrotna medalistka mistrzostw Azji, czterokrotna mistrzyni Azji we wspinaczce sportowej na szybkość.
Kariera sportowa.
Na plażowych igrzyskach azjatyckich we wspinaczce sportowej w chińskim Haiyangu w 2012 oraz w 2014 w tajlandzkim Phuket zdobyła srebrne medale w drużynowej wspinacze na szybkość. W 2014 indywidualnie w konkurencji na szybkość zdobyła brązowy medal.
Dwukrotna indywidualna mistrzyni Azji we wspinaczce sportowej w latach 2014 i 2015. Dwukrotnie drużynowa mistrzyni Azji w sztafecie na szybkość w 2015 i w 2016. W Teheranie w 2013 zdobyła srebrny, a w 2016 brązowy medal indywidualnie w konkurencji na szybkość.

</doc>
<doc id="4786927" url="https://pl.wikipedia.org/wiki?curid=4786927" title="Wydawnictwo Arbitror">
Wydawnictwo Arbitror

Wydawnictwo Arbitror – polskie wydawnictwo powstałe w czerwcu 2017, z siedzibą w Warszawie. Prowadzone przez pisarza i dziennikarza śledczego Tomasza Piątka i publicystę i komentatora życia publicznego Marcina Celińskiego.
Opis.
Specjalizuje się w literaturze faktu, dziennikarstwie śledczym i eseistyce dotyczącej zjawisk społecznych. Oprócz Piątka i Celińskiego, wśród autorów wydawnictwa są m.in. Jan Śpiewak, Patryk Słowik, Jarosław Makowski, Jakub Dymek, Marek M. Meissner, Bartłomiej Sienkiewicz, Magdalena M. Baran, Piotr Maciążek, Grzegorz Rzeczkowski, Konrad Szołajski, Witold Bereś, Krzysztof Burnetko, Mariusz Kowalewski, Zygmunt Bauman, Stanisław Obirek

</doc>
<doc id="4786934" url="https://pl.wikipedia.org/wiki?curid=4786934" title="World Touring Car Cup">
World Touring Car Cup

World Touring Car Cup (WTCR) – ogólnoświatowy wyścigowy puchar samochodów turystycznych organizowany przez FIA. W 2018 zastąpił on serię World Touring Car Championship. Podczas danego sezonu odbywa się w sumie 10-12 rund złożonych z dwóch wyścigów każda na różnych torach wyścigowych. Obecnie seria ta uznawana jest za drugą (po Formule 1) co do ważności światową serię wyścigową organizowaną przez FIA.
Historia.
Po sezonie 2017 osiągnięto porozumienie pomiędzy Mistrzostwami Świata Samochodów Turystycznych (WTCC) a TCR International Series. Po połączeniu tych serii powstała seria o nazwie WTCR i korzysta z przepisów technicznych TCR. Tytuły w tej serii mogą zdobyć tylko zespoły i kierowcy. W 2018 podjęto decyzję dotyczącą zmiany nazwy z mistrzostw świata na puchar świata. Pierwszy sezon WTCR miał miejsce w 2018.

</doc>
<doc id="4786935" url="https://pl.wikipedia.org/wiki?curid=4786935" title="Pierre Hugon">
Pierre Hugon

Pierre-Constant Hugon (ur. 1814 w Paryżu, zm. 1885) – francuski inżynier budownictwa i kierownik paryskiej spółki gazowej. Wynalazca silnika – "Hugon", drugiego silnika spalinowego na rynku, który trafił do produkcji komercyjnej i był silnikiem stacjonarnym, podobnym do wcześniejszego silnika – "Lenoir".
Silniki eksperymentalne.
Hugon eksperymentował z silnikami o wczesnym spalaniu wewnętrznym jeszcze przed wprowadzeniem na rynek pierwszego silnika komercyjnego przez Étienne Lenoir. W swoim patencie amerykańskim 41299 wyszczególniał on wady obecnych silników gazowych w następujący sposób:
Hugon opisał również silnik, w którym eksplozja działa na wodę, a zarówno nadciśnienie, jak i podciśnienie są wykorzystywane do napędzania wody, a więc do poruszania tłokiem.
Rok później w patencie amerykańskim 49346 powrócił do bardziej konwencjonalnej konstrukcji, ale nadal starał się zaradzić niedociągnięciom obecnego silnika gazowego tym razem określanego jako silnik o zapłonie iskrowym, który miał wiele wad, a mianowicie przestoje silnika niezgodne z regularnością i brak jednolitości działania siły napędowej niezbędnej do celów przemysłowych lub produkcyjnych. Patent ten rejestruje idee, które są podstawą silnika komercyjnego, a kluczową z nich jest zastosowanie zmodyfikowanego zaworu suwakowego, który pozwala płomieniu zapalić mieszaninę, a nie iskrę.
Ta sama zasada została opatentowana przez Williama Barnetta w 1838, ale Barnett zastosował kurek obrotowy, nie mechanizm z zaworem suwakowym. Silnik komercyjny Hugona pojawił się w 1865 i z wyglądu bardzo przypominał silnik "Lenoir ". Był on z zapłonem płomieniowym, a w celu kontrolowania temperatury używano niewielkich ilości wody wtryskiwanej do cylindra.
Silnik przedstawiony w tym patencie, to pionowy jednocylindrowy silnik dwustronnego działania, który wykorzystuje dwie gumowe pompy gazowe napędzane wałem korbowym. Jeden dostarcza gaz główny, który jest mieszany z powietrzem, aby zasilać silnik, a druga mniejsza pompa zwiększa ciśnienie w zbiorniku gazu, który jest wykorzystywany do dostarczania gazu do lampki kontrolnej. Zastosowanie zapłonu płomienia w złożonym mechanizmie ślizgowym gasi płomień przy każdym zapłonie, który jest ponownie zapalany przez pilota. Ten pozornie złożony system był dość udany i został zastosowany w kilku wczesnych silnikach stacjonarnych.
Silniki Hugona, Lenoir i spółka Ottona &amp; Langena.
Dugald Clerk (1854–1932) za swojego życia przedstawił szczegółowy opis techniczny silników tamtej epoki i stwierdził, że silnik Hugona był lepszy w stosunku do silnika Étienne Lenoir. Do tego zużycie gazu zostało zmniejszone. Jednak w porównaniu do silników Ottona &amp; Langena było nadal znacznie większe. Maszyna Ottona i Langena została wprowadzona na wystawę silników w Paryżu, w 1867. Silnik wynalazców również wykorzystywał zapłon płomieniowy, który według Clerka miał wpływ na zużycie gazu mniejsze o połowę w przeciwieństwie do silników Hugona i Lenoira. Jednak silniki Ottona (1832–1891) i Langena (1833–1895) nie były takie idealne – miały jedną, wielką wadę – pracowały bardzo głośno. Przykłady tych silników są regularnie uruchamiane w muzeum silników Anson.
Jedyny ocalały silnik Hugona jest własnością Muzeum Nauki w Londynie i jest obecnie wystawiany w "Muzeum silników – Anson". Jest to ten sam silnik, który szczegółowo opisał Clerk. Silnik, który był wówczas silnikiem o mocy pół konia, znajdującym się wcześniej w muzeum, w South Kensington. Clerk zauważył, że jedynymi częściami, które sprawiały problemy, były pompy mieszkowe, kontrolujące dopływ gazu do cylindra i zapalające porty. Były one wykonane z gumy, a ich pogorszenie po pewnym użyciu powodowało problemy przez wyciek i sporadyczne pękanie. W niektórych używanych silnikach zostały zastąpione metalowymi pompami i zaworem mieszającym. Dzięki tym dodatkom silnik w "Muzeum Urzędu Patentowego" działał przez wiele lat. Muzeum to zostało przeniesione do muzeum w South Kensington, w 1883. W ocalałym silniku Hugona brakuje gumowych mieszków i mechanizmu napędowego pomp gazowych, które zostały prawdopodobnie usunięte, gdy silnik był stosunkowo nowy.
Po dzień dzisiejszy nie znaleziono innych silników Hugona.

</doc>
<doc id="4786937" url="https://pl.wikipedia.org/wiki?curid=4786937" title="Zbigniew Wróbel">
Zbigniew Wróbel

Zbigniew Krzysztof Wróbel – polski chemik, doktor habilitowany nauk chemicznych, profesor w Instytucie Chemii Organicznej Polskiej Akademii Nauk, specjalności naukowe: chemia organiczna, synteza organiczna.
Życiorys.
W 1988 na podstawie rozprawy pt. "Reakcje oksydatywnej krzyżowej dimeryzacji karboanionów", przygotowanej pod kierunkiem prof. Mieczysława Mąkoszy, uzyskał na Wydziale Chemicznym Politechniki Warszawskiej stopień doktora nauk chemicznych. W 2002 na podstawie pracy pt. "Reakcje nitrozwiązków aromatycznych z czynnikami nukleofilowymi przebiegające w obecności zasady i kwasu" otrzymał w Instytucie Chemii Organicznej Polskiej Akademii Nauk stopień naukowy doktora habilitowanego nauk chemicznych (dyscyplina: chemia, specjalność: chemia organiczna).
Został profesorem nadzwyczajnym w Instytucie Chemii Organicznej Polskiej Akademii Nauk.

</doc>
<doc id="4786938" url="https://pl.wikipedia.org/wiki?curid=4786938" title="Basen miejski w Elblągu (odkryty)">
Basen miejski w Elblągu (odkryty)

Basen miejski w Elblągu – znajdujący się w stanie ruiny basen pływacki w Elblągu. W chwili jego otwarcia, w 1934 roku, był największym odkrytym basenem w Europie.
Historia obiektu.
Basen zasilany był wodami przepływającej w pobliżu rzeczki Kumieli. Otwarty został z wielką pompą 1934 roku. Miał niespotykane, jak na standardy basenów miejskich, wymiary: szerokość 100 m, długość 230 m, głębokość do 3 m, lustro wody powierzchnię 3,4 ha. Podzielony był na dwie części: jedna przeznaczona dla kąpiących się, druga do korzystania ze sprzętu pływającego.
Nowoczesny, potężny basen od razu stał się jedną z najważniejszych atrakcji rekreacyjno-sportowych Prus Wschodnich. Rozgrywano na nim wiele prestiżowych zawodów. Wykorzystywany był także zimą. Na zamarzniętej tafli tworzono tor lodowy dla panczenistów. Trenowały tu łyżwiarstwo szybkie m.in. Elwira Seroczyńska i Helena Pilejczyk, medalistki olimpijskie z 1960 roku.
Stan basenu przez ostatnie lata funkcjonowania wzbudzał wiele zastrzeżeń. Po raz ostatni był czynny w sezonie 2011 roku. W 2012 władze miasta postanowiły go już nie uruchamiać i zlikwidować. Odtąd systematycznie niszczeje i zarasta.

</doc>
<doc id="4786941" url="https://pl.wikipedia.org/wiki?curid=4786941" title="Kaplica Najświętszego Serca Pana Jezusa i Miłosierdzia Bożego w Krakowie">
Kaplica Najświętszego Serca Pana Jezusa i Miłosierdzia Bożego w Krakowie



</doc>
<doc id="4786945" url="https://pl.wikipedia.org/wiki?curid=4786945" title="Kaplica Najświętszego Serca Pana Jezusa w Krakowie">
Kaplica Najświętszego Serca Pana Jezusa w Krakowie



</doc>
<doc id="4786948" url="https://pl.wikipedia.org/wiki?curid=4786948" title="Tramwaje w Lublanie">
Tramwaje w Lublanie

Tramwaje w Lublanie – zlikwidowany system transportu tramwajowego w stolicy Słowenii, Lublanie. Tramwaje w Lublanie kursowały od 6 września 1901 r. do 20 grudnia 1958 r.
Historia.
W 1940 r. długość torowisk wynosiła 18,5 km. Po II wojnie światowej wiele jugosłowiańskich miast z transportem tramwajowym zlikwidowało ten rodzaj transportu publicznego, aby zwiększyć ilość przestrzeni na potrzeby rosnącego ruchu samochodowego. Wkrótce po likwidacji ruchu tramwajowego torowiska zdemontowano, a tabor tramwajowy sprzedano do Osijeka i Suboticy. Odbudowę tramwajów w Lublanie proponowano wielokrotnie począwszy od lat 00. XXI wieku.

</doc>
<doc id="4786950" url="https://pl.wikipedia.org/wiki?curid=4786950" title="Elizabeth Pisani">
Elizabeth Pisani

Elizabeth Pisani (ur. 1964) – amerykańska epidemiolog, dziennikarka, dyrektor Ternyata Ltd., brytyjskiej firmy konsultingowej zajmującej się zdrowiem publicznym. Jej badania poruszają wpływ polityki, gospodarki i kultury na zdrowie publiczne. Jej obecna działalność naukowa koncentruje się na badaniu sił napędzających rynki leków niespełniających norm i sfałszowanych. W przeszłości prowadziła szeroko zakrojone badania nad HIV. Jej dorobek obejmuje nie tylko prace naukowe, ale także publikacje na temat Indonezji oraz HIV. Jej książka "Indonesia Etc.: Exploring the Improbable Nation" („Indonezja itd. Studium nieprawdopodobnego narodu”), jest regularnie przytaczana jako jedna z najlepszych książek omawiających ten kraj. Książkę "The Wisdom of Whores: Bureaucrats, Brothels and the Business of AIDS" oraz wykład TED "Sex, drugs, and HIV – let's get rational" poświęciła problematyce wpływu polityki, religii i kultury na podejmowanie decyzji w kwestii zwalczania HIV.

</doc>
<doc id="4786956" url="https://pl.wikipedia.org/wiki?curid=4786956" title="Polonia we Włoszech">
Polonia we Włoszech

Polonia we Włoszech – ogół Polaków i ludzi polskiego pochodzenia zamieszkujących Włochy.
Według różnych danych Włochy zamieszkiwała Polonia w liczbie ok. 100 000 osób (105 608 w 2009 roku według Istituto Nazionale di Statistica; 112 000 w 2012 według Caritas; 97 986 w 2015 roku według serwisu "comuni-italiani.it" lub 84 619 w 2011 roku według Spisu Powszechnego).
Według raportu „Polacy we Włoszech” przygotowanego przez Ambasadę RP we Włoszech oraz Centrum Studiów i Badań IDOS z 2017 roku, aż 70% polskich obywateli we Włoszech ma trudności z językiem włoskim.
Historia.
Początek polsko-włoskich stosunków datuje się na XII w., kiedy to pierwsi Polacy rozpoczęli studia na włoskich uniwersytetach (Bolonia, Padwa, Rzym). Polacy niejednokrotnie zostawali także rektorami włoskich uniwersytetów, np. Mikołaj z Polski (rektor uniwersytetu w Padwie), Jan Polak (rektor uniwersytetu w Bolonii). Na włoskich uniwersytetach studiowało także wielu późniejszych dostojników i uczonych, m.in. Mikołaj Kopernik czy Jan Zamoyski, a także wielu poetów i artystów, m.in. Jan Andrzej Morsztyn czy Jan Kochanowski.
W 1578 roku powstał w Rzymie pierwszy polski kościół – Kościół św. Stanisława. Inicjatorem i fundatorem kościoła był kardynał Stanisław Hozjusz, a samo miejsce zostało podarowane kardynałowi przez papieża Grzegorza XIII. Ofiarodawcami na rzecz kościoła byli m.in. królowa Anna Jagiellonka i Stefan Batory. Powstał on ponieważ polscy pielgrzymi przybywający do Rzymu byli jedną z niewielu nacji, która nie posiadała własnego duchowieństwa oraz miejsca do zatrzymania się. W latach 1948–2003 przy kościele istniał Centralny Ośrodek Duszpasterstwa Emigracyjnego i Polonijnego.
Legiony Polskie we Włoszech.
W 1797 roku w mieście Reggio nell’Emilia w ówczesnej Republice Cisalpińskiej powstały słowa do późniejszego Hymnu Polskiego, nazywane "Pieśnią Legionów Polskich we Włoszech." Słowa te zostały napisane przez Józefa Wybickiego.
W latach 1797–1807 istniały Legiony Polskie we Włoszech, utworzone z inicjatywy gen. Jana Henryka Dąbrowskiego, których celem była walka o niepodległość Polski.
Wiosna Ludów.
Polacy brali czynny udział w Wiośnie Ludów na terenie Włoch.
Nad wojskami piemonckimi dowództwo objął Polak, gen. Wojciech Chrzanowski. Jego armia brała udział w bitwie pod Novarą, 23 marca 1849 roku, gdzie poniosła klęskę.
Polacy uczestniczyli także w bitwie o Rzym w 1849 roku, walcząc po stronie republikańskiej, u boku legionu Garibaldiego.
W 1861 roku w Genui istniała Polska Szkoła Wojskowa, która przygotowała ok. 300 oficerów dla przyszłego powstania styczniowego.
Kawiarnia literacka.
W 1846 roku we Florencji powstała, założona przez Karola Paszkowskiego, syna uczestnika powstania styczniowego, Caffè Paszkowski, która początkowo istniała jako browar. Kawiarnię odwiedzali później m.in. Stanisław Brzozowski, Jan Kasprowicz, Władysław Reymont, Karol Szymanowski, Leopold Staff i Stefan Żeromski. W 1991 roku Caffè Paszkowski została uznana za zabytek.
Okres międzywojenny.
W 1926 roku typograf Samuel Tyszkiewicz założył we Florencji polską Oficynę Florencką, znaną jako "Stamperia Polacca," wydającą dzieła bibliofilskie. Wydrukowano w niej między innymi "Sonety Krymskie" Adama Mickiewicza.
W okresie międzywojennym wł. Polonia liczyła ok. 1 tys. osób.
II wojna światowa.
W trakcie II wojny światowej, Polacy wsławili się zdobywając w 1944 kluczową pozycję niemieckiego systemu umocnień (linia Gustawa) – Monte Cassino. II Korpus, któremu dowodził Władysław Anders, zdobył m.in. wzgórze z opactwem, w walce poległo ponad 900 polskich żołnierzy, a ok. 3 tysięcy zostało rannych. Na stokach wzgórza utworzono polski cmentarz.
Okres powojenny.
Po wojnie we Włoszech pozostało kilka tys. Polaków, osiedlili się głównie nad Morzem Adriatyckim, w regionie Marche.
We Włoszech działają m.in.: Polski Instytut Historyczny, Fundacja im. Margrabiny Umiastowskiej, Dom Polski Jana Pawła II dla Polonii Świata, Duszpasterski Ośrodek „Corda Cordi” oraz Centralny Ośrodek Duszpasterstwa Emigracji.
Polonia w Rzymie.
Początek polskiego życia kulturalnego w Rzymie możemy datować na przełom XV i XVI wieku. Wtedy też powstał Kościół św. Stanisława, pierwsze polskie duszpasterstwo we Włoszech. W 1582 roku powstało także, krótko istniejące, polskie seminarium duchowne. W okresie kontrreformacji w Rzymie przebywali m.in. Piotr Skarga i Jakub Wujek.
Po 1830 roku Rzym stał się miejscem działania polskiej emigracji politycznej m.in. Ludwika Orpiszewskiego, a także Adama Mickiewicza, który w 1848 zorganizował tu swój Legion.
W czasie I wojny światowej działała w Rzymie delegatura Komisji Narodu Polskiego.
W 1910 roku powstał Polski Instytut Papieski, a w 1937 odsłonięto pomnik Józefa Piłsudskiego.
W okresie II wojny światowej, opiekę nad Polakami w Rzymie sprawowała m.in. ambasada RP przy Stolicy Apostolskiej, kierowana przez Kazimierza Papéego.
Do 1947 roku w Rzymie stacjonował Drugi Korpus Polski.
W 1946 roku Jerzy Giedroyc założył w Rzymie Instytut Literacki.
W 1981 roku papież Jan Paweł II poświęcił, wzniesiony ze składek Polonii – Dom Polski Jana Pawła II.
W Rzymie swoje siedziby mają: Ambasada RP (wraz z istniejącą Szkołą Polską im. Gustawa Herlinga-Grudzińskiego), Instytut Polski, Polska Akademia Nauk, Fundacja Rzymska im. Margrabiny J. S. Umiastowskiej i redakcja miesięcznika „Nasz Świat” publikowany przez wydawnictwo „Stranieri in Italia”.
Kościoły i związki wyznaniowe.
Dla Polonii, wiernych kościoła rzymskokatolickiego, odbywają się w wielu kościołach we Włoszech msze w języku polskim. W 6 miastach działają polskojęzyczne zbory i grupy Świadków Jehowy.
Statystyka.
Demografia Polonii we Włoszech w latach 2006–2016.
Rozmieszczenie Polonii we włoskich regionach (2015): Lacjum – 21 834, Emilia-Romania – 11 542, Kampania – 9706, Toskania – 8883, Lombardia – 8193, Sycylia – 5390, Wenecja Euganejska – 4839, Marche – 4389, Apulia – 3696, Kalabria – 3502, Piemont – 3068, Abruzja – 2765, Trydent-Górna Adyga – 2345, Umbria – 2316, Liguria – 1721, Friuli-Wenecja Julijska – 1558, Sardynia – 1116, Molise – 538, Basilicata – 421, Dolina Aosty – 164.

</doc>
<doc id="4786961" url="https://pl.wikipedia.org/wiki?curid=4786961" title="Trimeresurus salazar">
Trimeresurus salazar

Trimeresurus salazar – gatunek węża z rodzaju "Trimeresurus" zasiedlający tereny północno-wschodnich Indii.
Ubarwiony zielono gatunek leśny występujący na nizinach w zachodniej części Arunachal Pradesh w północno-wschodnich Indiach. Wykazuje podobieństwo do "T. septentrionalis", "T. insularis" i "T. albolabris", wyróżniając się m.in. ilością zębów, kształtem półprącia i pomarańczowy pasem na głowie samców.

</doc>
<doc id="4786962" url="https://pl.wikipedia.org/wiki?curid=4786962" title="Polacy we Włoszech">
Polacy we Włoszech



</doc>
<doc id="4786964" url="https://pl.wikipedia.org/wiki?curid=4786964" title="Janina Fialkowska">
Janina Fialkowska

Janina Fialkowska (ur. 7 maja 1951 w Montrealu) – kanadyjska muzyk i pianistka pochodzenia polskiego. 
Wykonuje interpretacje utworów z repertuaru klasycznego i romantycznego. Występuje od ponad trzydziestu lat, gra muzykę polskich kompozytorów, takich jak Witold Lutosławski czy Andrzej Panufnik. 
Życiorys.
Fialkowska urodziła się w Montrealu (prowincja Quebec, Kanada). Od wieku czterech lat matka uczyła ją podstaw gry na fortepianie. W 1960 roku rozpoczęła naukę w École Vincent-d'Indy w Montrealu. W wieku 12 lat zadebiutowała jako solistka z Montreal Symphony Orchestra i rozpoczęła naukę u Yvonne Hubert. Następnie kontynuowała naukę w montrealskiej szkole dla dziewcząt The Study, którą ukończyła w 1967 roku. Mając 17 lat uzyskała maturę (Baccalauréat) i tytuł magistra (Maitrisse) na Uniwersytecie Montrealskim. W tym okresie studiowała również w Paryżu u Yvonne Lefébure. W 1969 roku otrzymała pierwszą nagrodę w krajowym konkursie radiowym CBC dla młodych wykonawców w Kanadzie i wyjechała, jako stypendystka rządu kanadyjskiego, do Nowego Jorku na prywatne studia u Saszy Gorodnickiego w Juilliard School. W latach 1979–1984 była jego asystentką. 
W 1974 Fialkowska wzięła udział w I Międzynarodowym Konkursie Pianistycznym im. Artura Rubinsteina w Tel Awiwie. W czasie przesłuchań konkursowych doszło do kuriozalnej sytuacji. Jeden z sędziów dał jej ocenę zero, aby pomóc swoim faworytom awansować do finałów. Artur Rubinstein, jeden z członków jury, wówczas 87-latek, był pod wrażeniem jej gry. Kiedy dowiedział się o tym, jak oceniono występ artystki, zagroził wycofaniem się z jury, jeśli Fialkowska nie awansuje dalej. Ostatecznie Fialkowska zdobyła III nagrodę tego konkursu. Rubinstein został jej promotorem i mentorem, ułatwił jej międzynarodową karierę z mianem „urodzonej interpretatorki muzyki chopinowskiej”. 
Kariera.
Janina Fialkowska koncertowała w Europie, Stanach Zjednoczonych, Kanadzie i na Dalekim Wschodzie. W Europie Fialkowska wystąpiła między innymi wraz z Koninklijk Concertgebouworkest, orkiestrą symfoniczną The Hallé, Royal Philharmonic Orchestra, BBC Symphony Orchestra, czy Orkiestrą Symfoniczną Filharmonii Narodowej w Warszawie. W Ameryce Północnej występowała m.in. z Chicago Symphony, Cleveland Orchestra i Orkiestrą Filadelfijską. 
Zagrała autorską interpretację 12 etiud transcendentalnych Ferenca Liszta. W 1990 roku została pierwszą na świecie osobą, która wykonała III koncert autorstwa tego węgierskiego muzyka. 
Dwa lata później wykonała premierowy koncert fortepianowy Andrzeja Panufnika. W tym samym roku Canadian Broadcasting Corporation wyprodukowała dokument telewizyjny o jej życiu i karierze, zatytułowany "Świat Janiny Fialkowskiej", który był emitowany w całej Kanadzie i został nagrodzony specjalną nagrodą jury na Międzynarodowym Festiwalu Filmowym w San Francisco. 
W 2002 wykryto u niej nowotwór w lewym ramieniu. Po usunięciu go poddała się zabiegowi chirurgicznemu zrekonstruowania tego ramienia. Podczas rekonwalescencji wykonała prawą ręką utwory napisane na lewą rękę przez Maurice'a Ravela (Koncert fortepianowy D-dur) i Siergieja Prokofjewa (IV Koncert fortepianowy B-dur). Zarówno publiczność, jak i krytycy chwalili jej odwagę i wysoki poziom tych występów. 
W 2004 Fialkowska powróciła na scenę mając już sprawne obie ręce. Wykonała wtedy między innymi IV Koncert fortepianowy Beethovena w Toronto. 
Fialkowska otrzymała także pochwałę za interpretacje dzieł Chopina i Liszta. 
Życie prywatne.
Jest córką Bridget Todd i Jerzego Fialkowskiego, inżyniera i oficera polskiej armii, który wyemigrował do Kanady w 1945 roku. Jej matka studiowała w klasie fortepianu u Alfreda Cortota w École Normale de Musique de Paris. 
Fialkowska jest wnuczką Johna Todda, pierwszego kanadyjskiego profesora parazytologii i prawnuczką Edwarda Cloustona, prezesa Canadian Bankers Association. Jest kuzynką byłego kanadyjskiego ministra Davida Andersona oraz aktora Christophera Plummera. 
Janina Fialkowska jest żoną niemieckiego menedżera muzycznego Harry'ego Oesterle, mieszkają w Bawarii.

</doc>
<doc id="4786967" url="https://pl.wikipedia.org/wiki?curid=4786967" title="Māra Zālīte">
Māra Zālīte

 
Māra Zālīte (ur. 18 lutego 1952 w Krasnojarsku) – łotewska pisarka i poetka.
Māra Zālīte urodziła się w 1952 roku w Krasnojarsku, do którego zostali zesłani jej rodzice. W 1956 roku rodzina wróciła na Łotwę. W 1975 roku Māra Zālīte ukończyła studia na Wydziale Filologicznym Uniwersytetu Łotwy. W latach 1977-1990 pracowała jako konsultant ds. poezji w czasopiśmie "Liesma". W 1989 roku została redaktor naczelną magazynu literackiego "Karogs". Pracowała na tym stanowisku do roku 2000, kiedy została prezesem Łotewskiego Stowarzyszenia Autorów ("Latvijas Autoru apvienības").
Pisze opowiadania, tomiki poezji, sztuki teatralne oraz libretta. W 1993 roku została uhonorowana Nagrodą im. Herdera, a w 1995 roku Orderem Trzech Gwiazd

</doc>
<doc id="4786968" url="https://pl.wikipedia.org/wiki?curid=4786968" title="Monta Kroma">
Monta Kroma

 
Monta Kroma z domu Apse (ur. 27 lutego 1919 w Jełgawie, zm. 25 lipca 1994 w Rydze) – łotewska poetka i pisarka.
Życiorys.
Monta Apse urodziła się 27 lutego 1919 r. w Jełgawie, w czasie łotewskiej wojny o niepodległość. Jej ojciec był krawcem. Wkrótce po przeprowadzce do Rygi, w 1920 r. zmarł. Matka zmarła w 1938 r., a Montą zaopiekowała się rodzina jej koleżanki z klasy o lewicowych poglądach politycznych .
Pierwszy wiersz "Paēnā puķes un bērziņi dzīvo..." został opublikowany w 1934 r. w gazecie "„Jaunākās Ziņas”". W 1938 r. ukończyła szkołę średnią i rozpoczęła pracę w laboratorium chemicznym, a następnie jako kasjer autobusowy. W tym samym czasie aktywnie uczestniczyła w życiu środowisk komunistycznych. Poślubiła komunistę Karlisa Kroma, a krótko przed okupacją Łotwy w lutym 1940 r. została przyjęta do Komunistycznej Partii Łotwy. W 1941 r. zgłosiła się na ochotnika do Armii Czerwonej na terytorium Łotwy i służyła jako sanitariuszka. W latach 1944-45 przebywała w Moskwie, gdzie ukończyła kurs dziennikarstwa.
Po powrocie do Rygi pracował w gazecie "„Cīņa”" (1945–1950) i studiowała w dwuletniej szkole partyjnej Łotewskiej SRR (1950–1952). W 1947 r. została członkiem Związku Pisarzy Łotewskiej SRR. W latach 1952-1953 pracowała w magazynie "„Padomju Latvijas Sieviete”". W latach 1959-1963 studiowała na Uniwersytecie Łotewskim, a w 1963 r. ukończyła wyższe kursy literackie w Moskwie. W latach 1962-1968 pracowała w czasopiśmie "„Draugs”", w latach 1968-1974 była redaktorem w wydawnictwie „Liesma”.
Jej wczesna twórczość literacka osadzona była w estetyce realizmu socjalistycznego, jednak w latach 60. Kroma zmieniła stylistykę, stając się dość radykalną poetką i błyskotliwą modernistką, której poetyka różniła się od głównego nurtu zarówno tematem, jak i formą. Głównymi tematami jej poezji były kobieca emocjonalność i życie miejskie.

</doc>
<doc id="4786971" url="https://pl.wikipedia.org/wiki?curid=4786971" title="Jadwiga Mołdawa">
Jadwiga Mołdawa

Jadwiga Mołdawa (ur. 30 sierpnia 1951) – polska urzędniczka państwowa, w 1996 podsekretarz stanu w Urzędzie Rady Ministrów, później do 2006 dyrektor generalny w różnych resortach.
Życiorys.
Córka Józefa, zamieszkała w Warszawie. Od 1 września do 31 grudnia 1996 pełniła funkcję podsekretarza stanu w Urzędzie Rady Ministrów. Od 1997 pełniła funkcję dyrektora generalnego Ministerstwa Pracy i Polityki Społecznej (wcześniej Socjalnej), następnie od 2003 w Ministerstwie Gospodarki, Pracy i Polityki Społecznej, a później do listopada 2006 w Ministerstwie Rozwoju Regionalnego.

</doc>
<doc id="4786974" url="https://pl.wikipedia.org/wiki?curid=4786974" title="Diabeł (skała)">
Diabeł (skała)

Diabeł – ostaniec w rezerwacie przyrody Diable Skały. Rezerwat znajduje się w szczytowych partiach wzniesienia Bukowiec (530 m) we wsi Bukowiec, w województwie małopolskim, w powiecie nowosądeckim, w gminie Korzenna. Pod względem geograficznym jest to obszar Pogórza Rożnowskiego, będący częścią Pogórza Środkowobeskidzkiego.
Jest to pierwsza ze skał znajdujących się przy ścieżce edukacyjnej prowadzącej terenem rezerwatu. Ma formę baszty o wysokości około 10 m i zbudowana jest z piaskowca ciężkowickiego. Związana z nią jest legenda, według której skala ta została tutaj przyniesiona przez diabła aż z Węgier. Świadczyć ma o tym odcisk czarcich szponów na skale.
Na Diable występują charakterystyczne formy wietrzenia w postaci gęstego skupiska kolistych wżerów. Na południowej ścianie znajduje się pozostawiony przez wspinaczy stary ring. Obecnie wspinaczka skalna na Diable jest jednak zabroniona.

</doc>
<doc id="4786976" url="https://pl.wikipedia.org/wiki?curid=4786976" title="Piotr Gutowski (lekarz)">
Piotr Gutowski (lekarz)

Piotr Gutowski – polski chirurg, dr hab. nauk medycznych, profesor nadzwyczajny i kierownik Kliniki Chirurgii Naczyniowej, Ogólnej i Angiologii Pomorskiego Uniwersytetu Medycznego w Szczecinie.
Życiorys.
W 1983 ukończył studia medyczne w Pomorskiej Akademii Medycznej w Szczecinie, 28 listopada 1989 obronił pracę doktorską "Wpływ zapobiegawczego okołooperacyjnego postępowania antyseptycznego po zabiegach czystych", 17 listopada 1998 habilitował się na podstawie pracy zatytułowanej "Zakażenie aortalno-biodrowej protezy naczyniowej jako problem diagnostyczny i leczniczy.". 2 września 2004 nadano mu tytuł profesora w zakresie nauk medycznych.
Objął funkcję profesora nadzwyczajnego i kierownika Kliniki Chirurgii Naczyniowej, Ogólnej i Angiologii Pomorskiego Uniwersytetu Medycznego w Szczecinie.
Piastuje stanowisko prorektora w Pomorskim Uniwersytecie Medycznym w Szczecinie.

</doc>
<doc id="4786977" url="https://pl.wikipedia.org/wiki?curid=4786977" title="Cătiașu">
Cătiașu

 Cătiașu – wieś w Rumunii, w okręgu Buzău, w gminie Chiojdu. W 2011 roku liczyła 389 mieszkańców.

</doc>
<doc id="4786981" url="https://pl.wikipedia.org/wiki?curid=4786981" title="Lera">
Lera

Lera – wieś w Rumunii, w okręgu Buzău, w gminie Chiojdu. W 2011 roku liczyła 477 mieszkańców.

</doc>
<doc id="4786983" url="https://pl.wikipedia.org/wiki?curid=4786983" title="Plescioara">
Plescioara

Plescioara – wieś w Rumunii, w okręgu Buzău, w gminie Chiojdu. W 2011 roku liczyła 164 mieszkańców.

</doc>
<doc id="4786987" url="https://pl.wikipedia.org/wiki?curid=4786987" title="Poenițele">
Poenițele

Poenițele – wieś w Rumunii, w okręgu Buzău, w gminie Chiojdu. W 2011 roku liczyła 238 mieszkańców.

</doc>
<doc id="4786988" url="https://pl.wikipedia.org/wiki?curid=4786988" title="Cătiașu (Buzău)">
Cătiașu (Buzău)



</doc>
<doc id="4786992" url="https://pl.wikipedia.org/wiki?curid=4786992" title="Plescioara (Buzău)">
Plescioara (Buzău)



</doc>
<doc id="4786993" url="https://pl.wikipedia.org/wiki?curid=4786993" title="Poenițele (Buzău)">
Poenițele (Buzău)



</doc>
<doc id="4786996" url="https://pl.wikipedia.org/wiki?curid=4786996" title="Eva Haljecka Petković">
Eva Haljecka Petković

Eva Haljecka Petković, cyr. Ева Хаљецка Петковић (ur. 1869, zm. 1947 w Belgradzie) – pierwsza kobieta położnik i ginekolog w Niszu.
Życiorys.
Eva Haljecka urodziła się w Polsce w rodzinie żydowskiej. Wcześnie straciła matkę. Ojciec, Marko Halicki był inżynierem budownictwa. Ewa ukończyła szkołę podstawową i liceum klasyczne w Odessie i Kijowie. W 1886 roku rozpoczęła studia medyczne w Bernie i kontynuowała w Zurychu. Tam w 1891 roku uzyskała licencjat. Specjalizację z ginekologii i położnictwa ukończyła w Wiedniu u profesorów Friedricha Schauta i Ernsta Wertheima. Po ukończeniu studiów przyjechała do Belgradu, gdzie jej ojciec kierował pracami przy budowie molo i zagospodarowaniu brzegów Dunaju. Tu poznała i wyszła za mąż za dr. Kostę Petkovicia. Małżeństwo nie trwało długo. Mieli jedno dziecko, córkę Verę. Doktor Eva Haljecka zmarła w 1947 roku i została pochowana w Belgradzie.
Praca zawodowa.
6 stycznia 1892 roku Ministerstwo Spraw Wewnętrznych Serbii mianowało dr Evę Haljecką asystentem medycznym w szpitalu miejskim w Belgradzie, a 28 kwietnia 1905 roku lekarzem na oddziale ginekologicznym tego szpitala. W lipcu 1909 roku została przeniesiona do nowego szpitala rejonowego w Niszu. Tam miała okazję praktykować pod kierunkiem znanego serbskiego chirurga dr. Mihaila Petrovicia. Podczas wojen bałkańskich (1912–13) Hajlecka pełniła funkcję dyrektora szpitala rejonowego w Niszu. 16 sierpnia 1915 została nim ponownie, przejmując zarząd od dr. Pavla Jefticia. Opiekowała się także chorymi podczas epidemii duru brzusznego w Serbii w 1915 roku. 17 grudnia 1918 została mianowana tymczasowym kierownikiem szpitala rejonowego w Niszu. 12 września 1919 dekretem królewskim została lekarzem na oddziale położniczym i chorób kobiecych szpitala rejonowego w Niszu, a 23 czerwca 1921 roku szefem tego oddziału.
Jako członkini Serbskiego Stowarzyszenia Medycznego, walczyła o zrównanie praw kobiet z mężczyznami zarówno w edukacji, jak i zatrudnieniu. W 1904 roku wzięła udział w pierwszym serbskim kongresie lekarzy i przyrodników w Belgradzie, gdzie została wybrana członkiem komitetu organizacyjnego. Wzięła również udział w pierwszym zjeździe chirurgów serbskich w 1907 roku w Belgradzie. W 1910 roku była pierwszą kobietą chirurgiem w Serbii, która wykonała cesarskie cięcie.
Upamiętnienie.
W 2019 roku jedna z ulic w dzielnicy Belgradu Stari Železnik w gminie miejskiej Čukarica została nazwana jej imieniem.

</doc>
<doc id="4786997" url="https://pl.wikipedia.org/wiki?curid=4786997" title="Polonia w Grecji">
Polonia w Grecji

Polonia w Grecji – Polacy oraz Grecy pochodzenia polskiego mieszkający w Grecji.
Kształtowanie się Polonii.
Polonia w Grecji zaczęła się kształtować w latach 80. XX wieku, ze względu na wprowadzony w Polsce stan wojenny. W 1984 wielkość Polonii wynosiła 35-50 tysięcy osób.
Na początku lat 90. XX wieku otwarto 3 polskie szkoły oraz dla wiernych kościoła rzymskokatolickiego zaczęto w niektórych kościołach odprawiać msze w języku polskim. W języku polskim odbywają się również spotkania religijne innych wyznań (m.in. Świadków Jehowy w Atenach).
W latach 90. XX wieku niektóre statystyki wskazywały, że liczba polskich pracowników w Grecji dochodziła do 100 tys. osób.
Instytucje polskie działające w Grecji.
W Grecji istnieją polskie instytucje:
Organizacje polonijne działające w Grecji.
W Grecji działają również liczne organizacje polonijne, m.in.:

</doc>
<doc id="4787002" url="https://pl.wikipedia.org/wiki?curid=4787002" title="Chasseurs Ardennais">
Chasseurs Ardennais



</doc>
<doc id="4787007" url="https://pl.wikipedia.org/wiki?curid=4787007" title="Osaniszki">
Osaniszki

Osaniszki (błr. Асанішкі, "Asaniški"; ros. Осанишки, "Osaniszki") – wieś na Białorusi, w obwodzie witebskim, w rejonie brasławskim. Wchodzi w skład sielsowietu Opsa.
Historia.
W 1886 roku wieś leżała w gminie Opsa, w powiecie nowoaleksandrowskim guberni kowieńskiej.
Wieś znajdowała się kaplica Ukrzyżowania Jezusa Chrystusa wzniesiona w 1835 r. przez Rozena. Miejscowość leżała w parafii w Pelikanach. Dobra należały do Ciechanowieckich, następnie Zynków, Rozenów i Eżbiety Zienkowiczowej. Do wsi należał młyn w Muruciszkach. 
W okresie międzywojennym leżała w granicach II Rzeczypospolitej w gminie Opsa, od 1921 r. w gminie wiejskiej Bohiń, w powiecie dziśnieńskim, w województwie nowogródzkim, od 1922 w Ziemi Wileńskiej. Od 1926 r. gmina Bohiń leżała w powiecie brasławskim w województwie wileńskim.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 8 osób.
Po agresji ZSRR na Polskę w 1939 roku wieś znalazła się pod okupacją sowiecką, w granicach BSRR. W latach 1941-1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2004 r. wieś wchodziła w skład sielsowietu Widze.
11 maja 1885 r. w folwarku urodziła się Bogumiła Noiszewska, polska siostra zakonna ze Zgromadzenia Sióstr Niepokalanego Poczęcia Najświętszej Marii Panny, błogosławiona Kościoła katolickiego. Jej ojciec Kazimierz Noiszewski, lekarz i naukowiec, prowadził prywatną klinikę okulistyczną w kurorcie Pohulanka nad Dźwiną, niedaleko Dźwińska.

</doc>
<doc id="4787010" url="https://pl.wikipedia.org/wiki?curid=4787010" title="Lekkoatletyka na Letnich Igrzyskach Olimpijskich 1928 – bieg na 3000 m z przeszkodami mężczyzn">
Lekkoatletyka na Letnich Igrzyskach Olimpijskich 1928 – bieg na 3000 m z przeszkodami mężczyzn

Bieg na 3000 metrów z przeszkodami mężczyzn – był jedną z konkurencji lekkoatletycznych rozgrywanych podczas IX Letnich Igrzysk Olimpijskich. Zawody odbyły się w dniach 1 - 4 sierpnia 1928 roku na Stadionie Olimpijskim w Amsterdamie.
Wyniki.
Eliminacje.
Trzech najlepszych zawodników z każdego biegu zakwalifikowało się do finału.

</doc>
<doc id="4787012" url="https://pl.wikipedia.org/wiki?curid=4787012" title="Polacy w Grecji">
Polacy w Grecji



</doc>
<doc id="4787015" url="https://pl.wikipedia.org/wiki?curid=4787015" title="Tomasz Mazur (filozof)">
Tomasz Mazur (filozof)

Tomasz Mazur (ur. 9 listopada 1972 w Warszawie) – polski filozof i pisarz. Przedstawiciel i popularyzator stoicyzmu współczesnego.
Życiorys.
Autor kilku książek w tematyce filozoficznej oraz powieści "Dawno zapowiedziana nieobecność".
W roku 2009 założył nieformalne Centrum Praktyki Stoickiej, które wyewoluowało w sieć Klubów Praktyki Stoickiej z oddziałami m.in. w Warszawie i Trójmieście. Od 2019 prowadzi jeden z pierwszych w Polsce podcast w tematyce stoicyzmu współczesnego – "Ze stoickim spokojem". Współtwórca projektu edukacyjnego Stoic Way oferującego autorski program praktyki stoickiej.
Absolwent studiów filozoficznych na Uniwersytecie Warszawskim. W 2000 uzyskał doktorat na Wydziale Filozofii i Socjologii Uniwersytetu Warszawskiego na podstawie pracy "Zbawienie przez filozofię. Interpretacja twórczości Henryka Elzenberga" (promotorka – Zofia Rosińska-Zielińska), gdzie od 2001 pracował jako adiunkt.

</doc>
<doc id="4787017" url="https://pl.wikipedia.org/wiki?curid=4787017" title="Aleksandr Driewin">
Aleksandr Driewin

Aleksandr Dawydowicz Driewin (, , ur. 1889 w Wenden, zm. 16 lub 26 lutego 1938 w Butowie) – łotewski i rosyjski malarz.
Życiorys.
W latach 1904–1907 uczył się w szkole nawigacji w Rydze. Dołączył do działań rewolucyjnych, za co trafił w 1906 roku do więzienia. W latach 1908–1913 studiował w akademii w Rydze pod kierunkiem Vilhelmsa Purvītisa. W 1915 roku wyjechał do Moskwy, gdzie zgłębiał różne kierunki awangardy. Karierę malarską w Moskwie rozpoczął od wystawienia cyklu obrazów olejnych pod tytułem "Uchodźcy". Należał do grup artystycznych Mir iskusstwa i Bubnowyj Walet, a w 1926 roku dołączył do Stowarzyszenia Artystów Rewolucyjnej Rosji. Angażował się w założenie muzeum poświęconego sztuce współczesnej. W 1920 roku ożenił się z artystką awangardową Nadieżdą Udalcową; po roku parze urodził się syn Andrej, przyszły rzeźbiarz. W tym czasie Driewin zaczął poszukiwać własnego stylu, ostatecznie skupiając się na malowaniu pejzaży. W latach 1920–1932 wykładał malarstwo na Wchutiemasie i Wchutieinie, następnie został odsunięty od prowadzenia zajęć ze względu na swoje poglądy dotyczące sztuki, w których sprzeciwiał się socrealizmowi. W latach 1929–1932 podróżował z Udalcową po górach Ałtaj, co zainspirowało Udalcową do stworzenia cyklu ekspresjonistycznych pejzaży, w których widać inspirację pracami Driewina. W 1929 roku zaangażował się w prace nowo powstałego łotewskiego związku kulturalno-oświatowego „Prometeusz”.
Pod koniec 1937 roku łotewska diaspora artystów zaczęła być prześladowana przez NKWD, rozwiązano także „Prometeusza”. 17 stycznia 1938 Driewin został aresztowany, a 16 (lub 26) lutego rozstrzelany na poligonie w Butowie. Jego prace ukryto w archiwach Galerii Tretiakowskiej i Państwowego Muzeum Rosyjskiego, z kolei prace pozostawione w domu ochroniła przed konfiskatą Udalcowa tłumacząc, iż są jej autorstwa.
Driewina zrehabilitowano w drugiej połowie lat 50. W rezultacie jego prace zaczęły znów pojawiać się w galeriach, choć pierwsza wystawa indywidualna odbyła się dopiero w 1979 roku. Od tego czasu jego prace wystawiane są w światowych galeriach, w tym w Muzeum Guggenheima w Nowym Jorku. Jego obrazy znajdują się w kolekcjach Łotewskiego Narodowego Muzeum Sztuki, Galerii Tretiakowskiej i Muzeum Rosyjskiego.
W 2019 roku odsłonięto w Moskwie tablicę upamiętniającą Driewina. Znajduje się na domu w którym mieszkał, gdy w 1938 roku został zaaresztowany.

</doc>
<doc id="4787023" url="https://pl.wikipedia.org/wiki?curid=4787023" title="Komitat Pozsony">
Komitat Pozsony

Komitat Pozsony (, , ) – dawny komitat w północnej części Królestwa Węgier, w Górnych Węgrzech.
Komitat był jednym z najstarszych na Węgrzech, powstał prawdopodobnie już w X w. Siedzibą władz komitatu był zamek w Preszburgu, od którego komitat wziął swą nazwę i Somorja. W XVIII w. siedzibą stał się Preszburg.
W okresie przed I wojną światową komitat dzielił się na siedem powiatów i pięć miast.
Po traktacie w Trianon komitat znalazł się w większości w granicach Czechosłowacji. Pozostałe przy Węgrzech skrawki wraz ze częściami komitatów Moson i Győr w 1923 r. połączono tworząc komitat Győr, Moson és Pozsony. W wyniku pierwszego arbitrażu wiedeńskiego w 1938 r. południowe fragmenty komitatu powróciła do Węgier i zostały częściowo przyłączone do odtworzonego komitatu Komárom a częściowo do nowo utworzonego komitatu Nyitra és Pozsony. Po drugiej wojnie światowej przywrócono granicę z 1938 r. W wyniku pokoju paryskiego kolejne skrawki dawnego komitatu zostały przyłączone do Czechosłowacji.
Obecnie teren komitatu jest podzielony pomiędzy kraj bratysławski i trnawski na Słowacji, fragmenty pozostałe przy Węgrzech wchodzą w skład komitatu Győr-Moson-Sopron.

</doc>
<doc id="4787030" url="https://pl.wikipedia.org/wiki?curid=4787030" title="Gwiazdoszczetka ochrowa">
Gwiazdoszczetka ochrowa

Gwiazdoszczetka ochrowa ("Asterostroma cervicolor" (Berk. &amp; M.A. Curtis) Massee) – gatunek grzybów z rodziny powłocznicowatych "(Peniophoraceae").
Systematyka i nazewnictwo.
"Asterostroma, Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi""."
Po raz pierwszy takson ten opisali w roku 1873 Miles Joseph Berkeley i Moses Ashley Curtis nadając mu nazwę "Corticium cervicolor". Obecną nazwę, uznaną przez Index Fungorum, nadał mu w 1889 George Edward Massee przenosząc go do rodzaju gwiazdoszczetka ("Asterostroma"). Nazwa "Asterostroma" oznacza „gwiezdne ciało” i opisuje osobliwą formę asterosetae w grzybni oglądanej pod mikroskopem. Większość miąższu wydaje się być złożona ze struktur podobnych do gwiazd.
Synonimy nazwy naukowej:
Nazwę polską podał Władysław Wojewoda w roku 1999.
Morfologia.
Owocnik (bazydiokarp) od 1,5 do 3,0 µm grubości, rozpostarty, zlewający się, tworzy luźno przylegające łaty. Kolor od żółtego do brązowego. Powierzchnia gładka do delikatnie gąbczastej. Brzeg włóknisto-kłaczkowaty. 
Miąższ złożony z cienkościennych, luźno ułożonych, hialinowych strzępek o średnicy 2–2,5 μm. Przegroda strzępek bez sprzążek, szerokość 1,5–3 μm; asterosetae gwiaździste, grubościenne, jasnobrązowe, do 123 μm długości, z 4–5 promieniami, czasami dychotomicznie rozgałęzionymi, o średnicy 2–5 μm. Cystydy wrzecionowate, cienkościenne, 48–52 × 10–13 μm. Podstawka (basidium) od cylindrycznej do wybrzuszonej, 40–50 × 5–8 μm, 4-sterygmowa. Bazydiospory jajowate do kulistych, z tępymi brodawkami, o wymiarach 5,2–7,2 × 4,5–5 μm. Wysyp zarodników biały.
Występowanie i siedlisko.
Występuje w obu Amerykach (Kanada, Stany Zjednoczone, Meksyk, Grenada, Argentyna), Europie (Hiszpania, Portugalia, Francja, Wielka Brytania, Niemcy, Dania, Szwecja, Polska) i Azji (Indie, Nepal, Japonia) oraz Mikronezji. W Polsce znany z sześciu stanowisk. Saprotrof, powoduje białą i brunatną zgniliznę drewna. W lasach występuje na kłodach sosnowych, a czasami też jodłowych. Występuje także w pomieszczeniach zamkniętych na wilgotnym drewnie konstrukcyjnym i porastając mury. Kategoria zagrożenia E (Wymierające – krytycznie zagrożone). Pojawia się od lipca do marca.

</doc>
<doc id="4787032" url="https://pl.wikipedia.org/wiki?curid=4787032" title="Asterostroma cervicolor">
Asterostroma cervicolor



</doc>
<doc id="4787033" url="https://pl.wikipedia.org/wiki?curid=4787033" title="Żabuś">
Żabuś

Żabuś – polski szybowiec amatorski, skonstruowany w dwudziestoleciu międzywojennym. Brał udział w I Konkursie Ślizgowców w 1923 roku i w II Konkursie Szybowców w 1925 roku.
Historia.
Inżynier Jan Siejkowski zaprojektował szybowiec, który został zbudowany w 1923 roku przez kapitana pilota Franciszka Jacha w warsztatach 3. pułku lotniczego w Poznaniu. Konstrukcję szybowca wyróżniał brak usterzenia pionowego, duże lotki i staranne oprofilowanie kadłuba. System sterowania szybowcem był skomplikowany, ster wysokości był obsługiwany nogami, a lotki dwiema dźwigniami (po jednej na każdą lotkę). Szybowiec otrzymał nazwę „Żabuś” i został zgłoszony do udziału w I Konkursie Ślizgowców w Białce Tatrzańskiej.
Spośród szybowców biorących udział w zawodach „Żabuś” wyróżniał się konstrukcją bez statecznika pionowego, dodatkowo był jednym z dwóch wyposażonych w podwozie płozowe. Pilotował go Franciszek Jach. 6 września 1923 roku, podczas pierwszego lotu trwającego kilka sekund, szybowiec uległ wypadkowi i rozbił się. Uszkodzeniu uległo skrzydło i kadłub, pilot nie odniósł obrażeń. Przyczyną katastrofy był skomplikowany sposób sterowania, którego pilot nie opanował w pełni. Szybowiec został naprawiony i był gotów do lotu 11 września. Z powodu braku sprzyjających warunków nie wystartował do końca konkursu. „Żabuś” wzbudził zainteresowanie miejscowej ludności, jeden z młodych górali chciał go zakupić za sumę 50 milionów marek.
W 1924 roku szybowiec został przekonstruowany. Otrzymał usterzenie pionowe, a system sterowania został przerobiony na klasyczny z drążkiem i orczykiem. Masa własna szybowca wzrosła o 8 kilogramów. W czerwcu 1925 roku szybowiec wziął udział w II Wszechpolskim Konkursie Szybowców na Oksywiu koło Gdyni, z numerem konkursowym 4 i pod nazwą „Żabuś 2”. Franciszek Jach wykonał na nim podczas zawodów dwa udane loty. 2 czerwca w pierwszym przeleciał 560 metrów w ciągu 39 sekund, natomiast w drugim pokonał 420 metrów w czasie 42 sekund. Dystans 560 metrów był najlepszym wynikiem osiągniętym podczas tego konkursu. 2 czerwca 1925 roku Franciszek Jach został odkomenderowany na kurs doszkalający do Rembertowa, pilotem „Żabusia” został plut. Władysław Szulczewski, który wykonał na nim jeden lot. Kapitan Franciszek Jach za najdalszy przelot otrzymał nagrodę Ligi Obrony Powietrznej i Przeciwgazowej miasta Poznań w wysokości 2000 złotych.
Po zawodach szybowiec został przekazany do oddziału Muzeum Wojska Polskiego w Poznaniu, gdzie po wybuchu II wojny światowej został zniszczony przez Niemców.
Konstrukcja.
Jednomiejscowy szybowiec w układzie górnopłatu typu parasol o konstrukcji drewnianej.
Kadłub o przekroju prostokątnym, kryty sklejką, obrys boczny kadłuba miał kształt profilu lotniczego. Konstrukcja kadłuba półskorupowa, czteropodłużnicowa. Usterzenie poziome jednoczęściowe, kryte płótnem.
Podwozie główne zbudowane z pary równoległych stalowych płóz. Płoza ogonowa amortyzowana gumą.
Płat o obrysie prostokątnym, dwudźwigarowy. Na końcu płata znajdowały się lotki, sięgające do pierwszego dźwigara. Kryty płótnem, zamocowany do kadłuba za pośrednictwem piramidki z rur stalowych, podparty stalowymi zastrzałami o kształcie litery N.
Malowanie.
Kadłub szybowca był pomalowany lakierem bezbarwnym, powierzchnie kryte płótnem były w kolorze cellonu. Z przodu kadłuba znajdował się czarny napis „Żabuś”.

</doc>
<doc id="4787034" url="https://pl.wikipedia.org/wiki?curid=4787034" title="Corticium cervicolo">
Corticium cervicolo



</doc>
<doc id="4787037" url="https://pl.wikipedia.org/wiki?curid=4787037" title="Gminy Szwecji">
Gminy Szwecji



</doc>
<doc id="4787043" url="https://pl.wikipedia.org/wiki?curid=4787043" title="Franciszek Mleczko (socjolog)">
Franciszek Mleczko (socjolog)

Franciszek Wiktor Mleczko (ur. 6 listopada 1931 w Łysej Górze, zm. 6 grudnia 2022) – polski socjolog, nauczyciel akademicki i urzędnik państwowy, profesor nauk humanistycznych, w latach 1993–1995 podsekretarz stanu w Urzędzie Rady Ministrów.
Życiorys.
W 1954 został absolwentem pedagogiki i psychologii oraz literatury dziecięcej w Państwowym Instytucie Pedagogicznym w Moskwie. W latach 1959–1963 odbywał studia doktoranckie z socjologii w Wyższej Szkole Nauk Społecznych przy KC PZPR, kształcił się też na półtorarocznym kursie na Sorbonie. W 1964 obronił doktorat, a w 1971 habilitację z nauk humanistycznych w zakresie socjologii wsi. W 1980 został profesorem nadzwyczajnym, zaś 1 października 1992 otrzymał tytuł profesora nauk humanistycznych. Specjalizował się w zakresie socjologii kultury, wsi i rolnictwa. Autor około 165 prac naukowych, wypromował ponad 500 magistrów i 18 doktorów.
Od 1968 do 2002 był wykładowcą Szkoły Głównej Gospodarstwa Wiejskiego, później także m.in. Akademii Nauk Społecznych. Został dziekanem Wydziału Socjologii i Pedagogiki Wyższej Szkoły Informatyki i Ekonomii TWP w Olsztynie. Opublikował różne książki socjologiczne, m.in. "Z badań nad aktywnością zawodową i społeczną chłopów" (1964), "Spółdzielczość w społeczności wiejskiej: studium socjologiczne na przykładzie wsi Łysa Góra, pow. brzeski" (1971), "Oszczędność i rozrzutność w kulturach rolniczych" (1976) oraz "Drapieżna demokracja. Rodzina, biurokraci i gangsterzy" (2002).
W latach 1976–1982 członek zespołu ekspertów UNESCO ds. kultury Europy Środkowej i Wschodniej. W latach 1974–1978 wicedyrektor Instytutu Kultury w Ministerstwie Kultury. Do rozwiązania należał do PZPR, później związał się ze środowiskiem Polskiego Stronnictwa Ludowego. Od 3 listopada 1993 do 6 marca 1995 pełnił funkcję podsekretarza stanu w Urzędzie Rady Ministrów, a także szefa zespołu doradców premiera Waldemara Pawlaka. Później został redaktorem w gazecie przeznaczonej dla młodzieży wiejskiej.
Odznaczenia.
Odznaczony Medalem Komisji Edukacji Narodowej (1973), wyróżniony też indywidualną i zespołową nagrodą Ministra Edukacji Narodowej (1991 i 1992).

</doc>
<doc id="4787048" url="https://pl.wikipedia.org/wiki?curid=4787048" title="Polonia w Urugwaju">
Polonia w Urugwaju

Polonia w Urugwaju – Polacy oraz Urugwajczycy pochodzenia polskiego mieszkający w Urugwaju.
Szacuje się, że obecnie w Urugwaju mieszka 10–15 tysięcy Polaków (według niektórych źródeł populacja szacowana jest na jedyne 2 tysiące osób).
Historia.
Okres po powstaniu styczniowym.
Pierwsi Polacy przybyli do Urugwaju w XIX wieku. Byli to uchodźcy polityczni, którzy uciekli z Polski po powstaniu styczniowym. Wśród nich wyemigrowali m.in. Jan Łukasiewicz – architekt, dr Artur Rymarkiewicz, dr Julian Jurkowski (pierwszy profesor anatomii i dziekan wydziału medycyny w Montevideo), Erazm Bogoria-Skotnicki – profesor geografii i główny inspektor szkół publicznych w Urugwaju.
Dwudziestolecie międzywojenne.
W okresie międzywojennym, do Urugwaju przybyło ok. 8 tysięcy Polaków.
W 1932 powstał Dom Polski, przy którym utworzono bibliotekę oraz szkołę, w której dzieci mogły pobierać lekcje języka polskiego i historii.
Pod koniec lat 30. w Urugwaju zaczęło ukazywać się polonijne czasopismo – "„Obrona”""."
II wojna światowa.
Polonia mieszkająca w Urugwaju organizowała liczne akcje propagandowe na rzecz Polski, a także wspierała finansowo walczących Polaków.
W trakcie II wojny światowej z Urugwaju wyruszyło 100 polskich wolontariuszy, którzy mieli później walczyć pod dowództwem gen. Władysława Sikorskiego.
Okres powojenny.
Po wojnie Polonia w Urugwaju zaczęła się powiększać, w związku z nastaniem w Polsce komunizmu nastąpiła kolejna fala emigracji.
Polacy żyjący w Urugwaju zaczęli tworzyć wyizolowaną grupę społeczną, kultywującą polskie tradycje, skupioną wokół polskiej parafii i Towarzystwa im. Józefa Piłsudskiego.
Organizacje polonijne w Urugwaju.
W Urugwaju od 1923 działa kilka organizacji polonijnych:
Wiara wśród Polonii w Urugwaju.
Pierwszy polski kościół w Urugwaju powstał w 1932 roku z inicjatywy ojca Augustyna Zaraza i ojca Józefa Chudzińskiego, którzy byli pallotynami. Wraz z powstaniem kościoła, założono Stowarzyszenie Polsko-Katolickie, którego celem było kultywowanie polskich tradycji oraz polskiej kultury.

</doc>
<doc id="4787050" url="https://pl.wikipedia.org/wiki?curid=4787050" title="Stanisław Kalabiński">
Stanisław Kalabiński



</doc>
<doc id="4787055" url="https://pl.wikipedia.org/wiki?curid=4787055" title="Aleksandr Drewin">
Aleksandr Drewin



</doc>
<doc id="4787059" url="https://pl.wikipedia.org/wiki?curid=4787059" title="Zdobycie Kartaginy">
Zdobycie Kartaginy



</doc>
<doc id="4787063" url="https://pl.wikipedia.org/wiki?curid=4787063" title="Zdzisław Kamiński">
Zdzisław Kamiński



</doc>
<doc id="4787065" url="https://pl.wikipedia.org/wiki?curid=4787065" title="Lera (Buzău)">
Lera (Buzău)



</doc>
<doc id="4787066" url="https://pl.wikipedia.org/wiki?curid=4787066" title="Ampulex dementor">
Ampulex dementor

Ampulex dementor – opisany w 2014 roku gatunek owada z rodziny "Ampulicidae", występujący w Tajlandii.
Gatunek posiada kilka unikalnych cech odróżniających od innych przedstawicieli rodzaju "Ampulex". Najbliższy pokrojem do cejlońskiego "A." "ceylonica", z którym łączą go wyraźnie lśniące dwa pierwsze terga metasomy, przy czym boki drugiego tergum są u obu gatunków matowe z powodu licznych małych zagłębień. Rozróżnienie pomiędzy oboma tymi gatunkami może być dokonane na podstawie obserwacji ciemienia za trzema przyoczkami, które co prawda u obu jest pokryte zagłębieniami i matowe, ale "Ampulex dementor" posiada jedynie kilka niewyraźnych większych zagłębień, w przeciwieństwie do "A. ceylonica". Gatunki te różnią się również obszarem poniżej przyoczek: "A. dementor" posiada wzdłużne zmarszczki na prawie całej długości tego obszaru.
Gatunek nazwano od strażników magicznego więzienia Azkaban z uniwersum Herry'ego Pottera na podstawie sugestii zwiedzających Muzeum Historii Naturalnej w Berlinie. Osobniki tego gatunku atakują karaluchy, wstrzykując im neurotoksynę, pod wpływem której karaluchy stają się bezwolne. Następnie "Ampulex dementor" składają w ciałach karalucha jaja, a wykluwające się młode żywią się karaluchem, zjadając go od środka.

</doc>
<doc id="4787067" url="https://pl.wikipedia.org/wiki?curid=4787067" title="Marcin Zawicki">
Marcin Zawicki

Marcin Zawicki (ur. 2 grudnia 1985 w Szczecinie) – polski artysta współczesny, malarz, rysownik, autor instalacji, pedagog Akademii Sztuk Pięknych w Gdańsku.
Życiorys.
Absolwent Państwowego Liceum Sztuk Plastycznych im. Constantina Brancussi w Szczecinie (2005), Studiował na Wydziale Malarstwa Akademii Sztuk Pięknych w Gdańsku (2005–2010), gdzie uzyskał dyplom z wyróżnieniem w pracowni profesor Teresy Miszkin. Jego Praca dyplomowa „Hollow Art” zdobyła Nagrodę Rektorów – Grand Prix w konkursie Najlepsze Dyplomy ASP 2010. W latach 2010–2018 pracował na stanowisku asystenta, od 2018 na stanowisku adiunkta na Wydziale Malarstwa Akademii Sztuk Pięknych w Gdańsku. W 2015 roku na macierzystej uczelni obronił pracę doktorską „Chorografia”, promotorką była profesor Anna Królikiewicz. Doktorat otrzymał wyróżnienie Rady Wydziału Malarstwa oraz Nagrodę Rektora ASP.
18 lutego 2021 roku otrzymał stopień doktora habilitowanegooraz stanowisko profesora uczelni. W 2022 profesor prowadzący Pracownię Gościnną na Akademii Sztuk Pięknych w Warszawie. 
Autor kilkudziesięciu wystaw indywidualnych i zbiorowych, w kraju i za granicą, laureat wielu nagród i wyróżnień. Za działalność artystyczną i pedagogiczną otrzymał dwukrotnie Nagrodę Rektora III stopnia (2012, 2015), oraz Nagrodzę Rektora II stopnia (2019). Laureat Wyróżnienia w X konkursie im. Gepperta (2011), dwukrotnego wyróżnienia na Biennale Malarstwa Bielska Jesień (2013, 2019), Trzykrotnie nominowany do nagrody Pomorskie Sztormy w kategorii Kultura – Człowiek Roku (2017, 2018, 2019). Notowany w rankingu kompas młodej sztuki 2018 roku na 8 pozycjiW 2021 roku otrzymał nagrodę Recognition Award w prestiżowym konkursie Strabag Artaward (Austria, Wiedeń). 
Zajmuje się głównie malarstwem i instalacjami przestrzennymi. Jego prace malarskie powstają w oparciu o przygotowanie wcześniej makiety – rodzaj autorskich martwych natur.
„(….) Z nieskończonych możliwości, jakie oferuje artyście sztuka, Zawicki wybiera restrykcyjnie zawężony wycinek: martwe natury na temat własnoręcznie skonstruowanych makiet sztucznej natury. Ta dobrowolna rezygnacja praktycznie ze wszystkiego wygląda na obłęd, ale w tym szaleństwie jest metoda. Zakreśliwszy raz granice tego klaustrofobicznego terytorium, artysta zapełnia je szczelnie malarskimi konceptami, komplikuje pozornie tylko ograniczoną formułę, rozszerza ją od środka, mnoży wariacje; każdy obraz wnosi do tego dyskursu coś nowego, każdy go wzbogaca. Cóż to jednak za dyskurs? Zawicki nie tytułuje prac, widz desperacko szuka w tych przedstawieniach jakiejś alegorii, szyfru, znaczenia umieszczonego pod powierzchnią przedstawienia. Nie znajduje go jednak w głębi obrazu, wszystko jest na powierzchni. Nowożytna martwa natura rozkwitła w momencie, w którym sztuka europejska zaczęła uniezależniać się od religijnych i metafizycznych zobowiązań i zaczęła się wybijać na autonomię. Nieprzypadkowo tak intensywnie rozwinęli ten gatunek siedemnastowieczni Holendrzy, pionierzy rynku sztuki – pierwsi artyści, którzy na dużą skalę zaczęli tworzyć już nie obiekty kultu, wizualizacje religijnej wyobraźni czy politycznego porządku, lecz czyste malarstwo adresowane do ludzi poszukujących nie tyle tematów, ile obrazów. Tematem Zawickiego jest właśnie malarstwo, sam akt przedstawiania oraz niepokojąca, niesamowita dwuznaczność, która towarzyszy zarówno dokonywaniu tego aktu, jak i oglądaniu jego skutków – obrazów. Prawdziwa przyjemność obcowania z pracami Zawickiego wiąże się z odkryciem, że choć przedstawienie rzeczywistości jest praktyką starą jak kultura, to nie da się jej oswoi. Jeżeli bierze się za nią ktoś, kto jak Zawicki rozumie głęboko niesamowitość przedstawienia, to zawsze pozostanie ono czymś niebywałym, całkowicie nienaturalnym, a więc całkowicie ludzkim.”
Instalacje przestrzenne, na których początkowo opierał jedynie malarstwo, stały się autonomiczną formą wypowiedzi Zawickiego osiągając niekiedy monumentalne rozmiary, jak w realizowanej w ramach Projektu „Miejsca” organizowanego przez Instytut kultury Miejskiej wystawie "Życie" (2018), realizacji "Chorografia", czy monumentalnej rzeźby w przestrzeni publicznej "Grzyby" w Poznańskim Visual Parku. Jest autorem elementów scenografii do filmu "Las"Joanny Zastróżnej. W 2022 zrealizował scenografię do spektaklu "Zmień się!" w reżyserii Edyty Janusz-Ehrlich w Teatrze Miniatura w Gdańsku.W latach 2018 - 2021 prowadził niezależną galerię sztuki "Tajna Galeria" w Gdańskim Wrzeszczu. Od 2020 roku zasiada w Gdańskiej Radzie Kultury W latach 2015–2020 był reprezentowany przez Galerię m2. Mieszka i pracuje w Gdańsku.
Prace w zbiorach.
oraz licznych kolekcjach prywatnych
Tajna Galeria.
W latach 2018–2020 Marcin Zawicki prowadził niezależną galerię sztuki współczesnej "Tajna Galeria" w Gdańskiej dzielnicy Wrzeszcz, gdzie organizuje wystawy zarówno debiutantów, jak i uznanych twórców. Wystawy zrealizowane w ramach działalności "Tajnej Galerii":

</doc>
<doc id="4787068" url="https://pl.wikipedia.org/wiki?curid=4787068" title="Atletski Centar Sirmium">
Atletski Centar Sirmium

Atletski Centar Sirmium – stadion lekkoatletyczny w Sremskiej Mitrovicy, w Serbii.
Budowa stadionu rozpoczęła się we wrześniu 2005 roku i zakończyła w czerwcu 2006 roku. Obiekt wybudowano z inicjatywy klubu lekkoatletycznego AK Sirmium. Stadion powstał w niewielkim parku, na terenie dawnego boiska piłkarskiego klubu FK Trgovački (razem ze stadionem lekkoatletycznym wybudowano także nowe boisko dla FK Trgovački, położone tuż obok stadionu, na północ od niego). Obiekt wyposażony jest w 8-torową, tartanową bieżnię lekkoatletyczną. W 2008 roku władze miasta Sremska Mitrovica powołały do życia instytucję o nazwie „Atletski stadion”, której zadaniem jest zarządzanie obiektem. Na arenie odbywały się m.in. lekkoatletyczne Mistrzostwa Serbii.

</doc>
<doc id="4787075" url="https://pl.wikipedia.org/wiki?curid=4787075" title="Henryk Kowalski">
Henryk Kowalski



</doc>
<doc id="4787078" url="https://pl.wikipedia.org/wiki?curid=4787078" title="Tadeusz Jarosz (chirurg)">
Tadeusz Jarosz (chirurg)

Tadeusz Jarosz (ur. 6 grudnia 1920 w Żyznowie, zm. 20 stycznia 1998 w Bielsku-Białej) – polski chirurg, członek Armii Krajowej pseudonim „Młot”, Członek Honorowy Polskiego Towarzystwa Chirurgów Dziecięcych, Polskiego Towarzystwa Medycyny Społecznej, Polskiego Towarzystwa Lekarskiego i Towarzystwa Chirurgów Polskich.
Życiorys zawodowy.
Ukończył Ogólnokształcące Gimnazjum w Brzozowie w 1937 r. Egzamin maturalny zdał na kilka miesięcy przed wybuchem II wojny światowej w Liceum Klasycznym w Przemyślu. W trakcie okupacji niemieckiej przebywał u matki w Dynowie, gdzie pracował w gospodarstwie rolnym. W latach 1943–1944 był słuchaczem w Państwowym Instytucie Medycznym we Lwowie. Po wojnie kontynuował studia medyczne pracując jednocześnie w 1946 r. jako kierownik laboratorium Oddziału Chirurgicznego Szpitala św. Łazarza w Krakowie. Po uzyskaniu w 1948 roku absolutorium na Wydziale Lekarskim Uniwersytetu Jagiellońskiego w Krakowie został asystentem na oddziale chirurgii klatki piersiowej w Sanatorium Przeciwgruźliczym w Bystrej Śląskiej, gdzie zorganizował laboratorium sanatoryjne. 23 marca 1950 roku otrzymał dyplom lekarza Akademii Medycznej w Krakowie. W tym samym roku przyjął propozycję pracy jako asystent chirurgii ogólnej w Szpitalu Śląskim w Cieszynie. Specjalizację pierwszego stopnia z zakresu chirurgii uzyskał w 1953 roku, a siedem lat później w 1960 drugiego stopnia. W 1966 roku, jako specjalista chirurgii dziecięcej, został powołany na ordynatora jednego z oddziałów podzielonej chirurgii ogólnej. Zorganizował pierwszy w Szpitalu Śląskim pododdział chirurgii dziecięcej. 
Prowadził ponadto szkolenia kadry medycznej, a także wykłady z zakresu chirurgii w Szkole Felczerskiej i Liceum Medycznym w Cieszynie. Jako świadek brał udział w procesie kanonizacyjnym św. Jana Sarkandra – operował, uznanego za cudownie uzdrowionego, księdza Jana Pichę.
Odznaczenia.
Za swoje zaangażowanie i pracę był wielokrotnie nagradzany. W 1969 r. został odznaczony Złotym Krzyżem Zasługi, a w 1983 r. Krzyżem Komandorskim Orderu Odrodzenia Polski.
Życie prywatne.
Od 1950 r. był żonaty z Zofią (z d. Szmigiel). Ojciec Jolanty (lek. med.), Jana (lek. stom.) i Małgorzaty.
Pochowany na cmentarzu komunalnym w Cieszynie.

</doc>
<doc id="4787079" url="https://pl.wikipedia.org/wiki?curid=4787079" title="Józef Gajda (żołnierz)">
Józef Gajda (żołnierz)

Józef Gajda (ur. 28 grudnia 1899 w Kozicach, zm. 23 czerwca 1969 tamże) – żołnierz Wojska Polskiego II RP i Armii Krajowej. Uczestnik wojny polsko-bolszewickiej i II wojny światowej, kawaler Orderu Virtuti Militari.
Życiorys.
Urodził się w rodzinie Piotra i Anny z d. Ryszkowa. Absolwent gimnazjum. Od listopada 1918 ochotnik w odrodzonym Wojsku Polskim, przydzielony początkowo do 1 pułku artylerii ciężkiej, a następnie do 3 pułku artylerii ciężkiej z którym brał udział w walkach podczas wojny polsko-bolszewickiej. 
Szczególnie zasłużył się m.in. 1 czerwca 1920, oraz 9 lipca 1920 podczas walk pod Równem, gdzie „pod ogniem dział utrzymywał łączność, wielokrotnie z narażaniem życia usuwając uszkodzenia”. Za tę postawę został odznaczony Orderem Virtuti Militari.
Po przeniesieniu do rezerwy pracował w rodzinnym gospodarstwie rolnym, następnie na PKP.
Podczas okupacji niemieckiej działał w ZWZ i Armii Krajowej.
Po zakończeniu wojny przez rok więziony w NKWD. Po zwolnieniu aż do emerytury w 1968 pracował na kolei. Zmarł w Kozicach, pochowany na cmentarzu w Korytnicy.
Życie prywatne.
Dwukrotnie żonaty: z Heleną z. d. Owczarek (zm. 1929) i Katarzyną z. d. Kozuń. Dzieci: Roman (ur. 1927), Helena (ur. 1929), Irena (ur. 1932).

</doc>
<doc id="4787080" url="https://pl.wikipedia.org/wiki?curid=4787080" title="Eriovixia gryffindori">
Eriovixia gryffindori

Eriovixia gryffindori – gatunek pająka z rodziny krzyżakowatych, przedstawiciel rodzaju "Eriovixia".
Gatunek leśny występujący w lesie Kan w Ghatach Zachodnich, został nazwany w nawiązaniu do tiary przydziału z uniwersum Harry’ego Pottera ze względu na kształt odwłoka, który przypomina ten przedmiot. Kształt ciała osobników tego gatunku ma służyć jako kamuflaż w celu ochrony przed drapieżnikami – pająk może dzięki niemu zostać pomylony z uschniętym liściem.

</doc>
<doc id="4787082" url="https://pl.wikipedia.org/wiki?curid=4787082" title="Łużki (przystanek kolejowy)">
Łużki (przystanek kolejowy)

Łużki (, ) – przystanek kolejowy w miejscowości Łużki, w rejonie lwowskim, w obwodzie lwowskim, na Ukrainie. Leży na linii Lwów – Rawa Ruska – Hrebenne.

</doc>
<doc id="4787087" url="https://pl.wikipedia.org/wiki?curid=4787087" title="Civil Designer">
Civil Designer

Civil Designer – pakiet modułów branżowych do projektowania infrastruktury cywilnej. Głównym elementem zestawów CIvil Designer jest oprogramowanie AllyCAD. Twórcą oprogramowania AllyCAD jak i modułowy Civil Designer jest południowoafrykańska firma Knowledge Base. Oprogramowanie Civil Designer tak jak AllyCAD jest zatwierdzone przez Południowoafrykański Instytut Inżynierii Lądowej (ang. South African Institution of Civil Engineering) i Radę Inżynierii Południowej Afryki (ang. Engineering Council of South Africa) i włączone do programów nauczania na wydziałach inżynierii i projektowania we wszystkich instytucjach szkolnictwa wyższego w Republice Południowej Afryki. Pakiety są używane w kilkudziesięciu krajach świata. Civil Designer oferuje moduły Survey, Water, Sewer, Roads, Turn i Stormwater. Obecna wersja to Civil Designer 8.3. Do zapewnienia kompatybilności z plikami *.dwg, *.dxf, *.dgn oraz *.rvt oprogramowanie wykorzystuje rozwiązania Open Design Alliance. Twórca oprogramowania firma Knowledge Base jest członkiem ODA.
Civil Designer wykorzystywany jest w inżynierii lądowej, geodezji, inżynierii konstrukcyjnej, inżynierii ruchu czy przy budowie dróg i kolei.
Historia.
Pierwotny projekt AllyCAD został opracowany przez Paula Harpera. W lutym 1998 roku AllyCAD został zakupiony przez Vincenta Bestera, który opracował pakiet oprogramowania do projektowania infrastruktury inżynieryjnej „Civil Designer” integrujący oprogramowanie AllyCAD jako centralny moduł CAD. Elementy „Stardust”(nakładki) i „AllyCAD” zostały połączone, tworząc moduł Design Center, moduły Survey &amp; Terrain i Roads pochodziły ze Stardust, moduły Sewer i Storm były oparte na oryginalnych programach opracowanych przez V. Bestera. Od tego czasu firma Knowledge Base dystrybuuje AllyCAD wraz z modułami jako Civil Designer - samodzielne pakiety oprogramowania CAD do zastosowań branżowych.
Wersje.
Podstawą oprogramowania Civil Designer jest najwyższa wersja AllyCAD PRO nie mająca ograniczeń wielkości obsługiwanych plików DWG.
Każdy ze specjalistycznych modułów zawiera dedykowane narzędzia. Na przykład moduł geodezyjny narzędzia do importu punktów, określenie wydruku w skalach mapowych itd.
W skład Civil Designer wchodzą następujące moduły Survey (geodezyjny), Water (wodociągi), Sewer (kanalizacja), Roads (drogowy), Turn (inżynieria ruchu), and Stormwater (wody deszczowej).
Wersje silnika.
Wersje Civil Designer wydawane są w cyklu wydawniczym oprogramowania AllyCAD.
Zobacz też.
Open Design Alliance (ODA)
Open Design Alliance (członkowie)

</doc>
<doc id="4787090" url="https://pl.wikipedia.org/wiki?curid=4787090" title="Funkcja produkcji CES">
Funkcja produkcji CES

Funkcja produkcji CES (ang. Constant elasticity of substitution) – funkcja produkcji o stałej elastyczności substytucji, którą pierwotnie zaproponował Robert Solow, a spopularyzował m.in. Kenneth Arrow jako uogólnienie właściwości funkcji produkcji Cobba-Douglasa.
Dla dwóch czynników – pracy i kapitału – funkcja przyjmuje postać:
gdzie:
co jest równoznaczne z zapisem:
gdzie:
Właściwości funkcji.
Funkcja CES jest homogeniczna stopnia formula_9 Dla formula_10 jest quasi-wypukła, dla formula_11 quasi-wklęsła. Dla formula_12 i formula_13 jest ściśle wklęsła.
Elastyczność funkcji CES.
Cechuje ją stały wzdłuż izokwanty stosunek procentowej zmiany proporcji czynników produkcji do procentowej zmiany krańcowej stopy technicznej substytucji (MRTS).
po przekształceniu:
Po zlogarytmowaniu obu stron:
Stąd elastyczność substytucji:
Minimalizacja kosztów.
Problem minimalizacji kosztów dla funkcji produkcji CES w postaci formula_18 można przedstawić jako:
przy warunku:
Wykorzystując metodę mnożników Lagrange’a, uzyskujemy warunki pierwszego rzędu:
Wyznaczamy formula_24 (1)
i podstawiamy do funkcji produkcji, co daje
Wyznaczamy formula_28 i podstawiamy do równań z (1):
Powstałe w ten sposób funkcje podstawiamy do funkcji kosztów i otrzymujemy
W ogólnym przypadku, gdzie formula_32 a za formula_33 przyjmiemy formula_34 funkcja kosztów przyjmuje postać: formula_35
Szczególne przypadki funkcji CES.
Funkcja Cobba-Douglasa.
W granicy dla formula_36 i formula_37 funkcja CES jest tożsama z funkcją Cobba-Douglasa:
Żeby to udowodnić, należy zlogarytmować funkcję CES
i obliczyć jej granicę, używając reguły de l’Hopitala
stąd formula_40
Funkcja Leontiefa.
Przy zerowej elastyczności substytucji, czyli formula_41 funkcja jest z definicji tożsama z funkcją produkcji Leontiefa
Funkcja liniowa.
Przy nieskończonej elastyczności, czyli formula_43 funkcja CES jest liniowa:

</doc>
<doc id="4787094" url="https://pl.wikipedia.org/wiki?curid=4787094" title="Cerkiew Objawienia Pańskiego w Saldusie">
Cerkiew Objawienia Pańskiego w Saldusie

Cerkiew Objawienia Pańskiego – prawosławna cerkiew w Saldusie, w dekanacie lipawskim eparchii ryskiej Łotewskiego Kościoła Prawosławnego.
Historia.
Prawosławna parafia w Saldusie (ówcześnie Frauenburgu) została utworzona w 1890 r. Początkowo nabożeństwa odbywały się w tymczasowym pomieszczeniu, murowaną cerkiew wzniesiono w latach 1897–1898. Środki na jej budowę wydzielił skarb państwa. Równocześnie z cerkwią zbudowano budynek plebanii i szkoły parafialnej. 15 listopada 1898 r. gotową świątynię wyświęcił dziekan lipawski ks. Maksimian Złatinski.
Cerkiew w Saldusie była czynna przez cały czas od otwarcia – nie była zamykana również po przyłączeniu Łotwy do ZSRR. Jednak z uwagi na małą liczbę wiernych nabożeństwa odbywały się w niej tylko dwa razy w miesiącu. Po 1991 r. liczba wiernych wzrosła, a budynek wyremontowano.
Podobnie jak wiele innych cerkwi budowanych na przełomie XIX i XX w. w nadbałtyckich guberniach Imperium Rosyjskiego, świątynia w Saldusie została wzniesiona z miejscowego kamienia z użyciem czerwonej cegły, którą wykorzystano do obłożenia narożników budynku, obramowania okien i drzwi oraz fryzów. Świątynia jest budowlą jednokopułową, z dzwonnicą nad przedsionkiem. Ikonostas w jej wnętrzu jest jednorzędowy i składa się z dwunastu wizerunków. Szczególną czcią w cerkwi otaczane są dwie ikony w kiotach: Zmartwychwstania Pańskiego oraz kopia Tichwińskiej Ikony Matki Bożej. Na wyposażeniu świątyni pozostają również inne XIX-wieczne ikony.

</doc>
<doc id="4787097" url="https://pl.wikipedia.org/wiki?curid=4787097" title="Stanisław Leśniewski">
Stanisław Leśniewski



</doc>
<doc id="4787099" url="https://pl.wikipedia.org/wiki?curid=4787099" title="Lilian Bach">
Lilian Bach

Lilian Bach – nigeryjska aktorka pochodzenia polskiego.
Wczesne życie i edukacja.
Lilian urodziła się w dzielnicy Lagos Island. Jej matka jest Nigeryjką, wywodzącą się z plemienia Joruba, natomiast ojciec jest Polakiem. Z powodu zawodu ojca mieszkała w różnych częściach kraju. Przez krótki czas studiowała sztuki teatralne na uniwersytecie w Lagos.
Kariera aktorska.
Swoją karierę rozpoczęła jako modelka. Wystąpiła w kilku reklamach telewizyjnych. Karierę aktorską rozpoczęła w 1997 roku, występując w kilku filmach nigeryjskich. 

</doc>
<doc id="4787101" url="https://pl.wikipedia.org/wiki?curid=4787101" title="No (singel Dawida Podsiadło)">
No (singel Dawida Podsiadło)



</doc>
<doc id="4787103" url="https://pl.wikipedia.org/wiki?curid=4787103" title="Lista nagród i nominacji Dawida Podsiadło">
Lista nagród i nominacji Dawida Podsiadło



</doc>
<doc id="4787105" url="https://pl.wikipedia.org/wiki?curid=4787105" title="Dyskografia Dawida Podsiadło">
Dyskografia Dawida Podsiadło



</doc>
<doc id="4787107" url="https://pl.wikipedia.org/wiki?curid=4787107" title="Ingmāra Balode">
Ingmāra Balode

 
Ingmāra Balode (ur. 29 stycznia 1981 w Auce) – łotewska poetka, pisarka i tłumaczka.
Życiorys.
Ingmāra Balode urodziła się 29 stycznia 1981 r. w Auce. Ukończyła Łotewską Akademię Kultury. W latach 2006–2011 była redaktorką w portalu internetowym "„Satori”", od 2012 r. jest redaktorką „Mansards”. Publikuje wiersze od końca lat 90. W 2005 r. przetłumaczyła powieść Neila Gaimana "Neverwhere" oraz książkę Hanny Krall "Zdążyć przed Panem Bogiem". Pierwszy tom poezji "Ledenes, ar kurām var sagriezt mēli" wydała w 2007 r. Otrzymała za nią łotewską Literacką Nagrodę Roku. W 2010 roku została nagrodzona przez magazyn literacki "„Latvju Teksti”" za tłumaczenie wierszy polskiego poety Adama Zagajewskiego i skompilowanie ich w książce "Svešā skaistumā" ("W cudzym pięknie"). W 2012 r. ukazał się drugi tom wierszy "alba". Za ten tom również otrzymała Literacką Nagrodę Roku. Wiersze Balode zostały przetłumaczone na angielski, litewski, ukraiński, polski, czeski i włoski. Tłumaczy fikcję głównie z języka polskiego i angielskiego, ale także autorów czeskich, słowackich i rosyjskich.
Balode uczestniczyła w międzynarodowych wydarzeniach literackich, konwencjach dla tłumaczy oraz w ważnych wydarzeniach twórczych, takich jak Międzynarodowy Festiwal Poezji w Pradze. Jest członkiem Łotewskiego Związku Pisarzy. W 2020 r. ukazało się tłumaczenie książki Mariana Orłonia "Ostatnia przygoda detektywa Noska" w ramach Programu Translatorskiego ©Poland.

</doc>
<doc id="4787109" url="https://pl.wikipedia.org/wiki?curid=4787109" title="Anna Malewska-Szałygin">
Anna Malewska-Szałygin

Anna Malewska-Szałygin (ur. 7 września 1961) – polska etnolożka, wykładowczyni Uniwersytetu Warszawskiego. 
Życiorys.
Anna Malewska-Szałygin w 1986 na podstawie pracy "Historia w świadomości mieszkańców Narola" uzyskała tytuł magistra w Instytucie Etnologii i Antropologii Kulturowej UW. W 1999 doktoryzowała się, przedstawiając rozprawę "Wiedza potoczna o sprawach publicznych". Promotorką obu prac była Anna Zadrożyńska. W 2009 obroniła habilitację w dziedzinie nauk humanistycznych w dyscyplinie etnologia "Wyobrażenia o państwie i władzy we wsiach nowotarskich 1999–2005".
Zawodowo związana z macierzystym Instytutem: jako asystentka (1987–1999), adiunktka (1999–2011) i profesor nadzywczajna (2011–2018) i profesor UW (od 2018). Pełniła bądź pełni szereg funkcji, m.in. zastępczyni dyrektora ds. studenckich (1999–2005, 2008–2012), dyrektorka (2012–2016), Przewodnicząca Rady Naukowej (2016-2020), Przewodnicząca Rady Dydaktycznej (od 2020). Członkini m.in. Komitetu Nauk Etnologicznych Polskiej Akademii Nauk, International Union of Anthropological and Ethnological Sciences.
Jej zainteresowania obejmują: antropologię polityczną; lokalną wiedzę potoczną; etnopolitologię (tj. lokalne wyobrażenia o władzy, państwie, demokracji i polityce); wpływ mediów na lokalną wiedzę o polityce. Obszar badań: Roztocze, Mazury i Podhale.

</doc>
<doc id="4787111" url="https://pl.wikipedia.org/wiki?curid=4787111" title="Czesław Bartula">
Czesław Bartula

Czesław Bartula (ur. 1924, Nawsie Kołaczyckie, zm. 10 września 2013, Kraków) – polski językoznawca, profesor polonistyki i slawistyki, wykładowca WSP/ Akademii Świętokrzyskiej / Uniwersytetu Jana Kochanowskiego w Kielcach, Uniwersytetu Jagiellońskiego i Uniwersytetu Pedagogicznego im. Komisji Edukacji Narodowej w Krakowie. Autor licznych prac z zakresu składni historycznej języka polskiego, języka staro-cerkiewno-słowiańskiego i prasłowiańskiego. Podręcznik prof. Bartuli „Podstawowe wiadomości z gramatyki staro-cerkiewno-słowiańskiej” (1981) wszedł do kanonu akademickiej literatury językoznawczej.

</doc>
<doc id="4787114" url="https://pl.wikipedia.org/wiki?curid=4787114" title="US Open 2019 (gra podwójna chłopców)">
US Open 2019 (gra podwójna chłopców)

US Open 2019 – gra podwójna chłopców – zawody deblowe chłopców, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce w dniach 3–7 września na twardych kortach USTA Billie Jean King National Tennis Center w Nowym Jorku.

</doc>
<doc id="4787117" url="https://pl.wikipedia.org/wiki?curid=4787117" title="Tomasz Romanowski">
Tomasz Romanowski

Tomasz Romanowski (ur. 22 lutego 1989 w Stargardzie) – polski zawodnik mieszanych sztuk walki (MMA) wagi półśredniej i średniej. Zwycięzca pierwszej edycji programu „Tylko jeden” oraz zdobywca kontraktu z KSW o wartości 200 000 złotych. Starszy brat Sebastiana Romanowskiego. Obecny nr. 2 rankingu KSW w wadze średniej.
Kariera MMA.
Wczesna kariera.
Romanowski zadebiutował w MMA 18 października 2009 roku. Podczas wydarzenia „PAMMAA – Southern Poland Championships” przegrał swój pierwszy pojedynek z Mariuszem Radziszewskim, przez poddanie (duszenie zza pleców) w drugiej rundzie. Następne dwie walki przegrał również przed czasem.
Kolejne 5 pojedynków Romanowski zwyciężył m.in. z Fabianem Ruehmundem, Dawidem Drobiną, Péterem Guzsvániem, Marcinem Mencelem czy Danielem Skibińskim.
Walka o tytuł Gladiator Areny.
"Tommy" będąc na fali 5 zwycięstw z rzędu dostał szansę walki o mistrzowski pas federacji Gladiator Areny w wadze półśredniej. Mistrzowski bój odbył 14 listopada 2014 w Pyrzycach podczas gali Gladiator Arena 7, przegrywając walkę niejednogłośną decyzją z Kamilem Szymuszowskim.
Następne przegrane starcia.
13 marca 2015 na gali „XCage 7: PLMMA 50 Extra”, która odbyła się w Toruniu, przegrał walkę po większościowej decyzji sędziowskiej z przyszłym zawodnikiem UFC, Salimem Touahrim.
25 września 2015 podczas gali odbywającej się na terenie Rosji w mieście Kaspijsk, przegrał decyzją jednogłośną z tamtejszym krajanem, Gadzhimuradem Chiramagomiedowem.
Po niespełna dwuletniej przerwie zadebiutował w drugiej najlepszej polskiej federacji Fight Exclusive Night (FEN) na edycji nr „18”, jednak uległ po raz czwarty z rzędu walkę na pełnym dystansie, tym razem jego pogromcą okazał się być Igor Michaliszyn.
Rozkwit kariery.
15 czerwca 2018 na gali „Silesian MMA Challenge 1” w Mysłowicach technicznie znokautował w pierwszej rundzie debiutującego Łukasza Cieplechowicza.
6 października 2018 powrócił do federacji Gladiator Arena i na gali nr „12” pokonał Pawła Karwowskiego po trzyrundowej bliskiej, niejednogłośnej batalii.
Następnie 18 maja 2019 „podczas Victory Fighting Championship League 10” w podobnym stylu wypunktował po trzech rundach niejednogłośnie Piotra Danelskiego.
16 sierpnia 2018 na „Babilon MMA 9: Kita vs. Oliveira” w Międzyzdrojach szybko odprawił Łukasza Zielonkę, nokautując go ciosem na wątrobę już w pierwszej odsłonie.
6 października 2018 po raz trzeci odbył walkę dla Gladiator Areny. W Pyrzycach na gali „Gladiator Arena 13” pojedynek z Michałem Balcerczakiem został uznany za nieodbyty (no contest) w pierwszej rundzie, ze względu na przypadkowy cios Romanowskiego w krocze przeciwnika, po którym Balcerczyk nie był zdolny kontynuować dalszej walki.
Program „Tylko jeden”.
Romanowski jako jeden z dziesięciu uczestników wziął udział w reality show Polsatu pt. „Tylko jeden”. W drugim odcinku programu zrewanżował się po 11 latach Mariuszowi Radziszewskiemu, wygrywając jednogłośną decyzją sędziowską. W półfinale zmierzył się z Marcinem Krakowiakiem (który wracał po zwycięstwie nad Pawłem Kiełkiem); pojedynek jednogłośnie zwyciężył Romanowski. W finale spotkał się po raz drugi z Marcinem Krakowiakiem, którego ponownie pokonał w ten sam sposób. Romanowski zwyciężył program oraz zdobył kontrakt z KSW o wartości 200 000 złotych.
KSW.
10 października 2020 na gali „KSW 55: Askham vs. Khalidov 2” udanie zadebiutował dla największej polskiej federacji, po trzech zaciętych rundach wypunktował jednogłośnie zawodnika z Mołdawi – Iona Surdu.
Drugi pojedynek dla polskiego giganta stoczył 5 czerwca 2021 na gali „KSW 61: To Fight or Not To Fight" w Gdańsku, rękawice skrzyżował z doświadczonym Czechem – Patrikiem Kinclem. Walkę przegrał przez TKO w drugiej rundzie.
4 września 2021 zawalczył z Chorwatem, Aleksandarem Rakasem podczas wydarzenia „KSW 63: Crime of The Century". Pojedynek zwyciężył nokautując rywala lewym sierpowym w pierwszej rundzie. Trzy dni po gali nokaut Romanowskiego na rywalu został wyróżniony bonusem finansowym w kategorii "nokaut wieczoru".
Następną walkę miał stoczyć podczas gali „KSW 66: Ziółkowski vs. Mańkowski" w Szczecinie, jednak dzień przed walką jego występ w starciu z byłym pretendentem do pasa KSW w wadze półśredniej, Krystianem Kaszubowskim został odwołany, z powodu problemów zdrowotnych.
19 marca 2022 podczas „KSW 68: Parnasse vs. Rutkowski" w Radomiu zwyciężył pojedynek z czołowym zawodnikiem kategorii półśredniej, Michałem Pietrzakiem.
W lipcu na „KSW 72: Romanowski vs. Grzebyk", która odbyła się po raz pierwszy w Kielcach podjął w klatce byłego podwójnego mistrza FEN w dwóch kategorii wagowych (średniej i półśredniej) Andrzeja Grzebyka. Walka zakończyła się przez techniczny nokaut w pierwszej rundzie na korzyść Romanowskiego, który najpierw trafił mocny lewym sierpowym Grzebyka, po czym ten upadł zamroczony, a następnie szybko w tempo zasypał go dodatkowymi ciosami. To zwycięstwo zapewniło "Tommy'emu" zgarnięcie po raz drugi bonusu wyróżniającego za "nokaut wieczoru". Romanowski przekroczył limit wagi półśredniej (77 kg) o ponad 3 kg, wnosząc na wagę aż 80,5 kilograma, w związku czym został ukarany odjęciem 50% gaży z wynagrodzenia, sprawa tyczyła się także bonusu finansowego, z tym że kwota bonusu zostanie przekazana na wskazany przez zawodnika cel charytatywny. Po walce Romanowski ogłosił, że prawdopodobnie przejdzie kategorię wyżej.
10 września 2022 na „KSW 74: De Fries vs. Prasel" w Ostrowie Wielkopolskim Romanowski oficjalnie przeszedł do wagi średniej, konfrontując się z nr 5 oficjalnego rankingu KSW oraz mistrzem federacji TFL, Cezarym Kęsikiem. Walkę w swoim stylu już w pierwszej odsłonie zwyciężył nokautem "Tommy". To zwycięstwo zapewniło Romanowskiemu po raz drugi bonus za "nokaut wieczoru".
Podczas pierwszej noworocznej gali „XTB KSW 78: Materla vs. Grove 2", która odbyła się 21 stycznia 2023 skrzyżował rękawice z czołowym polskim kick-bokserem, Radosławem Paczuskim. Romanowski wygrał ten pojedynek na punkty. Sędziowie nie byli jednogłośni. Jeden punktował walkę 29-28 dla Paczuskiego, dwaj pozostali jednak w takim samym stosunku dla Romanowskiego. Trzy dni po tej gali KSW dodatkowo nagrodziło obu zawodników bonusem za najlepszą "walkę wieczoru".

</doc>
<doc id="4787120" url="https://pl.wikipedia.org/wiki?curid=4787120" title="Kirchlindach">
Kirchlindach

Kirchlindach (gsw. "Chirchlindach") – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland.
Gmina po raz pierwszy została wspomniana w dokumentach 2 października 1185 roku jako "Lindenacho", gdy papież Lucjusz III przekazał ją w bulli papieskiej.
Demografia.
W Kirchlindach 31 grudnia 2020 roku mieszkało 3 200 osób. W 2020 roku 9,2% populacji gminy stanowiły osoby urodzone poza Szwajcarią.
W 2000 roku 92,8% populacji mówiło w języku niemieckim, 2,2% w języku francuskim, a 0,7% w języku włoskim.
Zmiany w liczbie ludności są przedstawione na poniższym wykresie:
Transport.
Przez teren gminy przebiega droga główna nr 236.

</doc>
<doc id="4787122" url="https://pl.wikipedia.org/wiki?curid=4787122" title="Wyższa Szkoła Pedagogiczna w Gdańsku">
Wyższa Szkoła Pedagogiczna w Gdańsku

Wyższa Szkoła Pedagogiczna w Gdańsku – istniejąca w latach 1946–1970 uczelnia państwowa. Na jej bazie i Wyższej Szkoły Ekonomicznej w Sopocie w 1970 powstał Uniwersytet Gdański.
Historia.
Pierwotna nazwa uczelni brzmiała: Państwowa Wyższa Szkoła Pedagogiczna w Gdańsku (PWSP). Powstała na bazie powstałego we wrześniu 1945 Państwowego Pedagogium. Kierownik tej placówki dr Jan Szwarc wystąpił z inicjatywą utworzenia wyższej szkoły zawodowej. Stała się nią gdańska PWSP. Jej działalność rozpoczęto 1 października 1946 w siedzibie w Gdańsku-Oliwie przy ul. Polanki. W 1948 uczelnia przeniesiona została do budynków dawnego Królewskiego Seminarium Nauczycielskiego przy ul. Jana III Sobieskiego 18. Od roku akademickiego 1948/1949 kształcenie prowadzono w wydziałach: Humanistycznym, Przyrodniczo-Geograficznym i Matematyczno-Fizycznym.
W 1952 nastąpiła zmiana nazwy uczelni na: Wyższa Szkoła Pedagogiczna w Gdańsku. W 1954 WSP uzyskała prawo nadawania absolwentom tytułu magistra (pierwsze nadania tytuły nastąpiły w 1956). W roku akademickim 1967/1968 uczelnia kształciła na 9 kierunkach: pedagogika, historia, filologia polska, filologia rosyjska, geografia, biologia, matematyka, fizyka i chemia. W 1959 Wydział Filologiczno-Historyczny WSP otrzymał prawo nadawania stopnia naukowego doktora. W latach 60. nastąpił duży rozwój kadry naukowo-dydaktycznej uczelni: w 1960 pracowało w niej 6 profesorów, 14 docentów i 19 adiunktów, a w 1969 – 13 profesorów, 48 docentów i 79 adiunktów.
W 1970 na bazie gdańskiej WSP i Wyższej Szkoły Ekonomicznej w Sopocie powstał Uniwersytet Gdański. Kluczową rolę w utworzeniu nowego uniwersytetu odegrał rektor WSP doc. Andrzej Bukowski. Pierwszym rektorem Uniwersytetu Gdańskiego został ostatni rektor WSP prof. Janusz Sokołowski.
Uczelnia wypromowała łącznie 4866 magistrów.

</doc>
<doc id="4787126" url="https://pl.wikipedia.org/wiki?curid=4787126" title="Tadeusz Michałowski">
Tadeusz Michałowski



</doc>
<doc id="4787129" url="https://pl.wikipedia.org/wiki?curid=4787129" title="Asos">
Asos

ASOS.com – brytyjski sklep internetowy wyspecjalizowany w sprzedaży mody i kosmetyków. Skupia ponad 850 marek i prowadzi także własną gamę odzieży i akcesoriów. Witryna oferuje wysyłkę do wszystkich 196 krajów z centrów logistycznych w Wielkiej Brytanii, USA i Unii Europejskiej.
Firma została założona w 2000 roku pod nazwą As Seen on Screen. Jej slogan reklamowy brzmiał: „Kup to, co widzisz w filmie i telewizji”, ponieważ sklep sprzedawał wtedy wyłącznie imitacje odzieży, jak na przykład czerwona skórzana kurtka Brada Pitta z filmu Fight Club z 1999 roku. Obecnie ta nazwa nie ma już tego znaczenia i na ogół stylizowana jest na duży akronim przedstawiony w formie małych liter.
Założycielem ASOS jest Nick Robertson, prawnuk założyciela sklepu z garniturami, Austina Reeda i Quentina Griffithsa. Siedziba firmy znajduje się w Camden Town w Londynie z dodatkowymi biurami w Paryżu, Nowym Jorku, Berlinie i Birmingham.
Historia.
2000-2004: Założenie.
ASOS został założony 3 czerwca 2000 r. przez Nicka Robertsona, Andrew Regana i Quentina Griffithsa. W 2001 r. ASOS został dopuszczony do alternatywnego rynku inwestycyjnego (AIM) na londyńskiej giełdzie. W 2003 r. Akcjonariusze ASOS zgodzili się zmienić nazwy AsSeenOnScreen Holdings PLC i AsSeenOnScreen Limited na ASOS plc i ASOS.com Limited. W 2004 r. firma odnotowała spory zysk, a sprzedaż w pierwszym półroczu prawie się podwoiła. W 2004 r. ASOS wprowadził własną markę odzieży damskiej.
2005-2012: Rozwój marki.
W 2005 r. eksplozja w Buncefield Fuel Depot doprowadziła do zamknięcia firmy na sześć tygodni. Firma straciła też zapasy magazynowe warte 5 milionów funtów. W 2008 r. ASOS zadebiutował na rynku odzieży dziecięcej. Wkrótce ten rynek ucierpiał, bo wiele firm zajęło się promowaniem odzieży dziecięcej własnych marek i w 2010 r. ASOS ogłosił, że nie będzie już oferować odzieży dziecięcej, aby skoncentrować się w pełni na głównym rynku mody dla młodych dorosłych.
W ostatnim kwartale 2010 r. ASOS uruchomił trzy międzynarodowe sklepy internetowe we Francji, Niemczech i Stanach Zjednoczonych. We wrześniu 2011 r. – kolejne trzy w Australii, Włoszech i Hiszpanii. W 2012 r. ASOS otworzył swoje pierwsze międzynarodowe biuro w Sydney w Australii, a następnie biuro w Nowym Jorku. Później firma rozpoczęła serię teleturniejów o nazwie #DIGIDATING z udziałem AJ Odudu.
2013-obecnie: Globalna ekspansja.
W 2013 r. ASOS otworzył swoje pierwsze biuro w Birmingham. Później w 2013 r. ASOS wycofał pasy zanieczyszczone radioaktywnym kobaltem-60. ASOS w Rosji i Chinach został uruchomiony w tym samym roku. W 2014 r. pożar w magazynie Barnsley spowodował, że sklep przestał przyjmować zamówienia na prawie trzy dni. Podczas sezonu Formuły 1 Sezon 2014 ASOS był sponsorem zespołu Formuły 1 McLarena. W 2015 r. ASOS zatrudniał ponad 4000 pracowników i był największym niezależnym sprzedawcą detalicznym kosmetyków i mody w Wielkiej Brytanii.
Informacje zawarte w raporcie śledczym z Buzzfeed News z września 2016 r. wskazywały, że warunki pracy w magazynie ASOS są złe. Rzecznicy firmy twierdzili jednak, że pojedyncze skargi zgłoszone w artykule Buzzfeed nie odzwierciedlają ogólnych warunków pracy w tym miejscu .
W kwietniu 2019 r. ASOS poinformował klientów za pośrednictwem wiadomości e-mail, że firma szuka sposobów zmiany polityki łatwych zwrotów, po tym, jak badania wykazały, że klienci tym manipulują. Firma przyznała również, że taka polityka zwrotów jest kosztowna dla środowiska.

</doc>
<doc id="4787130" url="https://pl.wikipedia.org/wiki?curid=4787130" title="Peter Gorewski">
Peter Gorewski

Peter Gorewski (ur. 25 lutego 1944 w Gliwicach) – strzelec z NRD specjalizujący się w karabinie małokalibrowym, olimpijczyk.
Dwukrotnie wystąpił na igrzyskach olimpijskich (IO 1972, IO 1976), startując za każdym razem w tej samej konkurencji, czyli w strzelaniu z karabinu małokalibrowego leżąc z 50 metrów. W pierwszym starcie uplasował się na 24. miejscu, a w 1976 roku był 37. zawodnikiem turnieju.
Gorewski czterokrotnie zdobył medale mistrzostw Europy. Był dwukrotnym mistrzem kontynentu w zawodach indywidualnych, tytuły te osiągał w 1969 i 1979 roku (na obu uzyskał 598 punktów). Dwukrotnie stawał na podium w turniejach drużynowych, w 1975 roku zdobył srebro w pozycji leżącej (czwarty w zawodach indywidualnych), a w 1969 roku brąz w pozycji stojącej.
Multimedalista mistrzostw NRD (także w konkurencjach innych niż karabin małokalibrowy). Wywalczył co najmniej 29 medali mistrzostw kraju, w tym co najmniej 6 złotych.

</doc>
<doc id="4787131" url="https://pl.wikipedia.org/wiki?curid=4787131" title="Czesław Mierzejewski">
Czesław Mierzejewski



</doc>
<doc id="4787133" url="https://pl.wikipedia.org/wiki?curid=4787133" title="Magdalena Łuczak">
Magdalena Łuczak



</doc>
<doc id="4787138" url="https://pl.wikipedia.org/wiki?curid=4787138" title="Józef Garbaciak">
Józef Garbaciak

Józef Garbaciak (ur. 17 marca 1890 w kolonii Średni Łan, zm. 5 listopada 1968 we Włodawie) – żołnierz Legionów Polskich i sierżant Wojska Polskiego. Uczestnik I wojny światowej i wojny polsko-bolszewickiej, kawaler Orderu Virtuti Militari.
Życiorys.
Urodził się w rodzinie Michała i Antoniny z d. Dzwoniarek. Od 20 grudnia 1914 w Legionach Polskich w szeregach 2 pułku piechoty brał udział w walkach podczas I wojny światowej.
Po kryzysie przysięgowym w 1917 został instruktorem w Polskiej Sile Zbrojnej. W 1918 wstąpił do odrodzonego Wojska Polskiego, został przydzielony do 10 kompanii 9 pułku piechoty, z którym walczył podczas wojny polsko-bolszewickiej. 
Szczególnie odznaczył się 21 września 1920 nad rzeką Świsłocz i wsią Karpowce, gdzie „z plutonem ubezpieczał lewe skrzydło baonu. Odparł kilka kontataków przeciwnika, umożliwiając baonowi wykonanie zadania. W rejonie wsi Kula śmiałym atakiem zdobył km i wziął jeńców”. Za te czyny został odznaczony Orderem Virtuti Militari.
Awansowany do stopnia sierżanta został zwolniony z wojska 20 grudnia 1920. Pracował następnie w wyuczonym zawodzie masarza we Włodawie. Tam też zmarł i został pochowany. 
Życie prywatne.
Żonaty z Bronisławą z d. Schejbald. Dzieci: Tadeusz (ur. 1924), Izabela (ur. 1926), Zofia (ur. 1928), Jadwiga (ur. 1930), Marian (ur. 1936).

</doc>
<doc id="4787140" url="https://pl.wikipedia.org/wiki?curid=4787140" title="Dawne gminy Finlandii">
Dawne gminy Finlandii



</doc>
<doc id="4787142" url="https://pl.wikipedia.org/wiki?curid=4787142" title="Antons Juhņevičs">
Antons Juhņevičs

Antons Juhņevičs (spotykana jest także forma Antons Juhnēvics, pol. Antoni Juchniewicz; ur. w Bikavie, zm. 14 lutego 1947 w Rydze) – łotewski ksiądz katolicki pochodzenia polskiego, marianin, jeden z organizatorów łotewskiego ruchu oporu w trakcie oraz po II wojnie światowej, ofiara represji komunistycznych.
Życiorys.
Urodził się w Łatgalii (obecnie wschodnia Łotwa, wówczas należącej do Imperium Rosyjskiego), zamieszkanej przez duże skupisko mniejszości polskiej. Studiował teologię i filozofię na Seminarium Duchownym w Rydze, a następnie prawo kanoniczne na Katolickim Uniwersytecie Lubelskim w Lublinie. Wstąpił do zgromadzenia Księży Marianów. W 1932 roku przyjął święcenia kapłańskie.
Posługiwał w parafii św. Michała Archanioła w Viļāni w latach 1932–1935, w parafii Łaski Bożej w Kumbuļi (1935–1938) i Matki Bożej Bolesnej w Atašiene (1938–1939), po czym został proboszczem parafii św. Anny w Vanagi, którym był do swojego aresztowania w 1946 roku.
Działalność w ruchu oporu.
Po zajęciu krajów bałtyckich przez Armię Czerwoną w 1940 roku zaczął angażować się w łotewski, niepodległościowy ruch oporu. Kontynuował tę działalność również po wykroczeniu Niemców w czasie operacji Barbarossa w 1941 i ponownym zajęciu Łatgalii przez Sowietów w 1944 roku, ukrywając mężczyzn, którzy dostali powołanie do armii niemieckiej lub sowieckiej.
Przy jego udziale na Czarcim Bagnie w pobliżu Vanagi powstały cztery bunkry, w których kwaterował ponad 20-osobowy oddział partyzancki, a kolejnych siedmiu mężczyzn przebywało na plebanii. 28 stycznia 1945 roku plebania i kościół w Vanagi zostały zaatakowane przez grupę operacyjną NKWD, jednak partyzanci przy pomocy uzbrojonych parafian odparli ten atak. Po tym wydarzeniu ks. Juchniewicz zszedł do podziemia. Przyjął pseudonimy „Vientulis” i „Monakus”. Następnie organizował kolejne oddziały partyzantki niepodległościowej. W połowie sierpnia 1945 roku wspólnie z Kārlisem Blūmsem i Jānisem Zelčānsem utworzył Łotewskie Zjednoczenie Strażników (Partyzantów) Ojczyzny, które miało być scentralizowaną organizacją koordynującą działalność różnych oddziałów partyzanckich. Ks. Juchniewicz został pierwszym przewodniczącym jego prezydium i pierwszym dowódcą pionu wojskowego organizacji.
Wspólnie z Jānisem Zelčānsem stworzył program Zjednoczenia, w którym postulował tworzenie nie tylko organizacji zbrojnej, ale też szerokiego podziemnego ruchu społecznego. Jego uczestnicy mieli kultywować tradycje narodowe i kulturę łotewską. Z ruchu mieli być wykluczeni zarówno ludzie, którzy współpracowali z władzami sowieckimi, jak i ci, którzy kolaborowali z Niemcami, a przyszłe państwo łotewskie miało być demokratyczne i narodowe zarazem.
Wobec faktu, iż łotewski ruch oporu ponosił kolejne klęski w walce z oddziałami NKWD i "istriebitielnych batalionów", a partyzanci tracili wiarę w sens dalszej walki, ks. Juchniewicz postanowił skontaktować się z komisarzem bezpieczeństwa wewnętrznego Łotewskiej SRR i uzgodnić warunki amnestii dla członków podziemia. Od jego działalności odciął się arcybiskup ryski Antonijs Springovičs, który przyjął lojalną postawę wobec władz radzieckich, a podziemie antykomunistyczne potępił. W październiku 1945 roku arcybiskup w rozmowie z urzędnikiem Rady ds. Kultów Religijnych ZSRR stwierdził, iż dowiedziawszy się o działalności Juchniewicza skreślił go z listy księży. Wydał również dekret nakazujący duchownemu spędzić trzy lata w zamkniętym klasztorze.
27 stycznia 1946 roku ujawnił się w Rydze przed władzami sowieckimi i został natychmiast aresztowany. Następnie został osądzony i skazany na karę śmierci, którą wykonano krótko potem w Więzieniu Centralnym w Rydze. Krótko po nim aresztowano i stracono również jego bliskich współpracowników Jānisa Zelčānsa i Valēriję Mundure, członkinię sztabu kierującego Pomocą Ludową – pionem wspierającym oddziały zbrojne.
Pamięć.
Po odzyskaniu niepodległości przez Łotwę w 1991 roku na ścianie kościoła w Vanagi odsłonięto tablicę upamiętniającą ks. Juchniewicza i jego zaangażowanie dla łotewskiego ruchu oporu.

</doc>
<doc id="4787149" url="https://pl.wikipedia.org/wiki?curid=4787149" title="Lilija Berzinska">
Lilija Berzinska

 
Lilija Berzinska z domu Beļakova (ur. 18 grudnia 1978) – łotewska pisarka, poetka i ilustratorka, autorka książek dla dzieci i młodzieży, doktor nauk humanistycznych.
Życiorys.
Lilija Berzinska urodziła się 18 grudnia 1978 r. w Auce. W 2011 r. ukończyła studia teologiczne na Uniwersytecie Łotewskim w Rydze. Pracowała jako wykładowca na rodzimej uczelni, gdzie uzyskała tytuł doktora nauk humanistycznych, i na Rzeżyckiej Akademii Technicznej. 
W 2009 r. wydała pierwszą książkę dla dzieci "Nezināmais zvērs", którą również sama zilustrowała. W 2015 r. opublikowała pierwszą powieść dla dorosłych "Putnu osta". Przetłumaczyła kilka książek dla dorosłych i dzieci z języka angielskiego i rosyjskiego, m.in. Natashy Mostert, Dava Pilkeya, Erin Hunter i Frances Hardinge. W 2019 r. otrzymała nagrodę LALIGABA - Łotewską Literacką Nagrodę Roku, w kategorii najlepsze dzieło literackie dla dzieci w języku łotewskim, za książkę "Skeleton skapī".
Życie prywatne.
Lilija jest żoną pisarza, Ralfsa Berzinskisa. 
Przypisy.
 

</doc>
<doc id="4787153" url="https://pl.wikipedia.org/wiki?curid=4787153" title="Bartłomiej Piotrowski (urzędnik państwowy)">
Bartłomiej Piotrowski (urzędnik państwowy)

Bartłomiej Zygmunt Piotrowski (ur. 2 lipca 1950) – polski działacz społeczny, urzędnik państwowy i socjolog, w latach 1991–1992 podsekretarz stanu w Ministerstwie Pracy i Polityki Socjalnej, w 1993 szef Krajowego Urzędu Pracy
Życiorys.
W młodości działał w duszpasterstwie dominikanów. Z wykształcenia socjolog, specjalizował się w kwestiach polityki społecznej i zatrudnienia. Autor publikacji i raportów z zakresu zatrudnienia oraz sytuacji niepełnosprawnych w Polsce, współpracował też z opozycją podczas obrad Okrągłego Stołu.
Od 20 sierpnia 1991 do 15 lipca 1992 pełnił funkcję podsekretarza stanu w Ministerstwie Pracy i Polityki Socjalnej, doradzał też kilku szefom tego resortu. Od stycznia do listopada 1993 był kierownikiem Krajowego Urzędu Pracy, później do kwietnia 1994 zastępcą kierownika tej instytucji. Został członkiem zarządu Fundacji Inicjatyw Społeczno-Ekonomicznych, podjął współpracę z Centrum Analiz Społeczno-Ekonomicznych. Został także doradcą pełnomocnika rządu ds. osób niepełnosprawnych i ekspertem Państwowego Funduszu Rehabilitacji Osób Niepełnosprawnych.
W 2014 otrzymał Krzyż Kawalerski Orderu Odrodzenia Polski.

</doc>
<doc id="4787154" url="https://pl.wikipedia.org/wiki?curid=4787154" title="Bartłomiej Piotrowski">
Bartłomiej Piotrowski



</doc>
<doc id="4787156" url="https://pl.wikipedia.org/wiki?curid=4787156" title="Wes Chatham">
Wes Chatham

John Wesley Chatham (ur. 11 października 1978 w Atlancie) – amerykański aktor filmowy i telewizyjny.
Życiorys.
Wczesne lata.
Wes Chatham urodził się i wychował w północnej Georgii. Jego rodzice rozwiedli się, gdy miał dwa lata, dlatego większość dzieciństwa spędził z matką, siostrą i bratem. Matka Chathama zabrała jego siostrę na przesłuchanie do reklamy proszku do prania Tide w Savannah. Czekający na siostrę pięcioletni Wes został zauważony przez dyrektora castingu, który zaangażował go do ogólnokrajowej kampanii marki Tide.
W wieku trzynastu lat Chatham zamieszkał z ojcem i jako zbuntowany nastolatek pozbawiony większego nadzoru został wydalony ze szkoły średniej. Trafił do Give Center w Lawrenceville w stanie Georgia, szkoły drugiej szansy dla młodzieży sprawiającej problemy wychowawcze. Kiedy uczęszczał na zajęcia w Give Center, profesjonalna grupa teatralna z Atlanty rozpoczęła w szkole program mentorski, a Chatham został wybrany do napisania sztuki, którą później wykonali jego koledzy z klasy. Dzięki temu doświadczeniu zainteresował się sztuką.
Kariera aktorska.
Po ukończeniu szkoły średniej Chatham wstąpił do amerykańskiej marynarki wojennej. Przez cztery lata pracował jako strażak lotniskowy na pokładzie okrętu desantowego USS Essex. Na trzy miesiące przed zakończeniem służby jego okręt został wybrany przez Denzela Washingtona do udziału w filmie "Antwone Fisher". Dyrektorka castingu Robi Reed odkryła Chathama, kiedy angażowała żołnierzy z okrętu do obsady filmu; było to jego pierwsze doświadczenie filmowe. Reed przekonała Chathama do przeprowadzki do Hollywood, a wkrótce potem obsadziła go w jego pierwszej regularnej roli w serialu "Barbershop" (Showtime).
Chatham zaczął zwracać na siebie uwagę jako aktor, kiedy Paul Haggis obsadził go u boku Tommy’ego Lee Jonesa jako kaprala Steve’a Penninga w filmie "W Dolinie Elah". Tommy Lee Jones był nominowany do Oscara dla najlepszego aktora za swoją rolę w tym filmie. W 2009 roku Chatham pracował z Oliverem Stone'em w filmie "W.", gdzie grał Franka Benedicta z bractwa George’a W. Busha. W 2010 roku dostał kolejną regularną rolę w serialu "Jednostka" (CBS). Został obsadzony jako sierżant Sam McBride, znany również jako "Whiplash", występując obok Davida Mameta i Shawna Ryana. Wystąpił także w filmie grozy Bretta Simmonsa "Husk" jako Brian Danielson.
W 2011 zagrał w filmie "Służące" wcielając się w brata głównej bohaterki granej przez Emmę Stone. Obsada filmu zdobyła Nagrodę Gildii Aktorów Ekranowych w 2012 roku. W tym samym roku Chatham zagrał pierwszą rolę tytułową w filmie Joela Silvera "Philly Kid" wcielając się w zapaśnika Dillona McGwire’a. Chatham, który jest fanem mieszanych sztuk walki, sam wykonywał sceny kaskaderskie.
W 2013 zagrał w filmie "This Thing With Sarah" wyświetlanym na San Diego International Film Festival, a następnie w dwóch filmach studyjnych: "Ujarzmione konie" i "Miasteczko, które bało się zmierzchu".
W 2014 zagrał kamerzystę Castora w filmie "", a następnie wystąpił w jego kontynuacji. W listopadzie 2015 roku, Chatham zaczął pracę na planie futurystycznego serialu "The Expanse" w roli Amosa Burtona.
Życie prywatne.
Chatham jest żonaty z prezenterką telewizyjną Jenn Brown. Razem mają dwóch synów: Johna Nasha (ur. 2014) i Rhetta Jamesona (ur. 2016).

</doc>
<doc id="4787171" url="https://pl.wikipedia.org/wiki?curid=4787171" title="Glen Curtiss">
Glen Curtiss

Glen Hammond Curtiss (ur. 21 maja 1878 – zm. 23 lipca 1930) – amerykański pionier lotnictwa, pilot, twórca przemysłu lotniczego w USA. 
Za pomocą skonstruowanego przez siebie samolotu Golden Flyer 29 czerwca 1909 roku jako pierwszy wykonał lot nad Nowym Jorkiem. Pierwszy po braciach Wright człowiek, który przeleciał znaczny dystans – niemal 50 km. Dwukrotny zwycięzca prestiżowego na początku XX wieku konkursu Scientific American Prize. W założonym przez siebie przedsiębiorstwie Curtis Engineering Corporation w Hazelhurst Field na Long Island, jako pierwszy prowadził na skalę przemysłową prace badawczo-rozwojowe w zakresie konstrukcji lotniczych, wykorzystując do tego celu m.in. tunel aerodynamiczny. Stworzył w ten sposób pierwsze na świecie miejsce w całości poświęcone badaniom i testom w zakresie lotnictwa.

</doc>
<doc id="4787174" url="https://pl.wikipedia.org/wiki?curid=4787174" title="Borne (powiat myśliborski)">
Borne (powiat myśliborski)



</doc>
<doc id="4787176" url="https://pl.wikipedia.org/wiki?curid=4787176" title="Turze (powiat myśliborski)">
Turze (powiat myśliborski)



</doc>
<doc id="4787177" url="https://pl.wikipedia.org/wiki?curid=4787177" title="Borówno (województwo zachodniopomorskie)">
Borówno (województwo zachodniopomorskie)



</doc>
<doc id="4787178" url="https://pl.wikipedia.org/wiki?curid=4787178" title="Przylaszczka (województwo zachodniopomorskie)">
Przylaszczka (województwo zachodniopomorskie)



</doc>
<doc id="4787182" url="https://pl.wikipedia.org/wiki?curid=4787182" title="Pociągi pod specjalnym nadzorem">
Pociągi pod specjalnym nadzorem



</doc>
<doc id="4787184" url="https://pl.wikipedia.org/wiki?curid=4787184" title="Hajnówka (województwo zachodniopomorskie)">
Hajnówka (województwo zachodniopomorskie)



</doc>
<doc id="4787186" url="https://pl.wikipedia.org/wiki?curid=4787186" title="Janusz Wojciechowski (ujednoznacznienie)">
Janusz Wojciechowski (ujednoznacznienie)



</doc>
<doc id="4787187" url="https://pl.wikipedia.org/wiki?curid=4787187" title="Łazy (powiat myśliborski)">
Łazy (powiat myśliborski)



</doc>
<doc id="4787188" url="https://pl.wikipedia.org/wiki?curid=4787188" title="Radzicz (województwo zachodniopomorskie)">
Radzicz (województwo zachodniopomorskie)



</doc>
<doc id="4787189" url="https://pl.wikipedia.org/wiki?curid=4787189" title="Przywary">
Przywary



</doc>
<doc id="4787191" url="https://pl.wikipedia.org/wiki?curid=4787191" title="Māra Cielēna">
Māra Cielēna

Māra Cielēna (ur. 29 maja 1954 w Rydze) – łotewska pisarka, poetka i ceniona autorka książek dla dzieci i młodzieży.
Życiorys.
Māra Cielēna urodziła się 29 maja 1954 roku. w Rydze. Ojciec był biochemikiem, a matka geografką. Szkołę średnią ukończyła w 1972 roku, a następnie w studiowała w latach 1972–1977 filologię i literaturę na wydziale filologicznym Uniwersytetu Łotewskiego.
W latach 1977–1980 pracowała w Instytucie Języka i Literatury Łotewskiej Akademii Nauk. Następnie pracowała w kilku wydawnictwach: „Liesma”, „Sprīdītis”, „Madris”. W 1970 roku zaczęła publikować swoje pierwsze prace. W 1992 roku wydała baśnie dla dzieci "Tuksaks un Mamolis", za które otrzymała nagrodę im. Ansisa Lerhisa-Puškaitisa. Dwukrotnie otrzymała nagrodę Pastariņa prēmiju za osiągnięcia w dziedzinie literatury dziecięcej: w 1999 roku za "Pulksteņu nakts gaitas" i w 2003 roku za książkę "Pilsētas pasakas un pasaules pasakas".
W 2000 roku książka "Pulksteņu nakts gaitas" Māry Cielēny została wpisana na listę honorową IBBY prowadzoną przez Międzynarodową Izbę ds. Książek dla Młodych, uznając jej trwały wkład w literaturę dziecięcą. Od 2001 roku jest członkiem Łotewskiego Związku Pisarzy. Dwukrotnie otrzymała również prestiżową międzynarodową Nagrodę Jānisa Baltvilksa w dziedzinie literatury dziecięcej regionu Morza Bałtyckiego, w 2006 i 2011 roku. Przetłumaczyła z języka niemieckiego, angielskiego i rosyjskiego, takie dzieła jak: "Pajęczyna Szarloty" E.B. White’a, "Domek na prerii" Laury Ingalls Wilder.

</doc>
<doc id="4787195" url="https://pl.wikipedia.org/wiki?curid=4787195" title="Trojan (województwo warmińsko-mazurskie)">
Trojan (województwo warmińsko-mazurskie)



</doc>
<doc id="4787199" url="https://pl.wikipedia.org/wiki?curid=4787199" title="Hempstead Plains">
Hempstead Plains

Hempstead Plains – preria, jedyna na wschód od Appalachów amerykańska preria, której powierzchnia do początków XX wieku sięgała 60 000 akrów (24 281 hektarów).
Położona na równinie rozciągającej się od New Hyde Park po Hicksville w Nassau Count na Long Island. Preria ta powstała dzięki wodom wypływającym spod lodowca, podczas ostatniej ery lodowcowej, ponad 20 000 lat temu. W ciągu ostatnich 400 lat, urodzajna ziemia w tym miejscu była używana do wypasu bydła i owiec, a także upraw zbóż, w ostatnim okresie zaś do uprawiania szeregu aktywności sportowych. W okresie kolonialnym popularne były tu wyścigi konne. Przez cały okres istnienia, Hempstead Plains było miejscem migracji bardzo dużej liczby gatunków ptaków, toteż popularne było tu również łowiectwo. Zanik prerii na Long Island w dużej mierze związany jest z osobą biznesmena, imigranta z Irlandii, Alexandra T. Stewarta, który w 1869 roku, za kwotę 395 000 dolarów nabył od miasta Hempstead obszar 7000 akrów (2832 hektarów), celem założenia nowej miejscowości pod nazwą Garden City. Stewart umarł wprawdzie w roku 1876 zanim jego plan został zrealizowany, ukończyła go jednak jego żona Cornelia.
Na początku XX wieku, duża część prerii pozostawała jeszcze w stanie niezmienionym, toteż rozległy płaski obszar lądu stał się atrakcyjnym miejscem dla eksperymentów z nowym wynalazkiem, aeroplanem. Powstało wówczas na Hempstead Plains kilka lotnisk, na których eksperymentowano z o kilka lat wcześniejszym wynalazkiem braci Wright z Karoliny Północnej. Z czasem jednak, w miarę rozwoju sieci dróg oraz budowy nowych domów, preria kurczyła się, a wraz z nią przestrzeń pod lotniska i krajobraz. W latach 40. i 50., teren ten coraz bardziej urbanizował się, powstawały centra handlowe jak Roosevelt Field Mall, i inne instytucje – Hofstra University, czy Nassau Coliseum, które zajmują dziś miejsce dawnych lotnisk i prerii. W roku 1970 Hempstead Plains obejmował obszar już tylko około 1000 akrów (404 ha). Władze Nassau County postanowiły wówczas zachować obszar około 62 akrów (25 ha) pod postacią parku, teren ten nie był jednak utrzymywany jako prawdziwa preria. Zabieg ten trudny jest bowiem do przeprowadzenia, z uwagi na dużą ilość inwazyjnych roślin nie będących częścią historycznego naturalnego ekosystemu tego obszaru.

</doc>
<doc id="4787201" url="https://pl.wikipedia.org/wiki?curid=4787201" title="Brestovo">
Brestovo



</doc>
<doc id="4787204" url="https://pl.wikipedia.org/wiki?curid=4787204" title="Brežani">
Brežani



</doc>
<doc id="4787205" url="https://pl.wikipedia.org/wiki?curid=4787205" title="Brezičani">
Brezičani



</doc>
<doc id="4787208" url="https://pl.wikipedia.org/wiki?curid=4787208" title="Brezici">
Brezici



</doc>
<doc id="4787209" url="https://pl.wikipedia.org/wiki?curid=4787209" title="Bajadasaurus">
Bajadasaurus

Bajadasaurus – rodzaj wymarłego dinozaura, zauropoda z rodziny dikreozaurów.
Skamieniałości nowego rodzaju dinozaura, obejmujące główie pozostałości czaszki i proksymalnej części szyi, odnaleziono w Patagonii, dokładniej Patagonii Północnej. Spoczywały wśród skał należących do formacji Bajada Colorada, datowanej na kredę wczesną. Gallina i inni utworzyli nazwę rodzajową nowego rodzaju, odnosząc się do miejsca znalezienia szczątków: formacji Bajada Colorada (samo słowo "bajada" oznacza po hiszpańsku opadające zbocze). "Saurus" oznacza jaszczura i wywodzi się z greki. W rodzaju wyróżniono pojedynczy gatunek (takson monotypowy). Nadano mu nazwę "pronuspinax". Epitet gatunkowy odwołuje się do łacińskiego słowa "pronus", czyli zgięty do przodu, oraz greckiego "spinax" oznaczającego kolec. To ostatnie odnosi się do wyrostków kolczystych kręgów zwierzęcia. Cechowały się one budową typową dla rodziny dikreozaurów, zauropodów z nadrodziny diplodokokształtnych z kladu Flagellicaudata. Kręgi szyjne "Bajadasaurus" miały niezwykle długie, rozwidlone wyrostki kolczyste, niezależnie od pozycji, w jakiej zwierzę trzymało szyję, kierujące się ku przodowi. Podobne wydłużone wyrostki kolczyste występowały u innych Dicraeosauridae, niekiedy długością czterokrotnie przewyższały trzon kręgu i rozwidlały się. Wyrostkom tym przypisywano rozmaite funkcje. Przy opisie amargazaura rozważano głównie funkcję pokazową, umożliwiającą wytworzenie hierarchii w grupie czy też rolę w konkurencji o dane terytorium czy partnera. Postulowano również, że mogły służyć do obrony, pokryte być może keratynową osłonką jak rogi dzisiejszych ssaków. Autorzy opisu "Bajadasaurus" rozważają także ich udział w termoregulacji, bądź służenie jako rusztowanie dla garba magazynującego tłuszcz. Rozważywszy różne możliwości, Gallina i współpracownicy skłaniają się jednak ku funkcji obrony biernej. Prócz rzeczonych kręgów szyjnych badacze opisali również czaszkę zwierzęcia, najbardziej kompletną znalezioną dotąd czaszkę dikreozauryda.

</doc>
<doc id="4787211" url="https://pl.wikipedia.org/wiki?curid=4787211" title="Bloki Skalne">
Bloki Skalne

Bloki Skalne – skały w rezerwacie przyrody Diable Skały. Rezerwat znajduje się w szczytowych partiach wzniesienia Bukowiec (530 m), we wsi Bukowiec, w województwie małopolskim, w powiecie nowosądeckim, w gminie Korzenna. Pod względem geograficznym jest to obszar Pogórza Rożnowskiego, będący częścią Pogórza Środkowobeskidzkiego.
Jest to druga ze skał znajdujących się przy ścieżce edukacyjnej prowadzącej terenem rezerwatu. Znajduje się pomiędzy Diabłem i Dwiema Skałami. Ma formę kazalnicy o pionowej ścianie północnej złożonej z wielkich bloków skalnych. W środkowej części tej ściany występuje wielki okap. Skała zbudowana jest z gruboławicowych piaskowców ciężkowickich z domieszkami pstrych łupków.
Skała przez wspinaczy skalnych nazywana była Borutą. Obecnie jednak wspinaczka skalna w obrębie rezerwatu jest zabroniona
Pod okapem skał znajduje się Schronisko Diabli Most.

</doc>
<doc id="4787212" url="https://pl.wikipedia.org/wiki?curid=4787212" title="Alexandre Gonzalez">
Alexandre Gonzalez

Alexandre Gonzalez (ur. 16 marca 1951 w Decazeville) – francuski lekkoatleta, średnio– i długodystansowiec, halowy mistrz Europy z 1981, trzykrotny olimpijczyk.
Odpadł w eliminacjach biegu na 3000 metrów na halowych mistrzostwach Europy w 1977 w San Sebastián. Na igrzyskach olimpijskich w 1980 w Moskwie odpadł w półfinale biegu na 1500 metrów.
Zwyciężył w biegu na 3000 metrów na halowych mistrzostwach Europy w 1981 w Grenoble, przed Ewgenim Ignatowem z Bułgarii i Walerijem Abramowem ze Związku Radzieckiego. Odpadł w eliminacjach biegu na 1500 metrów na mistrzostwach Europy w 1982 w Atenach i na igrzyskach olimpijskich w 1984 w Los Angeles.
Później skoncentrował się na bieganiu na długich dystansach. Zajął 11. miejsce w biegu maratońskim na mistrzostwach Europy w 1986 w Stuttgarcie 37. miejsce w tej konkurencji na igrzyskach olimpijskich w 1988 w Seulu.
Z powodzeniem startował w biegach przełajowych. Siedmiokrotnie wystąpił w mistrzostwach świata w tej konkurencji, zdobywając w rywalizacji reprezentacji narodowych brązowy medal w 1976 w Chepstow oraz złoty w 1978 w Glasgow. Indywidualnie zajmował następujące miejsca: 1976 w Chepstow – 57. miejsce, 1978 w Glasgow – 32. miejsce, 1979 w Limerick – 25. miejsce, 1980 w Paryżu – 25. miejsce, 1981 w Madrycie – 84. miejsce, 1982 w Rzymie – 86. miejsce i 1984 w Nowym Jorku – 90. miejsce.
Gonzalez był mistrzem Francji w biegu na 1500 metrów w 1979, 1981 i 1982 oraz w biegu przełajowym w 1981, wicemistrzem w biegu na 1500 metrów w 1977 i 1988 oraz w maratonie w 1979, a także brązowym medalistą w biegu na 1500 metrów w 1976 i 1983, w biegu przełajowym w 1980 i w maratonie w 1985. W hali był mistrzem Francji w biegu na 3000 metrów w 1977 i 1981 oraz brązowym medalistą na tym dystansie w 1976.
Rekordy życiowe Gonzaleza:

</doc>
<doc id="4787215" url="https://pl.wikipedia.org/wiki?curid=4787215" title="Zaduszki (ujednoznacznienie)">
Zaduszki (ujednoznacznienie)



</doc>
<doc id="4787217" url="https://pl.wikipedia.org/wiki?curid=4787217" title="Stephan Schulzer von Müggenburg">
Stephan Schulzer von Müggenburg

Stephan Joseph Schulzer von Müggenburg (ur. 19 grudnia 1802 w Viduševacu, zm. 5 lutego 1892 w Vinkovcach) – węgiersko-chorwacki oficer i mykolog.
Życiorys.
Schulzer von Müggenburg urodził się w skrajnej nędzy w zrujnowanym zamku na obrzeżach imperium austro-węgierskiego (Viduševac, obecnie Chorwacja). Jego matka zmarła we wczesnym dzieciństwie. Wychował go dobrze wykształcony, ale bardzo surowy ojciec, emerytowany oficer armii niemieckiego pochodzenia. Zmarł, gdy Schulzer miał piętnaście lat. Kolejne trzy lata Schulzer uczył się w podobnej do akademii wojskowej grupie kadetów w Ołomuńcu (Olmütz). Spędził w niej siedem lat jako kadet (oficer szkolący się), a kolejne sześć lat jako kandydat na oficera. Uzyskał stopień podporucznika, a po następnych dziesięciu latach został kapitanem. W 1821 roku brał udział w wojnie austriacko-piemonckiej. W walce z pożarem doznał poważnych urazów obydwu rąk, i dwa lata później wycofał się z czynnej służby. Zgłosił się jednak na ochotnika do założenia i prowadzenia szpitala wojskowego. Padł w nim ofiarą choroby, która spowodowała u niego głuchotę i zaburzenia widzenia. Był żonaty i miał dwie córki.
Praca naukowa.
Przypadkowe spotkanie z popularnym podręcznikiem grzybowym w 1831 roku rozbudziło jego zainteresowanie grzybami. Nauczył się historii naturalnej oraz wystarczającej znajomości greki i łaciny. W stosunkowo krótkim czasie przekształcił się z utalentowanego mykologa amatora w docenionego przez jego bardziej akademickich rówieśników mykologa – naukowca. Z czasem odzyskał większość sprawności rąk i słuchu. Napisał wiele prac w zakresie mykologii. Znaczna część jego prac pozostaje nieopublikowana, ale niektóre zostały zredagowane i opublikowane przez jego kolegów, a niekiedy rywali naukowych – Károlego Kalchbrennera i Friedricha von Hazslina.
Opisał nowe gatunki grzybów. Przy nazwach naukowych utworzonych przez niego taksonów dodawany jest cytat Schulzer.

</doc>
<doc id="4787218" url="https://pl.wikipedia.org/wiki?curid=4787218" title="Brezik">
Brezik



</doc>
<doc id="4787222" url="https://pl.wikipedia.org/wiki?curid=4787222" title="Pentti Siimes">
Pentti Siimes

Pentti Kalevi Siimes (ur. 10 września 1929 w Helsinkach, zm. 27 października 2016 tamże) – fiński aktor. Wystąpił w ponad 80 filmach i programach telewizyjnych w czasie swojej kariery (lata 1946–2008).
Zagrał między innymi w filmie "Miriam", który został zgłoszony na 8. Międzynarodowy Festiwal Filmowy w Berlinie, a także w fińskim dramacie wojennym "Nieznany żołnierz". Jego dziadek ze strony ojca był Polakiem. W 1956 ożenił się z aktorką Eliną Pohjanpää. Był z nią aż do jej śmierci w 1996.
W 1982 otrzymał Order Lwa Finlandii.

</doc>
<doc id="4787228" url="https://pl.wikipedia.org/wiki?curid=4787228" title="Tadeusz Jarosz, lek. med., chirurg">
Tadeusz Jarosz, lek. med., chirurg



</doc>
<doc id="4787229" url="https://pl.wikipedia.org/wiki?curid=4787229" title="Li Chunhua">
Li Chunhua

Li Chunhua (; ur. 1984) – chińska wspinaczka sportowa. Specjalizowała się w prowadzeniu oraz we wspinaczce na szybkość. Podwójna brązowa medalistka z mistrzostw świata we wspinaczce na szybkość z Xining z 2009 roku na ścianie wspinaczkowe niskiej "(10 metrowej)" oraz na standardowej "(15 m)". 
Kariera sportowa.
Dwukrotna brązowa medalistka sportowa z 2009 roku z Xining we wspinaczce na szybkość na ścianie standardowej "(15 m)" oraz 10 m. 
Wielokrotna medalistka mistrzostw Azji, mistrzyni z Changzhi z 2009. W 2007 zdobyła srebrny medal mistrzostw, a w latach 2008 i 2010 została brązową medalistką.
Uczestniczka prestiżowych zawodów Rock Master we włoskim Arco w 2008 roku gdzie zajęła 4 miejsce. W 2010 startowała w zawodach wspinaczkowych podczas zimowych igrzyskach sportowych we włoskim Courmayeur, gdzie w prowadzeniu zajęła 4 miejsce.

</doc>
<doc id="4787231" url="https://pl.wikipedia.org/wiki?curid=4787231" title="Brezna">
Brezna



</doc>
<doc id="4787232" url="https://pl.wikipedia.org/wiki?curid=4787232" title="Ewgeni Ignatow">
Ewgeni Ignatow

Ewgeni Ignatow (bułg. Евгени Игнатов, ur. 25 czerwca 1959 w Nikołowie) – bułgarski lekkoatleta, średnio– i długodystansowiec, halowy wicemistrz Europy z 1981, dwukrotny olimpijczyk.
Odpadł w eliminacjach biegu na 3000 metrów na mistrzostwach Europy juniorów w 1977 w Doniecku.
Zdobył srebrny medal w biegu na 3000 metrów na halowych mistrzostwach Europy w 1981 w Grenoble, przegrywając jedynie z Alexandre’em Gonzalezem z Francji, a wyprzedzając Walerija Abramowa ze Związku Radzieckiego. Zajął 4. miejsce w finale biegu na 5000 metrów na mistrzostwach Europy w 1982 w Atenach.
Na zawodach „Przyjaźń-84” rozgrywanych w Moskwie dla lekkoatletów z państw bojkotujących igrzyska olimpijskie w 1984 w Los Angeles Ignatow zwyciężył w biegu na 5000 metrów. Zdobył brązowy medal w tej konkurencji na igrzyskach dobrej woli w 1986 w Moskwie, a na mistrzostwach Europy w 1986 w Stuttgarcie zajął ponownie 4. miejsce. Zajął 6. miejsce w biegu na 5000 metrów na mistrzostwach świata w 1987 w Rzymie. Zajął 8. miejsce w biegu na 5000 metrów i 12. miejsce w biegu na 10 000 metrów na igrzyskach olimpijskich w 1988 w Seulu. Odpadł w eliminacjach biegu na 5000 metrów i nie ukończył biegu na 10 000 metrów na mistrzostwach Europy w 1990 w Splicie. Nie ukończył biegu eliminacyjnego na 5000 metrów na igrzyskach olimpijskich w 1992 w Barcelonie.
Ignatow zwyciężał na mistrzostwach krajów bałkańskich w biegu na 5000 metrów w 1984 i 1985 oraz w biegu na 10 000 metrów w 1984.
Był mistrzem Bułgarii w biegu na 1500 metrów w 1992, 1961 i 1987, w biegu na 5000 metrów w latach 1980, 1982 i 1985–1991, w biegu na 10 000 metrów w latach 1987–1989, 1991 i 1992 oraz w biegu przełajowym w 1988. Był również halowym mistrzem Bułgarii w biegu na 1500 metrów w 1981.
Wielokrotnie poprawiał rekordy Bułgarii na różnych dystansach. Jest aktualnym (maj 2020) rekordzistą swego kraju na otwartym stadionie na następujących dystansach:
oraz w hali:

</doc>
<doc id="4787235" url="https://pl.wikipedia.org/wiki?curid=4787235" title="Osiedle na Olimpie">
Osiedle na Olimpie

Osiedle na Olimpie – osiedle Zielonej Góry, położone w północnej części miasta.
W 1975 na terenach ograniczonych ulicami Stefana Batorego i Trasą Północną powstał szklarniowy kombinat Państwowego Gospodarstwa Ogrodniczego. Był to zespół szklarniowy typu bułgarskiego i zajmował obszar 6,5 ha, szklarnie były wyposażone w nowoczesne urządzenia do podlewania i zraszania, a także regulowania temperatury. Kombinat dawał ok. 700 ton wczesnych pomidorów i ogórków oraz ok. 50 ton nowalijek. Po zmianie ustroju zaprzestał działalności, urządzenia zostały zniszczone a infrastruktura rozebrana. Pozostałością jest zabudowa mieszkaniowa położona przy ulicy Stefana Batorego. Planowana jest zabudowa terenów po kombinacie ogrodniczym, wytyczona jest nieregularna siatka ulic, których nazwy są związane z mitologią grecką.

</doc>
<doc id="4787243" url="https://pl.wikipedia.org/wiki?curid=4787243" title="Richter Alexander Hold">
Richter Alexander Hold

Richter Alexander Hold – niemiecki serial telewizyjny typu court show emitowany na antenie Sat.1 w latach 2001–2013, w którym przedstawiono fikcyjne rozprawy sądowe w sprawach karnych. Role odgrywane były przez prawdziwych prawników. Pierwowzorem produkcji jest "Richterin Barbara Salesch" ("Sędzia Barbara Salesch") emitowana na tym samym kanale w latach 1999–2012. 
Na niemieckim formacie produkowano polski odpowiednik zatytułowany "Sędzia Anna Maria Wesołowska", który emitowany był na antenie TVN (2006–2011), a następnie TTV (2019–2020).
W dniach 13–17 września 2010 serial był emitowany pod zmienionym tytułem "Familienfälle – Richter Hold", a w nim na wokandę trafiały sprawy o rozwód czy alimenty. W Polsce na tej zasadzie powstał odrębny serial zatytułowany "Sąd rodzinny" emitowany na antenie TVN w latach 2008–2011. W podobny sposób w 2012 roku sprawy rozpatrywane były w specjalnych tygodniach zatytułowanych "Richter Alexander Hold – Spezial: Geheimnisse", które były emitowane kolejno 19–23 marca i 23–27 czerwca, natomiast model odcinków przypominał niejako operę mydlaną. 
28 listopada 2006 wyemitowano 1000. odcinek serialu, 19 października 2009 – 1500., a 4 grudnia 2012 – 2000. 2 maja 2011 został wyemitowany pierwszy odcinek w formacie 16:9.
20 grudnia 2012 zakończono prace nad odcinkami, co podano do informacji dzień później. Ostatnie zrealizowane odcinki wyemitowano w okresie od 2 stycznia do 12 lutego 2013 r. Od zakończenia produkcji aż do dziś program powtarzany jest codziennie na antenie Sat.1 Gold. Również w przypadku polskich odpowiedników powtórki emitowane są na siostrzanym kanale TVN – TVN 7.
Realizm.
Podobnie jak w innych serialach paradokumentalnych, rzeczywistość procesów karnych jest w serii ograniczona. Istotną różnicę stanowią ostre, po części polemiczne, bardziej jednak groteskowe sprzeczki między prokuratorem a obrońcą. Nieoczekiwane zwroty akcji udowadniające niewinność oskarżonego i demaskujące prawdziwego sprawcę, najczęściej jednego ze świadków, są także nieodzowną częścią formatu. Tak spełnia on swoją gatunkową rolę – wywołuje u widza napięcie budżetowymi metodami. Sugeruje mu jednak także, że postępowanie jak gdyby kończy i zaczyna rozprawa sądowa (że nie ma miejsca postępowanie przygotowawcze a świadkowie są po raz pierwszy przesłuchiwani właśnie na sali). W rzeczywistości akty oskarżenia popierane są gdy większość dowodów jest jednoznaczna, ich ilość wystarczająca a zajście jest dokładnie zbadane. Nieoczekiwane wydarzenia na rozprawie są zatem niezwykle rzadkie. 
Kolejną kwestią jest identyczna relacja między oskarżonymi, świadkami a sędzią w każdym odcinku. Prawie każdy świadek ma skrajną opinię na temat oskarżonego, szczególnie tyczy się to pokrzywdzonych. Niemal zawsze oskarżeni są ich największymi wrogami a ci – przekonani o ich winie. Podczas postępowania dowodowego ciągle dochodzi do kłótni między stronami, padają wyzwiska. Regularnie zdarzają się też bójki. Na występki sąd reaguje każdorazowo tak samo – udzielając surowego upomnienia lub wymierzając karę porządkową. W realnym świecie rozprawy toczą się w spokojnej, pozbawionej emocji atmosferze. Sąd jest miejscem podniosłym i przybiera się odpowiednią do niego postawę. 
Obsada i produkcja.
W role sędziego, prokuratorów i obrońców wcielali się prawdziwi prawnicy, a mundurowych również grali prawdziwi policjanci. Aktorami drugoplanowymi byli ławnicy, oskarżyciele posiłkowi, biegli, psychologowie i protokolanci. W ich role wcielają się aktorzy amatorzy, tj. w przypadku świadków i oskarżonych. Bardzo rzadko ale jednak byli to rzeczywiście aktorzy. 
Zestawienie ważniejszych aktorów i ich ról prezentuje poniższa tabela. 
Zdjęcia do serialu realizowane były w Studio 11 należącym do ProSiebenSat.1-Produktion, znajdującym się w Unterföhring pod Monachium. 
Godziny emisji i oglądalność.
Od samego początku, tj. 12 listopada 2001 r. serial był nadawany popołudniami od poniedziałku do piątku, od 8 maja 2004 r. również w soboty a od 18 września do 13 listopada 2005 r. nawet w niedziele. Powtórki często nadawano w nocy. Od 21 sierpnia do 29 grudnia 2006 r. godziną emisji w dni powszednie była 12.00 a w soboty 16:00, jak poprzednio. Od 2 stycznia 2007 r. wszystkie sześć odcinków nadawano o 16:00, z kolei o 12:00 emitowano powtórki (tylko w dni robocze). 
Po zakończeniu przez konkurencyjny kanał RTL emisji podobnej produkcji "Das Strafgericht" (2002–2008) oglądalność wzrosła o ponad 20%. 
Nawet w dziewiątym roku emisji seria uzyskała oglądalność wyższą niż średnia stacji, często ponad 3 mln widzów w grupie wiekowej 3+ (najwięcej: 3,88 mln). Emisja powtórkowa o godzinie 12:00 przyciągała średnio 1,7 mln widzów. 
7 kwietnia 2017 format wyemitowano na głównej antenie po raz ostatni. Od 2015 r. program jest powtarzany w nocnym paśmie Sat.1 Gold. Obecnie to jedyny czas emisji. 
Siostrzane programy.
Za siostrzany program uznaje się "Lenßen &amp; Partner" ("Lenßen i Partnerzy"; zob. również: "Malanowski i Partnerzy") (2003–2009; 2012). Główną rolę zagrał tam najdłużej występujący jako obrońca w "Richter..." Ingo Lenßen. Po zakończeniu tego serialu po dwuletniej przerwie powrócił do roli obrońcy. "Lenßena i Partnerów" wznowiono w marcu 2012 r. w zmienionej formule, w przeddzień wyemitowano crossover obu serialów. Ponownie zdjęto go w maju, po wyemitowaniu jednej serii z powodu zbyt niskiej, nierosnącej oglądalności. 
Po zdjęciu z anteny "Sędziego Alexandra Holda" 6 jego bohaterów (w tym sam sędzia) pojawiło się w nowej produkcji Sat.1 "Im Namen der Gerechtigkeit – Wir kämpfen für Sie!" ("W imię prawa – walczymy dla ciebie!") (2013–2016). Wystąpili tam wspólnie z prawnikami z konkurencyjnego "Das Strafgericht" (RTL). W Polsce ten format był krótko emitowany w 2015 r. pod nazwą "Wesołowska i mediatorzy". Zdjęto go po trzech odcinkach z powodu niskiej oglądalności a pozostałe wyprodukowane hurtem wyemitowano w TVN7.
Linki zewnętrzne.
Baza informacji na temat serialu
Materiały na stronie kanału Sat.1

</doc>
<doc id="4787246" url="https://pl.wikipedia.org/wiki?curid=4787246" title="Amazone (1931)">
Amazone (1931)

Amazone (Q161) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 28 grudnia 1931 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł 12 października 1933 roku. Pełnił służbę na Atlantyku i Morzu Północnym, biorąc udział w kampanii norweskiej, a od zawarcia zawieszenia broni między Francją a Niemcami znajdował się pod kontrolą rządu Vichy. „Amazone” wzięła udział w próbie odparcia desantu Aliantów w Afryce Północnej, a miesiąc później, w grudniu 1942 roku, weszła w skład marynarki Wolnych Francuzów. 26 kwietnia 1946 roku okręt został sprzedany na złom.
Projekt i budowa.
„Amazone” zamówiona została w ramach programu rozbudowy floty francuskiej z 1927 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Amazone” zbudowana została w stoczni Ateliers et Chantiers de la Seine-Maritime w Le Trait (numer stoczniowy 56). Stępkę okrętu położono 14 stycznia 1929 roku, a zwodowany został 28 grudnia 1931 roku.
Dane taktyczno-techniczne.
„Amazone” była średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Amazone” weszła do służby w Marine nationale 12 października 1933 roku. Jednostka otrzymała numer burtowy Q161. W momencie wybuchu II wojny światowej okręt pełnił służbę na Atlantyku, wchodząc w skład 16. dywizjonu okrętów podwodnych w Cherbourgu (wraz z siostrzanymi „Antiope”, „La Sibylle” i „Orphée”). Dowódcą jednostki był w tym okresie kpt. mar. (fr. "lieutenant de vaisseau") R.H.G. Richard.
17 marca 1940 roku „Amazone”, „Antiope” i „La Sibylle” wraz z okrętem-bazą okrętów podwodnych „Jules Verne” wyszły z Brestu i via Cherbourg udały się do Harwich, początkowo eskortowane przez francuski niszczyciel „Foudroyant” i okręt hydrograficzny „Amiral Mouchez”, a od kotwicowiska Downs przez brytyjski niszczyciel HMS „Codrington” (D65) i polskie OORP „Burza”, „Błyskawica” i „Grom”, przybywając do portu docelowego 22 marca. Z francuskich jednostek w ramach Home Fleet sformowano 10. Flotyllę okrętów podwodnych, a obszarem jej działania było Morze Północne.
4 kwietnia „Amazone” wyszła z Harwich na swój pierwszy patrol w rejon Wysp Fryzyjskich, powracając do bazy 12 kwietnia. 16 kwietnia okręt wyszedł na drugi wojenny patrol, powracając do bazy 28 kwietnia. Trzecia misja bojowa okrętu na Morzu Północnym rozpoczęła się 6 maja; po ataku Niemiec na Francję, Belgię i Holandię, w nocy z 10 na 11 maja rejon patrolowania „Amazone” został zmieniony na wody na zachód od Texel. 11 maja o godzinie 23:59 załoga „Amazone” wystrzeliła na pozycji dwie torpedy w kierunku okrętu podwodnego rozpoznanego jako niemiecki, którym okazał się sojuszniczy HMS „Shark” (54S). Na szczęście żadna z torped nie była celna. Okręt powrócił do Rosyth 20 maja. 24 maja okręt trafił do stoczni na krótki remont, a 28 maja zawinął do Dundee. 4 czerwca 1940 roku „Amazone” i pozostałe francuskie okręty podwodne uczestniczące w kampanii norweskiej wraz z okrętem-bazą opuściły Dundee i powróciły do Brestu, eskortowane przez brytyjskie niszczyciele HMS „Bedouin” i HMS „Ashanti”.
W czerwcu 1940 roku „Amazone” znajdowała się w składzie 16. dywizjonu okrętów podwodnych w Breście, a jej dowódcą był nadal kpt. mar. Richard (okręt przechodził remont). 18 czerwca, wobec zbliżania się wojsk niemieckich do portu w Breście, „Amazone” ewakuowała się do Casablanki (razem z okrętami podwodnymi „Casabianca”, „Sfax”, „Persée”, „Poncelet”, „Ajax”, „Circé”, „Thétis”, „Calypso”, „Amphitrite”, „Antiope”, „La Sibylle”, „Orphée” i „Méduse”). 11 września „Amazone” i „La Sibylle” znajdowały się na patrolu nieopodal Casablanki, jednak nie nawiązały kontaktu z brytyjskimi okrętami przygotowującymi się do operacji Menace. W listopadzie 1940 roku jednostka stacjonowała w Casablance (wraz z okrętami podwodnymi „Sidi Ferruch”, „Méduse”, „Antiope”, „Amphitrite”, „Orphée”, „La Sibylle” i „Sfax”).
W listopadzie 1942 roku, kiedy doszło do lądowania aliantów w Afryce Północnej, „Amazone” bazowała w Casablance (wraz z okrętami podwodnymi „Sidi Ferruch”, „Le Conquérant”, „Le Tonnant”, „Antiope”, „Orphée”, „Méduse”, „Amphitrite”, „La Psyché”, „La Sibylle” i „Oréade”). Rankiem 8 listopada okręt otrzymał rozkaz zaatakowania jednostek inwazyjnych i w zanurzeniu opuścił port między 7:10 a 8:30. Dowodzona przez kmdra ppor. (fr. "capitaine de corvette") Verdaveine „Amazone” tuż po godzinie 10:00 wystrzeliła w kierunku amerykańskiego krążownika lekkiego USS „Brooklyn” (CL-40) składającą się z czterech lub pięciu torped salwę, lecz wszystkie pociski zostały wymanewrowane. Po wykonaniu ataku okrętowi udało się uniknąć zatopienia i przedrzeć do Dakaru. W grudniu 1942 roku jednostka weszła w skład marynarki Wolnych Francuzów.
W lutym 1943 roku „Amazone” wypłynęła z Dakaru w rejs na Bermudy, a stamtąd do USA, gdzie od marca do października w stoczni Philadelphia Naval Shipyard w Filadelfii okręt przeszedł remont i modernizację (obejmującą m.in. wymianę wkm kal. 13,2 mm na pojedyncze działko przeciwlotnicze Oerlikon kal. 20 mm Mk II/IV. Po zakończonym remoncie, od listopada 1943 roku do lutego 1944 roku jednostka uczestniczyła w ćwiczeniach na wodach wokół Bermudów. W lutym 1944 roku „Amazone” ponownie trafiła do Philadelphia Naval Shipyard na remont, zakończony na początku października. 15 października okręt wszedł na mieliznę nieopodal Nowego Jorku, skąd następnego dnia został ściągnięty i przeholowany do New London. 21 października jednostka po raz trzeci dotarła do stoczni w Filadelfii, na holu USS ATR-8, a remont trwał do 7 grudnia 1944 roku. 12 grudnia okręt przybył do Key West, skąd 12 lipca 1945 roku wypłynął w rejs do Casablanki, osiągając port przeznaczenia via Bermudy i Azory 19 sierpnia.
„Amazone” została sprzedana w celu złomowania 26 kwietnia 1946 roku.

</doc>
<doc id="4787250" url="https://pl.wikipedia.org/wiki?curid=4787250" title="Nagrody im. Edgara Allana Poe">
Nagrody im. Edgara Allana Poe



</doc>
<doc id="4787251" url="https://pl.wikipedia.org/wiki?curid=4787251" title="Warlock (zespół muzyczny)">
Warlock (zespół muzyczny)



</doc>
<doc id="4787254" url="https://pl.wikipedia.org/wiki?curid=4787254" title="Cerkiew św. Olgi w Olgince">
Cerkiew św. Olgi w Olgince

Cerkiew pod wezwaniem św. Olgi – prawosławna cerkiew parafialna w Olgince. Należy do dekanatu tuapsińskiego eparchii Soczi Rosyjskiego Kościoła Prawosławnego.
Świątynia znajduje się przy ulicy Czernomorskiej 10.
Historia.
Cerkiew wzniesiono w latach 2004–2006, z inicjatywy i środków pracowników przemysłu naftowego z Tiumeni. W kwietniu 2006 r. obiekt został poświęcony przez biskupa jejskiego Tichona, wikariusza eparchii jekaterinodarskiej.
Architektura.
Budowla murowana, dwupoziomowa, o trzech nawach, zwieńczona pięcioma złoconymi kopułami. Do świątyni prowadzą granitowe zakrzywione schody z poręczami z białego marmuru. Drewniane drzwi wejściowe są rzeźbione. W oknach, mających kształt łuków, umieszczono witraże. Na wyposażeniu wnętrza znajduje się ikonostas. Ściany wewnętrzne zdobią mozaiki.
Dolna cerkiew nosi wezwanie św. Paraskiewy.
Posesję cerkiewną otacza murowano-metalowe ozdobne ogrodzenie.

</doc>
<doc id="4787255" url="https://pl.wikipedia.org/wiki?curid=4787255" title="Mistrzostwa Azji we Wspinaczce Sportowej 2009">
Mistrzostwa Azji we Wspinaczce Sportowej 2009

Mistrzostwa Azji we Wspinaczce Sportowej 2009 – 18. edycja Mistrzostw Azji we wspinaczce sportowej, która odbyła się w dniach 28–30 sierpnia 2009 w południowokoreańskim Chuncheon.
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2009 roku rywalizowali w 6 konkurencjach. Łącznie do mistrzostw Azji zgłoszonych zostało 149 wspinaczy"(każdy zawodnik ma prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". W klasyfikacji medalowej mistrzostw Azji zwyciężyli Japończycy; zdobywając łącznie 7 medali "(w tym 3 złotych, 3 srebrne oraz 1 brązowy)".

</doc>
<doc id="4787258" url="https://pl.wikipedia.org/wiki?curid=4787258" title="I liga saudyjska w piłce nożnej">
I liga saudyjska w piłce nożnej



</doc>
<doc id="4787259" url="https://pl.wikipedia.org/wiki?curid=4787259" title="Anais Mali">
Anais Mali

Anais Mokngar Mali (ur. 22 stycznia 1988 w Tulonie) – francuska modelka i projektantka mody.
Wczesne życie.
Urodziła się we francuskim mieście Tulon. Jej matka pochodzi z Czadu, natomiast ojciec z Polski.
Kariera.
W 2009 podpisała kontrakt z Wilhelmina Models. W styczniu 2011 roku pojawiła się we włoskim artykule redakcyjnym Vogue sfotografowanym przez Stevena Meisela. W lutym 2011 roku pojawiła się w artykule redakcyjnym Vogue, sfotografowanym przez Mario Testino. Brała udział w Victoria’s Secret Fashion Show 2011.
W listopadzie 2016 pojawiła się w teledysku do utworu "Mania" The Weeknd.

</doc>
<doc id="4787262" url="https://pl.wikipedia.org/wiki?curid=4787262" title="Bagienna cisza">
Bagienna cisza

Bagienna Cisza (hiszp. "El Silencio del Pantano," ang. "The Swamp's Silence") – hiszpański thriller kryminalny z 2019 roku napisany i wyreżyserowany przez Marca Vigila. Premiera filmu odbyła się w 2019 roku podczas Seville European Film Festival, natomiast od 22 kwietnia 2020 roku jest dostępny na platformie Netflix.
Zdjęcia do filmu trwały przez trzy tygodnie, a niektóre fragmenty filmu zostały sfilmowane w Walencji. Oficjalny zwiastun filmu został opublikowany 8 kwietnia 2020 roku.
Fabuła.
Fabuła filmu oparta jest na powieści Juanjo Braulio o tym samym tytule. Historia kręci się wokół dziennikarza, który stał się pisarzem kryminalnym. Bacznie przygląda się korupcji, która otacza wszystkich na całym świecie, a on sam dopuszcza się popełnienia przestępstwa.

</doc>
<doc id="4787270" url="https://pl.wikipedia.org/wiki?curid=4787270" title="Winful Cobbinah">
Winful Cobbinah

Winful Cobbinah (ur. 6 września 1991 w Akrze) – ghański piłkarz występujący na pozycji pomocnika w klubie KF Tirana.

</doc>
<doc id="4787271" url="https://pl.wikipedia.org/wiki?curid=4787271" title="Linia kolejowa nr 785">
Linia kolejowa nr 785

Linia kolejowa nr 785 – niezelektryfikowana, jednotorowa linia kolejowa łącząca przejście graniczne w okolicach Krzewiny Zgorzeleckiej z przejściem granicznym w okolicach Trzcińca Zgorzeleckiego.
Linia stanowi fragment korytarza transportowego Görlitz – Zittau tzw. Neißetalbahn oraz przebiega w bezpośrednim sąsiedztwie Nysy Łużyckiej. Linia wchodzi w skład linii kolejowej nr 6589 Zittau – Hagenwerder, odcinek Rosenthal Staatsgrenze 1 – Rosenthal Staatsgrenze 2.

</doc>
<doc id="4787274" url="https://pl.wikipedia.org/wiki?curid=4787274" title="Komitat Trencsén">
Komitat Trencsén

Komitat Trencsén (, , ) – dawny komitat w północnej części Królestwa Węgier, w Górnych Węgrzech.
W X i XI wieku tereny komitatu prawdopodobnie przejściowo należały do Czech, a następnie Polski. Komitat trenczyński stał się częścią Królestwa Węgier prawdopodobnie za panowania króla Władysława I pod koniec XI wieku. Komitat powstał jako następca wcześniejszej kasztelanii trenczyńskiej. Siedzibą władz komitatu był Zamek w Trenczynie, od którego komitat wziął swą nazwę, a od I poł. XVII w. miasto Trenczyn.
W okresie przed I wojną światową komitat dzielił się na dziewięć powiatów i jedno miasto.
Po traktacie w Trianon komitat znalazł się w granicach Czechosłowacji. W 1938-39 skrawki dawnego komitatu Trencsén zaanektowała Polska (Świerczynowiec, Czerne, Skalite).
Obecnie teren komitatu jest podzielony pomiędzy kraj trenczyński, żyliński.

</doc>
<doc id="4787278" url="https://pl.wikipedia.org/wiki?curid=4787278" title="Massimo Pigliucci">
Massimo Pigliucci

Massimo Pigliucci (ur. 16 stycznia 1964 w Monrovii) – włosko-amerykański filozof i biolog. Krytyk pseudonauki i kreacjonizmu, zwolennik sekularyzmu. Przedstawiciel i popularyzator stoicyzmu współczesnego.
Życiorys.
W 1989 doktoryzował się z genetyki na Uniwersytecie w Ferrarze, w 1994 z botaniki na Uniwersytecie Connecticut, a w 2003 z filozofii nauki na Uniwersytecie Tennessee. Obecnie profesor filozofii na CUNY-City College of New York.
Poglądy.
Sceptycyzm.
Pigliucci jest ateistą, ale jego zdaniem ateizm nie wynika z nauki ze względu na istnienie dwóch rodzajów naturalizmu – metodologicznego i filozoficznego. Odcina się od ruchu nowego ateizmu.
Przez pięć lat współprowadził podcast "Rationally Speaking Podcast".
Stoicyzm.
Pigliucci jest popularyzatorem stoicyzmu i jedną z kluczowych postaci stoicyzmu współczesnego. Zdaniem Pigliucciego stoicyzm jest atrakcyjną alternatywą dla popularnego w świecie zachodnim buddyzmu, bo przejawia z nim istotne podobieństwa, a jednocześnie jest dla człowieka Zachodu znacznie bliższy kulturowo. Pisze:
Prowadzi codzienny podcast "Stoic Meditations", w którym w krótkiej, kilkuminutowej formie, komentuje krótki cytat z któregoś ze starożytnych stoików. Członek międzynarodowego zespołu "Modern Stoicism".
Świadomość.
Pigliucci krytykuje trudny problem świadomości jako błąd kategorii i odcina się od panpsychizmu.

</doc>
<doc id="4787282" url="https://pl.wikipedia.org/wiki?curid=4787282" title="Raubiszki">
Raubiszki

Raubiszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki, przy granicy z Republiką Litewską, przez którą sąsiadują z Ejszyszkami.
Dawniej wieś i folwark. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Ejszyszki.

</doc>
<doc id="4787285" url="https://pl.wikipedia.org/wiki?curid=4787285" title="Dwie Skały">
Dwie Skały

Dwie Skały – dwie skały w rezerwacie przyrody Diable Skały. Rezerwat znajduje się w szczytowych partiach wzniesienia Bukowiec (530 m), we wsi Bukowiec, w województwie małopolskim, w powiecie nowosądeckim, w gminie Korzenna. Pod względem geograficznym jest to obszar Pogórza Rożnowskiego, będący częścią Pogórza Środkowobeskidzkiego.
Skały znajdują się na północnych zboczach wzgórza Bukowiec, przy ścieżce edukacyjnej prowadzącej terenem rezerwatu, pomiędzy Blokami Skalnymi i Samotną Skałą. Mają formę baszt o pionowej ścianie północnej. Zbudowane są z gruboławicowych piaskowców ciężkowickich z domieszkami pstrych łupków. Znajdują się w nich niewielkie schrony jaskiniowe: Jama pod Lucyferem Pierwsza, Jama pod Lucyferem Druga i Schronisko Filipa.

</doc>
<doc id="4787287" url="https://pl.wikipedia.org/wiki?curid=4787287" title="Soboluńce">
Soboluńce

Soboluńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 19 maja 1930 w gminie Koniawa, następnie w gminie Ejszyszki.

</doc>
<doc id="4787289" url="https://pl.wikipedia.org/wiki?curid=4787289" title="Paweł Szatew">
Paweł Szatew

Paweł Poczew Szatew, bułg. Павел Поцев Шатев (ur. 15 lipca 1882 w Kratowie, zm. 30 stycznia 1951 w Bitoli) – bułgarski rewolucjonista, działacz anarchistyczny, członek lewicowego skrzydła Wewnętrznej Macedońsko-Adrianopolskiej Organizacji Rewolucyjnej (WMRO), później został lewicowym działaczem politycznym. Według historiografii macedońskiej był etnicznym Macedończykiem.
Życiorys.
Urodzony w Kratowie, w Imperium Osmańskim (obecnie Macedonia Północna), ukończył Bułgarskie Liceum Męskie w Salonikach. Początkowo brał udział w grupie, która planowała atak bombowy w Stambule. W 1900 policja osmańska aresztowała całą grupę, w tym Szatewa. W 1901 Więźniowie zostali deportowani do Bułgarii przez nacisk rządu bułgarskiego, gdzie skonsultowali się z członkami małej grupy anarchistycznej w Salonikach, która zgodziła się wysadzić lokalny oddział Banku Osmańskiego. Pod koniec kwietnia 1903 wraz z grupą młodych anarchistów z kręgu Gemidži rozpoczął kampanię zamachów terrorystycznych znaną jako zamachy w Salonikach w 1903 użył dynamitu, aby wysadzić francuski statek „Gwadalkiwir”, który opuszczał port w Salonikach. Został schwytany i skazany na śmierć, ale później jego wyrok ułaskawiono i resztę życia miał spędzić w Fezzan we współczesnej Libii.
W 1908 po rewolucji młodotureckiej, Szatew otrzymał amnestię, wyjechał do Bułgarii i ukończył prawo na Uniwersytecie w Sofii. W ciągu kilku następnych lat pracował jako nauczyciel i dziennikarz. W 1912 Szatew został nauczycielem w bułgarskim liceum męskim w Salonikach i był świadkiem jego zniszczenia przez wojska greckie 18 czerwca 1913 podczas drugiej wojny bałkańskiej. Brał udział jako żołnierz bułgarski w pierwszej wojnie światowej. W latach 20. Szatew został członkiem Macedońskiej Organizacji Federacyjnej, ale po zamachu stanu w 1923 wyemigrował z Sofii do Wiednia. Tutaj nawiązał kontakt z ambasadą sowiecką i został zwerbowany jako radziecki szpieg i działacz Kominternu. W 1925 Szatew był jednym z założycieli sponsorowanego przez Komintern Wewnętrznej Macedońskiej Organizacji Rewolucyjnej w Wiedniu, ale później przez słabe funkcjonowanie organizacji przeniósł się do Stambułu. Tam założył kolejną gałąź Wewnętrznej Macedońskiej Organizacji Rewolucyjnej. Na początku lat 30. wrócił do Bułgarii i pracował jako prawnik i publicysta. Po wybuchu II wojny światowej był zaangażowany w spisek komunistyczny. Uznano to za przestępstwo polityczne, został aresztowany w Sofii i skazany na 15 lat więzienia.
Po zakończeniu wojny Szatew został wypuszczony na wolność i uczestniczył w tworzeniu nowej Socjalistycznej Republiki Macedonii jako członek ASNOM. Został wybrany ministrem sprawiedliwości w pierwszym rządzie komunistycznym, a później został wiceprzewodniczącym Prezydium ASNOM. Po pierwszych wyborach do parlamentu Szatew został deputowanym. Niemniej jednak macedońskim aktywistom, którzy przybyli z Wewnętrznej Macedońskiej Organizacji Rewolucyjnej i Bułgarskiej Partii Komunistycznej, nigdy nie udało się pozbyć stronnictw bułgarofilskich.
Tymczasem od początku nowej Jugosławii władze organizowały częste czystki i procesy macedońskich komunistów i osób spoza partii oskarżonych o odstępstwo autonomistyczne. Wielu byłych lewicowych urzędników rządowych Wewnętrznej Macedońskiej Organizacji Rewolucyjnej zostało usuniętych ze swoich stanowisk, a następnie izolowanych, aresztowanych, więzionych lub straconych na podstawie różnych zarzutów, w tym za odchylenia pro-bułgarskie, żądanie większej niezależności Jugosłowiańskiej Macedonii, współpracy z Kominformem po kryzysie jugosłowiańskim w 1948. W 1946 Szatew napisał skargę do ambasady Bułgarii w Belgradzie, w której argumentował, że nowy język macedoński jest serbizowany, a używanie języka bułgarskiego jest zabronione w Macedonii. Domagał się interwencji lidera bułgarskiego Georgia Dymitrowa.
W 1948 całkowicie rozczarowany polityką nowych władz jugosłowiańskich, Szatew wraz z Panko Brashnarovem poskarżył się w listach do Józefa Stalina i Georgi Dimitrowa i poprosił o pomoc w utrzymaniu lepszych stosunków z Bułgarią i Związkiem Radzieckim. W rezultacie został skazany na rok więzienia za domniemane bułgarskie sympatie i anty-jugosłowiańskie poglądy. Następnie skazany na areszt domowy w Bitoli. 30 stycznia 1951 jego zwłoki znaleziono na oborniku w Bitoli.

</doc>
<doc id="4787290" url="https://pl.wikipedia.org/wiki?curid=4787290" title="Linia tramwajowa Piran – Portorož – Lucija">
Linia tramwajowa Piran – Portorož – Lucija

Linia tramwajowa Piran – Portorož – Lucija – zlikwidowana linia tramwaju międzymiastowego w Słowenii, która łączyła miasto Piran z miejscowością Lucija przez Portorož w latach 1912–1953.
Historia.
W dniu 11 grudnia 1911 r. Ministerstwo Kolei Austro-Węgier udzieliło firmie Officine Riunite del Gas z Augsburga koncesji na budowę i eksploatację linii tramwaju elektrycznego o rozstawie szyn 760 mm z Piranu do Luciji przez Portorož. Linia została otwarta dla ruchu pasażerskiego 20 lipca 1912 r., zastępując na tej samej trasie linię trolejbusową działającą od 1909 roku.
Linia funkcjonowała początkowo jako połączenie turystyczne dla podróżujących linią kolejową Triest – Poreč, którzy mogli dotrzeć tramwajem do Piranu. W 1923 r. zaplanowano 43 kursy tramwaju, od godziny 4:50 do godziny 21:20: niektóre z nich zbiegały się z przyjazdami i odjazdami pociągów.
Zamknięcie linii kolejowej Triest – Poreč, które miało miejsce w 1935 r., doprowadziło do zmniejszenia ruchu pasażerskiego na linii tramwajowej. Z powodu spadku liczby pasażerów i złego stanu technicznego linię tramwajową zamknięto 31 sierpnia 1953 r. i zastąpiono przez autobus.
Charakterystyka.
Wagony tramwajowe zasilano napięciem prądu stałego równym 500 V, rozstaw szyn był wąskotorowy i wynosił 760 mm, długość torowisk wynosiła 5,447 km; minimalny promień łuku wynosił 20 metrów, maksymalne nachylenie torów 35‰. Maksymalna dozwolona prędkość równała się 26 km/h.
Przebieg trasy.
Linia rozpoczynała się na placu Tartiniego w Piranie, następnie opuszczała miasto (na obrzeżach którego znajdowała się zajezdnia na 8 wagonów) i przejeżdżała przez Portorož, kończąc bieg w miejscowości Lucija przy stacji kolejowej na linii Triest – Poreč.
Tabor.
Tabor początkowo składał się z czterech wagonów silnikowych (nr 1–4), z których każdy mógł przewozić 20 pasażerów, dwóch półotwartych doczep (pojemność: 32 osoby, numery taborowe 11–12) i wagonu technicznego. Wszystkie wagony zostały zbudowane przez Grazer Waggonfabrik. W 1914 roku doczepę nr 11 przebudowano na wagon silnikowy (po przebudowie otrzymał nr 5). Zakupiono także nowy wagon doczepny w zakładach Grazer Waggonfabrik. W latach 20. XX wieku wagon techniczny przebudowano na pasażerski.
Po zamknięciu linii wagony zostały sprzedane do Sarajewa.

</doc>
<doc id="4787294" url="https://pl.wikipedia.org/wiki?curid=4787294" title="Lista hetmanów kozackich">
Lista hetmanów kozackich



</doc>
<doc id="4787298" url="https://pl.wikipedia.org/wiki?curid=4787298" title="Cilibia (gmina)">
Cilibia (gmina)

Cilibia – gmina w Rumunii, w okręgu Buzău. Obejmuje miejscowości Cilibia, Gara Cilibia, Mânzu, Movila Oii i Poșta. W 2011 roku liczyła 1864 mieszkańców. 

</doc>
<doc id="4787302" url="https://pl.wikipedia.org/wiki?curid=4787302" title="Sołopieciszki">
Sołopieciszki

Sołopieciszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki. W źródłach spotykane są także nazwy "Sołopaciszki" oraz "Sołopieciszka".
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 19 maja 1930 w gminie Koniawa, następnie w gminie Raduń.
Od 1934 do 1940 w tutejszym majątku należącym do Wiktora Żylińskiego mieszkała jego żona, polska pisarka Jadwiga Żylińska.

</doc>
<doc id="4787310" url="https://pl.wikipedia.org/wiki?curid=4787310" title="Moses Ashley Curtis">
Moses Ashley Curtis

Moses Ashley Curtis (ur. 11 maja 1808 w Stockbridge, zm. 10 kwietnia 1872 w Hillsborough) – amerykański pastor, botanik i mykolog.
Życiorys.
Moses Ashley Curtis urodził się w Stockbridge w stanie Massachusetts. W tym stanie ukończył też Williams College, po czym został wychowawcą dzieci byłego gubernatora Edwarda Biskupa Dudleya w Wilmington w Karolinie Północnej. W 1833 roku powrócił do Massachusetts aby studiować teologię. W 1834 r. ożenił się z Mary de Rosset, w 1835 r. otrzymał święcenia kapłańskie i posadę nauczyciela w szkole episkopalnej w Raleigh. W 1841 r. został rektorem Protestanckiego Kościoła Episkopalnego w Hillsborough i kierował parafią w Society Hill w Karolinie Południowej. W 1847 r. wrócił do Protestanckiego Kościoła Episkopalnego w Hillsborough. Zmarł w tej miejscowości w 1872 r.
Miał wielorakie zainteresowania i zdolności. Był nie tylko pobożnym pastorem i nauczycielem, ale także zapalonym botanikiem i mykologiem. Grał na fortepianie, flecie i organach, rzadziej także na skrzypcach. Czasami pełnił funkcję organisty grając na organach kościelnych, prowadził także chór szkolny. Jeździł na koncerty muzyki poważnej w Filadelfii i Nowym Jorku, sam skomponował kilka hymnów. Znał język niemiecki, francuski, grecki, hebrajski i łacinę. Posługiwał się stenografią; dla własnej wygody często robił notatki stenograficznie i stosował symbole stenograficzne w listach do członków swojej rodziny. Był oddanym mężem i ojcem dziesięciorga dzieci. Często zabierał je z sobą podczas swoich podróży po kraju. Pochodził z rodziny niewolników i podczas wojny secesyjnej sympatyzował z „Południem”.
Praca naukowa.
Gdziekolwiek Curtis był, interesowały go lokalne rośliny, a później także grzyby. Jego pierwsza parafia w Lincolnton dawała mu wiele okazji do zbierania okazów, a z podróży misyjnych zawsze wracał z dużymi kolekcjami zbiorów. Zapalił swoim zainteresowaniem nawet niektórych parafian, którzy zaczęli zbierać dla niego rośliny. Jego pierwszy raport został opublikowany w Journal of the Boston Society of Natural History w 1835 r. Poprawił w nim wiele wcześniejszych błędnych informacji dotyczących flory. Podczas wypraw w góry badał związek życia roślin z otoczeniem geologicznym i klimatycznym. To Curtis po raz pierwszy zwrócił uwagę całego kraju na wyjątkową pozycję Karoliny Północnej w zakresie klimatu, gleby i produktów leśnych. Uzyskał taką reputację jako znawca roślin, że przysyłano do niego ich kolekcje w celu rozpoznania gatunków.
Opisał nowe gatunki roślin i grzybów. Przy nazwach naukowych utworzonych przez niego taksonów dodawany jest cytat M.A. Curtis.

</doc>
<doc id="4787312" url="https://pl.wikipedia.org/wiki?curid=4787312" title="Piejūra">
Piejūra

Piejūra – chroniony obszar przyrodniczy (park krajobrazowy) na Łotwie w rejonie statystycznym Pieriga. Ustanowiono go w 1962. Położony jest wzdłuż wybrzeża Zatoki Ryskiej na północ od Rygi. 
W parku występują rzadkie siedliska nadmorskie (wydmy, zalesione wydmy nadmorskie i stare lasy borealne), jeziora mezotroficzne i oligotroficzne. Teren objęty jest obszarem Natura 2000 (LV0301700). 
Badania flory rozpoczęły się w tym rejonie już pod koniec XVIII wieku. W 1894 botanik Kupfer udokumentował znaleziska archeologiczne na wyspie Buļļu. Obszar przybrzeżny tej wyspy był i jest ważnym miejscem odpoczynku dla wędrownych ptaków brodzących i wodnych. Aby zachować lasy wydmowe, wydmy i plażę, w 1962 utworzono tu park przyrody „Seaside” od Vecāķi do ujścia Gauja. W 1993 utworzono rezerwaty Daugavgrīva i Vakarbuļļi. 

</doc>
<doc id="4787324" url="https://pl.wikipedia.org/wiki?curid=4787324" title="Mirek Switalski">
Mirek Switalski

Miroslaw „Mirek” Switalski (ur. 20 marca 1952) – meksykański strzelec specjalizujący się w skeecie, olimpijczyk.
Wystąpił na Letnich Igrzyskach Olimpijskich 1976, na których pojawił się w jednej konkurencji. Zajął 41. miejsce w skeecie (startowało 68 strzelców).
Switalski był czwartym zawodnikiem Igrzysk Panamerykańskich 1975, a w zawodach drużynowych stanął na trzecim stopniu podium.
Switalski jest dwukrotnym medalistą Igrzysk Ameryki Środkowej i Karaibów, oba medale wywalczył drużynowo. Był wicemistrzem w 1970 roku w Panamie i w 1974 roku w Santo Domingo. Indywidualnie uplasował się także na drugiej pozycji podczas Mistrzostw Ameryki 1973 (195 punktów).
Zajmował się także fotografią.

</doc>
<doc id="4787329" url="https://pl.wikipedia.org/wiki?curid=4787329" title="Walerij Abramow">
Walerij Abramow

Walerij Aleksandrowicz Abramow (ros. Валерий Александрович Абрамов, ur. 22 sierpnia 1956 w Jercewie, zm. 14 września 2016 w Moskwie) – rosyjski lekkoatleta, średnio– i długodystansowiec, trzykrotny medalista halowych mistrzostw Europy. W czasie swojej kariery startował w barwach Związku Radzieckiego.
Odpadł w eliminacjach biegu na 1500 metrów na mistrzostwach Europy w 1978 w Pradze. Zajął 2. miejsce w biegu na 5000 metrów w zawodach pucharu świata w 1979 w Montrealu. Na igrzyskach olimpijskich w 1980 w Moskwie odpadł w półfinale tej konkurencji.
Zdobył brązowy medal w biegu na 3000 metrów na halowych mistrzostwach Europy w 1981 w Grenoble, przegrywając jedynie z Alexandre’em Gonzalezem z Francji i Ewgenim Ignatowem z Bułgarii. Zajął 2. miejsce w biegu na 5000 metrów w finale pucharu Europy w 1981 w Zagrzebiu.
Ponownie zdobył brązowy medal w biegu na 3000 metrów na halowych mistrzostwach Europy w 1982 w Mediolanie, za Patrizem Ilgiem z Republiki Federalnej Niemiec i Alberto Covą z Włoch. Na mistrzostwach Europy w 1982 w Atenach zajął 6. miejsce w finale biegu na 5000 metrów.
Na halowych mistrzostwach Europy w 1983 w Budapeszcie wywalczył brązowy medal w biegu na 3000 metrów, przegrywając z Draganem Zdravkoviciem z Jugosławii, a wyprzedzając Uwe Mönkemeyera z RFN. Zajął 11. miejsce w biegu na 5000 metrów na mistrzostwach świata w 1983 w Helsinkach. Zajął 3. miejsce w biegu na 10 000 metrów w zawodach Superligi pucharu Europy w 1983 w Londynie.
Na zawodach „Przyjaźń-84” rozgrywanych w Moskwie dla lekkoatletów z państw bojkotujących igrzyska olimpijskie w 1984 w Los Angeles Abramow zwyciężył w biegu na 10 000 metrów. Zajął 10. miejsce w biegu na 3000 metrów na halowych mistrzostwach Europy w 1985 w Pireusie.
Abramow był mistrzem Związku Radzieckiego w biegu na 1500 metrów oraz w sztafecie 4 × 800 metrów w 1978, w biegu na 5000 metrów w 1979, w biegu na 10 000 metrów w 1987 i w biegu przełajowym w 1981, wicemistrzem w biegu na 5000 metrów w 1980, 1982 i 1983 oraz w biegu na 10 000 metrów w 1985, a także brązowym medalistą w biegu na 5000 metrów w 1987. Był również halowym mistrzem ZSRR w biegu na 1500 metrów w 1983 oraz w biegu na 3000 metrów w latach 1978 i 1981–1983.
9 września 1981 w Rieti Abramow ustanowił rekord ZSRR w biegu na 5000 metrów z czasem 13:11,99, który do tej pory (maj 2020) jest rekordem Rosji. Był również rekordzistą Rosji (choć nie ZSRR) w biegu na 10 000 metrów z czasem 27:55,17 uzyskanym 17 sierpnia 1984 w Moskwie.
Pozostałe rekordy życiowe Abramowa:
W 1984 otrzymał tytuł Zasłużonego Mistrza Sportu ZSRR.

</doc>
<doc id="4787335" url="https://pl.wikipedia.org/wiki?curid=4787335" title="Komitat Turóc">
Komitat Turóc

Komitat Turóc (, , ) – dawny komitat w północnej części Królestwa Węgier, w Górnych Węgrzech.
Początkowo obszar ten wchodził w skład komitatu Zólyom. Komitat Turóc utworzono w 1339 r. W wyniku reform józefińskich w latach 1786–1790 komitat był połączony z komitatem Zólyom w komitat Turóc-Zólyom z siedzibą Besztercebánya. Następnie znów samodzielny komitat. Siedzibą władz komitatu był Zamek Sklabinia, a od 1772 miasto Turócszentmárton.
W okresie przed I wojną światową komitat dzielił się na dwa powiaty.
Po traktacie w Trianon komitat znalazł się w granicach Czechosłowacji.
Obecnie teren komitatu wchodzi w skład kraju żylińskiego na Słowacji.

</doc>
<doc id="4787340" url="https://pl.wikipedia.org/wiki?curid=4787340" title="Orphée">
Orphée

Orphée (Q163) – francuski dwukadłubowy okręt podwodny z okresu międzywojennego i II wojny światowej, jedna z dziewięciu jednostek typu "Diane". Okręt został zwodowany 10 listopada 1931 roku w stoczni Chantiers et Ateliers Augustin Normand w Hawrze, a w skład Marine nationale wszedł 8 czerwca 1933 roku. Pełnił służbę na Atlantyku, Morzu Północnym i Morzu Śródziemnym, biorąc udział w kampanii norweskiej, a od zawarcia zawieszenia broni między Francją a Niemcami znajdował się pod kontrolą rządu Vichy. „Orphée” wziął udział w próbie odparcia desantu Aliantów w Afryce Północnej, a miesiąc później, w grudniu 1942 roku, wszedł w skład marynarki Wolnych Francuzów. 15 kwietnia 1946 roku okręt został sprzedany na złom.
Projekt i budowa.
„Orphée” zamówiony został w ramach programu rozbudowy floty francuskiej z 1928 roku. Okręt, zaprojektowany przez Marie-Augustina Normanda i Fernanda Fenaux, należał do ulepszonej w stosunku do 600-tonowych typów "Sirène", "Ariane" i "Circé" serii jednostek o wyporności 630 ton. Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg.
„Orphée” zbudowany został w stoczni Augustin Normand w Hawrze. Stępkę okrętu położono 22 sierpnia 1929 roku, a zwodowany został 10 listopada 1931 roku.
Dane taktyczno-techniczne.
„Orphée” był średniej wielkości dwukadłubowym okrętem podwodnym. Długość między pionami wynosiła 64,4 metra, szerokość 6,2 metra i zanurzenie 4,3 metra. Wyporność normalna w położeniu nawodnym wynosiła 571 ton, a w zanurzeniu 809 ton. Okręt napędzany był na powierzchni przez dwa czterosuwowe silniki wysokoprężne Normand–Vickers o łącznej mocy 1400 KM. Napęd podwodny zapewniały dwa silniki elektryczne o łącznej mocy 1000 KM. Dwuśrubowy układ napędowy pozwalał osiągnąć prędkość 14 węzłów na powierzchni i 9 węzłów w zanurzeniu. Zasięg wynosił 2300 Mm przy prędkości 13,5 węzła w położeniu nawodnym (lub 4000 Mm przy prędkości 10 węzłów) oraz 82 Mm przy prędkości 5 węzłów w zanurzeniu. Zbiorniki paliwa mieściły 65 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w osiem wyrzutni torped: trzy stałe kalibru 550 mm na dziobie, jedną zewnętrzną kalibru 550 mm na rufie, podwójny zewnętrzny obracalny aparat torpedowy kalibru 550 mm oraz podwójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym siedem kalibru 550 mm i dwie kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz pojedynczy wielkokalibrowy karabin maszynowy Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 38 podoficerów i marynarzy.
Służba.
„Orphée” wszedł do służby w Marine nationale 8 czerwca 1933 roku. Otrzymał numer burtowy Q163. W momencie wybuchu II wojny światowej pełnił służbę na Atlantyku, będąc jednostką flagową 16. dywizjonu okrętów podwodnych w Cherbourgu (w skład którego wchodziły ponadto siostrzane „Amazone” „Antiope” i „La Sibylle”). Dowódcą jednostki był w tym okresie kmdr ppor. (fr. "capitaine de corvette") L.E.Y.M. Courson (okręt znajdował się w remoncie, który miał trwać do 31 stycznia 1940 roku). 10 listopada 1939 roku „Orphée” i „Antiope” wyszły w morze z Brestu, eskortowane przez pomocniczy patrolowiec „Hereux”.
14 kwietnia 1940 roku, po rozpoczęciu inwazji Niemiec na Danię i Norwegię, „Orphée” po wyjściu z Brestu dołączył do swoich siostrzanych jednostek, tworzących brytyjską 10. Flotyllę okrętów podwodnych w Harwich. Okrętem dowodził wówczas kpt. mar. (fr. "lieutenant de vaisseau") R.H.A. Meynier.
19 kwietnia „Orphée” wyszedł z Harwich na swój pierwszy patrol na Morze Północne. 21 kwietnia o godzinie 23:59 załoga „Orphée” wystrzeliła na pozycji dwie torpedy w kierunku niemieckiego okrętu podwodnego U-51, jednak żadna z nich nie była celna. 24 kwietnia okręt powrócił z patrolu i wobec niemożności usunięcia usterek w miejscowej stoczni, razem z innym uszkodzonym francuskim okrętem podwodnym „Pasteur” zmuszony był udać się na remont do Francji. 3 maja o 17:00 „Orphée” oraz „Pasteur” wyszły z Dover i w eskorcie awiza „Amiral Mouchez” wyruszyły do Cherbourga.
W czerwcu 1940 roku „Orphée” był nadal jednostką flagową 16. dywizjonu okrętów podwodnych, a jego dowódcą był kpt. mar. Meynier. 18 czerwca, wobec zbliżania się wojsk niemieckich do portu w Breście, „Orphée” ewakuował się do Casablanki (razem z okrętami podwodnymi „Casabianca”, „Sfax”, „Persée”, „Poncelet”, „Ajax”, „Circé”, „Thétis”, „Calypso”, „Amphitrite”, „Amazone”, „Antiope”, „La Sibylle” i „Méduse”). W listopadzie 1940 roku jednostka stacjonowała w Casablance (wraz z okrętami podwodnymi „Sidi Ferruch”, „Méduse”, „Antiope”, „Amphitrite”, „Amazone”, „La Sibylle” i „Sfax”).
22 kwietnia 1941 roku z Casablanki w eskorcie awiza „La Boudeuse” wyszły „Antiope”, „Méduse” i „Orphée”, udając się w rejs do Oranu. Jednostki przybyły do miejsca docelowego 24 kwietnia, po czym dwa ostatnie zostały pod dozorem w porcie. Dzięki temu 10 maja w morze mogły wyjść „Diane”, „Eurydice”, „Antiope” i „Thétis”, które w eskorcie torpedowca „La Bayonnaise” 14 maja dotarły do Tulonu.
W listopadzie 1942 roku, kiedy doszło do lądowania aliantów w Afryce Północnej, „Orphée” bazował w Casablance (wraz z okrętami podwodnymi „Sidi Ferruch”, „Le Conquérant”, „Le Tonnant”, „Antiope”, „Amazone”, „Méduse”, „Amphitrite”, „La Psyché”, „La Sibylle” i „Oréade”). Rankiem 8 listopada okręt otrzymał rozkaz zaatakowania jednostek inwazyjnych i w zanurzeniu opuścił port między 7:10 a 8:30. Dowodzony przez kmdra por. (fr. "capitaine de frégate") Galla „Orphée” zdołał uniknąć zatopienia i po zakończeniu walk powrócił do Casablanki. W grudniu 1942 roku jednostka weszła w skład marynarki Wolnych Francuzów.
W 1944 roku okręt trafił do rezerwy. „Orphée” został sprzedany w celu złomowania 15 kwietnia 1946 roku.

</doc>
<doc id="4787342" url="https://pl.wikipedia.org/wiki?curid=4787342" title="Parafia Narodzenia Najświętszej Maryi Panny w Czarżu">
Parafia Narodzenia Najświętszej Maryi Panny w Czarżu

Parafia Narodzenia Najświętszej Maryi Panny w Czarżu – parafia rzymskokatolicka, znajdująca się w diecezji toruńskiej, w dekanacie Unisław. 

</doc>
<doc id="4787344" url="https://pl.wikipedia.org/wiki?curid=4787344" title="Bajadasaurus pronuspinax">
Bajadasaurus pronuspinax



</doc>
<doc id="4787350" url="https://pl.wikipedia.org/wiki?curid=4787350" title="Parafia św. Michała Archanioła w Grzybnie">
Parafia św. Michała Archanioła w Grzybnie

Parafia św. Michała Archanioła w Grzybnie – parafia rzymskokatolicka, znajdująca się w diecezji toruńskiej, w dekanacie Unisław. 

</doc>
<doc id="4787352" url="https://pl.wikipedia.org/wiki?curid=4787352" title="Jerzy Kamiński (ujednoznacznienie)">
Jerzy Kamiński (ujednoznacznienie)



</doc>
<doc id="4787353" url="https://pl.wikipedia.org/wiki?curid=4787353" title="William B. Irvine">
William B. Irvine

William Braxton Irvine (ur. 6 marca 1952) – amerykański filozof. Przedstawiciel i popularyzator stoicyzmu współczesnego.
Życiorys.
Doktoryzował się z filozofii na Uniwersytecie Kalifornijskim w Los Angeles. Od 1983 pracuje na Wright State University.
Znany z popularnego wstępu do stoicyzmu współczesnego, bestsellerowej książki "A Guide to the Good Life: The Ancient Art of Stoic Joy" (2008). W tematyce stoicyzmu zainteresowany szczególnie problemem obelg. 
Publikował m.in. w Wall Street Journal, Huffington Post, Salon, Time i BBC. Występował także na konferencji stoickiej "Stoicon".

</doc>
<doc id="4787354" url="https://pl.wikipedia.org/wiki?curid=4787354" title="Cilibia (wieś)">
Cilibia (wieś)

Cilibia – wieś w Rumunii, w okręgu Buzău, w gminie Cilibia. W 2011 roku liczyła 532 mieszkańców.

</doc>
<doc id="4787357" url="https://pl.wikipedia.org/wiki?curid=4787357" title="Parafia św. Katarzyny Aleksandryjskiej w Nawrze">
Parafia św. Katarzyny Aleksandryjskiej w Nawrze

Parafia Świętej Katarzyny Aleksandryjskiej w Nawrze – parafia rzymskokatolicka, znajdująca się w diecezji toruńskiej, w dekanacie Unisław. 

</doc>
<doc id="4787358" url="https://pl.wikipedia.org/wiki?curid=4787358" title="Gara Cilibia">
Gara Cilibia

Gara Cilibia – wieś w Rumunii, w okręgu Buzău, w gminie Cilibia. W 2011 roku liczyła 363 mieszkańców.

</doc>
<doc id="4787359" url="https://pl.wikipedia.org/wiki?curid=4787359" title="Mânzu">
Mânzu

Mânzu – wieś w Rumunii, w okręgu Buzău, w gminie Cilibia. W 2011 roku liczyła 236 mieszkańców.

</doc>
<doc id="4787360" url="https://pl.wikipedia.org/wiki?curid=4787360" title="Smilginie (sielsowiet Dociszki)">
Smilginie (sielsowiet Dociszki)

Smilginie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki, przy granicy z Republiką Litewską, która przebiega ok. 50 m od zabudowań wsi.
Dawniej okolica szlachecka. W dwudziestoleciu międzywojennym leżały w Polsce, w województwie nowogródzkim, w powiecie lidzkim (od 1 lipca 1926 do 19 maja 1930 w województwie wileńskim, w powiecie wileńsko-trockim), do 19 maja 1930 w gminie Koniawa, następnie w gminie Ejszyszki.

</doc>
<doc id="4787361" url="https://pl.wikipedia.org/wiki?curid=4787361" title="Movila Oii">
Movila Oii

Movila Oii – wieś w Rumunii, w okręgu Buzău, w gminie Cilibia. W 2011 roku liczyła 416 mieszkańców.

</doc>
<doc id="4787362" url="https://pl.wikipedia.org/wiki?curid=4787362" title="Parafia Wniebowzięcia Najświętszej Maryi Panny w Trzebczu Szlacheckim">
Parafia Wniebowzięcia Najświętszej Maryi Panny w Trzebczu Szlacheckim

Parafia Wniebowzięcia Najświętszej Maryi Panny w Trzebczu Szlacheckim – parafia rzymskokatolicka, znajdująca się w diecezji toruńskiej, w dekanacie Unisław. 

</doc>
<doc id="4787364" url="https://pl.wikipedia.org/wiki?curid=4787364" title="Poșta (gmina Cilibia)">
Poșta (gmina Cilibia)

Poșta – wieś w Rumunii, w okręgu Buzău, w gminie Cilibia. W 2011 roku liczyła 317 mieszkańców.

</doc>
<doc id="4787366" url="https://pl.wikipedia.org/wiki?curid=4787366" title="Suszyszki">
Suszyszki

Suszyszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Ejszyszki.

</doc>
<doc id="4787369" url="https://pl.wikipedia.org/wiki?curid=4787369" title="Cislău (gmina)">
Cislău (gmina)

Cislău – gmina w Rumunii, w okręgu Buzău. Obejmuje miejscowości Cislău, Bărăști, Buda Crăciunești, Gura Bâscei i Scărișoara. W 2011 roku liczyła 4697 mieszkańców. 

</doc>
<doc id="4787372" url="https://pl.wikipedia.org/wiki?curid=4787372" title="Osiedle Juliusza Słowackiego (Zielona Góra)">
Osiedle Juliusza Słowackiego (Zielona Góra)

Osiedle Juliusza Słowackiego (do 1945 "Rodeland; Schillerhöhe") – osiedle Zielonej Góry, położone w południowo-wschodniej części miasta.
Osiedle mieszkaniowe złożone z domków jednorodzinnych położone na południe od Osiedla Morelowego i na wschód od Osiedla Tadeusza Kościuszki. Powstało w latach 70. XX wieku na terenach zajmowanych dawniej przez sady i winnice, ulice noszą nazwy zaczerpnięte z romantycznych utworów Juliusza Słowackiego. Przy ulicy Aliny 17 znajduje się Kapliczka na Winnicy, a obok niej kościół parafialny pw. Podwyższenia Krzyża Świętego. Wzniesienia położone na wschód od osiedla nosiły przed 1945 nazwy Löbtenz, Marienkapelle i Schillerhohe. Na szczycie wniesienia Löbtenz (obecny adres Aleja Juliusza Słowackiego 35) w 1864 radca handlowy Friedrich Förster wybudował willę, która jest podobna do zamku. Posiada charakterystyczną wieżę, która umożliwiała obserwację okolicy i nieba.

</doc>
<doc id="4787373" url="https://pl.wikipedia.org/wiki?curid=4787373" title="Komitat Zólyom">
Komitat Zólyom

Komitat Zólyom (, , ) – dawny komitat w północnej części Królestwa Węgier, w Górnych Węgrzech.
Teren komitatu został przyłączony do Węgier w II poł. XI w. komitat utworzono na przełomie XII i XIII w. W wyniku reform józefińskich w latach 1786-1790 do komitatu był połączony Komitat Turóc i funkcjonował jako komitat Turóc-Zólyom z siedzibą Besztercebánya. Siedzibą władz komitatu był Pusty Zamek, a od końca XV w. zamek zwoleński, następnie od lat 60. XVIII w. miasto Besztercebánya.
W okresie przed I wojną światową komitat dzielił się na cztery powiaty i trzy miasta.
Po traktacie w Trianon komitat znalazł się w granicach Czechosłowacji.
Obecnie teren komitatu wchodzi w skład kraju bańskobystrzyckiego na Słowacji.

</doc>
<doc id="4787379" url="https://pl.wikipedia.org/wiki?curid=4787379" title="Bożena Tańska-Hus">
Bożena Tańska-Hus

Bożena Maria Tańska-Hus – polska ekonomistka, dr hab. nauk ekonomicznych, profesor nadzwyczajny Instytutu Nauk Ekonomicznych i Społecznych Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
14 czerwca 1984 obroniła pracę doktorską "Metody mierzenia poziomu organizacji pracy", 30 stycznia 2001 habilitowała się na podstawie pracy zatytułowanej "Dzierżawa rolnicza jako instrument przekształceń strukturalnych w rolnictwie". 23 lutego 2011 nadano jej tytuł profesora w zakresie nauk ekonomicznych. Została zatrudniona na stanowisku profesora w Katedrze Ekonomiki i Organizacji Rolnictwa na Wydziale Przyrodniczym i Technologicznym Uniwersytetu Przyrodniczego we Wrocławiu.
Piastuje funkcję profesora nadzwyczajnego Instytutu Nauk Ekonomicznych i Społecznych Wydziału Przyrodniczego i Technologicznego Uniwersytetu Przyrodniczego we Wrocławiu.

</doc>
<doc id="4787381" url="https://pl.wikipedia.org/wiki?curid=4787381" title="Cislău">
Cislău

Cislău – wieś w Rumunii, w okręgu Buzău, w gminie Cislău. W 2011 roku liczyła 2095 mieszkańców.

</doc>
<doc id="4787382" url="https://pl.wikipedia.org/wiki?curid=4787382" title="Bărăști (okręg Buzău)">
Bărăști (okręg Buzău)

Bărăști – wieś w Rumunii, w okręgu Buzău, w gminie Cislău. W 2011 roku liczyła 671 mieszkańców.

</doc>
<doc id="4787384" url="https://pl.wikipedia.org/wiki?curid=4787384" title="Buda Crăciunești">
Buda Crăciunești

Buda Crăciunești – wieś w Rumunii, w okręgu Buzău, w gminie Cislău. W 2011 roku liczyła 866 mieszkańców.

</doc>
<doc id="4787385" url="https://pl.wikipedia.org/wiki?curid=4787385" title="Gura Bâscei">
Gura Bâscei

Gura Bâscei – wieś w Rumunii, w okręgu Buzău, w gminie Cislău. W 2011 roku liczyła 394 mieszkańców.

</doc>
<doc id="4787387" url="https://pl.wikipedia.org/wiki?curid=4787387" title="Związek Polskich Towarzystw Fotograficznych">
Związek Polskich Towarzystw Fotograficznych

Związek Polskich Towarzystw Fotograficznych – polskie stowarzyszenie fotograficzne, ogólnokrajowe zrzeszenie (istniejące w latach 1927–1939). Związek stowarzyszeń fotograficznych, działających w Polsce. Reprezentant amatorskiego, nieprofesjonalnego i społecznego ruchu fotograficznego w kraju i za granicą, stanowiący platformę współdziałania polskich stowarzyszeń fotograficznych.
Historia.
Związek Polskich Towarzystw Fotograficznych ustanowiono podczas ogólnopolskiego "I Zjazdu Polskich Miłośników Fotografii" w Warszawie, w dniach 24 i 25 września 1927 – zjazdu zainicjowanego (między innymi) przez Janinę Mierzecką (sekretarz Lwowskiego Towarzystwa Fotograficznego) wespół z Polskim Towarzystwem Miłośników Fotografii. W zjeździe uczestniczyli przedstawiciele wszystkich polskich organizacji, stowarzyszeń fotograficznych oraz przedstawiciele Departamentu Sztuki Ministerstwa Oświaty oraz Ministerstwa Przemysłu i Handlu. Wówczas przedstawiono projekt statutu Związku Polskich Towarzystw Fotograficznych, który zakładał (m.in.) propagowanie i rozpowszechnianie sztuki fotograficznej w Polsce i za granicą, ujednolicenie słownictwa związanego z tematem fotografii, dbałość o interesy polskich fotografów. W 1930 podczas "IV Zjazdu Związku Polskich Towarzystw Fotograficznych" w Wilnie utworzono pierwsze ogólnokrajowe stowarzyszenie fotograficzne, zrzeszające elitę fotografów, fotografików piktorialistów z całej Polski – Fotoklub Polski.
Działalność.
Związek Polskich Towarzystw Fotograficznych zrzeszał nieprofesjonalne stowarzyszenia fotograficzne, prowadzące działalność fotograficzną w swoim środowisku oraz reprezentował ich interesy twórcze w kraju i za granicą. Współpracował z organizacjami i instytucjami zainteresowanymi rozwojem twórczości fotograficznej – w Polsce i na świecie. Związek był organizatorem międzynarodowych wystaw fotograficznych (dorocznych salonów fotografii artystycznej m.in. w Krakowie, Lwowie, Poznaniu, Warszawie, Wilnie), w których uczestniczyli poszczególni członkowie stowarzyszeń fotograficznych, zrzeszonych w ZPTF. W 1936 roku w Warszawie zaprezentowano paryską "Międzynarodową Wystawę Fotografii Reklamowej". Związek (wspólnie z Fotoklubem Wileńskim, Lwowskim Towarzystwem Fotograficznym, Polskim Towarzystwem Fotograficznym) współprowadził swoją agendę prasową – "Przegląd Fotograficzny" (polski ilustrowany miesięcznik o tematyce fotograficznej, wydawany w Wilnie, w latach 1935–1939. 
W 1939 roku zakończono działalność Związku Polskich Towarzystw Fotograficznych (wybuch II wojny światowej).
Zarząd.
Zarząd Związku Polskich Towarzystw Fotograficznych stanowił ten sam skład co skład Zarządu utworzonego w 1919 Polskiego Towarzystwa Miłośników Fotografii – późniejszego Polskiego Towarzystwa Fotograficznego (1931–1939).

</doc>
<doc id="4787388" url="https://pl.wikipedia.org/wiki?curid=4787388" title="Scărișoara (okręg Buzău)">
Scărișoara (okręg Buzău)

Scărișoara – wieś w Rumunii, w okręgu Buzău, w gminie Cislău. W 2011 roku liczyła 671 mieszkańców.

</doc>
<doc id="4787396" url="https://pl.wikipedia.org/wiki?curid=4787396" title="Callista Gingrich">
Callista Gingrich

Callista Louise Gingrich (z domu Bisek; ur. 4 marca 1966 r.) – amerykańska bizneswoman, pisarka, producentka filmów dokumentalnych i dyplomatka, która pełni funkcję ambasadora Stanów Zjednoczonych przy Stolicy Apostolskiej. Jest żoną byłego Spikera Izby Reprezentantów USA i uczestnika republikańskich prawyborów prezydenckich Newta Gingricha.
Dzieciństwo i młodość.
Callista Louise Bisek urodziła się w Whitehall, Wisconsin jako córka Alphonse Emil Bisek i Bernity (Krause) Bisek. Jej ojciec pracował w pakowalni, a matka była sekretarką. Ma polskie i szwajcarskie pochodzenie. W 1984 r. ukończyła Whitehall Memorial High School. Callista uczęszczała do Luther College w Decorah w stanie Iowa, specjalizując się w muzyce. Studia ukończyła w 1988 roku. Otrzymała doktorat honoris causa Ave Maria School of Law w lutym 2018 roku.
Kariera.
W 1988 roku, tuż po studiach, Gingrich rozpoczęła staż w biurze republikańskiego kongresmena Steve’a Gundersona w Waszyngtonie. Pod koniec stażu dołączyła do personelu kongresowego Gundersona, gdzie pracowała do 1995 r. W 1995 r. przeniosła się do House Committee on Agriculture, gdzie pracowała jako główny urzędnik do 2007 roku.
Multimedia.
Od czasu opuszczenia House Committee on Agriculture w 2007 r. Gingrich została prezesem Gingrich Productions, firmy produkującej multimedia, którą założyła wraz z mężem. Firma zajmuje się produkcją filmów dokumentalnych dotyczących historii i polityki publicznej, publikowaniem książek i biuletynów, a także produkcją programów telewizyjnych i radiowych.
Firma wyprodukowała dziewięć filmów dokumentalnych, w tym "The First American", "Divine Mercy: The Canonization of John Paul II", "A City Upon A Hill", "America at Risk", "Nine Days that Changed the World", "Ronald Reagan: Rendezvous with Destiny", "Rediscovering God in America", "Rediscovering God in America II: Our Heritage, and We Have the Power". Filmy sprzedano w kilku tysiącach egzemplarzy.
Gingrich jest autorką siedmiu książek dla dzieci o "Ellis the Elephant", m.in. "Sweet Land of Liberty" i "Land of the Pilgrims 'Pride", o kolonizacji Ameryk. Oba znalazły się na liście bestsellerów obrazkowych książek dla dzieci The New York Times. W 2013 r. został wydany "Yankee Doodle Dandy", o rewolucji amerykańskiej, a w październiku 2014 r. "From Sea to Shining Sea", o wyprawie Lewisa i Clarka oraz pierwszych latach Stanów Zjednoczonych. W październiku 2015 ukazało się "Christmas in America", o historii Bożego Narodzenia w Stanach Zjednoczonych. Dokładnie rok później wydano "Hail to the Chief", o prezydentach Stanów Zjednoczonych, a w październiku 2017 "Remember the Ladies", o pierwszych damach w Stanach Zjednoczonych.
Wraz z mężem i Dave’em Bossie, jest współautorką fotoksiążki "Ronald Reagan: Rendezvous with Destiny". Gingrich jest także lektorką kilku audiobooków autorstwa jej męża.
Partia republikańska.
Prawybory w partii republikańskiej 2012.
W ramach starań męża, do zostania republikańskim kandydatem w wyborach prezydenckich w 2012 r., Gingrich często pojawiała się u jego boku na różnych wiecach. Na początku 2012 r. Gingrich zaczęła aktywnie angażować się w kampanię, często występując nawet bez obecności męża. 10 lutego pojawiła się na Conservative Political Action Conference, dając przemówienie wprowadzające do wystąpienia jej męża. Ponadto wspierała jego kampanię przemawiając na spotkaniach grup kobiet republikańskich, spotkaniach komitetów poparcia Gingricha, i wielu innych wiecach.
Ambasadorka Stanów Zjednoczonych przy Stolicy Apostolskiej.
Prezydent Donald Trump mianował ją ambasadorem Stanów Zjednoczonych przy Stolicy Apostolskiej w maju 2017 r., a Senat Stanów Zjednoczonych zatwierdził tę nominację 16 października 2017 roku. 22 grudnia 2017 r. Gingrich przedstawiła listy uwierzytelniające papieżowi Franciszkowi i oficjalnie przyjęła obowiązki ambasadora Stanów Zjednoczonych przy Stolicy Apostolskiej. Gingrich jest 11. ambasadorem USA przy Stolicy Apostolskiej.
Pozostała aktywność.
Gingrich jest wieloletnią członkinią chóru Bazyliki Niepokalanego Poczęcia w Waszyngtonie, gra także na waltorni w "City of Fairfax Band" w Fairfax w stanie Wirginia. Pełni funkcję prezesa w "Gingrich Foundation", która, oprócz innych datków charytatywnych, ustanowiła "Stypendium im Newta i Callisty Gingrich" dla studentów głównych kierunków muzyki instrumentalnej w Luther College w Decorah w stanie Iowa.
Życie prywatne.
Callista Bisek poznała Newta Gingricha w 1993 r., kiedy ten był whipem partii mniejszościowej, a ona pracowała w biurze kongresmena Steve’a Gundersona. Callista zeznała w 1999 r. w ramach postępowania rozwodowego Gingricha, że para rozpoczęła sześcioletni romans w 1993 r., gdy Newt był jeszcze ze swoją drugą żoną, Marianne. Newt rozwiódł się z Marianne w grudniu 1999 r., a 18 sierpnia 2000 r. Callista i Newt pobrali się podczas prywatnej ceremonii ślubnej w Alexandrii w stanie Wirginia. W 2002 r. Newt Gingrich zwrócił się do katolickiej archidiecezji Atlanty o unieważnienie jego 19-letniego małżeństwa z Marianną.
Małżeństwo Gingrich mieszka w McLean w stanie Wirginia.

</doc>
<doc id="4787401" url="https://pl.wikipedia.org/wiki?curid=4787401" title="Roman Homan">
Roman Homan

Roman Ignacy Dobromil Homan (ur. 2 sierpnia 1899 w Dobromilu, zm. ?) – kapitan piechoty Wojska Polskiego.
Życiorys.
Urodził się 2 sierpnia 1899 w Dobromilu. Przed 1914 we Lwowie był członkiem Związku Strzeleckiego. Po wybuchu I wojny światowej w 1914 był żołnierzem Legionu Wschodniego, a po rozwiązaniu tegoż w wieku 15 lat wstąpił do Legionów Polskich. Podczas walk odniósł rany. Uznany inwalidą wojennym otrzymał urlop w wymiarze 1,5 roku. Podczas wojny kształcił się w I Wyższym Gimnazjum Realnym im. Adama Mickiewicza we Lwowie, gdzie w roku szkolnym 1917/1918 był uczniem VIII klasy do 26 listopada 1917 i tego dnia zdał wojenny egzamin dojrzałości. Po maturze miał podjął studia prawnicze. W 1918 działał w Polskiej Organizacji Wojskowej. W szeregach POW uczestniczył w rozbrajaniu Niemców.
Po odzyskaniu przez Polskę niepodległości został przyjęty do Wojska Polskiego i w Dęblinie brał udział w organizowanego polskich jednostek: 4 pułku piechoty Legionów i 34 pułku piechoty. W szeregach 34 pułku piechoty walczył w wojnie polsko-bolszewickiej m.in. pod Brześciem, Kobryniem, Pińskiem. Ukończył szkołę podchorążych i w 1920 uczestniczył w wyprawie kijowskiej.
Został zweryfikowany w stopniu porucznika piechoty ze starszeństwem z dniem 1 czerwca 1919. W 1922 był oficerem 53 pułku piechoty w Stryju. Uchodził za zwolennika Józefa Piłsudskiego i obrońcę jego osoby wśród nieprzychylnych Marszałkowi środowisk żołnierskich. W czerwcu 1923 był oskarżony przed Wojskowym Sądem we Lwowie za to, że od września do listopada 1922 prowadził agitację lewicową wśród wojskowych 53 pułku, organizował oficerów i żołnierzy 53 pułku w porozumieniu ze Związkiem Strzeleckim w celu "przeciwdziałania zamachowi faszystowskiego", ażeby w razie "spodziewanej rewolucji faszystowskiej stanąć po stronie „Dziadka”". W tym okresie deklarował, że faszyści (głównie oficerowie z 13 pułku piechoty) mają 28 listopada 1922 dokonać zamachu stanu. W 1923, 1924 służył w 51 pułku piechoty w Brzeżanach. W 1928 był oficerem 86 pułku piechoty w Mołodecznie. Następnie awansowany na stopień kapitana piechoty ze starszeństwem z dniem 1 stycznia 1931. W latach 30. był oficerem 38 pułku piechoty Strzelców Lwowskich w Przemyślu. Pracował także w II oddziale sztabu Dowództwie Okręgu Korpusu Nr X w Przemyślu. Według stanu z marca 1939 był dowódcą 1 kompanii karabinów maszynowych w składzie I batalionu 38 pułku piechoty.
Będąc oficerem w Przemyślu w latach 30. uzyskał wsparcie finansowe z Ligie Morskiej i Kolonialnej na wyjazd do Ameryki Południowej i prowadzenie badań w dorzeczu Amazonki, gdzie planowano osiedlić kolonistów polskich. Jak przyznał, zainteresował się tym regionem poprzez konsula angielskiego i Niemca Augustina, korzystając wpierw z zasobów ich bibliotek. Dwukrotnie przebywał na kontynencie południowoamerykańskim, odwiedzając przede wszystkim Peru i Brazylię. Po powrocie z rocznej wyprawy tamże wraz z żoną w lipcu 1935 poinformował, że rząd peruwiański zadeklarował oddanie na rzecz polskich kolonii obszaru 0,5 ha w rejonie Iquitos. Po powrocie prowadził w mieście odczyty wraz z pokazem przeźroczy, a przywiezione przez niego okazy były demonstrowane publicznie. W środowisku miejskim w Przemyślu zyskał miano uczonego w sprawach przedstawianej przez siebie wiedzy. Wrażeniami z podróży dzielił się na łamach prasy ogólnopolskiej, udzielając wywiadów. Reportaże kpt. Homana ukazywały się w tygodniku ilustrowanym „Światowid”.
Swoje odczyty organizował głównie w obiektach wojskowych, zarówno w Przemyślu jak i na obszarze województwa lwowskiego. Dążył do kontaktów z wyższymi oficerami, był także zainteresowany tankietkami. Z uwagi na rodzące się wobec niego podejrzenia od 1937 był pod obserwacją Oddziału II.
Pomimo prowadzonej inwigilacji jego osoby pozostał na stanowisku wojskowym. Po wybuchu II wojny światowej w 1939 w czasie kampanii wrześniowej był dowódcą batalionu marszowego 38 pp. Podczas obrony Przemyśla dowodzony przez niego batalion obsadził przemyskie Zasanie. Dowódca obrony Przemyśla gen. bryg. Jan Chmurowicz polecił zorganizować wypad w celu zniszczenia niemieckiej baterii, która systematycznie ostrzeliwała miasto ze stanowisk ogniowych w rejonie Kosienic. Wypad, przeprowadzony w nocy z 11 na 12 września, zakończył się niepowodzeniem. Żołnierze po wyjściu na przedpole dostali się pod silny ogień karabinów maszynowych, który zmusił ich do powrotu. Generał Chmurowicz przypuszczał, że termin wyjścia wypadu został zdradzony przez kapitana Homana. Po wycofaniu załogi Przemyśla kpt. Homan pozostał na Zasaniu. Okazało się później, że był on niemieckim szpiegiem i podczas okupacji działał na szkodę Polaków.
Pod koniec października 1939 przebywał w Rzeszowie – według relacji Adama Winogrodzkiego "w służbie Niemców z opaską NSDAP na ramieniu".
Istnieją rozbieżności co do jego dalszych losów. Według jednej wersji skazany na karę śmierci przez polskie podziemie i w 1944 miał zostać zastrzelony przez żołnierzy Armii Krajowej na dworcu w Jaśle. Zgodnie z inną wersją w 1945 został rozpoznany w Wieliczce, postawiony przed sądem Polowym, skazany na śmierć i rozstrzelany. Według innej wersji w kwietniu 1948 został aresztowany w Krakowie i za swoją zbrodniczą działalność został skazany na karę śmierci przez Sąd Wojenny w Wadowicach.

</doc>
<doc id="4787402" url="https://pl.wikipedia.org/wiki?curid=4787402" title="Bărăști (Buzău)">
Bărăști (Buzău)



</doc>
<doc id="4787403" url="https://pl.wikipedia.org/wiki?curid=4787403" title="Scărișoara">
Scărișoara

Scărișoara – jaskinia lodowa w północno-zachodniej Rumunii, w Masywie Bihorskim.
W jaskini występuje kalcytowa szata naciekowa oraz ciąg obszernych komór schodzących do głębokości 105 m.

</doc>
<doc id="4787409" url="https://pl.wikipedia.org/wiki?curid=4787409" title="Selections from Showboat">
Selections from Showboat

Selections from Showboat – kompilacyjny album muzyczny wydany przez Decca Records w 1948 roku, zawierający piosenki z musicalu "Show Boat". Utwory wykonali: Bing Crosby, Frances Langford, Tony Martin, Kenny Baker oraz Lee Wiley.
Lista utworów.
Utwory znalazły się na zestawie czterech 10-calowych płyt 78 obr./min, Decca Album No. A-619.
Płyta 1: (25259)
Płyta 2: (25260)
Płyta 3: (25261)
Płyta 4: (25262)

</doc>
<doc id="4787411" url="https://pl.wikipedia.org/wiki?curid=4787411" title="Jerzy Kamiński (ur. 1945)">
Jerzy Kamiński (ur. 1945)

Jerzy Jan Kamiński (ur. 4 lipca 1945) – polski inżynier, dyplomata, menedżer i urzędnik, w latach 1994–1996 podsekretarz stanu w Ministerstwie Współpracy Gospodarczej z Zagranicą, były prezes m.in. Nafty Polskiej i Impexmetalu.
Życiorys.
W 1972 ukończył studia na Wydziale Mechanicznym Energetyki i Lotnictwa Politechniki Warszawskiej, następnie do 1985 był starszym asystentem na tej uczelni (początkowo w Instytucie Mechaniki Technicznej, później w Instytucie Transportu) Jednocześnie od 1963 do 1980 działacz i pracownik Zrzeszenia Studentów Polskich. W latach 1980–1983 kształcił się w zakresie stosunków międzynarodowych na Akademii Dyplomatycznej w Moskwie, od 1980 do 1991 pracował w dyplomacji. Został radcą ministra spraw zagranicznych w Departamencie Ameryki Północnej i Południowej, urzędnikiem konsulatu generalnego w Chicago oraz doradcą ministra w Departamencie Polityki Kulturalnej i Naukowej.
W latach 1991–1994 kierował Biurem Turystyki Polskiego Związku Motorowego. Od 4 marca 1994 do 15 czerwca 1996 pełnił funkcję podsekretarza stanu w Ministerstwie Współpracy Gospodarczej z Zagranicą. Następnie w latach 1996–1998 kierował Naftą Polską, później zajmował kierownicze w spółkach zależnych Kredyt Banku i Kolpeksie. W 2001 został prezesem Impexmetalu, a w 2005 – Rafinerii Czechowice. Kierował też radami nadzorczymi m.in. Rafinerii Gdańskiej, Petrochemii Płock i Lotos Petrobaltic oraz należał do rad nadzorczych PLL LOT i CPN-Naftobazy.
W 2002 otrzymał Krzyż Kawalerski Orderu Odrodzenia Polski.

</doc>
<doc id="4787413" url="https://pl.wikipedia.org/wiki?curid=4787413" title="Manuel Camacho (aktor)">
Manuel Camacho (aktor)

Manuel Ángel Camacho Mohedano (ur. 17 czerwca 2000 w Villanueva de Córdoba España) – hiszpański aktor. 
Był nominowany do nagrody Goya dla najlepszego aktora w filmie "Wśród wilków", w którym grał Marcosa Rodrígueza Pantoja, rolę którą otrzymał po przesłuchaniu 206 dzieci

</doc>
<doc id="4787421" url="https://pl.wikipedia.org/wiki?curid=4787421" title="Dagnija Dreika">
Dagnija Dreika

Dagnija Dreika znana też jako Dagnija Dreika-Matule (ur. 2 maja 1951 w Rydze) – łotewska pisarka, poetka, tłumaczka i ceniona autorka książek dla dzieci i młodzieży.
Życiorys.
Dagnija Dreika urodziła się 2 maja 1951 roku w Rydze. Jej ojciec był architektem. W latach 1966–1969 uczyła się w szkole w Lipawie, następnie ukończyła szkołę średnią w Rydze. W 1980 roku ukończyła studia na wydziale języka i literatury francuskiej na Uniwersytecie Łotewskim. W 1989 roku studiowała w chorwackim Zagrzebiu. Po powrocie na Łotwę pracowała jako listonosz, księgowa, maszynistka i redaktorka w bibliotece Łotewskiej Akademii Nauk.
W latach 70. zaczęła pisać zawodowo. Debiutem wydawniczym Dreiki jest wiersz "Neona gaisma", opublikowany 31 października 1967 roku w gazecie "„Komunists”". W 1971 roku wydała pierwszy tom wierszy "Brūnās zvaigznes". Napisała także kilka powieści i kilka książek dla dzieci. Drake przetłumaczyła książki na łotewski z języka francuskiego, angielskiego, rosyjskiego, hiszpańskiego, polskiego, bułgarskiego i chorwackiego. Jej własna poezja została przetłumaczona na wiele języków m.in. litewski, rosyjski, francuski, angielski, islandzki, chorwacki, serbski, polski, słowacki i bułgarski. Zbiór opowiadań "Stāsti un sāgas" został opublikowany w Armenii na Litwie – książka prozy i poezji "Vēja smiekli".
W 1982 roku został członkiem Łotewskiego Związku Pisarzy, w 1992 roku członkiem Łotewskiego Związku Dziennikarzy i w 2000 roku członkiem Łotewskiego Stowarzyszenia Autorów. W 2004 roku Drake otrzymała nagrodę LALIGABA – Łotewską Literacką Nagrodę Roku za tłumaczenie "Moby Dick’a" Hermana Melville’a. W 2008 roku otrzymała nagrodę za swoją poezję w Międzynarodowym Konkursie Poezji Mario Dell’Agata we Włoszech.
Dagnija Dreika jest autorką wielu tekstów utworów muzyki pop, do jej utworów muzykę skomponowali m.in. Raimonds Pauls ("Sikspārņa Fledermauša šūpļadziesma", "Undīne"), Aleksandrs Kublinskis ("Zemeņu lauks"), Boriss Rezņiks ("Pasaule, pasaulīt", "Es neesmu Džeina Fonda", "Tāla uguns", "Karavāna"), Zigmarsa Liepiņša ("Par pazaudēto laiku"), Imants Paura ("Piezvani man"), Guntis Veits ("Disnejlenda") i inni kompozytorzy. Jest także autorką scenariusza do filmu telewizyjnego "Slepkavība Stailzā" (1991) na podstawie książki Agathy Christie.

</doc>
<doc id="4787423" url="https://pl.wikipedia.org/wiki?curid=4787423" title="Plymouth Road Runner Superbird">
Plymouth Road Runner Superbird



</doc>
<doc id="4787424" url="https://pl.wikipedia.org/wiki?curid=4787424" title="The Emperor Waltz (album)">
The Emperor Waltz (album)

The Emperor Waltz (podtytuł: Selections from Paramount’s Technicolor Picture) – album muzyczny piosenkarza i aktora Binga Crosby’ego wydany w 1948 roku przez Decca Records, zawierający utwory wykonane w filmie "Cesarski walc" (ang. "The Emperor Waltz"). Nie jest to ścieżka dźwiękowa, ale nowy album studyjny.
Lista utworów.
Utwory znalazły się na 2-płytowym, 78-obrotowym zestawie, Decca Album No. A-620.
płyta 1
płyta 2

</doc>
<doc id="4787427" url="https://pl.wikipedia.org/wiki?curid=4787427" title="Komitat Liptó">
Komitat Liptó

Komitat Liptó (, , ) – dawny komitat w północnej części Królestwa Węgier, w Górnych Węgrzech.
Teren komitatu został przyłączony do Węgier w XI w. Komitat utworzono ok. 1340 r. poprzez wydzielenie z komitatu Zólyom. W wyniku reform józefińskich w latach 1786-1790 komitat był połączony z komitatem Árva w komitat Liptó-Árva. Następnie znów samodzielny komitat. Siedzibą władz komitatu był Zamek Liptowski, a od 1677 r. miasto Liptószentmiklós.
W okresie przed I wojną światową komitat dzielił się na cztery powiaty i jedno miasto.
Po traktacie w Trianon komitat znalazł się w granicach Czechosłowacji.
Obecnie teren komitatu wchodzi w skład kraju żylińskiego na Słowacji.

</doc>
<doc id="4787429" url="https://pl.wikipedia.org/wiki?curid=4787429" title="Języki sepik">
Języki sepik



</doc>
<doc id="4787434" url="https://pl.wikipedia.org/wiki?curid=4787434" title="St. Valentine’s Day">
St. Valentine’s Day

St. Valentine’s Day – album kompilacyjny wydany w 1948 roku, złożony z nagrań Decca Records wykonanych przez Binga Crosby’ego.
Lista utworów.
Utwory znalazły się na zestawie czterech płyt o prędkości 78 obr./min, Decca Album No. A-621.
płyta 1
płyta 2
płyta 3
płyta 4

</doc>
<doc id="4787436" url="https://pl.wikipedia.org/wiki?curid=4787436" title="Craig Olejnik">
Craig Olejnik

Craig Olejnik (ur. 1 czerwca 1979) – kanadyjski aktor polskiego pochodzenia.
Dzieciństwo i młodość.
Olejnik jest absolwentem West Kings District High School w Auburn w Nowej Szkocji. Jego dziadek służył w wojsku, a także był przez 5 lat jeńcem wojennym przetrzymywanym w obozie koncentracyjnym w okupowanej Polsce, podczas II wojny światowej.
Jego dziadkowie wyemigrowali do Kanady z Polski.
Kariera.
Jego kariera rozpoczęła się od udanego przesłuchania do filmu "Margaret’s Museum," gdzie zagrał u boku Heleny Bonham Carter. W filmie grał Jimmy’ego MacNeila, młodszego brata głównej bohaterki.
Olejnik jest znany głównie ze swojej roli w serialu telewizyjnym "" gdzie występuje jako Toby Logan, sanitariusz z mocą czytania w myślach. Jego poprzednie role to "Runaway, Thir13en Ghosts, Margaret’s Museum" i "Wolf Lake". Jest także reżyserem i producentem filmu "Interview with a Zombie," w którym występuje.
Życie prywatne.
Jest zapalonym hokeistą i miłośnikiem przyrody.
Od 2016 r. mieszka w Los Angeles.

</doc>
<doc id="4787437" url="https://pl.wikipedia.org/wiki?curid=4787437" title="Franciszek Mleczko (ujednoznacznienie)">
Franciszek Mleczko (ujednoznacznienie)



</doc>
<doc id="4787444" url="https://pl.wikipedia.org/wiki?curid=4787444" title="Gminy Finlandii">
Gminy Finlandii



</doc>
<doc id="4787452" url="https://pl.wikipedia.org/wiki?curid=4787452" title="Mistrzostwa Azji we Wspinaczce Sportowej 2008">
Mistrzostwa Azji we Wspinaczce Sportowej 2008

Mistrzostwa Azji we Wspinaczce Sportowej 2008 – 17. edycja Mistrzostw Azji we wspinaczce sportowej, która odbyła się w dniach 21–25 maja 2008 w chińskim Kantonie.
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2008 roku rywalizowali w 6 konkurencjach. Łącznie do mistrzostw Azji zgłoszonych zostało 159 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS i organizatora zawodów)". W klasyfikacji medalowej mistrzostw Azji zwyciężyli Koreańczycy, zdobywając łącznie 8 medali "(w tym 2 złotych, 2 srebrne oraz 4 brązowe)".

</doc>
<doc id="4787455" url="https://pl.wikipedia.org/wiki?curid=4787455" title="Bing Crosby Sings with Al Jolson, Bob Hope, Dick Haymes and the Andrews Sisters">
Bing Crosby Sings with Al Jolson, Bob Hope, Dick Haymes and the Andrews Sisters

Bing Crosby Sings with Al Jolson, Bob Hope, Dick Haymes and the Andrews Sisters – to kompilacyjny album muzyczny Binga Crosby'ego wydany w 1948 roku, zawierający utwory nagrane z Alem Jolsonem, Bobem Hopem, Dickiem Haymesem oraz The Andrews Sisters.
Lista utworów.
Piosenki znalazły się na trzypłytowym albumie o prędkości 78 obr./min, Decca Album No. A-628.
płyta 1 
płyta 2 
płyta 3 

</doc>
<doc id="4787457" url="https://pl.wikipedia.org/wiki?curid=4787457" title="Gminy Danii">
Gminy Danii



</doc>
<doc id="4787459" url="https://pl.wikipedia.org/wiki?curid=4787459" title="Karlina Leksono Supelli">
Karlina Leksono Supelli

Karlina Leksono Supelli (ur. 15 stycznia 1958 w Dżakarcie) – indonezyjska filozof i astronom, działaczka na rzecz praw człowieka.
Życiorys.
Po ukończeniu szkoły średniej wstąpiła na Wydział Matematyki i Nauk Przyrodniczych Instytutu Technologii w Bandungu (ITB), gdzie ukończyła astronomię. W 1989 roku uzyskała stopień Master of Science w University College London. W 1992 roku podjęła studia magisterskie z filozofii na Uniwersytecie Indonezyjskim. Doktoryzowała się w 1997 roku na podstawie rozprawy pt. "Wajah-Wajah Alam Semesta: Suatu Kosmologi Empiris Konstruktif".

</doc>
<doc id="4787462" url="https://pl.wikipedia.org/wiki?curid=4787462" title="Ania Broda">
Ania Broda

Ania Broda, właściwie Anna Kowalska (ur. 21 maja 1973 w Jonkowie) – polska wokalistka, cymbalistka, kompozytorka, autorka tekstów.
Biogram.
Pochodzi z muzykalnej rodziny. Jej rodzice pochodzą z Kurpii Białych oraz z Mazur. Jest absolwentką Państwowej Szkoły Muzycznej II st. w Olsztynie w klasie śpiewu (1993). W latach 1992–1994 była członkiem zespołu muzycznego Bractwo Ubogich, a następnie występowała w Kapeli Brodów, z którą nagrała pięć płyt. Od 2010 roku prowadzi działalność solową. Zapoczątkowała ją koncertami, promującymi jej pierwszą autorską płytę dla dzieci „A ja nie chcę spać".
Twórczość.
Komponuje i aranżuje własne piosenki, a także często pisze do nich teksty. Gra na wielu instrumentach, m.in. na cymbałach, fortepianie, bębenku obręczowym, dzwonkach pentatonicznych, kalimbie, drumli i lirze korbowej. W śpiewie posługuje się techniką śpiewu białego. W jej twórczości muzycznej nietrudno odnaleźć wpływy brzmień folkowych, które od lat stanową dla niej źródło inspiracji.
Rozwija twórczość dla dzieci – prowadzi warsztaty wokalne i muzyczne, takie jak "Opowieści wiatru i wody". Wydała dla dzieci płytę CD z muzyką do tekstów znanych pisarek z kręgu literatury dla dzieci (Dorota Gellner, Danuta Wawiłow, Natalia Usenko). Występuje w audycjach radiowych dla dzieci, np. w audycji "Kulturoteka" w Polskim Radiu Dzieciom.
Współpracuje z takimi muzykami, jak Iwona Sojka, Marcin Sojka, Kuba Mielcarek, Jacek Mielcarek, Mateusz Szemraj, Maciej Kierzkowski, Maciej Kaziński, Maciek Pruchniewicz.
Komponuje i wykonuje muzykę do spektakli teatralnych, filmów, animacji, słuchowisk radiowych. Bierze udział w projektach związanych z muzyką dawną, współczesną, jazzową, tradycyjną oraz eksperymentalną, a także teatrem. Współpracowała z Teatrem im. H. Modrzejewskiej w Legnicy, nagrywała dla radia i telewizji, występowała na wielu festiwalach w kraju i za granicą.

</doc>
<doc id="4787464" url="https://pl.wikipedia.org/wiki?curid=4787464" title="Szkoła Podstawowa im. Władysława Kojdra w Grzęsce">
Szkoła Podstawowa im. Władysława Kojdra w Grzęsce

Szkoła Podstawowa im. Władysława Kojdra w Grzęsce – szkoła o charakterze podstawowym w Grzęsce.
Historia.
Początki szkolnictwa w Grzęsce są datowane na połowę XIX wieku. W 1858 roku został zbudowany drewniany budynek szkolny. Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych w Galicji, wraz z nazwiskami ich nauczycieli. 
W latach 1868–1873 wzmiankowana jest Szkoła trywialna w Grzęsce, której nauczycielem do 1871 roku był Apolinary Staszewski. W latach 1873–1874 szkoła była ludowa, w latach 1874–1912 szkoła była 1-klasowa, a od 1912 szkoła była 2-klasowa. Początkowo szkoły wiejskie były tylko męskie, a od 1890 roku było mieszane (koedukacyjne). 
Od 1904 roku szkoła posiadała nauczycieli pomocniczych, którymi byli: Maria Wierzbicka (1904–1906), Anna Fox (1906–1909), Maria Bielecka (1907–1909), Stanisława Gądelowska (1910–1911), Helena Skotnicka (1910–1911), Edward Trybus (1911–1912), Stanisław Chłap (1911–1912), Stefania Majewska (1912–1913), Franciszek Gąska (1912–1914?), Maria Pocałuniówna (1912–1914?), Rozalia Żugaj (1913–1914?).
W 1910 roku zbudowano murowany budynek szkolny, gdy po II wojnie światowej wprowadzono szkołę 7-letnią, z powodu problemów lokalowych podjęto decyzję o rozbudowie szkoły. W latach 1964–1966 dokonano rozbudowy szkoły. 12 października 1986 roku odbyła się uroczystość nadania szkole imienia Władysława Kojdra.
W 1999 roku na mocy reformy oświaty zorganizowano 6-letnią szkołę podstawową i 3-letnie gimnazjum. W 2010 roku rozpoczęto rozbudowę szkoły - budowę sali gimnastycznej z budynkiem dydaktyczno-żywieniowym i łącznikiem. 4 września 2017 roku odbyło się poświęcenie nowej szkoły. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="4787470" url="https://pl.wikipedia.org/wiki?curid=4787470" title="Abramowszczyzna 1">
Abramowszczyzna 1

Abramowszczyzna 1 (błr. Абрамаўшчына 1, "Abramaŭščyna 1"; ros. Абрамовщина 1, "Abramowszczina 1") – wieś na Białorusi, w obwodzie grodzieńskim, w rejonie smorgońskim. Wchodzi w skład sielsowietu Wiszniewo. Znajduje się 24 km od Smorgoń, 12 km od Wiszniewa. W odległości 8 km na zachód znajduje się wieś Abramowszczyzna 3.
Historia.
Pierwsza wzmianka o wsi Abramowiec pochodzi z 1551 r. Nazwa pochodzi od antroponimu Abram. W 1865 roku wieś leżała należała do Zaniewskich. W 1900 r. leżał w gminie Wojstom w powiecie święciańskim guberni wileńskiej. W dwudziestoleciu międzywojennym wieś znalazła się w granicach II Rzeczypospolitej, od 1926 r. gmina Wojstom leżała w powiecie wilejskim w województwie wileńskim. 
W 1938 r. Abramowszczyzna 1 składała się z folwarku (2 domy, 16 dusz), chutoru (1 dwór, 3 dusze) i wsi (81 domów, 388 dusz). 
Po agresji ZSRR na Polskę w 1939 roku wieś znalazła się pod okupacją sowiecką, w granicach BSRR. W latach 1940-1954 miejscowość była siedzibą sielsowietu. W latach 1941-1944 była pod okupacją niemiecką. Od 1944 r. wieś leżała w obwodzie mołodeczańskim, a od 1960 r. grodzieńskim BSRR. Od 1991 roku w Republice Białorusi.
30 września 1890 r. we wsi, w parafii w Wojstomie urodził się Antoni Leszczewicz, polski duchowny katolicki, błogosławiony Kościoła rzymskokatolickiego.

</doc>
<doc id="4787472" url="https://pl.wikipedia.org/wiki?curid=4787472" title="Orędownik (Argentyna)">
Orędownik (Argentyna)

Orędownik – periodyk o charakterze religijnym adresowany do Polaków zamieszkujących prowincję Misiones w Argentynie. Ukazywał się w dwóch językach: polskim i hiszpańskim. 
Pierwszy numer czasopisma ukazał się 16 listopada 1924. Inicjatorem powstania gazety był Józef Mariański-Bayerlein. Pierwotnie redakcja Orędownika mieściła się w Azarze, a następnie w Posadas. Była to pierwsza gazeta prowincji Misiones, do czasu powstania El Territorio (2 czerwca 1925). 
Początkowo był dwutygodnikiem, następnie ukazywał się jako tygodnik. 16 lutego 1950 roku ukazało się ostatnie, 1022 wydanie gazety. 
Orędownik miał czytelników zarówno w prowincji Misiones i poza nią, między innymi w Brazylii, Kanadzie, Stanach Zjednoczonych, Niemczech, Belgii, Polsce, a nawet Mandżurii. 

</doc>
<doc id="4787474" url="https://pl.wikipedia.org/wiki?curid=4787474" title="Breznik">
Breznik



</doc>
<doc id="4787477" url="https://pl.wikipedia.org/wiki?curid=4787477" title="Maypole (Dartford)">
Maypole (Dartford)

Maypole – osada w Anglii, w hrabstwie Kent. Leży 4 km od miasta Dartford. W 2018 miejscowość liczyła 2042 mieszkańców.

</doc>
<doc id="4787478" url="https://pl.wikipedia.org/wiki?curid=4787478" title="Aleksandr Iwanowicz Warniek">
Aleksandr Iwanowicz Warniek



</doc>
<doc id="4787482" url="https://pl.wikipedia.org/wiki?curid=4787482" title="Natalija Munk">
Natalija Munk

Natalija Neti Munk cyr. Наталија Нети Мунк (ur. 1864 w Belgradzie, zm. 8 kwietnia 1924 tamże) – serbska pielęgniarka, wolontariuszka
Życiorys.
Natalija Neti Tajtačak była córką Reginy i Natana, biednego żydowskiego sprzedawcy pastilikos z mięsem. Ukończyła tylko szkołę podstawową. Wyszła za mąż za krawca Gutmana Munka. Mieli siedmioro dzieci. Większość członków jej rodziny zginęła podczas II wojny światowej. Dwaj synowie, którzy ocaleli, żyli po wojnie w Izraelu. Zmarła w 1924 roku i została pochowana na cmentarzu żydowskim w Belgradzie. W pogrzebie wzięli udział przedstawiciele władz, a pluton wojskowy oddał honorowy salut na jej cześć.
Pielęgniarka-wolontariuszka.
Już jako 20-latka zgłosiła się na ochotnika do pracy w szpitalu podczas wojny serbsko-bułgarskiej, która wybuchła w 1885 roku. Pracowała w szpitalu na terenie Zemunu w Donjim Gradzie (obecnie dzielnicy Belgradu). Podczas wojen bałkańskich ponownie zgłosiła się do pracy jako pielęgniarka. Pracę tę podjęła również po wybuchu I wojny światowej. Podczas epidemii w 1915 zachorowała na dur brzuszny. Po wyzdrowieniu zebrała potrzebne materiały i założyła szpital wojenny w Kruševacu. Dwukrotnie została aresztowana i oskarżona o pomaganie Serbom.
Po zakończeniu I wojny światowej kontynuowała pracę humanitarną. Była członkiem zarządu Żydowskiego Towarzystwa Kobiet i serbskiego Czerwonego Krzyża.

</doc>
<doc id="4787484" url="https://pl.wikipedia.org/wiki?curid=4787484" title="Selections from Road to Rio">
Selections from Road to Rio

Selections from Road to Rio – album studyjny Binga Crosby’ego i The Andrews Sisters wydany w 1948 roku, prezentujący utwory wykonane w filmie komediowym "Droga do Rio" (ang. "Road to Rio") z 1947 roku.
Lista utworów.
Wszystkie piosenki zostały napisane przez Jimmy'ego Van Heusena (muzyka) i Johnny'ego Burke'a (teksty).
Utwory znalazły się na 2-płytowym, 78-obrotowym zestawie, Decca Album No. A-629.
płyta 1 
płyta 2 

</doc>
<doc id="4787486" url="https://pl.wikipedia.org/wiki?curid=4787486" title="Adolf Klarenbach">
Adolf Klarenbach

Adolf Klarenbach (ur. 21 lutego 1884 w Rottenhan, zm. ?) – porucznik administracji Wojska Polskiego.
Życiorys.
Urodził się 21 lutego 1884 w Rottenhan, wiosce kolonistów niemieckich, założonej w 1785 w trakcie kolonizacji józefińskiej koło Porzecza Janowskiego. Był synem Johanna (ur. 1841) i Elisabeth (ur. 1843). Miał braci Michaela (ur. 1870), Johanna (ur. 1878), Wilhelma (ur. 1897). W 1897 ukończył II klasę w C. K. II Gimnazjum we Lwowie z językiem niemieckim wykładowym.
Podczas I wojny światowej w C. K. Armii został mianowany urzędnikiem ewidencji wojskowej z dniem 1 maja 1916, jako nadkompletowy przydzielony do komendy powiatowej uzupełnień w Przemyślu, był żołnierzem 24 pułku haubic polowych (ok. 1917) i 124 pułku artylerii polowej (ok. 1918).
Po odzyskaniu przez Polskę niepodległości został przyjęty do Wojska Polskiego jako urzędnik wojskowy, a w 1919 powołany do służby czynnej i przydzielony do Sekcji Opieki Ministerstwa Spraw Wojskowych. Został zweryfikowany w stopniu porucznika w korpusie oficerów administracji dział kancelaryjny ze starszeństwem z dniem 1 grudnia 1920. W latach 20. pełnił stanowisko referenta inwalidzkiego w Powiatowej Komendzie Uzupełnień Przemyśl. W 1934 jako oficer przeniesiony w stan spoczynku pozostawał w ewidencji Powiatowej Komendy Uzupełnień Przemyśl.
Był kierownikiem zespołu redakcyjnego, który przygotował wydany w 1931 "Skorowidz miejscowości Rzeczypospolitej Polskiej z oznaczeniem terytorialnie im właściwych władz i urzędów oraz urządzeń komunikacyjnych", mający zastąpić opublikowany osiem lat wcześniej ogólnopolski "Informator". W 1936 został wydany opracowany przez niego "Szematyzm podziału administracyjnego Rzeczypospolitej Polskiej wraz ze skorowidzem gmin wiejskich i miejskich oraz oznaczeniem terytorjalnie im właściwych władz i urzędów państwowych".
Po wybuchu II wojny światowej w 1939 i kampanii wrześniowej prowadził selekcję jeńców z armii polskiej w obozie przejściowym w Lubaczowie, gdzie – według relacji Adama Winogrodzkiego – "mundur oficerski uzupełnił opaską z hackenkreuzem".
Od 14 lipca 1908 był żonaty z Julią z domu Scheer (ur. 1891), z którą miał Adele Julianne (ur. 1911), Adolfa Heinricha (ur. 13 kwietnia 1914) i Brunhilde Irmę (ur. 20 sierpnia 1921). Podczas okupacji niemieckiej syn Adolf Heinrich Klarenbach wraz z rodziną dobrowolnie podpisał listę "Volksdeutsche". Podjął pracę na stanowisku tłumacza w Gestapo w Jarosławiu, był funkcjonariuszem tej służby i uczestniczył w egzekucjach. Po wojnie Okręgowa Komisja Badania Zbrodni Hitlerowskich w Rzeszowie poinformowała, że dokonał licznych zbrodni na osobach cywilnych narodowości polskiej i żydowskiej.

</doc>
<doc id="4787488" url="https://pl.wikipedia.org/wiki?curid=4787488" title="US Open 2019 (gra podwójna dziewcząt)">
US Open 2019 (gra podwójna dziewcząt)

US Open 2019 – gra podwójna dziewcząt – zawody deblowe dziewcząt, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce w dniach 3–8 września na twardych kortach USTA Billie Jean King National Tennis Center w Nowym Jorku.

</doc>
<doc id="4787492" url="https://pl.wikipedia.org/wiki?curid=4787492" title="Mistrzostwa Azji we Wspinaczce Sportowej 2007">
Mistrzostwa Azji we Wspinaczce Sportowej 2007

Mistrzostwa Azji we Wspinaczce Sportowej 2007 – 16. edycja Mistrzostw Azji we wspinaczce sportowej, która odbyła się w dniach 8–11 listopada 2007 w chińskim Kantonie.
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2007 roku rywalizowali w 6 konkurencjach. Łącznie do mistrzostw Azji zgłoszonych zostało 174 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS oraz organizatora zawodów)". 

</doc>
<doc id="4787497" url="https://pl.wikipedia.org/wiki?curid=4787497" title="Johann Ernst Altenburg">
Johann Ernst Altenburg

Johann Ernst Altenburg (ur. 15 czerwca 1734 w Weißenfels, zm. 14 maja 1801 w Bitterfeld) – niemiecki trębacz, organista i kompozytor.
Życiorys.
Jego ojcem był trębacz Johann Kaspar Altenburg (1688–1761). Muzyki uczył się początkowo u ojca, a później w Merseburgu u Johanna Theodora Roemhildta. Kształcił się też w Naumburgu u Johanna Christopha Altnikola. Podczas wojny siedmioletniej był trębaczem w wojsku. Później działał jako organista w Landsbergu i od 1769 roku w Bitterfeld.
Twórczość.
Napisał podręcznik gry na trąbce i kotłach "Versuch einer Anleitung zur heroisch-musikalischen Trompeter- und Paukerkunst" (Halle 1795), będący jednym z najważniejszych źródeł do poznania praktyki wykonawczej w XVIII wieku. Skomponował koncert na 7 trąbek i kotły, sześć sonat na instrument klawiszowy, a także mniejsze utwory na 2, 4, 6 i 8 trąbek. Jego autobiografię z 1769 roku wydał drukiem Arno Werner ("Musikpflege in Stadt und Kreis Bitterfeld", Bitterfeld 1931).

</doc>
<doc id="4787504" url="https://pl.wikipedia.org/wiki?curid=4787504" title="Hey, Come On!">
Hey, Come On!

Hey, Come On! – czwarty album studyjny południowokoreańskiej grupy Shinhwa, wydany na płycie 28 czerwca 2001 roku przez SM Entertainment. Był promowany przez singel o tym samym tytule. Album sprzedał się w liczbie egzemplarzy (stan na listopad 2013 roku).
Album sprzedał się w liczbie 300 tys. kopii w przedsprzedaży. Andy Lee nie brał udziału w przygotowaniu płyty od samego początku z powodów osobistych i dołączył później, dlatego też nie ma go na okładce.

</doc>
<doc id="4787507" url="https://pl.wikipedia.org/wiki?curid=4787507" title="Dawny kościół i klasztor Dominikanów w Łęczycy">
Dawny kościół i klasztor Dominikanów w Łęczycy

Dawny kościół i klasztor Dominikanów – dawny zespół klasztorny znajdujący się w Łęczycy, w województwie łódzkim. Do 2006 roku mieścił się tutaj Zakład Karny Łęczyca.
Około 1341 roku do murów obronnych Łęczycy została dobudowana murowana świątynia pod wezwaniem św. Dominika i piętrowy klasztor. Na przełomie XVII i XVIII wieku zespół został rozbudowany o nowe skrzydła. W 1799 roku władze pruskie skasowały klasztor, natomiast w 1801 roku zamieniły go na więzienie i jednocześnie rozebrali kościół. W 2 poł. XIX wieku zostało nadbudowane piętro i poważnie powiększono budynek. W późniejszych latach dawny klasztor był wielokrotnie dostosowywany do potrzeb więzienia o zaostrzonym rygorze. 
Budynek dawnego klasztoru został całkowicie przebudowany i przystosowany na potrzeby więzienia o zaostrzonym rygorze, obecnie jest to budowla piętrowa, do której w czasach pruskich zostały dobudowane kolejne cele dla więźniów, poprzez rozbudowę i podwyższenie budynku. Zachowało się również dawne prezbiterium kościoła, które pełniło dawniej funkcję świetlicy.
W dawnym więzieniu są obecnie organizowane imprezy kulturalne. Jego wnętrze udostępnione jest do zwiedzania. Zostały zachowane dwie pokazowe cele z oryginalnym wyposażeniem. Zachowały się również wszystkie kraty i śluzy więzienne, a w celach można zobaczyć napisy zostawione przez osadzonych.

</doc>
<doc id="4787509" url="https://pl.wikipedia.org/wiki?curid=4787509" title="Rottenhan">
Rottenhan

Rottenhan (także Rothenhahn i Rotenhan) – dawna wieś.
Historia.
Miejscowość Rottenhan (niekiedy określana „Rothenhahn” bądź „Rotenhan”) została założona jako niemiecka kolonia w 1785 w trakcie kolonizacji józefińskiej i zajęta po Andrzeju Mokronowskim (zmarłym w 1784). Powstała na północnym skraju Porzecza Janowskiego w odległości około 15 km od Gródka. W Austro-Węgrzech pod zaborem austriackim leżała w powiecie gródeckim. W połowie XIX wieku dobra w wiosce posiadał rząd. W drugiej połowie XIX wieku włacicielem dobr tabularnych był hr. Agenor Gołuchowski. 
W 1880 mieszkało tam 124 Niemców, 2 Polaków i 11 Rusinów. W tym czasie istniała tam szkoła ewangelicka. W 1884 urodził się tam Adolf Klarenbach. W 1900 roku w 20 domach mieszkałow 167 osób, z czego 142 było niemiecko-, 18 rusińsko a 7 polskojęzycznymi, 132 było ewangelikami, 20 rzymskimi katolikami, a 15 grekokatolikami.
Po odzyskaniu przez Polskę niepodległości w okresie II Rzeczypospolitej Rottenhan leżał na obszarze powiatu gródeckiego. W spisie z 1921 ze 130 mieszkańców 70 zadeklarowało niemiecką, 31 rusińską, a 29 polską narodowość, 77 było ewangelikami, 42 grekokatolikami, a 29 rzymskimi katolikami. W ramach reformy na podstawie ustawy scaleniowej od 1 sierpnia 1934 dotychczasowa gmina wiejska Rottenhan weszła w skład gminy Domażyr.
W 1937 funkcjonował tu filiał Kościoła Ewangelickiego Augsburskiego i Helweckiego Wyznania w Małopolsce, który liczył 144 członków.
Podczas II wojny światowej i okupacji niemieckiej Rottenhan leżał w gminie Janów.

</doc>
<doc id="4787512" url="https://pl.wikipedia.org/wiki?curid=4787512" title="Iskołat">
Iskołat

Iskołat, skrót od ros. "Ispołnitielnyj komitiet Sowieta raboczich, sołdatskich i biezziemielnych dieputatow Łatwii, Исполнительный комитет Совета рабочих, солдатских и безземельных депутатов Латвии" - Komitet Wykonawczy Rady Delegatów Robotniczych, Żołnierskich i Bezrolnych Łotwy; łot. "Iskolats" – organ wykonawczy Ryskiej Rady Delegatów Robotniczych i Żołnierskich, utworzony z inicjatywy łotewskich bolszewików pod koniec lipca 1917 r. w celu koordynowania działalności rewolucyjnej na terytoriach Łotwy, których nie zajęły podczas I wojny światowej wojska niemieckie. Między listopadem 1917 a lutym 1918 r. de facto kontrolował północno-wschodnią Łotwę. 
Historia.
W 1917 r. bolszewicy stanowili większość wśród łotewskich działaczy partii socjaldemokratycznej. W dniach 29-30 lipca/11-12 sierpnia 1917 r. z ich inicjatywy przy Ryskiej Radzie Delegatów Robotniczych i Żołnierskich został utworzony komitet wykonawczy - Iskołat. Na jego czele stanął bolszewik Oto Kārkliņš; do partii bolszewickiej należało 24 z 27 członków Iskołatu (pozostali byli mienszewikami). 21 sierpnia, gdy wojska rosyjskie wycofały się z Rygi i zbliżały się do niej wojska niemieckie, komitet przeniósł się do Kiesi, a następnie do Valki. Iskołat od początku znajdował się w opozycji do rosyjskiego Rządu Tymczasowego, koordynował swoją działalność z centralnym kierownictwem partii bolszewickiej. 
Równolegle z Iskołatem działały inne instytucje powstałe po rewolucji: Komitet Wykonawczy Połączonej Rady Łotewskich Pułków Strzeleckich (Iskołatstrieł), rada guberni liflandzkiej oraz Iskosoł (komitet wykonawczy rady delegatów żołnierskich 12 Armii Frontu Północnego, którym od listopada również kierował bolszewik, Siemion Nachimson), których wpływy były wczesną jesienią 1917 r. znacznie większe. Jednak po przejęciu przez bolszewików władzy w Piotrogrodzie w listopadzie 1917 r. to Iskołat przejął władzę na terytoriach Łotwy niebędących pod okupacją wojsk niemieckich. Oficjalnie Iskołat ogłosił ustanowienie władzy radzieckiej na Łotwie 21 listopada 1917 r. w Valce. Bolszewicy w rzeczywistości kontrolowali całą Liwonię już w połowie miesiąca. Jedynie w Valce znajdował się jeszcze Komitet ocalenia ojczyzny, który wezwał do obrony Rządu Tymczasowego, jednak nie miał za sobą dostatecznych sił, by stanąć przeciwko zrewolucjonizowanym strzelcom łotewskim (choć i ci nie od razu poparli bolszewików). 
W grudniu 1917 r. przeprowadzono nowe wybory do rad, po których nowym przewodniczącym Iskołatu został Fricis Roziņš, według innego źródła wybrany powtórnie, gdyż już 21 listopada powierzono mu stanowisko przewodniczącego. 24 grudnia 1917 r. on właśnie ogłosił niepodległość radzieckiej Łotwy (Republika Iskołatu). Iskołat ogłosił program radykalnych przekształceń politycznych i społecznych, w tym reformę rolną i ustanowienie kontroli robotniczej nad produkcją przemysłową. Zaczął również tworzyć jednostki Czerwonej Gwardii. Gdy jednak Niemcy 17 lutego 1918 r. przeszli do nowej ofensywy, po zerwaniu przez bolszewicką delegację rozmów nad traktatem pokojowym niemiecko-rosyjskim, Iskołat został zmuszony do ucieczki do Rosji Radzieckiej. 20 lutego 1918 r. komitet został formalnie rozwiązany. Na mocy traktatu brzeskiego Rosja straciła kontrolę nad ziemiami łotewskimi. 
Przypisy.
&lt;br&gt;

</doc>
<doc id="4787513" url="https://pl.wikipedia.org/wiki?curid=4787513" title="Czyżuny">
Czyżuny

Czyżuny (; ) – wieś na Białorusi, w obwodzie grodzieńskim, w rejonie werenowskim, w sielsowiecie Dociszki.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Ejszyszki.

</doc>
<doc id="4787515" url="https://pl.wikipedia.org/wiki?curid=4787515" title="Polonia w Meksyku">
Polonia w Meksyku

Polonia meksykańska – ludność Meksyku pochodzenia polskiego.
Historia.
Początki.
Początki polskiej obecności w Meksyku przypadają na wiek XVII. Pierwszymi Polakami w Meksyku byli misjonarze. Kolejni Polacy pojawili się w Meksyku w latach 1863-1865 wraz z francuską armią. Szczyt emigracyjny na tereny Meksyku przypadł na 1 połowę XX wieku, najwięcej osób wyjechało w okresie międzywojennym. Z Polski do Meksyku wyjechało wtedy kilka tysięcy obywateli Polski. W 1924 roku założyli oni Stowarzyszenie Polonia. W okresie II wojny światowej do Meksyku trafiło, przemierzając długą i trudną drogę, ok. 1,5 tysiąca osób, w tym aż ok. 800 dzieci, wywiezionych do Związku Socjalistycznych Republik Radzieckich. Schronienie znaleźli w Santa Rosa, hacjendzie w centrum tego kraju.
XX wiek.
Kilka tysięcy Polaków mieszkających głównie w stolicy kraju jak i w Monterey oraz Guadalajarze przybyło w latach 70. XX wieku. W drużynie piłkarskiej w Guadalajarze grał przez pewien czas polski piłkarz, były zawodnik Lechii Gdańsk, Jerzy Panek, pracujący potem jako trener w Stanach Zjednoczonych Ameryki. Pod koniec lat siedemdziesiątych działacz POMOSTU i koordynator organizacji na teren Ameryki Łacińskiej Jerzy Majcherczyk odbył kilka podróży po regionie. Przebywał dwa razy po pół roku w Meksyku. Wtedy także Polonia Meksykańska odegrała dużą rolę w przeciwstawianiu się komunistycznej ekspansji w Ameryce Środkowej.
XXI wiek.
Obecnie Polonia w Meksyku jest skupiona wokół większych miast i stolicy kraju. W 2007 roku wynosiła ona 10 000 osób. Jednak w dalszym ciągu istnieją organizacje zrzeszające meksykańską Polonię oraz stowarzyszenia promujące kulturę obu krajów.
Polskie instytucje.
Na terenie Meksyku działa obecnie pozarządowa organizacja polonijna działająca na rzecz integracji Polaków w Meksyku: Stowarzyszenie Polsko-Meksykańskie z siedzibą w Meksyku oraz szkoła polska przy Ambasadzie RP w Meksyku. 27 marca 2020 roku część Polaków mieszkających w Meksyku przyleciało do Polski w ramach projektu Lot Do Domu z Cancún do Warszawy samolotem Polskich Linii Lotniczych LOT.

</doc>
<doc id="4787518" url="https://pl.wikipedia.org/wiki?curid=4787518" title="Sicienko (przystanek kolejowy)">
Sicienko (przystanek kolejowy)

Sicienko – dawny wąskotorowy przystanek osobowy Bydgosko-Wyrzyskich Kolei Dojazdowych w Sicienku, w gminie Sicienko, w powiecie bydgoskim, w województwie kujawsko-pomorskim. Została otwarty w 1895 roku, natomiast zamknięty został w 1994 roku.

</doc>
<doc id="4787520" url="https://pl.wikipedia.org/wiki?curid=4787520" title="Mistrzostwa Azji we Wspinaczce Sportowej 2006">
Mistrzostwa Azji we Wspinaczce Sportowej 2006

Mistrzostwa Azji we Wspinaczce Sportowej 2006 – 15. edycja Mistrzostw Azji we wspinaczce sportowej, która odbyła się w dniach 26–29 października 2006 w tajwańskim Kaohsiungu .
Podczas zawodów wspinaczkowych zawodnicy i zawodniczki rywalizowali w 6 konkurencjach.
Uczestnicy.
Zawodnicy i zawodniczki podczas zawodów wspinaczkowych w 2006 roku rywalizowali w 6 konkurencjach. Łącznie do mistrzostw Azji zgłoszonych zostało 135 wspinaczy "(każdy zawodnik miał prawo startować w każdej konkurencji o ile do niej został zgłoszony i zaakceptowany przez IFCS oraz organizatora zawodów)". 

</doc>
<doc id="4787524" url="https://pl.wikipedia.org/wiki?curid=4787524" title="Linia trolejbusowa Akwizgran – Baesweiler">
Linia trolejbusowa Akwizgran – Baesweiler

Linia trolejbusowa Akwizgran – Baesweiler – linia trolejbusowa funkcjonująca w latach 1944–1974 i łącząca Akwizgran z miastem Baesweiler. Była obsługiwana przez przedsiębiorstwo Aachener Straßenbahn und Energieversorgungs-AG (ASEAG). Linia przebiegała z akwizgrańskiego Kaiserplatz do kopalni w mieście Baesweiler i uzupełniała miejscowy system tramwajowy.
Historia.
W czasie II wojny światowej przedsiębiorstwo ASEAG rozpoczęło w 1942 r. budowę linii trolejbusowej od Hansemannplatz do Baesweilera. 2 stycznia 1944 r. uruchomiono linię nr 31 o długości 19,1 km, najdłuższą w Niemczech. Już 13 września na rozkaz Wehrmachtu zdemontowano sieć trakcyjną i zawieszono ruch trolejbusowy.
Od 1946 r. linia nr 31 była obsługiwana głównie autobusami. Ponowne rozwieszanie sieci trakcyjnej rozpoczęto w 1949 r. 21 października uruchomiono linię trolejbusową między Alsdorfem i Baesweilerem. 28 lutego 1949 r. linię wydłużono do Würselen, a 15 maja 1949 r. do Hansemannplatz. 15 kwietnia otwarto pętlę uliczną w ciągu Ottostraße do Kaiserplatz i z powrotem poprzez Heinrichsallee. W Akwizgranie powstało krótkie odgałęzienie do boiska CHIO Aachen. Pętle pośrednie zlokalizowano w Alsdorfie i Würselen, a w Baesweilerze zbudowano dużą pętlę uliczną z przystankiem końcowym przy kopalni Carl Alexander. Trolejbusy stacjonowały w zajezdni tramwajowej przy Talstraße. Poza tym obok przystanku końcowego w Baesweilerze zbudowano garaż na dwa trolejbusy.
Dalszych planów rozbudowy linii trolejbusowej nie zrealizowano. Wielokrotnie, ostatni raz w 1968 r., przedsiębiorstwo ASEAG zmieniało trasę linii trolejbusowej z powodu zmiany przebiegu ulic, przede wszystkim w Akwizgranie i w Alsdorfie. Z powodu zasilania trolejbusowej i tramwajowej sieci trakcyjnej z tej samej podstacji, 3 lutego 1974 r. linia nr 51, na kilka miesięcy przed likwidacją ostatniej linii tramwajowej, zaczęła być obsługiwana trolejbusami.
Tabor.
W dniu otwarcia systemu w 1944 r. dysponowano ośmioma fabrycznie nowymi trolejbusami dwuosiowymi i pięcioma przyczepami. Cztery trolejbusy były produkcji MAN/Kässbohrer, a cztery pochodziły z zakładów Henschel/Schumann, wyposażenie elektryczne dostarczyła firma SSW. Wkrótce tabor uzupełniono czterema trolejbusami zarekwirowanymi w Antwerpii, które po II wojnie światowej musiały zostać zwrócone.
W 1948 r. pierwsze cztery trolejbusy mogły ponownie rozpocząć kursowanie, wkrótce dołączyły do nich kolejne pojazdy. W 1950 r. kursowało trzynaście trolejbusów i sześć przyczep. Na czas wyścigów konnych ASEAG wypożyczał trolejbusy z innych miast. W 1952 r. do Akwizgrano dostarczono pięć egzemplarzy trolejbusów ÜHIIIs z zakładów Henschel, otrzymały one numery taborowe 14–18. W 1955 r. zakupiono jeszcze trzy, tym razem typu Henschel 562 E. W 1957 r. zakupiono jeden częściowo dwupoziomowy trolejbus, który od 1972 r. jest eksponatem muzeum w Sandtofcie. W 1962 r. ASEAG pozyskał trolejbusy pochodzące ze zlikwidowanego systemu w Gummersbachu.
W 1968 r. ASEAG odkupił od systemów w Bielefeldzie i Siegen 13 trolejbusów przegubowych typu HS 160, wyprodukowanych w latach 1957–1961. Umożliwiło to wycofanie wszystkich starych trolejbusów dwuosiowych. Po likwidacji linii trzy trolejbusy sprzedano w 1974 r. do Kaiserslautern i jeden do Kapfenbergu, pozostałe egzemplarze zezłomowano.

</doc>
<doc id="4787527" url="https://pl.wikipedia.org/wiki?curid=4787527" title="Uśmiech (album)">
Uśmiech (album)

Uśmiech – trzeci album studyjny polskiego rapera Jana-Rapowanie i producenta muzycznego Nocnego. Wydawnictwo ukazało się 13 marca 2020 roku nakładem wytwórni muzycznej SBM Label.
Album dotarł na 3. miejsce na liście sprzedażowej OLiS i uzyskał certyfikat złotej płyty. 
Na płycie udzielił się tylko jeden gość. Był to Vito Bambino.
Lista utworów.
Opracowano na podstawie materiału źródłowego.

</doc>
<doc id="4787536" url="https://pl.wikipedia.org/wiki?curid=4787536" title="Anna Karczewska">
Anna Karczewska

Anna Małgorzata Karczewska – polska inżynier, dr hab. nauk rolniczych, profesor zwyczajny Instytutu Nauk o Glebie i Ochrony Środowiska Wydziału Przyrodniczego i Technologicznego Uniwersytetu Przyrodniczego we Wrocławiu.
Życiorys.
W 1981 ukończyła studia inżynierskie w Politechnice Wrocławskiej, 8 listopada 1985 obroniła pracę doktorską "Skuteczność koagulacji grup związków barwnych w wodach", 25 czerwca 2002 habilitowała się na podstawie pracy zatytułowanej "Metale ciężkie w glebach zanieczyszczonych emisjami hut miedzi - formy i rozpuszczalność". 3 kwietnia 2009 nadano jej tytuł profesora w zakresie nauk rolniczych. 
Została zatrudniona na stanowisku profesora w Instytucie Nauk o Glebie i Ochrony Środowiska na Wydziale Przyrodniczym i Technologicznym Uniwersytetu Przyrodniczego we Wrocławiu.

</doc>
<doc id="4787537" url="https://pl.wikipedia.org/wiki?curid=4787537" title="Shawn Johnson">
Shawn Johnson



</doc>
<doc id="4787551" url="https://pl.wikipedia.org/wiki?curid=4787551" title="Anna Karczewska (matematyk)">
Anna Karczewska (matematyk)

Anna Karczewska – polska matematyk, dr hab. nauk matematycznych, profesor uczelni Instytutu Matematyki Wydziału Matematyki, Informatyki i Ekonometrii Uniwersytetu Zielonogórskiego.
Życiorys.
22 stycznia 1998 obroniła pracę doktorską "Rozwiązania statystyczne równań dyfuzji turbulentnej", 13 maja 2009 habilitowała się na podstawie pracy zatytułowanej "Stochastyczne równania Volterry typu splotowego". Została zatrudniona na stanowisku profesora nadzwyczajnego w Zakładzie Teorii Sterowania i Procesów Stochastycznych na Wydziale Matematyki, Informatyki i Ekonometrii Uniwersytetu Zielonogórskiego.
Piastuje funkcję profesora uczelni Instytutu Matematyki Wydziału Matematyki, Informatyki i Ekonometrii Uniwersytetu Zielonogórskiego.

</doc>
<doc id="4787552" url="https://pl.wikipedia.org/wiki?curid=4787552" title="Mistrzostwa Azji we Wspinaczce Sportowej 2005">
Mistrzostwa Azji we Wspinaczce Sportowej 2005

Mistrzostwa Azji we Wspinaczce Sportowej 2005 – 14. edycja Mistrzostw Azji we wspinaczce sportowej, która odbyła się w dniu 23 września 2005 w irańskim Kermanie.
Podczas zawodów wspinaczkowych zawodnicy i zawodniczki rywalizowali w 4 konkurencjach.

</doc>
<doc id="4787557" url="https://pl.wikipedia.org/wiki?curid=4787557" title="Post SV Wien">
Post SV Wien

Post SV Wien – austriacki klub piłkarski, mający siedzibę w wiedeńskiej dzielnicy Hernals. Obecnie gra w Wiener Stadtliga.
Wcześniej działająca sekcja koszykówki zdobyła tytuł mistrza Austrii w koszykówce po raz pierwszy w historii klubu w 1950 roku. Przed drugą wojną światową w niezwykle udanej sekcji tenisa stołowego grało wielu najlepszych austriackich graczy, takich jak Erwin Kaspar, Heinrich Bednar i Gertrude Pritzi. W 1939 roku klub wygrał mistrzostwa Niemiec w drużynie tenisa stołowego zarówno dla kobiet, jak i mężczyzn.
Historia.
Chronologia nazw:
Klub sportowy Sportverein der Post- Telegraphen- und Fernsprechangestellten Österreichs został założony w miejscowości Wiedeń 26 września 1919 roku. W pierwszym sezonie startował w "Wiener Schutzgruppe". 22 marca 1924 klub połączył się z "W.F.C. Fürth" i zmienił nazwę na Sportklub Post Wien. W 1924 roku zespół rozpoczął występy w 4. Klasse i zdobył tytuł mistrzowski w pierwszym roku. Od 1925 występował w 3. Klasse. Po opuszczeniu Związku Piłkarskiego klub grał potem w amatorskiej "2. Klasse Ost" i awansował do "1. Klasse" po sezonie 1927/28. 22 marca 1930 roku nastąpiło połączenie ze "SpC Postsport Wien", tworząc pocztowe stowarzyszenie sportowe austriackich pracowników pocztowych i telegraficznych, lub w skrócie Post SV Vienna. W sezonie 1930/31 startował ponownie w 3. Klasse. Tak jak druga liga została rozszerzona w następnym sezonie, to zakwalifikował się do II. Liga B (West). Chociaż w sezonie 1932/33 zajął 9.miejsce, jednak w wyniku kolejnej reorganizacji drugiej ligi (po zjednoczeniu dwóch grup) został oddelegowany do trzeciej klasy. Po kolejnym rozszerzeniu drugiej ligi w 1934 awansował z "3. Klasse Nord" do II. Ligi Nord. W sezonie 1935/36 został mistrzem "II. Ligi Nord", a potem w meczach playoff z mistrzem "II. Ligi Süd" zwyciężył Austro Fiat Wiedeń 1:0 i 2:1, zdobywając historyczny awans do Nationalligi. W debiutowym sezonie 1936/37 zajął przedostatnie 11.miejsce i powrócił do drugiej ligi. Jednak w tym samym roku klub świętował swój największy dotychczasowy sukces sportowy, wygrywając amatorskie mistrzostwa Austrii (w finale pokonał Salzburger AK 1914 4:0 i 2:2). W sezonie 1940/41 awansował z powrotem do najwyższej ligi, która została wówczas nazwana Gauliga Donau-Alpenland. W meczach kwalifikacyjnych klub, jako mistrz 1. Klasse Wien A, pokonał w dwumeczu 2:2 i 1:0 mistrza grupy B – "SV Straßenbahn Wien" i tym samym dotarł do rundy promocyjnej, w której po zajęciu drugiego miejsca zdobył awans. Sezon 1941/42 zakończył na ostatniej 9.pozycji i spadł z powrotem do drugiej ligi. W 1942 roku z powodu wydarzeń wojennych zmienił nazwę na Post SG Wien. Następnie po zakończeniu II wojny światowej klub wrócił do nazwy Post SV Wien i kontynuował występy na drugim poziomie austriackiej piramidy piłki nożnej. Po zakończeniu sezonu 1945/46, w którym zajął drugie miejsce w Wiener 2. Klasse A, po raz kolejny awansował na najwyższy poziom, zwany Liga. Ale tak jak i poprzednio nie utrzymał się w pierwszej lidze, zajmując ostatnie 11.miejsce i spadając do drugiej ligi. W sezonie 1948/49 klub został zdegradowany z drugiej ligi, a potem przez dłuższy okres grał w niższych ligach do 1970 roku, kiedy awansował z powrotem do Wiener liga, która była teraz dopiero trzecim poziomem ligowym. 1 lipca 1973 roku doszło do fuzji ze "SC Hinteregger Wien" w klub SC Post Hinteregger, co pozwoliło awansować do Regionalliga Ost (D2). Jednak w następnym roku nastąpiła reorganizacja systemu lig, w wyniku której "Regionalliga Ost" została obniżona do III poziomu. 1 lipca 1975 roku fuzja została rozwiązana, ale już podczas przerwy zimowej sezonu 1975/76 klub połączył się z Wiener SC w Wiener Sport-Club/Post, który grał na drugim poziomie w Nationalliga. Ale po zakończeniu sezonu fuzja rozpadła się. Wiener SC pozostał w drugiej lidze, którą wygrał w 1977 roku, a Post SV Wien został zdegradowany do Wiener Stadtliga (D4). Od czasu tego spadku w 1976 roku klub grał nieprzerwanie w "Wiener Stadtliga". W latach 2001–2003 oraz w sezonie 2004/05 krótko występował w "Wiener Oberliga A" (D5).
Barwy klubowe, strój.
Klub od 1975 ma barwy czarno-żółte. W latach 1919–1924 były czarno-białe, w latach 1924–1930 niebiesko-pomarańczowe, a w latach 1930–1975 czerwono-żółte. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Sportplatz Post w Wiedniu, który może pomieścić 2000 widzów.
Inne sekcje.
Klub prowadzi drużyny dla dzieci i młodzieży w każdym wieku. Oprócz tego funkcjonują inne sekcje w takich dyscyplinach sportu jak: piłka ręczna, hokej na trawie, tenis, koszykówka, siatkówka, futsal, tenis stołowy, kręgle, brydż, podnoszenie ciężarów, gimnastyka, squash, narciarstwo, sporty motorowe, judo i szachy.

</doc>
<doc id="4787560" url="https://pl.wikipedia.org/wiki?curid=4787560" title="Ljubica Čakarević">
Ljubica Čakarević

Ljubica Čakarević cyr. Љубица Чакаревић (ur. 1894 w Užicach, zm. 1980 w Sarajewie) – serbska bohaterka I wojny światowej. Odznaczona w 1918 roku Medalem Waleczności.
Życiorys.
Ljubica Čakarević urodziła się w Užicach w 1894 roku. Jej ojciec był nauczycielem. Pracowała jako nauczycielka, a gdy wybuchła wojna razem ze swoją siostrą Milicą została pielęgniarką w Szpitalu Wojskowym w Užicach. Ojciec i dwaj bracia zostali powołani do wojska. Podczas okupacji Serbii przez wojska austro-węgierskie nie podjęła pracy w szkole, bo nie chciała pracować dla okupanta. Latem 1918 roku z grupą dowodzoną przez Dragutina Jovanovića-Lune wyruszyła na front salonicki, by po 27 dniach przedzierania się przez tereny okupowane przez Bułgarów przekazać serbskiemu dowództwu cenne informacje z okupowanej ojczyzny. Pozostała na froncie, zachęcając żołnierzy do walki, opowiadając im o okrucieństwach okupanta. Nadano jej przydomek Jovanka Orleanka. Marszałkowie Stepa Stepanović i Živojin Mišić, których spotkała na froncie, powiedzieli jej, że jest pierwszym posłańcem z Serbii. Za ten wyczyn została odznaczona złotym Medalem Waleczności.
Po zakończeniu wojny Čakarević wróciła do nauczania. W 1921 roku wyszła za mąż za syna włoskiego konsula w Belgradzie Nikolę Di Sorno. Mieli córkę Idę. Mieszkali w Rzymie, Genui i Mediolanie. W 1980 roku podczas wizyty u swojego brata Milutina w Sarajewie zachorowała i zmarła. Została pochowana w Sarajewie. 20 października 2017 roku jej szczątki zostały przeniesione do rodzinnego miasta Užice, gdzie z wojskowymi honorami pochowano ją w grobie rodzinnym na tamtejszym cmentarzu. W pogrzebie wzięli udział przedstawiciele władz miasta, cerkwi prawosławnej i armii.
Upamiętnienie.
Jej imię nadano jednej z ulic w Užicach.

</doc>
<doc id="4787565" url="https://pl.wikipedia.org/wiki?curid=4787565" title="Uwe Becker">
Uwe Becker

Uwe Becker (ur. 10 grudnia 1955 w Rosche) – niemiecki lekkoatleta, średniodystansowiec, halowy wicemistrz Europy z 1981. Podczas swojej kariery reprezentował Republikę Federalną Niemiec.
Odpadł w półfinale biegu na 800 metrów na mistrzostwach Europy w 1978 w Pradze. Na halowych mistrzostwach Europy w 1980 w Sindelfingen zajął 4. miejsce w biegu na 1500 metrów.
Zdobył srebrny medal w biegu na 1500 metrów na halowych mistrzostwach Europy w 1981 w Grenoble, przegrywając jedynie ze swym kolegą z reprezentacji RFN Thomasem Wessinghage, a wyprzedzając Mirosława Żerkowskiego z Polski. Zajął 6. miejsce w finale tej konkurencji na mistrzostwach Europy w 1982 w Atenach oraz 11. miejsce na tym dystansie na mistrzostwach świata w 1983 w Helsinkach.
Odpadł w półfinale biegu na 1500 metrów na igrzyskach olimpijskich w 1984 w Los Angeles. Nie ukończył biegu finałowego na tym dystansie na halowych mistrzostwach Europy w 1985 w Pireusie. Odpadł w półfinale tej konkurencji na mistrzostwach świata w 1987 w Rzymie.
Becker był mistrzem RFN w biegu na 1500 metrów w latach 1983–1985, wicemistrzem na tym dystansie w 1979, 1982, 1986 1987 oraz brązowym medalistą w 1980. Był również mistrzem swego kraju w sztafecie 4 × 1500 metrów w latach 1983 i 1985–1987 oraz w biegu przełajowym (na krótkiej trasie) indywidualnie w 1985 i drużynowo w 1982 i 1985. Był wicemistrzem w biegu na 800 metrów w 1978.
Rekordy życiowe Beckera:

</doc>
<doc id="4787571" url="https://pl.wikipedia.org/wiki?curid=4787571" title="Rudi Putra">
Rudi Putra

Rudi Putra (ur. 1977 w Seruway) – indonezyjski biolog.
Jest absolwentem Universitas Syiah Kuala w Banda Aceh. Stopień magistra w dziedzinie ochrony tropikalnej różnorodności biologicznej uzyskał w Institut Pertanian Bogor.
Zajmuje się walką z nielegalnymi plantacjami palmy oleistej, niszczącymi obszary lasu w północnej Sumatrze. Działa na rzecz zachowania siedlisk nosorożca sumatrzańskiego. W 2013 roku opracował petycję, w której zwrócono się do rządu indonezyjskiego z prośbą o bardziej skuteczne egzekwowanie prawa dotyczącego ochrony przyrody. Petycja zebrała blisko 1,4 mln podpisów.
W 2014 roku został laureatem Nagrody Goldmanów za zasługi na rzecz walki z nielegalnym wyrąbem drzew, wykorzystywaniem lasów do produkcji oleju palmowego oraz przemysłem wydobywczym i plantacyjnym w zagrożonych ekosystemach.

</doc>
<doc id="4787578" url="https://pl.wikipedia.org/wiki?curid=4787578" title="Francis Casadesus">
Francis Casadesus

Francis Casadesus, właśc. François Louis Casadesus (ur. 2 grudnia 1870 w Paryżu, zm. 25 czerwca 1954 w Suresnes) – francuski dyrygent, kompozytor i skrzypek.
Życiorys.
Syn Luisa, brat Henri i Mariusa. Studiował w Konserwatorium Paryskim, które ukończył w 1895 roku. Jego nauczycielem był César Franck. W latach 1907–1914 pisał jako krytyk muzyczny do czasopisma "L’Aurore". Współzałożyciel Konserwatorium Amerykańskiego w Fontainebleau, którym w latach 1918–1921 kierował. Dyrygował m.in. Operą Paryską i Opéra-Comique, występował także poza granicami Francji (Moskwa, Turyn, Bruksela). Pracował jako dyrygent w radiu francuskim i pisywał artykuły krytyczne. Część jego krytyk muzycznych ukazała się w antologii wydanej w 1950 roku z okazji 80. rocznicy urodzin ("Hommage à Francis Casadesus, pour ses quatre-vingts ans", Paryż 1950).
Skomponował m.in. "Symphonie scandinave" (1909), poematy symfoniczne "Quasimodo" (1905) i "La vision d’Olivier Metra" (1934), opery "Cachaprès" (1914), "La chanson de Paris" (1924) i "La fête des géants" (1944), ponadto utwory kameralne, pieśni, muzykę teatralną i filmową.

</doc>
<doc id="4787582" url="https://pl.wikipedia.org/wiki?curid=4787582" title="Stanisław Ossowski">
Stanisław Ossowski



</doc>
<doc id="4787596" url="https://pl.wikipedia.org/wiki?curid=4787596" title="Jan Gorzelańczyk">
Jan Gorzelańczyk

Jan Gorzelańczyk (ur. 13 stycznia 1926 w Lwówku Wielkopolskim, zm. 17 sierpnia 2013) – polski dyplomata i funkcjonariusz organów bezpieczeństwa, ambasador PRL w Malezji (1985–1990).
Życiorys.
Syn Marianny i Franciszka. Absolwent Wydziału Socjologii Uniwersytetu Poznańskiego (1950) oraz Szkoły Głównej Służby Zagranicznej (1961). W latach 1950–1965 pracownik administracji państwowej, między innymi w Wydziale Zagranicznym Głównego Komitetu Kultury Fizycznej oraz w Komitecie Współpracy Gospodarczej z Zagranicą. Od 1966 pracownik Ministerstwa Spraw Zagranicznych PRL. Był między innymi konsulem w Konsulacie Generalnym PRL w Sydney (1966–1970), I sekretarzem Ambasady PRL w Szwecji, konsulem generalnym PRL w Sztokholmie (1970–1976), dyrektorem Departamentu Łączności w MSZ (1979–1985). W latach 1985–1990 ambasador PRL w Malezji.
Równolegle z oficjalną służbą w MSZ był funkcjonariuszem organów bezpieczeństwa: Ministerstwa Bezpieczeństwa Publicznego (1945–1956), a następnie Ministerstwa Spraw Wewnętrznych PRL. Przez 32 lata był funkcjonariuszem Departamentu I MSW (wywiadu cywilnego). Podczas wypełniania oficjalnych funkcji dyplomatycznych na placówkach zagranicznych był jednocześnie rezydentem wywiadu. W 1951 ukończył sześciomiesięczny kurs aktywu kierowniczego MBP, a w latach 1957–1958 dwuletnią Szkołę Departamentu I MSW. W latach 1976–1979 był zastępcą komendanta Ośrodka Kształcenia Kadr Wywiadu MSW oraz kierownikiem cyklu nauk operacyjnych w tym ośrodku.
Członek Polskiej Partii Robotniczej (1945–1948) i PZPR (od 1948).

</doc>
<doc id="4787597" url="https://pl.wikipedia.org/wiki?curid=4787597" title="Galar Pandu Asmoro">
Galar Pandu Asmoro

Galar Pandu Asmoro (ur. 1983 w Surabai) – indonezyjski wspinacz sportowy, specjalizował się we wspinaczce na szybkość. Trzykrotny złoty medalista mistrzostw Azji.
Kariera sportowa.
Dwukrotny mistrz Azji na szybkość indywidualnie w latach 2005 oraz 2015. W roku 2015 został złotym medalistą mistrzostw Azji w sztafecie na szybkość.

</doc>
<doc id="4787605" url="https://pl.wikipedia.org/wiki?curid=4787605" title="Maja Herman Sekulić">
Maja Herman Sekulić

Maja Herman Sekulić (cyr. Маја Херман Секулић; ur. 17 lutego 1949 w Belgradzie) – serbska pisarka, poetka, eseistka, dziennikarka i tłumaczka.
Życiorys.
Maja Herman Sekulić urodziła się 17 lutego 1949 w Belgradzie. W 1977 roku uzyskała tytuł magistra na Wydziale Filologicznym Uniwersytetu Belgradzkiego, w 1985 roku uzyskała doktorat na Uniwersytecie w Princeton.
W latach 1985–1989 wykładała na Uniwersytecie w Princeton, w latach 1982–1984 na Uniwersytecie Rutgersa, a także na Uniwersytecie Harvarda, Uniwersytecie Columbia, Uniwersytecie Iowa. Oprócz pracy naukowej współpracowała z gazetami „Danas” i „Politika” (w tym w charakterze felietonistki) oraz z innymi mediami serbskimi, a także z gazetą „Night in New York” i portalem Recoursaupoeme.fr. Jest członkiem Stowarzyszenia Pisarzy Serbskich, Serbskiego Towarzystwa Literackiego, serbskiego i amerykańskiego PEN Clubu oraz Academy of American Poets i Międzynarodowej Federacji Dziennikarzy.
Swoją twórczość zaczęła publikować w 1981 roku. W 2000 roku wydała swoją pierwszą powieść "Kralj svile", a także pierwszą książkę dla dzieci w języku angielskim "Lazar, the Lizard in a Blizzard". Jest autorką kilkunastu książek: tomów poezji, powieści, esejów oraz książki dla dzieci i młodzieży. Przetłumaczyła również wiele dzieł światowej sławy autorów (Wallace Stevens, Harold Bloom), noblistów (Saul Bellow, Patrick White), a także współczesnych pisarzy, wzbogacając serbską literaturę i kulturę. Maja Herman jest autorką biografii Nikoli Tesli w języku angielskim "Who was Nikola Tesla?"
W 2017 roku była zaangażowana w podpisanie deklaracji o wspólnym języku Serbii, Czarnogóry, Chorwacji i Bośni i Hercegowiny, dokumentu, w powstanie którego zaangażowanych było około dwustu językoznawców i pisarzy z czterech państw byłej Jugosławii. Deklaracja przedstawiona została w Sarajewie 30 marca 2017 i w ciągu 20 godzin podpisało ją ponad 2000 osób. Celem deklaracji było między innymi zwrócenie uwagi na sztuczne, wynikające z nacjonalizmów podziały i uwydatniane na siłę różnice, nadmierny i nieautentyczny puryzm. Podkreślano, że istnienie jednego, wspólnego języka nie zmienia faktu, że państwa i narody są cztery i nie ma nic wspólnego z przynależnością etniczną i poczuciem tożsamości narodowej.

</doc>
<doc id="4787608" url="https://pl.wikipedia.org/wiki?curid=4787608" title="Linia kolejowa nr 786">
Linia kolejowa nr 786

Linia kolejowa nr 786 – niezelektryfikowana, jednotorowa linia kolejowa łącząca przejście graniczne w okolicach Trzcińca Zgorzeleckiego z ogólnodostępną bocznicą szlakową i przystankiem osobowym Bogatynia.
Odcinek linii Granica Państwa (Trzciniec Zgorzelecki) – Trzciniec Zgorzelecki wchodzi w skład korytarza transportowego Görlitz – Zittau tzw. Neißetalbahn.

</doc>
<doc id="4787609" url="https://pl.wikipedia.org/wiki?curid=4787609" title="Kościół św. Patryka w Londynie">
Kościół św. Patryka w Londynie

Kościół Świętego Patryka – rzymskokatolicki kościół parafialny na Soho Square w Londynie, pod którym znajdują się rozległe katakumby (rozpościerające się głęboko pod placem i dalej). Kościół został prawdopodobnie poświęcony jako kaplica w budynku za Carlisle House 29 września 1792. Był jedną z pierwszych katolickich świątyń, na budowę których zezwolono w Wielkiej Brytanii po reformacji ("Catholic Relief Act") i pierwszą w Anglii dedykowaną św. Patrykowi. 
Historia i architektura.
Obecny obiekt został zbudowany w latach 1891–1893 według projektu Johna Kelly'ego z Leeds i zastąpił wcześniejszą, mniejszą kaplicę zbudowaną przez ojca Arthura O'Leary'ego w latach 90. XIX wieku. Świątynia została poświęcona przez biskupa Roberta Brindle'a 20 września 1900. W nowym kościele zachowało się kilka zabytków ze starej świątyni, np. pomnik ojca O’Leary’ego, XVIII-wieczna Pietà i część drewnianej konstrukcji ołtarzy bocznych. Na jednej ze ścian wisi inskrypcja upamiętniająca konsekrację kościoła w 1792.
Kościół ma nietypowy, wydłużony kształt ze względu na określone wówczas ograniczenia. Wzniesiony jest z cegieł i ma dzwonnicę. Pokryty jest łupkowym dachem. Wpisano go na listę zabytków w klasie II. Główne wejście ma ganek w stylu rzymskim z kolumnami korynckimi. Nad wejściem znajduje się napis: "Ut christiani ita et romani sitis". Jest to cytat zaczerpnięty z pism św. Patryka. 
Budynek został zamknięty z powodu remontu i odnowy między 28 lutego 2010, a 31 maja 2011. Podczas renowacji nabożeństwa odbywały się w pobliskiej kaplicy św. Barnaby w Domu św. Barnaby. 
Kościół jest macierzystą świątynią społeczności irlandzkiej w Londynie (ojciec O'Leary pełnił posługę wśród przeważająco irlandzkiej ludności slumsów na West Endzie).
Tablice pamiątkowe.
Wewnątrz kościoła umieszczone są tablice pamiątkowe, w tym fundacyjna, a także ku czci Juana Pablo Vizcardo y Guzmána (1748–1798), peruwiańskiego pisarza zamieszkałego przy nieodległej Wardour Street, jak również upamiętniająca lokalnych proboszczów od 1792 do 2001 i kaznodzieję, Arthura O'Leary'ego (1729–1802).

</doc>
<doc id="4787615" url="https://pl.wikipedia.org/wiki?curid=4787615" title="Polonia w Azerbejdżanie">
Polonia w Azerbejdżanie

Polonia w Azerbejdżanie to Polacy i Azerowie pochodzenia polskiego.
Szacuje się, że w 2019 w Azerbejdżanie mieszkało około 200 Polaków, skoncentrowanych głównie w stolicy kraju – Baku.
Historia.
Po I rozbiorze Polski.
Początki kontaktów polsko-azerbejdżańskich sięgają XVI wieku, ale tak naprawdę, początek Polonii w Azerbejdżanie możemy datować na XIX wiek, kiedy to, w wyniku rozbiorów Polski oraz rosyjskich podbojów na Kaukazie, Warszawa i Baku, znalazły się w jednym państwie – Imperium Rosyjskim. Większość Polaków, którzy dotarli wtedy do Azerbejdżanu, było zesłańcami, skazanymi na karną służbę wojskową.
Bakijski boom naftowy.
Półwysep Apszeroński był intensywnie rozwijającym się miejscem przemysłu naftowego. Z tego też powodu, do stolicy Azerbejdżanu przybyła fala polskich inżynierów, lekarzy i architektów.
Przed wybuchem I wojny światowej Polonia liczyła kilka tysięcy osób.
Społeczność polska.
W XX wieku, w Baku istniało kilka organizacji polonijnych – Rada Polskich Organizacji, Towarzystwo „Dom Polski”, Polskie Towarzystwo Wzajemnej Pomocy „Ognisko”, Polskie Towarzystwo Dobroczynności, a także Związek Młodzieży Polskiej.
W Baku wydawano także polskie czasopismo „Farys”.
Większość Polaków po 1917 roku opuszczała Azerbejdżan w ramach repatriacji.
W 1991 roku założono polonijną organizację o nazwie „"Polonia"”. Kierownikiem stowarzyszenia był Azer, nie mający polskich korzeni.
W 2003 roku powstała polonijna organizacja „Polonia Azerbejdżan”.
Społeczności katolickie.
W 1894 powstała polska kaplica Niepokalanego Poczęcia Najświętszej Panny Maryi, skonfiskowana później przez władze carskie.
W 1903 powstały Rzymskokatolickie Towarzystwo Dobroczynności i Katolicka Wspólnota Polska, a rok później otworzono szkołę katolicką.
Po upadku Związku Sowieckiego, Polonia zwróciła się do Watykanu o przysłanie kapłana, prośba nastąpiła z inicjatywy Swetłany Barancewicz pochodzącej z polskiej rodziny. W 1907 do Baku przybył ks. Jerzy Piluś – obecnie posługujący w Abchazji.
Od 2001 roku w Baku działa polska parafia pod wezwaniem Chrystusa Zbawiciela.
Witold Zglenicki.
Jednym z najwybitniejszych członków Polonii w Azerbejdżanie był Witold Zglenicki. Był on inżynierem, który pozyskiwał ropę naftową z dna morskiego. Był także sponsorem fundacji na rzecz rozwoju polskiej kultury i nauki, co przyniosło mu przydomek „polskiego Nobla”.
Naśladowca Zglenieckiego, Paweł Potocki zorganizował zasypanie Zatoki Bakijskiej, tworząc w ten sposób lądowe pola naftowe.
Architektura polska.
Polacy mają ogromne zasługi w bakijskiej architekturze, funkcję naczelnego architekta miasta pełniło kolejno czterech Polaków, a jeden z nich piastował to stanowisko przez 16 lat.

</doc>
<doc id="4787618" url="https://pl.wikipedia.org/wiki?curid=4787618" title="Komitat Esztergom">
Komitat Esztergom

Komitat Esztergom (, , ) – dawny komitat w środkowej części Królestwa Węgier.
Komitat był jednym z najstarszych na Węgrzech, powstał pod koniec X w. Rozciągał się na obu brzegach Dunaju. Podczas najazdów tureckich komitat został spustoszony po klęsce pod Mohaczem 29 sierpnia 1526 r. Po upadku Budy w 1541 r. Turcy zajęli część komitatu na lewym brzegu Dunaju, a w 1543 r. także Ostrzyhom. Okupowana przez Imperium Osmańskie południowa część komitatu utworzyła sandżak Estergon w ejalecie Budin. W 1594 r. wojska cesarskie wyzwoliły Ostrzyhom, ale w 1605 r. ponownie został zajęty przez Turków. W 1663 r. Turcy zdobyli całe terytorium komitatu, a jego północna część weszła w skład ejaletu Uyvar. Komitat zostały przywrócone po wyparciu Turków w 1691 r. W wyniku reform józefińskich w latach 1786-1790 komitat był połączony z komitatem Komárom w komitat Komárom-Esztergom. Następnie znów samodzielny komitat. Siedzibą władz komitatu był zamek w Ostrzyhomiu, od którego komitat wziął swą nazwę, a następnie od 1543 r. - kiedy terytorium stało się częścią Imperium Osmańskiego - siedziba znajdowała się poza komitatem, w latach 1605–1663 w Érsekújvár w komitacie Nyitra, a ostatecznie od 1714 r. siedzibą było miasto Ostrzyhom.
W okresie przed I wojną światową komitat dzielił się na dwa powiaty i jedno miasto.
Po traktacie w Trianon komitat został podzielony pomiędzy Czechosłowację i Węgry. Pozostała przy Węgrzech część została w 1923 r. połączona z pozostałą częścią komitatu Komárom w nowy komitat Komárom és Esztergom.
W wyniku pierwszego arbitrażu wiedeńskiego w 1938 r. północna część komitatu powróciła do Węgier i komitat został odtworzony. Po drugiej wojnie światowej przywrócono granicę z 1938 r.
Obecnie teren komitatu jest podzielony pomiędzy kraj nitrzański na Słowacji, pozostała przy Węgrzech część po reformie administracyjnej z 1950 r. wchodzi w skład komitatu Komárom-Esztergom ze stolicą w Tatabánya.

</doc>
<doc id="4787619" url="https://pl.wikipedia.org/wiki?curid=4787619" title="Władysław Janik (działacz ZSL)">
Władysław Janik (działacz ZSL)



</doc>
<doc id="4787622" url="https://pl.wikipedia.org/wiki?curid=4787622" title="Jelena Lozanić Frotingham">
Jelena Lozanić Frotingham

Jelena Lozanić Frotingham cyr. Јелена Лозанић Фротингхам (ur. 12 marca 1885 w Belgradzie, zm. 6 lutego 1972) – serbska działaczka humanitarna i na rzecz praw kobiet, pielęgniarka i pisarka. Podczas I wojny światowej wyjeżdżała z Serbii do Stanów Zjednoczonych, aby zbierać dary dla żołnierzy i sierot. Po zakończeniu wojny założyła sierociniec w Guéthary we Francji, gdzie opiekowała się sierotami hiszpańskiej wojny domowej. Została odznaczona Orderem Orła Białego, najwyższym odznaczeniem Serbii.
Życiorys.
Jelena Lozanić urodziła się 12 marca 1885 roku w Belgradzie w Królestwie Serbii jako córka Stanki i Simy Lozanicia. Ojciec był serbskim chemikiem, prezesem Serbskiej Akademii Królewskiej i pierwszym rektorem Uniwersytetu w Belgradzie. Pełnił również funkcję ministra spraw zagranicznych i ministra przemysłu. Jelena była najmłodsza z trójki rodzeństwa. Brat Milivoje S. Lozanić (1878–1963) został wykładowcą i chemikiem, a Ana Marinković (1881–1973) malarką.
W 1910 roku Lozanić została sekretarzem Narodowego Związku Serbskich Kobiet. W tym samym roku uczestniczyła w Drugiej Międzynarodowej Konferencji Kobiet Socjalistycznych w Kopenhadze jako delegat Rady Serbskich Kobiet. Podczas VI Kongresie Międzynarodowego Stowarzyszenia Kobiet w 1911 roku w Sztokholmie uczestniczyła w dyskusji na temat edukacji kobiet oraz związku pomiędzy problemami kobiet, a nauczaniem w Serbii.
W latach 1912–1913 podczas wojen bałkańskich Lozanić pracowała w sierocińcu „Świętej Heleny” i ukończyła kurs pielęgniarski, aby pomóc w opiece nad rannymi w ośrodku dla rekonwalescentów we Vračarze.
W 1914 roku po rozpoczęciu kampanii serbskiej podczas I wojny światowej Lozanić uciekła z rodziną do Niszu, wojennej stolicy Serbii. Pracowała tam w szpitalu, a w listopadzie 1914 roku Serbski Czerwony Krzyż wyznaczył ją na przedstawiciela, który miał zabiegać o pomoc humanitarną w Stanach Zjednoczonych. W styczniu 1915 roku odbyła podróż po Stanach Zjednoczonych i Kanadzie. Po założeniu organizacji nazwanej Serbskim stowarzyszeniem opieki nad dziećmi, Lozanić odbyła w latach 1915–1920 trzy podróże do obu Ameryk, aby zebrać fundusze i pomoc dla uchodźców, w tym żywność, odzież i sprzęt medyczny do walki z tyfusem i gruźlicą. Współpracowała również z Komitetem ds. Pomocy Serbii, który miał siedzibę w Kalifornii i północnej Francji, aby uzyskać bydło mleczne i zboże dla serbskich rolników.
W Serbii Lozanić zakładała szpitale polowe. Kiedy wojna się skończyła, została wyznaczona na szefa Państwowego Komitetu Pomocy i przede wszystkim koncentrowała się na zakładaniu domów dla sierot wojennych. Wróciła do Stanów Zjednoczonych, gdzie spotkała pracownika amerykańskiego Czerwonego Krzyża Johna Whipple Frotinghama, który znał problemy Serbii, bo podróżował po niej w latach 1917–1919.
Pod koniec 1920 roku Lozanić i Frotingham zaręczyli się i pobrali 3 stycznia 1921 roku podczas podwójnej ceremonii w soborze św. Mikołaja na Manhattanie i w kościele Zbawiciela na Brooklynie. Po ślubie para nadal współpracowała przy projektach humanitarnych, mieszkając przez cały rok w swoim domu w Greenburgh w hrabstwie Westchester. Tam w 1923 roku urodziła się ich córka Anna. Część roku para spędzała w posiadłości w Guéthary we Francji. Podczas hiszpańskiej wojny domowej para oddała swój dom w Guéthary na sierociniec i ośrodek dla dzieci rozdzielonych z rodzinami. Gdy zarówno ojciec, jak i mąż zmarli w 1935 roku, wróciła z córką do Greenburgh.
W 1941 roku założyła Komitet Amerykańskich Przyjaciół Jugosławii, który później stał się Jugosłowiańskim Funduszem Pomocy. W 1970 roku został opublikowany zbiór jej listów do rodziny, które wysyłała podczas podróży do Stanów Zjednoczonych w okresie I wojny światowej. Książka otrzymała tytuł "Dobrotvorne misije za Srbiju""."
Zmarła we Francji 6 lutego 1972 roku.
Odznaczenia.
W 1920 roku za działalność humanitarną została odznaczona najwyższym odznaczeniem Serbii Orderem Orła Białego.

</doc>
<doc id="4787623" url="https://pl.wikipedia.org/wiki?curid=4787623" title="Chór Roku Eurowizji 2021">
Chór Roku Eurowizji 2021

3. Chór Roku Eurowizji – planowany trzeci konkurs dla chórzystów, organizowany przez Europejską Unię Nadawców (EBU) oraz Interkultur Foundation. Finał konkursu miał się odbyć w 2021 roku.
28 czerwca 2021 Europejska Unia Nadawców poinformowała o odwołaniu konkursu. Przyczyny nie zostały potwierdzone, jednak prawdopodobnie winna jest wówczas trwająca pandemia COVID-19, przez którą EBU zdecyowało się odwołać też planowany 65. Konkurs Piosenki Eurowizji (2020).
4 października 2022 EBU potwierdziło, że powstanie nowa edycja konkursu w 2023 roku, która zastąpi niedoszłą edycję.
Format.
Konkurujące kraje, które są członkami Europejskiej Unii Nadawców (EBU), mogą uczestniczyć w Eurowizyjnym Chórze Roku. Dziewięć krajów uczestniczyło w inauguracyjnym wydarzeniu w 2017 roku, była to wówczas 1 edycja konkursu. Każdy konkurujący kraj był reprezentowany przez profesjonalny chór, a każdy z nich wykonał chór trwający nie dłużej niż sześć minut. Każdy utwór może zawierać pojedyncze lub kilka utworów muzycznych dowolnego gatunku, ale musi zawierać wpływy krajowe lub regionalne z kraju uczestniczącego.
Inne kraje.
Kraje, które uczestniczyły w poprzedniej edycji, ale w żaden sposób nie skomentowały, czy zamierzały uczestniczyć w tej:
Poniższe kraje potwierdziły rezygnację z udziału w konkursie w 2021 bez podania przyczyny:
Poniższe kraje potwierdziły, że nie planują debiutować podczas konkursu w 2021 bez podania przyczyny:

</doc>
<doc id="4787629" url="https://pl.wikipedia.org/wiki?curid=4787629" title="Cerkiew Podwyższenia Krzyża Świętego w Grzęsce">
Cerkiew Podwyższenia Krzyża Świętego w Grzęsce

Cerkiew Podwyższenia Krzyża Świętego w Grzęsce – była drewniana filialna cerkiew greckokatolicka w Grzęsce, spalona w 1944 roku. 
Historia.
Pierwsza wzmianka o cerkwi pochodzi z 1515 roku, gdy już od jakiegoś czasu istniała parochia. W 1636 roku zbudowano kolejną cerkiew pw. Narodzenia NMP, z fundacji Stanisława Lubomirskiego. W czasie kościelnych reform józefińskich w Galicji, parochia greckokatolicka została zlikwidowana, a cerkiew stała się cerkwią filialną parochii w Mirocinie i należała do nowo utworzonego dekanatu kańczuckiego. Podczas konfliktu po Unii Brzeskiej parochia w Grzęsce przeszła na obrządek „unicki”. 
W 1797 roku zbudowano kolejną cerkiew drewnianą, która w 1820 roku była remontowana. W 1830 roku w Grzęsce było 202 wiernych. W 1905 roku w Grzęsce było 102 wiernych.
Gdy wybuchły walki z Ukraińskimi nacjonalistami, 10 czerwca 1944 roku cerkiew została spalona przez członków Narodowej Organizacji Wojskowej, w ramach akcji „Odwet”.

</doc>
<doc id="4787630" url="https://pl.wikipedia.org/wiki?curid=4787630" title="Stanisław Wacławski">
Stanisław Wacławski

Stanisław Wacławski (ur. 1910 w Sieniawie, zm. 10 listopada 1931 w Wilnie) – polski student zabity w trakcie zamieszek ulicznych w Wilnie, w 1931 r.
Życiorys.
Uczył się najpierw w dwuklasowej szkole powszechnej w Sieniawie, następnie w gimnazjum w Sanoku. Po uzyskaniu egzaminu dojrzałości, 11 listopada 1930 roku złożył podanie o przyjęcie na Wydział Teologiczny Uniwersytetu Stefana Batorego (USB) w Wilnie. Jak pisał w podaniu na studia „mając zamiłowanie do stanu duchownego, wstąpiłem do tutejszego Seminarium Duchownego”. Przez rok studiował na tym wydziale jako kleryk. W roku 1931 zmienił zdanie i przepisał się na Wydział Prawa i Nauk Społecznych USB, stając się ponownie studentem pierwszego roku.
W roku 1931 przez uniwersytety polskie przetoczyła się fala wystąpień antysemickich, które bardzo długo omijały Wilno. Ostatecznie jednak 8 listopada 1931 do władz rektorskich USB dotarła wiadomość, że w Wilnie może dojść do prowokacji mającej spowodować zamieszki antysemickie. Mimo podjętych działań prewencyjnych przez rektora i zabezpieczenia ze strony policji, która wzmocniła posterunki na mieście, w godzinach popołudniowych doszło do pierwszych manifestacji i burd. W związku z powyższym rektor wydał komunikat, w którym zagroził zamknięciem uczelni i zarządzeniu ponownych zapisów na uniwersytet. Mimo tego ostrzeżenia oraz opublikowanych we wtorek 10 listopada na łamach wileńskiej prasy licznych apeli organizacji studenckich USB o powstrzymanie się od gwałtownych wystąpień, tego dnia doszło do wielkiej manifestacji studentów związanych ze środowiskami narodowymi, a także do bezpośrednich starć narodowców z Żydami w okolicy uniwersyteckiego prosektorium na ul. Nowogródzkiej.
W tych zamieszkach uczestniczył także Stanisław Wacławski, który został w ich trakcie ugodzony kamieniem w głowę, tracąc momentalnie przytomność. Nieprzytomnego studenta koledzy umieścili w dorożce, którą chcieli udać się na stację pogotowia ratunkowego. W trakcie przejazdu, na skrzyżowaniu ulicy Zawalnej i Trockiej jadący napotkali tłum ludzi, z którego ponownie posypały się kamienie. Jeden z nich ponownie ugodził Wacławskiego w głowę. Kiedy udało się dostarczyć ofiarę zamieszek do szpitala okazało się, że jest on martwy, a śmiertelną była pierwsza rana.
Następnego dnia (środa 11 listopada) nastąpiło uspokojenie i mimo panującego napięcia w mieście do zamieszek tego dnia nie doszło. Następnego dnia (czwartek 12 listopada) miał odbyć się pogrzeb. Mimo nacisków władz miejskich kondukt żałobny przeszedł najkrótszą drogą na cmentarz parafialny przy kościele św. Piotra i Pawła na Antokolu, organizacje studenckie wymogły przemarsz reprezentacyjną arterią miasta, ul. Adama Mickiewicza. Kiedy wszyscy dotarli na cmentarz (studenci, członkowie różnych organizacji, władze uczelni) na Antokolu okazało się, że rodzina nie dotrze na czas do Wilna, przedstawiciele Obozu Wielkiej Polski (OWP) wymogli na władzach aby wstrzymać się z pochówkiem i pozostawić ciało zmarłego na noc w kaplicy cmentarnej, a właściwy pogrzeb przeprowadzić w piątek, kiedy do Wilna dotrze rodzina. W piątek 13 listopada 1931 roku, równie liczny tłum uczestników zebrał się na Antokolu aby uczestniczyć w pogrzebie. Wszystko odbyło się spokojnie i godnie z udziałem pocztów sztandarowych różnych organizacji. Jednak po zakończeniu uroczystości tłum zaczął wracać do domów doszło do starć z policją, która zorganizowała blokadę na moście, na rzece Wilence, która była jedyną drogą aby dostać się szybko do centrum miasta. Zamiast przepuścić wszystkich przez most, jak to zrobiono w wypadku pocztów sztandarowych, policjanci na koniach zaczęli nacierać na tłum każąc ludziom wycofać się. To spowodowało panikę i zamieszanie, w czasie którego policjanci na koniach rozpędzali ludzi płazując ich szablami, czego wynikiem wiele osób odniosło rany. Były to między innymi rany cięte twarzy, jakich doświadczyły nawet kobiety. Po spacyfikowaniu tłumu, mimo ciągle gorącej atmosfery sytuacja w mieście zaczęła się uspokajać, a w następnych dniach nie doszło już do zamieszek.
Śledztwo w sprawie spowodowania śmierci Wacławskiego postępowało szybko, aresztowano wiele osób, lecz ostatecznie przed sądem stanęła jedna osoba z tłumu Żydów, który obrzucił kamieniami przewożonego rannego, na skrzyżowaniu ul. Trockiej i Zawalnej. Okazał się nim student, także pierwszego roku Wydziału Prawa i Nauk Społecznych USB, na którym studiowała ofiara. W wyniku poszlakowego procesu został on skazany na dwa lata więzienia.
Po śmierci Wacławskiego, środowiska narodowe, a szczególnie OWP, używały jego nazwiska jako swoistego sztandaru podczas kolejnych demonstracji antysemickich, jakie miały miejsce w całym kraju aż do roku 1939. Hasło „Wacławskiego pomścimy” można było jeszcze często zobaczyć na różnych demonstracjach w Polsce. Każdego roku organizacje narodowe wykupywały także w gazetach miejsce na zamieszczenie nekrologów przypominających śmierć studenta z Wilna. Wydano także specjalną pocztówkę z jego wizerunkiem. Echa takiego podejścia do sprawy widać także na mogile zabitego. Na nagrobku Wacławskiego ufundowanym przez Bratnią Pomoc Polskiej Młodzieży Akademickiej USB umieszczono napis:
Ś.P.
STANISŁAW WACŁAWSKI
STUDENT U.S.B.
CZŁONEK O.W.P.
PADŁ W WALCE O WIELKĄ POLSKĘ
UKAMIENIOWANY PRZEZ ŻYDOW
10 XI 1931 R.
Rodzina Wacławskiego nie popierała, a nawet protestowała przeciwko tak instrumentalnemu traktowaniu tragicznej śmierci ich krewnego, ale ich kondycja finansowa nie pozwalała na podjęcie działań mogących zaradzić takiemu stanowi rzeczy.

</doc>
<doc id="4787632" url="https://pl.wikipedia.org/wiki?curid=4787632" title="Bridge Between Continents">
Bridge Between Continents

Bridge Between Continents (także most Miðlína) – most pieszy przez szczeliną ryftową w rejonie Sandvík na Półwyspie Reykjanes na Islandii o długości 15 m.
Most wśród pól lawowych przy drodze nr 425 w rejonie Sandvík i ok. 7 km na południe od Hafnir na Półwyspie Reykjanes wybudowany został nad pokrytą piaskiem szczeliną ryftową pomiędzy płytami tektonicznymi północnoamerykańską i europejską, które odsuwa od siebie Grzbiet Śródatlantycki. W efekcie dryfu kontynentalnego powstała szczelina ma kilkanaście metrów szerokości i wciąż się poszerza z prędkością 2,5 cm rocznie. Islandia jest jedynym miejsce, gdzie zjawisko to ma miejsce na powierzchni ziemi. Konstrukcję wzniesiono jako symbol połączenia między Europą i Ameryką.
Ze względu na swoje specyficzne położenie most stanowi miejscową atrakcję turystyczną, na obu końcach umieszczono dwie tablice z napisami "Witajcie w Ameryce" i "Witajcie w Europie", a pośrodku ustawiono tablicę z napisem "Most między kontynentami" i zaznaczono linię "graniczną" na powierzchni mostu. W centrum informacji turystycznej Reykjanes i centrum informacyjnym Parku Geologicznego Reykjanes turyści przechodzący przez most mogą otrzymać certyfikat Parku Geologicznego Reykjanes, potwierdzający przejście między kontynentami. Dostępna dla turystów jest również możliwość przejścia pod mostem.
Początkowo most nazwano imieniem Leifa Ericsona (Leifa Szczęściarza), który jako pierwszy Islandczyk dotarł do Ameryki, później zaczęto powszechnie nazywać go łączącym Amerykę Północna i Europę i ostatecznie wprowadzono obecną nazwę, jest również określany jako most Miðlína.

</doc>
<doc id="4787633" url="https://pl.wikipedia.org/wiki?curid=4787633" title="Stanisław Poznański">
Stanisław Poznański



</doc>
<doc id="4787634" url="https://pl.wikipedia.org/wiki?curid=4787634" title="Ataki BlackEnergy">
Ataki BlackEnergy

Ataki BlackEnergy (BE1) – cyberataki wykorzystujące złośliwe oprogramowanie z rodziny BlackEnergy, opracowane przez nieznanego hakera. Po raz pierwszy pojawiły się w 2007 roku.
Początkowo oprogramowanie było zaprojektowane jako zestaw narzędzi do tworzenia botnetów do przeprowadzania ataków DDoS. Obsługiwał on różne polecenia zalewania, w tym protokoły takie jak: ICMP, TCP SYN, UDP, HTTP i DNS. Wśród głównych celów cyberataków wykorzystujących BE1 znalazły się firmy ICS/SCADA i przedsiębiorstwa energetyczne na całym świecie, w szczególności ICS, sektor energetyczny, koleje, przemysł wydobywczy, lotniska, rząd i media na Ukrainie. BE1 zyskał rozgłos w 2008 roku, kiedy zgłoszono, że został użyty w cyberatakach przeprowadzonych przeciwko Gruzji w konflikcie rosyjsko-gruzińskim. Jego wykorzystanie ewoluowało i w kolejnych latach powstały BlackEnergy 2 i BlackEnergy 3.
BlackEnergy 2 (BE2).
BE2 to uaktualniona wersja BlackEnergy wykryta w 2010 roku. Oprogramowanie zostało całkowicie przerobione i ewoluowało z zestawu narzędzi do przeprowadzania ataków DDoS do struktury modułowej. BE2 posiada modułową konstrukcję, która wykorzystuje wtyczki do przeprowadzenia specyficznego złośliwego działania bez konieczności przepisywania zupełnie nowego kodu. BlackEnergy 2 dostarcza rozszerzone funkcje, specyficzne dla ataków pluginami do szpiegowania, oszustw, kradzieży danych użytkowników, skanowania sieci, wysyłania spamu i innych.
Możliwości BE2 obejmują:
Wtyczki i funkcje aktualizacji BE2 sprawiają, że jest on wysoce unikalny i pozwala na znacznie dłuższy czas przetrwania na skompromitowanych systemach. Wtyczka wykorzystuje WMI do gromadzenia danych dotyczących hosta ofiary. BE2 zawiera również wtyczkę „Destroy”, która niszczy dane przechowywane na dyskach twardych ofiary poprzez nadpisywanie zawartości plików. Jeśli bot zostanie wykryty przez oprogramowanie antywirusowe, napastnik przepisuje tylko odkrytą część i wysyła aktualizację do botów.
Ataki BlackEnergy w wersji 2, są szeroko rozpowszechnione geograficznie. Od końca 2013 roku zidentyfikowano ofiary BE2 w następujących krajach:
BlackEnergy 3 (BE3).
BE3 pojawiła się po raz pierwszy w 2014 roku. W porównaniu z BE2, BlackEnergy 3 podlega niewielkim zmianom. Oprogramowanie używa innego protokołu do komunikacji z jego wtyczkami. Co więcej, charakteryzuje się lżejszym interfejsem bez komponentu sterującego w trybie jądra (ang. kernel-mode driver). Instalator BlackEnergy 3 wrzuca główny komponent DLL bezpośrednio do lokalnego folderu danych aplikacji. BE3 może być również używany jako keylogger do uzyskania i wydobycia szczegółów dotyczących sieci. Pierwsza kampania przy użyciu BlackEnergy 3 została przeprowadzona w 2014 roku, rozpoczynając się od e-maili phishingowych i rozpoznania. W tym przypadku BE3 został prawdopodobnie zainstalowany na systemach przedsiębiorstw użyteczności publicznej na sześć miesięcy przed tym, jak hakerzy spowodowali awarię 23 grudnia 2015 roku, gdzie zdalnie uzyskano dostęp do centrów kontroli trzech ukraińskich firm zajmujących się dystrybucją energii elektrycznej. Przejmując kontrolę nad systemami SCADA, złośliwi aktorzy otworzyli wyłączniki w około 30 podstacjach dystrybucyjnych w Kijowie i zachodnim regionie Iwano-Frankiwska, powodując utratę mocy przez ponad 200 000 konsumentów. Wiadomości e-mail typu phishing z zainfekowanymi załącznikami zostały wysłane do biur firm. Po otwarciu załączników makra umożliwiły hakerom uzyskanie zdalnego dostępu. Po uzyskaniu dostępu zaczęli zbierać dane uwierzytelniające do wirtualnych sieci prywatnych (VPN) używanych przez operatorów sieci do zdalnego dostępu do centrów kontroli.

</doc>
<doc id="4787635" url="https://pl.wikipedia.org/wiki?curid=4787635" title="Uśmiech!">
Uśmiech!



</doc>
<doc id="4787637" url="https://pl.wikipedia.org/wiki?curid=4787637" title="Tomasz Suszczyński">
Tomasz Suszczyński

Tomasz Suszczyński (ur. 18 grudnia 1889, zm. 31 maja 1985) – polski tkacz i polityk, poseł na Sejm PRL I kadencji.
Życiorys.
Syn Jana. Z zawodu tkacz, pracował na stanowisku kierownika tkalni w Zakładach Przemysłu Bawełnianego w Pabianicach. W 1952 uzyskał mandat posła na Sejm I kadencji z okręgu Pabianice z ramienia Polskiej Zjednoczonej Partii Robotniczej.
Odznaczony Krzyżem Kawalerskim Orderu Odrodzenia Polski, w 1954 Złotym Krzyżem Zasługi, a w 1955 Medalem 10-lecia Polski Ludowej.
Pochowany na cmentarzu komunalnym w Pabianicach (6/5/6).

</doc>
<doc id="4787640" url="https://pl.wikipedia.org/wiki?curid=4787640" title="RGM-84 Harpoon">
RGM-84 Harpoon



</doc>
<doc id="4787642" url="https://pl.wikipedia.org/wiki?curid=4787642" title="Krótki i długi okres w ekonomii">
Krótki i długi okres w ekonomii

Krótki i długi okres – abstrakcyjne koncepcje czasu w ekonomii pozwalające w odmienny sposób modelować zachowania uczestników rynku w zależności od występujących na nim ograniczeń. W szczególności, w teorii mikroekonomii, długi okres to czas niezbędny do dostosowania się do nowych warunków wszystkich rodzajów czynników produkcji w przedsiębiorstwie. W okresie tym nie występują stałe czynniki produkcji. W krótkim okresie przedsiębiorstwo jest w stanie tylko częściowo dostosować użycie czynników do nowych warunków. W tym okresie ilość niektórych czynników produkcji nie zmienia się (jest stała).
Krótki i długi okres a elastyczność popytu i podaży.
Elastyczność cenowa popytu zależy od długości czasu, jaki konsumenci mają na przystosowanie struktury swych wydatków do zmieniających się cen. Elastyczność ta jest niższa w krótkim okresie, a wyższa w okresie długim, gdy zwiększają się możliwości substytucji. Przykładowo: nałogowi palacze nie są w stanie ograniczyć palenia w odpowiedzi na podwyżkę cen papierosów, to jednak wysoka cena odstręcza ludzi młodych, jeszcze niepalących. W efekcie liczba osób palących stopniowo maleje. Czas trwania długiego okresu zależy od specyfiki produktu, np. popyt na czekoladę może zareagować na zmiany ceny w ciągu paru miesięcy, natomiast pełna reakcja na zmianę cen benzyny czy papierosów może potrwać parę lat ze względu na niezbędne dostosowania technologiczne i występujące nałogi.
Podobnie cenowa elastyczność podaży w długim okresie jest większa niż w krótkim. Im czas jest dłuższy, tym większa możliwość dostosowania oferty produktów do zapotrzebowania zgłaszanego przez rynek. W krótkim okresie zwiększenie potencjału produkcyjnego jest ograniczone przez brak możliwości dynamicznej zmiany liczby czynników produkcji, np. kapitału czy pracy, natomiast w długim okresie producentom dóbr i usług łatwiej jest rozwinąć działalność produkcyjną. Zbudowanie nowej fabryki w krótkim okresie jest trudne ze względu na konieczność poniesienia niezbędnych nakładów inwestycyjnych, zatrudnienie nowych pracowników i otwarcie nowych sieci sprzedaży. W długim okresie wszystkie te działania są możliwe.
Koszty długo i krótkookresowe.
W krótkim okresie niektóre czynniki produkcji muszą być wykorzystywane w stałych ilościach. W długim okresie mogą zmieniać się wszystkie czynniki. Krótkookresowa funkcja kosztu przedstawia minimalny koszt wytwarzania danego poziomu produkcji przy zmianie jedynie zmiennych czynników produkcji. Długookresowa funkcja kosztów odzwierciedla minimalny koszt wytwarzania danego poziomu produkcji przy dostosowaniach wszystkich czynników produkcji.
Ze względu na ograniczenie obecnością stałych czynników produkcji w krótkim okresie, krótkookresowy koszt przeciętny (SAC) nie może być niższy niż odpowiedni koszt w długim okresie. Oznacza to, że krzywa krótkookresowego kosztu przeciętnego nie może leżeć poniżej linii długookresowego kosztu przeciętnego.
W przypadku przeliczalnych poziomów rozmiarów aparatury wytwórczej długookresowa krzywa kosztów krańcowych składa się z odpowiednich kawałków krzywych krótkookresowych. Dla każdego poziomu produkcji widać, na której krótkookresowej krzywej kosztów przeciętnych znajduje się firma i jakie koszty krańcowe odpowiadają tej krzywej. Stwierdzenie to jest niezależnie od liczby, rozmiarów i rodzajów aparatury wytwórczej. Długookresowe koszty krańcowe przy każdym poziomie produkcji muszą się równać krótkookresowym kosztom krańcowym związanym z optymalną wielkością rozmiaru wytwarzanej aparatury.
Długookresowe koszty a korzyści skali.
Jeżeli koszty całkowite rosną wolniej niż rozmiary produkcji, krzywa długookresowego kosztu przeciętnego opada – koszty przeciętne obniżają się. Oznacza to, że przedsiębiorstwo osiąga korzyści skali. Natomiast niekorzyści skali występują w sytuacji odwrotnej, tzn. gdy koszty całkowite rosną szybciej niż rozmiary produkcji. Wówczas długookresowe koszty przeciętne rosną wraz ze wzrostem rozmiarów produkcji. W przedsiębiorstwie możliwe jest też wystąpienie sytuacji, gdy koszty produkcji i rozmiary produkcji rosną w tym samym tempie. Długookresowy koszt przeciętny jest wtedy stały. Osiąganie korzyści skali jest jednym z głównych argumentów, które tłumaczą dominację dużych, światowych przedsiębiorstw. Korzyści skali wynikają z czynników technologicznych, marketingowych lub finansowych, sprawiających, że koszty przeciętne maleją wraz ze wzrostem produkcji.
Decyzje przedsiębiorstw w krótkim okresie.
W krótkim okresie możliwości przedsiębiorstwa są ograniczone i nie ma ono takiej swobody w podejmowaniu decyzji jak w długim okresie. Dlatego decyzje krótkoterminowe koncentrują się na tym, aby w ograniczonym okresie czasowym uzyskać największą efektywność i opłacalność. Decyzje podejmowane w krótkim okresie często mają wpływ na decyzje długookresowe. W przypadku popełnienia błędu, działania podejmowane przez firmę w krótkim okresie nie są tak kosztowne jak długoterminowe. Przeważnie są to operacje pieniężne oraz finansowe. Krótki okres kojarzony jest szczególnie z celami inwestorów, którym zależy na wzroście wartości rynkowej firmy.
Decyzje przedsiębiorstw w długim okresie.
W długim okresie przedsiębiorstwo może zmienić lokalizację, co może wywierać duży wpływ na koszty produkcji poprzez różne ceny ziemi, surowców, energii, materiałów i pracy w różnych lokalizacjach. Podejmując decyzję odnośnie do lokalizacji, przedsiębiorstwo musi zwrócić uwagę na: wielkość rynku zbytu, dostępność wykwalifikowanej kadry, jakość surowców dostępnych w danym rynku oraz poziom infrastruktury gospodarczej.
Kolejną ważną decyzją podejmowaną przez firmę w długim okresie jest wybór metod wytwarzania. Przedsiębiorstwo decyduje, jaką fabrykę wybudować, jak ją wyposażyć; wybiera technologie, z jakich będzie korzystać, a także technik, np. pracochłonnych lub pracooszczędnych. Decyzja dotycząca wyboru metod wytwarzania ma długookresowe konsekwencje – gdy fabryka zostanie wybudowana i maszyny zostaną zainstalowane, to na wiele lat co najmniej jeden czynnik produkcji będzie traktowany jako stały, wpływając na kolejne krótkookresowe decyzje. Ten krótki okres w praktyce może potrwać nawet kilka lat. Na wybór techniki wytwarzania i optymalnej kombinacji czynników produkcji składa się wiele elementów, a przy podejmowaniu decyzji inwestycyjnych wymagana jest szczegółowa analiza każdego z nich.
Przedsiębiorstwo w długim okresie podejmuje również decyzje dotyczące skali prowadzenia działalności, czyli rozmiarów produkcji. Przy zwiększaniu nakładów czynników produkcji, zwiększają się jej rozmiary. Jeżeli rozmiary produkcji powiększają się w tym samym tempie, w jakim nakłady czynników produkcji, to przedsiębiorstwo osiąga stałe korzyści skali. Jeżeli rozmiary produkcji rosną wolniej niż nakłady produkcji, to firma osiąga malejące korzyści skali, w sytuacji odwrotnej – rosnące.
Maksymalizacja zysku w długim i krótkim okresie.
Problem maksymalizacji zysku w krótkim okresie można interpretować w taki sposób, że nakład jednego z czynników jest niezmienny, więc firma stoi przed wyborem optymalnego poziomu drugiego czynnika w sposób maksymalizujący zysk. Jeśli formula_1 jest wielkością nakładu czynnika 1 maksymalizującą zysk, to cena produktu pomnożona przez krańcową produktywność czynnika 1 powinna równać się cenie czynnika 1, innymi słowy wartość krańcowej produkcyjności czynnika powinna równać się jego cenie.
Jeżeli formula_2 jest funkcją produkcji firmy z dwoma czynnikami produkcji formula_3 i formula_4 to problem maksymalizacji krótkookresowego zysku można zapisać jako:
gdzie:
Optymalny wybór czynnika 1 opisuje formuła:
W długim okresie firma ma swobodę wyboru poziomu wszystkich ponoszonych nakładów. Matematycznie rzecz ujmując, jest to taki sam problem, jak w przypadku analizy krótkookresowej, z tym, że teraz mogą się zmieniać obydwa czynniki. Warunek opisujący optymalny wybór ma taką samą treść jak przedtem, ale teraz trzeba stosować go do każdego czynnika. W efekcie stosunek krańcowych produktywności każdego z czynników musi być równy stosunkowi cen tych czynników. Oznacza to, że w punkcie optimum krańcowa stopa technicznej substytucji musi być równa stosunkowi cen czynników produkcji
Optymalny wybór czynnika 1:
Optymalny wybór czynnika 2:

</doc>
<doc id="4787645" url="https://pl.wikipedia.org/wiki?curid=4787645" title="Brezova">
Brezova



</doc>
<doc id="4787646" url="https://pl.wikipedia.org/wiki?curid=4787646" title="János Starker">
János Starker

János Starker (ur. 5 lipca 1924 w Budapeszcie, zm. 28 kwietnia 2013 w Bloomington w stanie Indiana) – amerykańsko-węgierski wiolonczelista.
Życiorys.
Syn Polaka i Ukrainki. Rozpoczął naukę gry na wiolonczeli w wieku sześciu lat. Gdy lekcje u Fritza Tellera nie dawały rezultatów, rodzice zapisali go do Akademii Muzycznej Ferenca Liszta w Budapeszcie. Jego pierwszym nauczycielem był Adolf Schiffer. W 1938 opanował Koncert wiolonczelowy Antonína Dvořáka i zaliczył swój pierwszy publiczny występ z orkiestrą.
W czasie nazistowskiej okupacji Węgier w 1944 rodzina Starkera została wysłana do obozu koncentracyjnego (jego dwaj bracia, skrzypkowie, nie przeżyli wojny). Po zakończeniu działań wojennych wrócił do Budapesztu i został pierwszym wiolonczelistą Węgierskiej Opery Państwowej i Orkiestry miejscowej Filharmonii (1945–46). Następnie w 1946 dał koncert w Wiedniu i wziął udział w Konkursie Wiolonczelowym w Genewie, zdobywając w nim brązowy medal.
W 1948 wyjechał do USA, gdzie grał z Dallas Symphony Orchestra (1948–1949), orkiestrą nowojorskiej Metropolitan Opera (1949–53) i Chicagowską Orkiestrą Symfoniczną (1953–58). W 1958 przeniósł się do Bloomington w stanie Indiana, gdzie spędził resztę życia. Był wykładowcą na Uniwersytecie stanu Indiana.
Wykonał między innymi sonatę na wiolonczelę solo Kodálya oraz suity 1-6 Johanna Sebastiana Bacha (również solo).
Laureat nagród Grand Prix du Disque oraz Grammy za rok 1997 w kategorii Best Instrumental Soloist Performance (Without Orchestra).
W 2004 roku napisał autobiografię zatytułowaną "The World of Music According to Starker".

</doc>
<doc id="4787649" url="https://pl.wikipedia.org/wiki?curid=4787649" title="Cochirleanca (gmina)">
Cochirleanca (gmina)

Cochirleanca – gmina w Rumunii, w okręgu Buzău. Obejmuje miejscowości Cochirleanca, Boboc, Gara Bobocu, Roșioru i Târlele. W 2011 roku liczyła 5092 mieszkańców. 

</doc>
<doc id="4787650" url="https://pl.wikipedia.org/wiki?curid=4787650" title="Békés (komitat)">
Békés (komitat)



</doc>
<doc id="4787652" url="https://pl.wikipedia.org/wiki?curid=4787652" title="Bács-Kiskun">
Bács-Kiskun



</doc>
<doc id="4787653" url="https://pl.wikipedia.org/wiki?curid=4787653" title="Brezovec">
Brezovec



</doc>
<doc id="4787662" url="https://pl.wikipedia.org/wiki?curid=4787662" title="Djoko Iskandar">
Djoko Iskandar

Djoko Tjahjono Iskandar (ur. 1950) – indonezyjski herpetolog. Zajmuje się badaniem płazów w Azji Południowo-Wschodniej i Australazji. Piastuje stanowisko profesora biosystematyki i ekologii w Instytucie Technologii w Bandungu.
Jako pierwszy badacz opisał liczne gatunki płazów, m.in. "Barbourula kalimantanensis" (1978) i "Limnonectes larvaepartus" (2014), jedyną znaną żabę, która bezpośrednio rodzi kijanki. Jest autorem książki "The Amphibians of Java and Bali". W uznaniu zasług jego imieniem nazwano rodzaj węża "Djokoiskandarus", a także szereg gatunków jaszczurek i żab.

</doc>
<doc id="4787663" url="https://pl.wikipedia.org/wiki?curid=4787663" title="SC Austro Fiat Wien">
SC Austro Fiat Wien

SC Austro Fiat Wien – austriacki klub piłkarski, mający siedzibę w wiedeńskiej dzielnicy Floridsdorf, działający w latach 1926–1940.
Historia.
Chronologia nazw:
Klub sportowy SC Austro-Fiat Wien został założony w miejscowości Wiedeń w 1926 roku i reprezentował zakłady Austro-Fiat we Floridsdorfie. Początkowo zespół występował w niższych ligach. W czerwcu 1935 roku klub połączył się z drugoligowym klubem "Wiener Rasensportfreunde" (zał. 1928), który w 1932 roku jako mistrz 3. Klasse awansował do II. Ligi. Nowo utworzony klub przejął miejsce ligowe i pod patronatem producenta samochodów był w stanie świętować zwycięstwo II. Ligi Süd w sezonie 1935/36, ale potem w meczach playoff przegrał z mistrzem "II. Ligi Nord" Post SV Wien 0:1 i 1:2. W następnym sezonie był drugim, dopiero w sezonie 1937/38 po zwycięstwie w I. Lidze (D2) zdobył historyczny awans do Gauligi Ostmark. Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Klub musiał przyjąć nazwę SV Amateure Fiat Wien, ponieważ nazwa „Austro” była niepożądana. W debiutowym sezonie 1938/39 zajął 7. miejsce. Następny sezon 1939/40 zakończył na ostatniej 8. pozycji i spadł z powrotem do drugiej ligi. Następnie postanowił połączyć z sąsiednim klubem Floridsdorfer AC, który akurat awansował do najwyższej ligi, po czym został rozwiązany.
Barwy klubowe, strój.
Klub ma barwy czerwono-białe.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz Fiat w Wiedniu o pojemności 1000 widzów.

</doc>
<doc id="4787665" url="https://pl.wikipedia.org/wiki?curid=4787665" title="Austro Fiat Wiedeń">
Austro Fiat Wiedeń



</doc>
<doc id="4787666" url="https://pl.wikipedia.org/wiki?curid=4787666" title="Cochirleanca">
Cochirleanca

Cochirleanca – wieś w Rumunii, w okręgu Buzău, w gminie Cochrileanca. W 2011 roku liczyła 2428 mieszkańców.

</doc>
<doc id="4787668" url="https://pl.wikipedia.org/wiki?curid=4787668" title="Boboc (Buzău)">
Boboc (Buzău)

Boboc – wieś w Rumunii, w okręgu Buzău, w gminie Cochrileanca. W 2011 roku liczyła 1563 mieszkańców.

</doc>
<doc id="4787670" url="https://pl.wikipedia.org/wiki?curid=4787670" title="Plymouth Model Q">
Plymouth Model Q

Plymouth Model Q − samochód osobowy produkowany pod amerykańską marką Plymouth w latach 1928–1929.

</doc>
<doc id="4787672" url="https://pl.wikipedia.org/wiki?curid=4787672" title="Gara Bobocu">
Gara Bobocu

Gara Bobocu – wieś w Rumunii, w okręgu Buzău, w gminie Cochrileanca. W 2011 roku liczyła 354 mieszkańców.

</doc>
<doc id="4787674" url="https://pl.wikipedia.org/wiki?curid=4787674" title="Roșioru">
Roșioru

Roșioru – wieś w Rumunii, w okręgu Buzău, w gminie Cochrileanca. W 2011 roku liczyła 630 mieszkańców.

</doc>
<doc id="4787676" url="https://pl.wikipedia.org/wiki?curid=4787676" title="Kirill Korniłow">
Kirill Korniłow

Kirill Korniłow (ros. Кирилл Корнилов, eng. Kirill Kornilov ur. 25 kwietnia 1991 w Petersburgu) – rosyjski kick-bokser walczący w formule K-1 oraz zawodnik mieszanych sztuk walki. Były zawodnik Glory czy FEN. Mistrz FEA Kickboxing w wadze ciężkiej (+95 kg)
Kariera MMA.
W mieszanych sztukach walki zadebiutował 14 sierpnia 2019 roku, technicznie nokautując w pierwszej rundzie byłego mistrza KSW – Fernando Rodriguesa Jr. Następną walkę stoczył cztery miesiące później, w grudniu 2019 roku zwyciężył ponownie przez TKO z wiele bardziej doświadczonym Konstantinem Andriejcewem.
Na początku 2020 roku podpisał kontrakt z organizacją Fight Exclusive Night, a jego debiut przypadł na galę FEN 27 w Szczecinie. Korniłow znokautował w drugiej rundzie Seweryna Kirschhiebela.
Od marca do grudnia 2020 roku, Korniłow stoczył siedem walk na terenie Rosji, z czego tylko dwa pojedynki wymagały rozstrzygnięcia przez sędziów punktowych.
Pierwszą porażkę w karierze poniósł w czerwcu 2022, gdzie na paryskiej gali "Ares FC 7" przegrał przez niejednogłośną decyzję z niepokonanym Bahrajnem, Szamilem Gaziewem. 
Na zwycięski tor powrócił 18 listopada 2022 podczas gali "Velikoross 1", gdzie wygrał przez TKO z Kirgistańczykiem, Zhyrgalbekiem Chomonovem. 

</doc>
<doc id="4787677" url="https://pl.wikipedia.org/wiki?curid=4787677" title="Târlele">
Târlele

Târlele – wieś w Rumunii, w okręgu Buzău, w gminie Cochrileanca. W 2011 roku liczyła 61 mieszkańców.

</doc>
<doc id="4787681" url="https://pl.wikipedia.org/wiki?curid=4787681" title="Amateure FIAT">
Amateure FIAT



</doc>
<doc id="4787686" url="https://pl.wikipedia.org/wiki?curid=4787686" title="The X Factor (Wielka Brytania)">
The X Factor (Wielka Brytania)

X Factor – brytyjski program rozrywkowy typu talent show, stworzony i produkowany przez Simona Cowella, emitowany od września 2004 na kanale ITV.
Celem programu jest odkrycie utalentowanych wokalnie osób, niezależnie od ich wieku. Uczestnicy po przejściu pre-castingów biorą udział w przesłuchaniach przed jurorami, którzy decydują, kto przechodzi do kolejnego etapu. W trakcie eliminacji, zwanych „boot campem”, uczestnicy dobierani są w grupy (np. soliści do 24 lat, soliści pow. 25 roku życia oraz zespoły wokalne), którym dowodzi jeden z jurorów. Następnie wybrana część zawodników przechodzi do rundy w domach jurorskich, gdzie sędziowie wyłaniają uczestników odcinków transmitowanych na żywo. Uczestnicy wykonują w nich kolejne piosenki, a w każdym odcinku z programu odpada uczestnik, który zdobył najmniejszą liczbę głosów od telewidzów. Do finału przechodzą trzy podmioty, a zdobywca największej liczby głosów od widzów zwycięża program. Nagrodą główną w programie jest możliwość podpisania kontraktu płytowego z wytwórnią Syco Music, która dodatkowo wydaje singiel muzyczny zwycięzcy.
Zwycięzcami kolejnych edycji programu byli: Steve Brookstein, Shayne Ward, Leona Lewis, Leon Jackson, Alexandra Burke, Joe McElderry, Matt Cardle, Little Mix, James Arthur, Sam Bailey, Ben Haenow, Louisa Johnson, Matt Terry, Rak-Su i Dalton Harris. Ponadto finalistami programu byli rozpoznawalni wykonawcy, tacy jak Andy Abraham, JLS, Diana Vickers, Ruth Lorenzo, Olly Murs, Jedward, Brendan Murray, Cher Lloyd, Rebecca Ferguson, One Direction, Ella Henderson, Fleur East czy Saara Aalto.

</doc>
<doc id="4787693" url="https://pl.wikipedia.org/wiki?curid=4787693" title="Plymouth Model 30U">
Plymouth Model 30U

Plymouth Model 30U − samochód osobowy wyprodukowany pod amerykańską marką Plymouth w 1930 roku.

</doc>
<doc id="4787696" url="https://pl.wikipedia.org/wiki?curid=4787696" title="Herb gminy Słubice (województwo lubuskie)">
Herb gminy Słubice (województwo lubuskie)



</doc>
<doc id="4787697" url="https://pl.wikipedia.org/wiki?curid=4787697" title="Flaga gminy Słubice (województwo lubuskie)">
Flaga gminy Słubice (województwo lubuskie)



</doc>
<doc id="4787698" url="https://pl.wikipedia.org/wiki?curid=4787698" title="Subaru RX">
Subaru RX



</doc>
<doc id="4787699" url="https://pl.wikipedia.org/wiki?curid=4787699" title="Unia egoistów">
Unia egoistów

Unia egoistów (niem. "Verein von Egoisten") – koncepcja stworzona przez anarchoindywidualistę Maxa Stirnera. Po raz pierwszy wyjaśniona w książce "Jedyny i jego własność".
Unia egoistów jest rozumiana jako dobrowolne i niemetodyczne stowarzyszenie, które Stirner zaproponował w opozycji do państwa. Każda unia jest rozumiana jako relacja między egoistami, która jest stale odnawiana przez wsparcie wszystkich stron poprzez akt woli. Unia zakłada, że wszystkie strony uczestniczą w świadomym egoizmie. Jeśli jedna ze stron w milczeniu cierpi, ale angażuje się i zachowuje pozory, unia ulega degeneracji. Unia ta nie jest postrzegana jako władza ponad własną wolą, ale jako dobrowolna relacja podporządkowana woli jego członków. Idea ta została interpretowana różnorako; politycznie, ekonomicznie, romantycznie i seksualnie.
Unia egoistów w wyobrażeniu Stirnera.
Jedyny i jego własność.
Społeczeństwo kontra Unia egoistów.
W swojej głównej pracy, "Jedyny i jego własność (niem. Der Einzige und sein Eigentum)", Stirner tworzy rozróżnienie między społeczeństwem a Unią egoistów. W związku z tym „moralność jest niezgodna z egoizmem, ponieważ nie usprawiedliwia tego, co jest ważne dla mnie, tylko dla człowieka we mnie. Ale jeśli państwo jest społeczeństwem ludzi, a nie unią ludzkich ego, z których każdy ma tylko siebie przed oczami, to nie może trwać bez moralności i musi nalegać na moralność. Dlatego ta dwójka, państwo i ja, jesteśmy wrogami. Ja, egoista, nie dbam o dobro tego ludzkiego społeczeństwa, nic mu nie poświęcam, tylko je wykorzystuję; ale aby móc je całkowicie wykorzystać, przekształcam je raczej w moją własność i moje stworzenie, tzn. unicestwiam je i formuję w jego miejsce Unię Egoistów”.
Stirner tworzy inne opozycje w tym samym duchu: „Naród chrześcijański stworzył dwa społeczeństwa, których czas trwania będzie równy z trwałością tego narodu: są to społeczeństwa państwa i Kościoła. Czy można je nazwać unią egoistów? Czy dążymy w nich do egoistycznego, osobistego, własnego interesu, czy też do powszechnego (tzn. interesu ludu chrześcijańskiego), do rozsądku, do interesu państwa i interesu Kościoła? Mogę w nich być i ja sam? Czy mogę myśleć i działać tak, jak chcę, czy mogę się ujawnić, żyć sobą, być sobą zajęty? Czy nie powinienem pozostawić nietkniętego majestatu państwa, świętości Kościoła? Cóż, może nie będę mógł postąpić zgodnie z moją wolą. Ale czy w każdym społeczeństwie znajdę taką niemierzoną wolność postępowania? Na pewno nie! Zatem czy możemy być zadowoleni? Ani trochę! To inna rzecz, czy odbiję się od ego, czy od ludzi, uogólnienie… Państwo jest bowiem podobne do społeczeństwa, a nie do unii; jest poszerzoną rodziną (Ojciec Kraju - Matka Kraju - dzieci kraju)”.
Stirner twierdzi, że w odniesieniu do ekonomii idea unii egoistów ma następujące zastosowanie: „Jeśli ludzie dojdą do punktu, w którym stracą szacunek dla własności, każdy będzie miał własność, ponieważ wszyscy niewolnicy staną się wolnymi ludźmi, gdy tylko przestaną szanować pana jako pana. Unie będą wtedy, także w tej sprawie, mnożyć środki jednostki i zabezpieczać jej zrabowaną własność”.
Elementy Unii egoistów.
Stirner stwierdza, że wzajemność i to, co nazywa „stosunkiem”, są ważnymi elementami unii egoistów: „Podobnie jak sala, więzienie tworzy społeczeństwo, towarzystwo, wspólnotę (np. wspólnotę pracy), ale nie ma stosunku, nie ma wzajemności, nie ma unii. Z drugiej strony, każda unia w więzieniu nosi w sobie niebezpieczne ziarno „zmowy”, które w sprzyjających okolicznościach może wyrosnąć i przynieść owoce”.
Unie egoistów to również zrzeszenia polegające na aktywnej woli uczestnika: „Ale wojna może być raczej wypowiedziana przeciwko samemu zarządowi, państwu, nie konkretnemu państwu, nie takiemu jak zwykły stan państwa w danym czasie; to nie do innego państwa (np. „państwa ludowego”), ludzie dążą, ale do unii, zjednoczenia, tego wiecznie płynnego związku wszystkiego, co jest. Państwo istnieje nawet bez mojej współpracy: urodziłem się w nim, wychowałem się w nim, w obowiązkach wobec niego, i muszę ‘oddać mu hołd’. Zsyła na mnie do swoją ‘łaskę’ i żyję dzięki tej łasce. [...] Teraz Narodowi starają się stworzyć abstrakcyjną, pozbawioną życia unię pszczół, ale sami będą walczyć o jedność z własnej woli, o unię. […] W tej kombinacji nie widzę nic poza zwielokrotnieniem mojej siły i zachowuję ją tylko tak długo, jak jest to moja zwielokrotniona siła. Tak więc jest to unia. Ani naturalny bandaż, ani duchowy nie trzyma unii razem, i nie jest to liga naturalna, ani duchowa”.
Czym jest, a czym nie jest Unia egoistów.
Relacje egoistyczne muszą być na tyle elastyczne, aby można je było zakończyć z woli uczestnika. Unia egoistów przestaje być unią pod pewnymi warunkami, tj. „partia przestaje być unią w tym samym momencie, w którym czyni pewne zasady wiążącymi i chce mieć pewność, że są one zabezpieczone przed atakami; ale ten moment jest sam w sobie aktem narodzin partii. Jako partia jest już urodzonym społeczeństwem, martwą unią, ideą, która się utrwaliła. Jako partia absolutystyczna nie może chcieć, aby jej członkowie wątpili w nieodwracalną prawdę tej zasady; mogliby oni pielęgnować tę wątpliwość tylko wtedy, gdyby byli na tyle egoistyczni, aby chcieć być jeszcze czymś poza swoją partią, tj. niestronniczy. Niestronniczy nie mogą być partyjniakami, lecz tylko egoistami. [...] Rozwiązanie społeczeństwa to stosunek lub unia. Społeczeństwo z pewnością również powstaje przez unię, ale tylko wtedy, gdy ustalona idea powstaje przez myśl – do rozsądku, przez zniknięcie energii myśli (samo myślenie, to niespokojne cofanie wszystkich myśli, które stają się spontaniczne) z tej myśli. Jeśli jakieś zrzeszenie skrystalizuje się w społeczeństwie, to przestaje być koalicją; koalicja jest bowiem ciągłym samostanowieniem o unii; staje się zjednoczeniem, zatrzymuje się, zdegenerowana w stałość; jest - martwa jako unia, jest trupem unii lub koalicji, czyli jest - społeczeństwem, wspólnotą. […] Przynosisz do unii całą swoją moc, swoje kompetencje i sprawiasz, że się liczysz; w społeczeństwie jesteś zatrudniony, ze swoją siłą roboczą; w pierwszym żyjesz egoistycznie, w drugim po ludzku, tzn. religijnie, jako „członek ciała tego Pana”; społeczeństwu, któremu jesteś winien to, co posiadasz, i z którym jesteś związany obowiązkiem, są – mające cię w posiadaniu ‘obowiązki społeczne’; unia, z której korzystasz, i rezygnujesz z niej bezwzględnie i bezwiednie, gdy nie widzisz możliwości dalszego jej wykorzystania”.
Stirner przyznaje, że „całkowita wolność” nie jest możliwa, ale zauważa, że unia egoistów jest najbardziej wolną formą zrzeszania się, jaką można mieć: „Ograniczenie wolności jest wszędzie nieuniknione, bo nie można się wszystkiego pozbyć; nie można latać jak ptak tylko dlatego, że chce się tak latać, bo nie można się uwolnić od własnego ciężaru… Unia z pewnością zaoferuje większą dozę wolności, jak również (a zwłaszcza dlatego, że przez nią unika się wszelkiego przymusu charakterystycznego dla życia państwowego i społecznego) przyzna się do bycia uważaną za ‘nową wolność’, ale mimo to będzie zawierać w sobie wystarczająco dużo niewoli i mimowoli. Bo jej przedmiotem nie jest ta - wolność (którą przeciwnie, poświęca na rzecz własności), lecz tylko własność”.
Krytyka Stirnera.
W „Krytyce Stinera” Stirner zamierzał odpowiedzieć na krytyczne uwagi wysuwane pod adresem "Jedyny i jego własność". Tamże Stirner ma tendencję do odwoływania się do siebie w trzeciej osobie. Tak definiuje on Unię egoistów: „Egoizm, jak rozumie go Stirner, nie jest przeciwny miłości ani myśli; nie jest wrogiem słodkiego życia miłości, ani oddania i poświęcenia; nie jest wrogiem wewnętrznego ciepła, ale nie jest też wrogiem krytyki, ani socjalizmu, ani, mówiąc krótko, żadnego rzeczywistego zainteresowania. Nie wyklucza żadnego interesu. Jest skierowany tylko przeciwko bezinteresowności i nieinteresowności; nie przeciwko miłości, lecz przeciwko świętej miłości, nie przeciwko myśli, lecz przeciwko świętej myśli, nie przeciwko socjalistom, lecz przeciwko świętym socjalistom itp. Ekskluzywność egoizmu, którą niektórzy chcą określać jako izolację, separację, samotność, jest przeciwnie, pełnym udziałem w interesach przez - wykluczenie tego, co nieinteresowne.
Unia egoistów kontra hierarchia.
W tej pracy Stirner koryguje to, co uważa za błędną interpretację swojej idei Unii egoistów w wykonaniu niemieckiego pisarza socjalistycznego Mosesa Hessa. Oskarża Hessa o chęć scharakteryzowania unii egoistów jako „całkowicie powszechnej opozycji liberalnej burżuazji, która obarcza winą państwo, gdy ludzie popadają w biedę i głodują”. Zamiast tego koryguje go, mówiąc, że „jest to unia, w której większość zainteresowanych jest zafiksowana wokół swoich najbardziej naturalnych i oczywistych interesów, związek egoistów? Czy ‘egoiści’ zrzeszają się tam, gdzie jeden jest niewolnikiem lub poddanym drugiego? Istnieją, to prawda, egoiści w takim społeczeństwie i w tym sensie może ono być w niektórych aspektach nazywane ‘unią egoistyczną’, ale niewolnicy tak naprawdę nie szukali tego społeczeństwa w egoizmie, a zamiast tego w swoich egoistycznych sercach, przeciwko tym pięknym ‘uniom’ jak Hess je nazywa”.
Unia egoistów w praktyce według Stirnera.
Stirner podaje też konkretne przykłady tego, co uważałby za związki egoistów: „Byłoby to rzeczywiście coś innego, gdyby Hess chciał zobaczyć unie egoistyczne nie na papierze, ale w życiu. Faust znajduje się w środku takiego związku, kiedy płacze: Tu jestem człowiekiem, tu mogę być człowiekiem – mówi Goethe czarno na białym. Jeśli Hess będzie uważnie obserwował prawdziwe życie, do którego tak bardzo się odnosi, zobaczy setki takich egoistycznych unii, niektóre szybko przemijające, inne trwałe. Być może właśnie w tym momencie niektóre dzieci zebrały się tuż za jego oknem w przyjacielskiej grze. Jeśli na nie spojrzy, zobaczy radosną unię egoistów. Być może Hess ma przyjaciela lub ukochanego; wtedy wie, jak jedno serce odnajduje drugie, ponieważ ich dwa serca łączą się egoistycznie, aby się wzajemnie zachwycać (cieszyć), i jak nikt nie ‘wychodzi na skróty’. Być może spotyka kilku dobrych przyjaciół na ulicy i proszą go, aby towarzyszył im w karczmie przy winie; czy idzie z nimi na przysługę, czy też ‘łączy się’ z nimi, ponieważ zapowiada się obiecująco? Czy powinni mu serdecznie podziękować za ‘poświęcenie’, czy też wiedzą, że wszyscy razem tworzą ‘egoistyczną unię’ na chwilę?”.
Interpretacje i wpływ.
Badacz Andrew Carlson twierdzi, że ludzie byliby zrzeszeni razem przez wzajemną korzyść poprzez wspólne ‘użytkowanie’ siebie nawzajem w tej Unii egoistów. Przystępując do Unii, jednostka zwiększa swoją indywidualną siłę - każdy człowiek poprzez swoją własną siłę mógłby kontrolować to, co tylko może. Nie oznacza to jednak, że istniałby region powszechnej pazerności i wiecznej rzezi, nie oznacza to też sprawowania władzy nad innymi, ponieważ każdy człowiek broniłby własnej wyjątkowości. Carlson twierdzi, że gdy tylko człowiek osiągnie samorealizację prawdziwego egoizmu, nie będzie chciał rządzić innymi ani posiadać więcej dóbr niż potrzebuje, ponieważ zniszczyłoby to jego niezależność. Carlson postrzega Unię Egoistów jako zasadniczo grupę nieformalną, w którą uczestnicy dobrowolnie angażują się dla osobistego zysku. Ponieważ nikt nie jest zobowiązany wobec grupy, mogą oni odejść, jeśli przestanie ona służyć ich interesom, czyniąc korzyść obopólną dla wszystkich członków. Podczas gdy w komunizmie jednostki są zobowiązane do siebie nawzajem w społeczeństwie, w egoizmie są zobowiązane tylko do siebie. Stirner postrzegał to jako przeciwieństwo państwa, rządu lub społeczeństwa, które mogłyby wykorzystać jednostkę dla własnego zysku, nie przynosząc jej korzyści ani nie będąc naprawdę w jej interesie.
Nie byłoby ani panów, ani sług; byliby egoiści. Każdy wycofałby się w swoją własną wyjątkowość, co zapobiegłoby konfliktowi, ponieważ nikt nie będzie próbował udowodnić, że jest ‘w słuszności’ wobec osoby trzeciej, ponieważ każda jednostka byłaby ‘ponad’ Unią. Egoistyczni anarchiści twierdzą, że egoizm będzie sprzyjał prawdziwemu i spontanicznemu zjednoczeniu jednostek. Stirner stwierdził, że tylko ta forma organizacji nie będzie naruszać władzy jednostki, nie wywierając ani moralnego wpływu, ani prawnego ograniczenia.
Stirner nie rozwija szczegółowo formy organizacji społecznej, jaką mogłaby przyjąć Unia Egoistów, a niektórzy, jak Carlson, twierdzą, że sama organizacja jest klęską dla Unii Stirnera. W ramach Unii jednostka będzie mogła się rozwijać, a Unia istnieje dla jednostki. Unii egoistów nie należy mylić ze społeczeństwem, któremu sprzeciwia się Stirner, ponieważ społeczeństwo rości sobie prawo do osoby, która jest uważana za świętą, ale która konsumuje jednostkę. Unia składa się z osób, które konsumują Unię dla własnego dobra.
James L. Walker we wstępie do wydania „Jedyny i jego własność” Benjamina Tuckera z 1907 stwierdził: „U Stirnera mamy filozoficzne podstawy wolności politycznej. Jego zainteresowanie praktycznym rozwojem egoizmu do rozwiązania państwa i unii wolnych ludzi jest jasne i wyraźne, i doskonale harmonizuje z filozofią ekonomiczną Josiah Warrena. Biorąc pod uwagę różnice w temperamencie i języku, między Stirnerem a Proudhonem istnieje znacząca zgodność. Oboje są za wolnością, a w każdym wzroście liczby wolnych ludzi i ich inteligencji widzą pomocniczą siłę przeciwko ciemięzcy”.
Redakcja Anarchistycznego FAQ donosi, że „wielu przedstawicieli ruchu anarchistycznego w szkockim Glasgow potraktowało dosłownie Stirnerowski "„Związek Egoistów”" i uczyniło zeń podstawę do organizowania ruchu anarcho-syndykalistycznego”. Podobnie jak u znanego historyka anarchistycznego Maxa Nettlaua, który stwierdza, że „na temat Stirnera, twierdzę, że nie można go interpretować inaczej niż w sensie socjalistycznym”. Mówi się również, że „Stirner wierzy, że gdy coraz więcej ludzi będzie się stawało egoistami, konflikty w społeczeństwie będą się zmniejszały, gdyż każda osoba będzie uznawała wyjątkowość innych osób, stwarzając w ten sposób odpowiednie środowisko, w którym będą one mogły współpracować (czyli znajdować „ostoje” w „wojnie wszystkich ze wszystkimi”). Te „ostoje” Stirner nazwał „Związkami Egoistów””. Unie, których pragnie Stirner, opierają się na swobodnym porozumieniu, będąc spontanicznymi i dobrowolnymi stowarzyszeniami, tworzonymi we wspólnym interesie tych, którzy „troszczyliby się najlepiej o swój dobrobyt, gdyby się zjednoczyli z innymi”. W odróżnieniu od państwa, związki istnieją po to, by zapewnić to, co Stirner nazywa „stosunkiem”, czyli „unią” pomiędzy jednostkami. Aby lepiej zrozumieć naturę tych zrzeszeń, które zastąpią państwo, Stirner wymienia jako przykłady relacje między przyjaciółmi, parami i dziećmi działającymi wspólnie. Ilustrują one rodzaje relacji, które maksymalizują samozadowolenie, przyjemność, wolność i indywidualność jednostki, a także zapewniają, że osoby zaangażowane nie poświęcają niczego, należąc do unii. Takie zrzeszenia opierają się na wzajemności oraz swobodnej i spontanicznej współpracy między równymi sobie osobami. Jak twierdzi Stirner, „związek to wzajemność, to działanie, to spełnienie się jednostek”. Celem jest „przyjemność” i „samozadowolenie”.
Idea Unii egoistów była interpretowana w kontekście seksualnym przez francuskich i hiszpańskich indywidualistów początku XX wieku. Kataloński historyk Xavier Diez donosi: „W tym sensie stanowiska teoretyczne i istotne doświadczenia francuskiego [sic] indywidualizmu są głęboko obrazoburcze i skandaliczne, nawet w kręgach wolnościowych. Zew naturyzmu nudystów, silna obrona metod kontroli urodzeń, idea ‘unii egoistów’ z jedynym uzasadnieniem praktyk seksualnych, które będą starały się wprowadzić w życie, nie bez trudności, ustanowią sposób myślenia i działania, u jednych zaowocują współczuciem, a u innych silnym odrzuceniem”. Głównym tego teoretykiem był francuski anarchista indywidualista Émile Armand w tym, co nazwał „miłosnym koleżeństwem”.
Tłumacząc swoją koncepcję natychmiastowości, myśliciel post-lewicowy Hakim Bey porównuje ideę Unii egoistów do idei innych myślicieli: „Przenikanie codzienności przez cudowne - tworzenie ‘sytuacji’ - należy do „materialnej zasady cielesnej”, do wyobraźni, do żywej tkanki teraźniejszości… Jednostka, która realizuje tę bezpośredniość, może poszerzyć krąg przyjemności do pewnego stopnia po prostu budząc się z hipnozy „Upiorów” ("Spooks") (jak Stirner nazwał wszystkie abstrakcje): jeszcze więcej może osiągnąć przez „zbrodnię”, a jeszcze więcej przez podwojenie Ja w seksualności. Z „Unii Samoposiadaczy” Stirnera przechodzimy do kręgu „Wolnych Duchów” Nietzschego, a następnie do „ciągu pasji” Charlesa Fouriera, podwajając i podwajając się nawet w miarę mnożenia się Innego w miłości grupy”.
Mówiąc o swojej koncepcji strefy autonomicznej w książce "Tymczasowa strefa autonomiczna", Hakim Bey porównuje ją do koncepcji pomocy wzajemnej Piotra Kropotkina. Mówi on, że „twarzą w twarz, grupa ludzi współdziała w celu realizacji wzajemnych pragnień, czy to dla dobrego jedzenia i toastów, tańca, rozmowy, sztuki życia; być może nawet dla erotycznej przyjemności, lub tworzenia wspólnego dzieła sztuki, lub dostarczania rozkoszy - w skrócie, „unia egoistów” (jak powiedział Stirner) w swojej najprostszej formie - lub inaczej, w rozumieniu Kropotkina, to podstawowy biologiczny napęd do pełnienia „pomocy wzajemnej”.

</doc>
<doc id="4787701" url="https://pl.wikipedia.org/wiki?curid=4787701" title="Plymouth Model PA">
Plymouth Model PA

Plymouth Model PA − samochód osobowy wyprodukowany pod amerykańską marką Plymouth w latach 1930−1931.

</doc>
<doc id="4787704" url="https://pl.wikipedia.org/wiki?curid=4787704" title="Don Kulick">
Don Kulick

Don Kulick (ur. 5 września 1960) – profesor antropologii na Uniwersytecie w Uppsali (Szwecja). Zajmuje się badaniami z zakresu antropologii kulturowej i językowej. Prowadził szeroko zakrojone badania w Papui-Nowej Gwinei, Brazylii i Skandynawii. Istotne są jego badania terenowe nad papuaskim ludem Taiap i jego językiem we wsi Gapun w prowincji Sepik Wschodni w Papui-Nowej Gwinei. Jest współautorem książki "A Grammar and Dictionary of Tayap: the life and death of a Papuan language".
Otrzymał liczne granty i tytuły honorowe, m.in. Stypendium NEH oraz Stypendium Guggenheima.
Bakalaureat z zakresu antropologii i językoznawstwa uzyskał na Uniwersytecie w Lund (1983). W 1990 r. uzyskał doktorat z językoznawstwa na Uniwersytecie Sztokholmskim.

</doc>
<doc id="4787706" url="https://pl.wikipedia.org/wiki?curid=4787706" title="Plymouth New Finer">
Plymouth New Finer

Plymouth New Finer − samochód osobowy wyprodukowany pod amerykańską marką Plymouth w latach 1931–1932.

</doc>
<doc id="4787708" url="https://pl.wikipedia.org/wiki?curid=4787708" title="Maria Tawryczewska">
Maria Tawryczewska

Maria Tawryczewska (z d. Szpakowska, ur. 31 lipca 1927 w Warszawie, zm. 9 października 2012) – polska architektka, uczestniczka odbudowy Wrocławia w latach 1952-1964.
Życiorys.
Córka artysty i architekta Wacława Szpakowskiego (1883-1973), siostra artystki Anny Szpakowskiej-Kujawskiej (ur. 1931).
Jej mężem był Igor Tawryczewski (1927-1989), również architekt, wraz z którym mieszkała i pracowała w Londynie w latach 1964-1979. Później Tawryczewscy byli związani z Warszawą.
Była członkinią Szarych Szeregów w Otwocku.
Pochowana na Cmentarzu Grabiszyńskim we Wrocławiu.
Wykształcenie.
W 1951 uzyskała dyplom mgr. inż. architektury na Wydziale Architektury Politechniki Wrocławskiej, będąc jedną z pierwszych jej absolwentek.
Twórczość.
Tawryczewska należała do grona projektantek i projektantów powojennej architektury Wrocławia. Brała udział w odbudowie miasta, w latach 1952-1964 pracując w Miastoprojekcie Wrocław. Wiele obiektów zaprojektowała we współpracy z Jadwigą Grabowską-Hawrylak, Edmundem Frąckiewiczem i Igorem Tawryczewskim, np. Mezonetowiec czy Osiedle Kołłątaja. Dwie z ich wspólnych realizacji – Dom Naukowca i budynek przy ul. Grabiszyńskiej 164 – uzyskały wyróżnienia w plebiscycie "Mister Wrocławia" w roku 1960 i 1963. Natomiast Osiedle Gajowice (1959-1965), zaprojektowane w zespole z E. Frąckiewiczem, J. Grabowską-Hawrylak, M. Kiełczewską, W. Maciejewskim, S. Müllerem, Z. Pawłowiczem oraz I. Tawryczewskim (kier.) było "największą inwestycją mieszkaniową w powojennej historii miasta".
W latach 1964-1979 pracowała wraz z mężem w Londynie. W latach 1979-1989 obydwoje pracowali w biurze Miastoprojekt-Budopol w Warszawie.
Od 1952 była członkinią warszawskiego oddziału Stowarzyszenia Architektów Polskich.

</doc>
<doc id="4787710" url="https://pl.wikipedia.org/wiki?curid=4787710" title="Osiedle Tysiąclecia (Zielona Góra)">
Osiedle Tysiąclecia (Zielona Góra)

Osiedle Tysiąclecia – osiedle Zielonej Góry, położone w śródmiejskiej części miasta.
Budowę osiedla rozpoczęto w 1957, pierwsze budynki w stylu socrealistycznym nawiązywały do warszawskiej Marszałkowskiej Dzielnicy Mieszkaniowej. Najstarsza zabudowa powstała przy ulicach Bolesława Chrobrego, Bolesława Krzywoustego i Mieszka I.

</doc>
<doc id="4787712" url="https://pl.wikipedia.org/wiki?curid=4787712" title="Język taiap">
Język taiap

Język taiap (lub tayap), także gapun – język papuaski używany we wsi Gapun w prowincji Sepik Wschodni w Papui-Nowej Gwinei. Według danych z 2007 roku posługuje się nim 75 osób.
Jest poważnie zagrożony wymarciem. Został w dużej mierze wyparty przez tok pisin, który dominuje we wszelkich sferach życia.
Nie udowodniono jego pokrewieństwa z żadnym innym językiem, toteż jest rozpatrywany jako język izolowany.
Badaniami nad językiem taiap zajmował się antropolog Don Kulick.

</doc>
<doc id="4787715" url="https://pl.wikipedia.org/wiki?curid=4787715" title="Plymouth Standard">
Plymouth Standard

Plymouth Standard − samochód osobowy wyprodukowany pod amerykańską marką Plymouth w latach 1933–1935.

</doc>
<doc id="4787720" url="https://pl.wikipedia.org/wiki?curid=4787720" title="Plymouth Business">
Plymouth Business

Plymouth Business − samochód osobowy wyprodukowany pod amerykańską marką Plymouth w latach 1935–1938.

</doc>
<doc id="4787727" url="https://pl.wikipedia.org/wiki?curid=4787727" title="Plymouth Roadking">
Plymouth Roadking

Plymouth Roadking − samochód osobowy wyprodukowany pod amerykańską marką Plymouth w latach 1938–1940.

</doc>
<doc id="4787729" url="https://pl.wikipedia.org/wiki?curid=4787729" title="Plymouth VIP">
Plymouth VIP



</doc>
<doc id="4787730" url="https://pl.wikipedia.org/wiki?curid=4787730" title="Kościół św. Stanisława Biskupa w Przylesiu">
Kościół św. Stanisława Biskupa w Przylesiu

Kościół św. Stanisława Biskupa – rzymskokatolicki kościół parafialny w miejscowości Przylesie (województwo opolskie). Świątynia należy do parafii św. Stanisława Biskupa w Przylesiu w dekanacie Grodków, diecezji opolskiej. 
Historia kościoła.
W 1376 roku potwierdzony został kościół parafialny w Przylesiu przy archiprezbiteriacie brzeskim, należący do Kapituły Kolegiackiej w Brzegu. W 1534 roku kościół przeszedł w ręce protestantów. Na początku XVIII wieku został przebudowany i poszerzony. W 1945 roku, w wyniku działań II wojny światowej, zniszczony. W latach 50. XX wieku odbudowany i poszerzony. 
We wnętrzu świątyni zachowały się polichromie ścienne.

</doc>
<doc id="4787744" url="https://pl.wikipedia.org/wiki?curid=4787744" title="Augustine Mahiga">
Augustine Mahiga

Augustine Mahiga wł. Augustine Philip Mahiga (ur. 28 sierpnia 1945 w Dar es Salaam, zm. 1 maja 2020 w Dodomie) – tanzański dyplomata i polityk. 
Kariera polityczna.
Był dyplomatą Tanzanii oraz ministrem kilku resortów w różnych latach w tym: ministrem sprawiedliwości i spraw konstytucyjnych w latach 2019–2020 oraz ministrem spraw zagranicznych w latach 2015–2019. Wcześniej pełnił funkcję stałego przedstawiciela Tanzanii przy ONZ w latach 2003–2010 oraz specjalnego przedstawiciela ONZ i szefa Biura Politycznego ONZ dla Somalii w latach 2010–2013. 
W grudniu 2015 roku został nominowany na posła do Parlamentu przez prezydenta Johna Magufuliego, a następnie mianowany do gabinetu ministrem spraw zagranicznych. 
Śmierć.
Mahiga zmarł po krótkiej chorobie w Dodomie 1 maja 2020 roku w wieku 74 lat.

</doc>
<doc id="4787745" url="https://pl.wikipedia.org/wiki?curid=4787745" title="Wyższa Szkoła Pedagogiczna w Katowicach">
Wyższa Szkoła Pedagogiczna w Katowicach

Wyższa Szkoła Pedagogiczna w Katowicach – państwowa uczelnia pedagogiczna istniejąca w Katowicach, w latach 1950–1968. Na jej bazie oraz Filii Uniwersytetu Jagiellońskiego w Katowicach powstał w 1968 Uniwersytet Śląski w Katowicach.
Historia.
Pierwsza Państwowa Wyższa Szkoła Pedagogiczna powstała w Katowicach w 1946, lecz we wrześniu 1947 została zamknięta, przeniesiona do Łodzi i wcielona do tamtejszej Państwowej Wyższej Szkoły Pedagogicznej.
Z dniem 1 lipca 1950 utworzono rozporządzeniem Rady Ministrów z dnia 29 listopada 1950 kolejną Państwową Wyższą Szkołę Pedagogiczną w Katowicach jako 3-letnią wyższą szkołę zawodową na bazie rozwiązanego w lipcu 1950 Instytutu Pedagogicznego w Katowicach (założonego w 1928). Organizatorem szkoły został mianowany dr Jan Zaremba, jej pierwszy prorektor. Siedzibą stał się budynek przy ul. Szkolnej 9. W 1954 zmieniono jej nazwę na Wyższa Szkoła Pedagogiczna w Katowicach, nadając jej statut organizacyjny szkoły akademickiej. Od 1956 została ona uczelnią o pełnym, 5-letnim programie studiów, nadającą tytuły zawodowe magistra. Uprawnienia akademickie (prawo nadawania stopnia doktora) w 1962 uzyskał Wydział Filologiczno-Historyczny, a w 1963 Wydział Matematyki, Fizyki i Chemii.
W pierwszym roku działalności PWSP (1950/1951) naukę w niej podjęło 123 studentów na 3 kierunkach: matematyka, fizyka i chemia. Następnych 5 kierunków otwarto w: 1951 (filologia polska), 1957 (historia), 1959 (filologia polska z bibliotekoznawstwem, pedagogika) i 1960 (wychowanie techniczne).
Uczelnia wypromowała łącznie 60 doktorów (45 nauk matematyczno-fizycznych i 15 nauk humanistycznych). Pierwszym na katowickiej WSP doktoratem (obronionym 29 stycznia 1964) była rozprawa matematyczna Mariana Panczakiewicza pt. "Pojęcie funkcji w nauce i nauczaniu", napisana pod kierunkiem prof. dr Jerzego Słupeckiego (z WSP w Opolu).
W latach 60. dążeniem rektora WSP w Katowicach prof. dr hab. Józefa Pietera było przekształcenie uczelni w Śląską Akademię Pedagogiczną, traktowaną jako bazę przyszłego uniwersytetu. Odbywało się to równolegle ze staraniami o utworzenie uniwersytetu przez prof. dr hab. Kazimierza Popiołka, prorektora Filii Uniwersytetu Jagiellońskiego w Katowicach. Efektem starań obu profesorów było połączenie 14 czerwca 1968 Wyższej Szkoły Pedagogicznej w Katowicach z Filią Uniwersytetu Jagiellońskiego w Katowicach (założoną w 1963) w Uniwersytet Śląski w Katowicach.
Wydziały.
Wydział Wieczorowy dla Pracujących.
(utworzony 1 października 1956, zlikwidowany 1 lipca 1958) – studia wieczorowe włączono do poszczególnych wydziałów
Inne jednostki organizacyjne.
Studium Języków Obcych.
Języki obce nauczano w ramach lektoratów od 1950, które w 1955 zostały zorganizowane w Zespół Języków Obcych, a od 1 października 1960 w Studium Języków Obcych. Odtąd istniały lektoraty:
Studium Wychowania Fizycznego.
Pierwszymi prowadzącymi zajęcia wychowania fizycznego na katowickiej WSP (dla I i II roku studiów, początkowo fakultatywne) byli: mgr Cecylia Malczyk i mgr Józef Grzbiela. Studium Wychowania Fizycznego utworzono w 1961, którego kierownikiem został mgr Józef Grzbiela, a po jego śmierci w 1963 mgr Zdzisław Weiss. Studium WF do 1968 zatrudniało łącznie 11 instruktorów, prowadzących zajęcia: 
Studium organizowało też 10-dniowe sportowe obozy zimowe (narciarskie), liczne letnie (również turystyczne) oraz wszechstronnie współpracowało z Akademickim Związkiem Sportowym. Studenci brali udział w wielu zawodach międzyuczelnianych (4920 studentów i studentek) oraz Akademickich Mistrzostwach Polski o mistrzostwo WSP (685 studentów i studentek). Uczelnia szczyciła się mistrzowskimi drużynami studenckimi w lekkiej atletyce męskiej (I miejsce w 1961), siatkówce męskiej (I miejsce w 1963, 1965 i 1967), piłce ręcznej męskiej (I miejsce w 1961, 1963 i 1965), koszykówce męskiej (I miejsce w 1965), licznymi miejscami II i III (j.w. oraz w lekkiej atletyce żeńskiej, koszykówce żeńskiej i siatkówce żeńskiej) oraz wieloma pierwszymi miejscami w rozgrywkach Ligi Międzyuczelnianej. W 1966 i 1968 uczelnia zorganizowała zawody o Memoriał im. mgr Józefa Grzbieli, upamiętniające pierwszego kierownika Studium Wychowania Fizycznego.
Studium Wojskowe.
Studium Wojskowe WSP w Katowicach zorganizował w marcu 1952 płk Piotr Witwicki. Prowadziło obowiązkowe zajęcia wojskowe dla studentów (mężczyzn) oraz organizowało przeszkolenie wojskowe w jednostkach wojskowych w czasie wakacji. Dla studentów i studentek nie objętych obowiązkiem szkolenia wojskowego prowadziło zajęcia powszechnej samoobrony.
Biblioteka Główna.
Własny księgozbiór biblioteki WSP w Katowicach zaczęto tworzyć 12 grudnia 1950 w głównej siedzibie uczelni. W początkowym okresie istnienia uczelni studenci i wykładowcy korzystali głównie ze zbiorów Centralnej Biblioteki Pedagogicznej (przekształconej w Pedagogiczną Bibliotekę Wojewódzką), znajdującej się w tym samym gmachu. W 1968 Biblioteka Główna posiadała 75.000 woluminów druków zwartych i 5000 woluminów czasopism (prenumerowano 294 tytuły), a biblioteki zespołów katedr liczyły łącznie 60.542 woluminów (Zespół Katedr Filologii Polskiej posiadał aż 40.000 wol.), co dawało łączny księgozbiór uczelni, liczący 140.542 woluminy. Dyrektorem Biblioteki Głównej WSP w Katowicach był w latach 1950–1968 mgr Piotr Stasiak.
Organizacje i zespoły studenckie.
W uczelni działały organizacje i zespoły studenckie: 
zespoły.
Ponadto od 1961 w Domu Akademickim w Ligocie (ul. Franciszkańska 17) działał Klub Studencki.
Wykładowcy.
W okresie swego istnienia WSP w Katowicach zatrudniała łącznie 602 pracowników naukowych i dydaktycznych, spośród których część pracowała w ramach zleconych wykładów i ćwiczeń.
Większość pracowników merytorycznych należała do Zakładowej Organizacji Związkowej Związku Nauczycielstwa Polskiego, a część również do Podstawowej Organizacji Partyjnej PZPR.
Absolwenci.
W latach 1953–1968 uczelnię ukończyło łącznie 3387 absolwentów, spośród których 318 osób ukończyło 3-letnie studia zawodowe (filologia polska – 42, matematyka – 75, fizyka – 88, chemia – 113 ), a 3069 – 5-letnie studia magisterskie, w tym:
Wydawnictwa.
WSP w Katowicach publikowała dwa wydawnictwa zbiorowe (ciągłe) i skrypty:
oraz 50 wydawnictw zwartych (monografii naukowych i podręczników dla studentów), w tym 20 autorstwa prof. dr hab. Józefa Pietera.
We wszystkich pracach zbiorowych i drukach zwartych wydanych w latach 1956–1968 przez WSP w Katowicach zamieszczono 632 publikacje.

</doc>
<doc id="4787762" url="https://pl.wikipedia.org/wiki?curid=4787762" title="Święty Tobiasz">
Święty Tobiasz

Święty Tobiasz (zm. w 320) – męczennik wczesnochrześcijański. 
Był żołnierzem rzymskim stacjonującym w Sebaście w Armenii. W tym okresie jeden z dwóch współrządzących cesarzy, Licyniusz, wbrew edyktowi Konstantyna Wielkiego z 313 roku, nadal prześladował chrześcijan w swoich prowincjach. 
Tobiasz, znany z gorliwości religijnej, został razem z 9 towarzyszami zamęczony przez swojego dowódcę Marcelego. Najpierw biczowano ich, później wyrwano zęby i na koniec spalono żywcem. 
W Martyrologium Rzymskim Tobiasz wraz z towarzyszami widnieje pod dniem 2 listopada.

</doc>
<doc id="4787764" url="https://pl.wikipedia.org/wiki?curid=4787764" title="Rafał Mozelman">
Rafał Mozelman



</doc>
<doc id="4787765" url="https://pl.wikipedia.org/wiki?curid=4787765" title="Chodziłonie">
Chodziłonie

Chodziłonie (błr. Хадзілоні, "Chadziloni", ros. Ходилони, "Chodiloni") – wieś na Białorusi, w obwodzie grodzieńskim, w rejonie szczuczyńskim. Wchodzi w skład sielsowietu pierszamajskiego.
Historia.
Wieś została opisana w Słowniku geograficznym Królestwa Polskiego. Z opisu wynika, że w 1880 roku wieś była siedzibą okręgu wiejskiego w gminie Pokrowo, w powiecie lidzkim w guberni wileńskiej. 
Podczas dwudziestolecia międzywojennego folwark Chodziłonie leżał w gminie wiejskiej Sobakińce w powiecie lidzkim w województwie nowogródzkim. W 1923 r. we dworze znajdowało się 5, a we wsi 43 domy.

</doc>
<doc id="4787769" url="https://pl.wikipedia.org/wiki?curid=4787769" title="Siergiej Szerabokow">
Siergiej Szerabokow



</doc>
<doc id="4787773" url="https://pl.wikipedia.org/wiki?curid=4787773" title="Martin Haspelmath">
Martin Haspelmath

Martin Haspelmath (ur. 2 lutego 1963 w Hoya) – niemiecki językoznawca. Zajmuje się strukturą składniową i morfologiczną języków w ujęciu historycznym i porównawczym oraz kontaktami językowymi. Jego badania koncentrowały się pierwotnie na językach europejskich, zwłaszcza lezgińskim, ale w nowszych pracach skupia się na badaniu i wyjaśnianiu uniwersaliów językowych.
Kształcił się w Wiedniu, Kolonii, Buffalo i Moskwie. Doktoryzował się w 1993 roku na Wolnym Uniwersytecie Berlińskim. W 1998 roku został zatrudniony w Instytucie Antropologii Ewolucyjnej im. Maxa Plancka (Max-Planck-Institut für evolutionäre Anthropologie). Obecnie (2020) jest pracownikiem Instytutu Historii Ludzkości im. Maxa Plancka (Max-Planck-Institut für Menschheitsgeschichte).

</doc>
<doc id="4787779" url="https://pl.wikipedia.org/wiki?curid=4787779" title="Linia kolejowa nr 631">
Linia kolejowa nr 631

Linia kolejowa nr 631 Milanów – Fronołów – planowana linia kolejowa we wschodniej Polsce.
Linia ta według zamierzeń ma być uzupełnieniem sieci kolejowej we wschodniej Polsce i istotnym uzupełnieniem komunikacji w woj. lubelskim – połączenie Lublina z północną częścią województwa i dalej – z Białymstokiem. Linia ma odgałęziać się od linii nr 30 w okolicach Milanowa, następnie przechodzić przez Łomazy, w Białej Podlaskiej łączyć się z linią nr 2, aby następnie, tuż przed mostem przez Bug w Mierzwicach-Kolonii, połączyć się z linią nr 31.
6 marca 2020 na konferencji „Rozwój kolei w województwie lubelskim” w Radzyniu Podlaskim 20 samorządowców z woj. lubelskiego podpisało dokument będący apelem do ministrów aktywów państwowych i infrastruktury o budowę linii. 

</doc>
<doc id="4787782" url="https://pl.wikipedia.org/wiki?curid=4787782" title="Towarzystwo Kółek Rolniczych we Lwowie">
Towarzystwo Kółek Rolniczych we Lwowie

Towarzystwo Kółek Rolniczych we Lwowie – działające w latach 1882-1918 stowarzyszenie mające na celu modernizację i podniesienie poziomu gospodarczego gospodarstw chłopskich w Galicji
Towarzystwo Kółek Rolniczych we Lwowie zostało założone w 1881 przez grupę ziemiańskich działaczy związanych z Galicyjskim Towarzystwem Gospodarskim i Towarzystwa Rolniczego Krakowskiego, na bazie wcześniej istniejącego Towarzystwa Oświaty i Pracy. Statut towarzystwa został zatwierdzony reskryptem L. 44.701,c. k. Namiestnictwa z dnia 1 sierpnia 1882. Według niego TKR prowadziło działalność na terenie całej Galicji. Jego celem miało być "podniesienie dobrobytu, oświaty i moralności ludu poprzez zakładanie kółek rolniczych". Cel ten zamierzano osiągnąć poprzez p"ouczanie ludu ustnie i za pomocą pism o rolnictwie i przemyśle domowym. Zakładanie czytelni, bibliotek, spółek przemysłowo-handlowych i sklepików po miasteczkach i po wsiach, oraz straży pożarnych. Ułatwianie nabycia doborowych nasion, maszyn i narzędzi rolniczych, Branie udziału w wystawach gospodarskich i przemysłowych, zwiedzanie dobrych gospodarstw w okolicy i zwiedzanie kolejno gospodarstw członków Kółka. Zachęcanie do lepszego gospodarowania, budzenie zamiłowania oszczędności, pracy i w ogóle przedsiębranie czynności wszelkich, które do podniesienia oświaty, moralności i dobrobytu ludu przyczynić się mogą""." Zarząd Główny towarzystwa mieścił się we własnym budynku przy ul. Mickiewicza 26 we Lwowie.
Organem Towarzystwa było czasopismo: "Przewodnik Kółek Rolniczych", wychodzące pod redakcją najpierw Ludwika Zielonki, potem Zygmunta Dudrewicza a następnie Telesfora Adamskiego. TKR prowadziło także rozległą działalność wydawniczą publikując liczne broszury popularyzujące wśród chłopów zasady nowoczesnego gospodarowania oraz stanowiące dla nich instruktaż we wprowadzaniu we wprowadzaniu nowości w zakresie hodowli zwierząt i uprawy roślin. Do publikacji sygnowanych przez TKR należały m.in. prace Kazimierza Miczyńskiego, Bolesława Pobóg Gurskiego, Zdzisława Chmielewskiego, Jana Opieńskiego, Ottona Lille, Wacława Kruszewskiego i Zdzisława Ludkiewicza, Jerzego Turnaua, Władysława Piotra Wąsowicza, Juliana Tałasiewicza, Jana Blautha. W latach 1911-1914 Towarzystwo prowadziło stacjonarne kursy handlowe w Ciężkowicach celem kształcenia personelu sklepowego dla potrzeb placówek prowadzonych przez TKR. Jego organizacją filialną był założony w 1912 jako spółka z ograniczoną odpowiedzialnością – Związek Ekonomiczny Towarzystwa Kółek Rolniczych, od 1 kwietnia 1913 działający pod nazwą Związek Ekonomiczny Kółek Rolniczych, który w 1912 prowadził 932 własne sklepy na terenie całej Galicji.
Towarzystwo szybko rozwijało się organizacyjnie, w 1899 liczyło 529 kółek rolniczych z 26 526 członków, w 1905 już 1899 kółek rolniczych z 52 929 członkami zwyczajnymi a w 1912 liczyło 1778 kółek rolniczych zrzeszających 73 920 członków zwyczajnych, oraz 84 członków założycieli i 1751 członków wspierających. W 1914 protektorami Towarzystwa byli: arcybiskup obrządku ormiańskiego Izzak Mikołaj Isakowicz oraz ziemianie Bolesław Augustynowicz, Stanisław Brykczyński i Bronisław Dulęba. Prezesem stowarzyszenia w tym czasie był Artur Cielecki-Zaręba, zaś wiceprezesami Bronisław Dulęba i Marian Jaroszyński. Swoją działalność prowadziło poprzez Zarządy Powiatowe TKR które istniały w: Białej (prezes Adolf Poniński), Bochni (ks. Adolf Albin), Brodach (Oktaw Sala), Brzesku (Adam Jordan), Brzeżanach (Karol Wojciechowski), Brzozowie (Stanisław Biały), Buczaczu (Władysław Wolański), Cieszanowie (Kazimierz Jampolski), Chrzanowie (Edward Mycielski), Czortkowie (Bronisław Krukiewicz), Dąbrowie (ks. Jan Pilch), Gorlicach (ks. Antoni Walawender ), Grybowie (Wincenty Śmiałowski), Husiatynie (ks. Kazimierz Głowiński), Jarosławiu (Jerzy Czartoryski), Jaśle (ks. Zygmunt Męski), Kamionce Strumiłowej (Józef Bartmański), Kołomyi (Stanisław Gruszecki), Krakowie (Stefan Surzycki), Krośnie (Tadeusz Śmiglewski), Limanowej (ks. Franciszek Miklasiński), Lwowie (Bronisław Dulęba), Łańcucie (Bolesław Żardecki), Mielcu (Gustaw Szaszkiewicz), Myślenicach (ks. Andrzej Kościołek), Nisku (Władysław Olszewski), Nowym Sączu (Jan Skąpski), Nowym Targu (ks. Jan Bułat), Oświęcimiu (Karol Dydusiak), Pilznie (Adam Krężel), Podhajcach (Mieczysław Zajączkowski), Przemyślu (Władysław Leon Sapieha), Przemyślanach (Roman Tyzenhaus), Przeworsku (Andrzej Lubomirski), Rohatyniu (Franciszek Biesiadecki), Ropczycach (Jan Chmiel), Rudkach (Karol Surówka), Rzeszowie (Jan Gumiński), Samborze (ks. Ludwik Bikowski), Sanoku (ks. Franciszek Matwijkiewicz), Skałacie (Ludwik Koziebrodzki), Stanisławowie (Józef Sigmund), Strzyżowie (Władysław Michałowski), Tarnobrzegu (Zbigniew Horodyński), Tarnopolu (Celestyn Podlewski), Tarnowie (Wincenty Witos), Trembowli (ks. Stanisław Korzeniowski), Wadowicach (Stefan Bobrowski), Wieliczce (Stanisław Larysz-Niedzielski), Złoczowie (ks. Wincenty Czajkowski), Żółkwi (Stanisław Śnieszko-Nieczuja) i Żywcu (Władysław Kępiński).
Po odzyskaniu przez Polskę niepodległości Towarzystwo Kółek Rolniczych w 1919 weszło wraz z Krakowskim Towarzystwem Rolniczym w skład Małopolskiego Towarzystwa Rolniczego.

</doc>
<doc id="4787786" url="https://pl.wikipedia.org/wiki?curid=4787786" title="Stephen Adolphe Wurm">
Stephen Adolphe Wurm



</doc>
<doc id="4787789" url="https://pl.wikipedia.org/wiki?curid=4787789" title="Donald Laycock">
Donald Laycock

Donald Laycock (ur. 1936, zm. 1988) – australijski językoznawca i antropolog, badacz języków papuaskich. Do jego zainteresowań badawczch należały m.in.: socjolingwistyka; opis i klasyfikacja języków obszaru Nowej Gwinei i Australii oraz języków pidżynowych, leksykografia, kontakty językowe, zmiany językowe; semantyka, praktyka językowa.
Ukończył studia na University of Newcastle. W 1959 r. podjął studia doktoranckie na Australijskim Uniwersytecie Narodowym. Doktoryzował się w 1962 r. na podstawie rozprawy poświęconej grupie językowej z dystryktu Sepik w Papui-Nowej Gwinei.
Był członkiem Stowarzyszenia Mensa.

</doc>
<doc id="4787792" url="https://pl.wikipedia.org/wiki?curid=4787792" title="Gimme the Prize (Kurgan's Theme)">
Gimme the Prize (Kurgan's Theme)



</doc>
<doc id="4787796" url="https://pl.wikipedia.org/wiki?curid=4787796" title="Magiczny piasek">
Magiczny piasek

Magiczny piasek (także: "piasek hydrofobowy") – rodzaj modyfikowanego piasku, pokrytego związkiem hydrofobowym.
Otrzymywanie.
Magiczny piasek jest wytwarzany z czystego piasku, którego głównym składnikiem jest krzemionka. Pokrywa się go substancją hydrofobową, metodami fizycznymi lub chemicznymi. W podejściach fizycznych można zastosować natryskiwanie spreju wodoochronnego na cienką warstwę piasku lub zmieszać gorący piasek z niewielką ilością wosku, parafiny, żywicy lub innych materiałów hydrofobowych. W ten sposób można otrzymać piasek hydrofobowy w warunkach domowych. Uzyskany produkt nie jest odporny na działanie rozpuszczalników organicznych. W podejściu chemicznym wytwarzane są trwałe wiązania kowalencyjne pomiędzy krzemionką w ziarnach piasku a związkiem krzemoorganicznym o właściwościach hydrofobowych. W tym celu piasek poddaje się działaniu par trimetylosilanolu, .
Właściwości.
Magiczny piasek nie ulega zwilżaniu przez wodę. Wsypany do wody opada na dno tworząc plastyczną masę, którą można formować. Po wyjęciu z wody jest suchy i sypki. W lipofilowych rozpuszczalnikach organicznych, np. w heksanie, zachowuje się jak zwykłe sypkie ciało stałe. Efekt hydrofobowy występujący w wodzie zanika po dodaniu niewielkich ilości rozpuszczalników organicznych.
Zastosowanie.
Hydrofobowy piasek został pierwotnie opracowany w celu usuwania ropy z powierzchni wody, aby zapobiec zanieczyszczeniu plaż. Po naniesieniu na pływającą ropę miesza się z nią, zwiększając jej gęstość, na tyle, że mieszanina opada na dno. Nie wszedł jednak do użycia w takim celu ze względu na wysoką cenę. 
Może być także stosowany do zakopywania połączeń w obszarach arktycznych. Ponieważ nie ulega zwilżaniu, nie zamarza w czasie mrozu, umożliwiając łatwy dostęp serwisowy nawet w niskich temperaturach.
Magiczny piasek, zwykle zabarwiony, jest dostępny handlowo jako zabawka. Wykorzystywany jest też w celach edukacyjnych.
Plastyczny piasek magiczny.
W handlu dostępny jest też magiczny piasek w formie plastycznej. Można go formować i kroić. Uzyskane kształty są stabilne przez kilka minut. Można go otrzymać przez zmieszanie piasku z polidimetylosiloksanem, , w proporcji ok. 10:1.

</doc>
<doc id="4787797" url="https://pl.wikipedia.org/wiki?curid=4787797" title="Jim Beach">
Jim Beach

Jim Beach, właśc. Henry James Beach (ur. 9 marca 1942 w Gloucester) – brytyjski prawnik i menedżer muzyczny. Wieloletni menedżer zespołu Queen oraz grupy komediowej Monty Python. Wraz z Dave’em Rowntreem stworzył Transistor Project.
Praca z Queen.
Był menedżerem zespołu od 1978. Oprócz tego, opiekował się także każdym z czterech członków grupy osobno. Freddie Mercury, wokalista Queen, nadał mu przezwisko „Miami”. Wraz z Brianem Mayem, Rogerem Taylorem i Mary Austin utworzył fundację Mercury Phoenix Trust, promującą zapobieganie chorobie AIDS. W 2018 był producentem filmu "Bohemian Rhapsody" opowiadającym historię zespołu Queen. W jego rolę w owym filmie wcielił się Tom Hollander.
Życie prywatne.
Uczył się w Cheltenham College i Queens’ College, gdzie studiował prawo. Był członkiem Cambridge Footlights. W 1963 odbył tournée po Anglii i Szkocji z członkami Monty Pythona: Erikiem Idle’em i Graeme’em Gardenem.
Ożenił się z Claudią, z którą ma córkę Matildę oraz syna Ola. Ol Beach jest frontmanem grupy Yellowire; wcześniej był klawiszowcem zespołu rockowego Wire Daisies, stworzonego przez Rogera Taylora z Queen.

</doc>
<doc id="4787802" url="https://pl.wikipedia.org/wiki?curid=4787802" title="Marian Jarosz (samorządowiec)">
Marian Jarosz (samorządowiec)

Marian Franciszek Jarosz (ur. 8 sierpnia 1946 w Łazach) – polski samorządowiec i menedżer, w latach 1984–1988 prezydent Jastrzębia-Zdroju, w latach 2002–2006 członek zarządu województwa śląskiego.
Życiorys.
Absolwent Wydziału Prawa i Administracji Uniwersytetu Śląskiego. Związał się zawodowo z Jastrzębiem-Zdrojem. Przez trzy lata pełnił funkcję dyrektora w tamtejszej Kopalni Węgla Kamiennego „Zofiówka” i kierował wydziałem w urzędzie miejskim. Zajmował również kierownicze stanowiska w spółkach prawa handlowego.
Zajmował stanowiska zastępcy prezydenta i następnie od 1984 do 1988 prezydenta Jastrzębia-Zdroju. Później związał się z Sojuszem Lewicy Demokratycznej. W 1998, 2002, 2006 i 2010 uzyskiwał mandat radnego sejmiku śląskiego. W 2002 kandydował na prezydenta Jastrzębia-Zdroju (przegrał w drugiej turze z Marianem Janeckim, uzyskując 38,65% głosów). Od 26 listopada 2002 do 27 listopada 2006 pozostawał członkiem zarządu województwa śląskiego, odpowiedzialnym m.in. za politykę gospodarczą, współpracę międzynarodową i planowanie przestrzenne.
W 2014 i 2018 bez powodzenia ubiegał się o ponowny wybór do sejmiku. Był także kandydatem SLD w wyborach parlamentarnych: w 2001, 2011 i 2015 kandydował do Sejmu, a w 2005 i 2007 – do Senatu w okręgu nr 29 (zajmował odpowiednio 6 i 4 miejsce). Powrócił do działalności biznesowej, został m.in. szefem rady nadzorczej Banku Spółdzielczego w Jastrzębiu-Zdroju.

</doc>
<doc id="4787808" url="https://pl.wikipedia.org/wiki?curid=4787808" title="Abram Chaim Prajs">
Abram Chaim Prajs



</doc>
<doc id="4787809" url="https://pl.wikipedia.org/wiki?curid=4787809" title="Panir">
Panir

Panir – świeży ser powszechny na subkontynencie indyjskim. Ma różnorodne zastosowanie i delikatny smak. Nie topi się pod wpływem wysokiej temperatury. Wytwarza się go najczęściej z mleka oraz soku z cytryny.
Etymologia.
Nazwa Panir pochodzi od terminu panīr stosowanego w językach Hindi i Urdu, którego z kolei źródeł doszukuje się w perskim słowie panir (پنیر). Oznaczało ono dowolnego rodzaju ser W Armenii panir (պանիր), w Azerbejdżanie pəndir, w Turcji peynir, a w Turkmenistanie peýnir - wszystkie te nazwy pochodzą od ich Perskiego pierwowzoru. 

</doc>
<doc id="4787810" url="https://pl.wikipedia.org/wiki?curid=4787810" title="Čučuk Stana">
Čučuk Stana

Čučuk Stana, cyr. Чучук Стана (ur. 1795 w Sikole, zm. 1849 w Atenach) – serbska rozbójniczka, bohaterka serbskiej epickiej poezji ludowej.
Życiorys.
Urodziła się w 1795 roku we wsi Sikole w pobliżu miasta Negotin w Serbii, w rodzinie emigrantów z Hercegowiny. Miała dwie siostry: Stojnę i Stamenę, a także młodszego brata Mihaila. Ojciec, który pragnął mieć syna, ubierał córki w chłopięce ubrania. Przydomek „Čučuk” (od tureckiego "küçük" – mały) Stanie nadano z powodu niskiego wzrostu. Ukończyła szkołę średnią w mieście Bela Crkva. 
W 1812 roku Stana poznała Hajduka Veljko, jednego z przywódców pierwszego powstania serbskiego i zamieszkała z nim, chociaż znacznie starszy Veljko miał żonę. Veljko nie mógł się rozwieść bez zgody Cerkwi i by poślubić Stanę, miał przekupić kapłanów. Stana walczyła z nim z karabinem w rękach przeciwko Turkom i czterokrotnie została ranna. Gdy w 1813 roku Velko został zabity, zamieszkała w Pančevie.
Później wyszła za mąż za greckiego wojskowego, pułkownika rosyjskiej armii, bohatera i uczestnika wojny o niepodległość Grecji – Jeorgakisa Olymbiosa, z którym przeprowadziła się na Wołoszczyznę, w tym do Bukaresztu. Jeorgakis zginął 29 czerwca 1821 w bitwie w mołdawskiej wiosce Sculeni, wysadzając się w klasztorze Secu, gdy Stana była w ciąży. Mieli już dwoje dzieci: Milana i Aleksandra. Córka Eufrozyna urodziła się po śmierci ojca. Ze względu na bezpieczeństwo dzieci Stana przeniosła się z nimi do Chocimia w Imperium Rosyjskim, gdzie schroniło się wielu innych uczestników rewolucji serbskiej.
Po wyzwoleniu Grecji Stana zamieszkała z dziećmi w Atenach. Jako wdowa po greckim bohaterze Olymbiosie otrzymała niewielką emeryturę państwową.
Zmarła w 1849 roku, według innych źródeł w 1850. Grób nie zachował się.
W kulturze.
Miłość Veljka i Stany była jednym z ulubionych motywów serbskich legend. Niedaleko Sokobanji na górze Ozren znajduje się skała, na której mieli sobie przysięgać wieczną miłość. Młode pary uważają, że pocałunek w tym miejscu zapewni ich związkowi trwałość, a samotni, że dotknięcie skały pomoże znaleźć „drugą połówkę”. Przekazywany jest również przepis na pomadkę, która ma sprawić, by usta stały się czerwone i ponętne jak usta Stany. Należy wziąć ostrą mieloną czerwoną paprykę, wymieszać z miodem i płatkami róży. Usta posmarowane wieczorem rano będą pełne i czerwone.
Motyw Čučuk Stany pojawiał się również w serbskiej kulturze:

</doc>
<doc id="4787821" url="https://pl.wikipedia.org/wiki?curid=4787821" title="Moczydło 1">
Moczydło 1

Moczydło 1 (inne nazwy: Oczko wodne Moczydło nr 1, Zbiornik nr 1) – staw w Warszawie, w dzielnicy Ursynów.
Położenie i charakterystyka.
Staw, określany też jako oczko wodne, leży po lewej stronie Wisły, w stołecznej dzielnicy Ursynów, na obszarze MSI Natolin, w pobliżu ulicy Moczydłowskiej i Perkalowej, w sąsiedztwie Lasu Kabackiego i bocznicy kolejowej łączącej Warszawę Okęcie ze Stacją Techniczno-Postojową Kabaty. Ze zbiornika wody odprowadzane są poprzez rów M (inne oznaczenie rowu: A), który jest częścią systemu rowów Kanału Grabowskiego. Zasilanie stawu odbywa się zarówno z terenu zlewni m.in. przez rurociąg drenarski od wschodu, jak i poprzez wody podziemne. Brzegi są niskie.
Staw jest największym z trzech akwenów położonych na terenie ursynowskiego osiedla Moczydło, obok zbiorników Moczydło 2 i Moczydło 3, które razem tworzą "Stawy na Moczydle". Jego pochodzenie jest naturalne, polodowcowe. Leży w zagłębieniu pradolinowym wypełnionym piaskami będącymi pozostałością przepływów wód, jednak poza głównym ciągiem pradoliny holoceńskiej. Jego położenie zostało prawdopodobnie zaznaczone na mapie Warszawy i okolic z 1838 roku.
Powierzchnia zbiornika wodnego w linii brzegowej wynosi 0,3810 ha. Według numerycznego modelu terenu udostępnionego przez Geoportal lustro wody znajduje się na wysokości 103,0 m n.p.m. Powierzchnia zlewni stawu wynosi 3,58 km², a jego objętość przy normalnym poziomie piętrzenia to 4202 m³. Zaprojektowana przy okazji renowacji średnia głębokość wynosi 1,8 m.
Renowacja.
W 2008 roku Dzielnica Ursynów zleciła wykonanie renowacji zbiornika wodnego. Obejmowała ona pogłębienie czaszy stawu, stabilizację linii brzegowej od strony nasypu kolejowego wraz z zagospodarowaniem przyległego terenu, wykonanie wylotu rurociągu odprowadzającego wody powierzchniowe pod torami kolejowymi oraz roboty udrażniające odpływ ze stawu – rów M.
Przed renowacją kształt akwenu był niemal okrągły o wymiarach 70 × 90 m. Jego średnia głębokość wynosiła 70 cm, maksymalna 90 cm, a pojemność 1970 m³. Powierzchnia lustra wody wynosiła 3780 m², z czego szuwary stanowiły 1630 m².
Przyroda.
Zgodnie z informacjami Wydziału Ochrony Środowiska Dzielnicy Ursynów m. st. Warszawy w skład rybostanu zbiornika wodnego wchodzą płoć, lin, okoń i szczupak. Na terenie stawu i jego okolicach potwierdzono także występowanie 29 gatunków ptaków, w tym sześciu lęgowych w obrębie akwenu: krzyżówka, łyska zwyczajna, trzciniak zwyczajny, rokitniczka i potrzos zwyczajny. Stwierdzono również obecność wielu gatunków płazów, w tym chronionych: żaba jeziorkowa, żaba wodna, żaba trawna, ropucha szara, kumak nizinny, grzebiuszka ziemna i traszka zwyczajna. Akwen wraz z tworzącym się okresowo, położonym ok. 50 m na północ rozlewiskiem jest miejscem rozrodu traszki grzebieniastej, traszki zwyczajnej, ropuchy szarej, żaby moczarowej i żaby trawnej. Wśród gadów w 2015 roku zaobserwowano zaskrońca zwyczajnego.
Zbiornik wodny znajduje się na terenie otuliny rezerwatu przyrody Las Kabacki. Staw znajduje się także na terenie Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego.
Teren stawu objęty jest miejscowym planem zagospodarowania przestrzennego Natolina Zachodniego – „Park Wyżyny część A” zgodnie z uchwałą Nr XXIII/800/2008 Rady miasta stołecznego Warszawy z dnia 24 stycznia 2008 roku. Zgodnie z jego zapisami ustala się nakaz zachowania powierzchni stawu, jego roślinności i zabrania się odprowadzania do niego ścieków bez ich oczyszczenia.
W 2020 roku miasto rozpoczęło realizację projektu dofinansowanego ze środków unijnych w ramach Programu Operacyjnego Infrastruktura i Środowisko pt. „Ochrona zagrożonych gatunków związanych z siedliskami wodnymi na terenie Warszawy”, w ramach którego planuje się m.in. odkup od prywatnych właścicieli części gruntów, na których znajduje się zbiornik wodny i renaturyzację jego brzegów, a także odłów ryb tworzących presję drapieżniczą na występujące w stawie płazy, w tym kumaka nizinnego i traszkę grzebieniastą.

</doc>
<doc id="4787830" url="https://pl.wikipedia.org/wiki?curid=4787830" title="Osiedle Wazów (Zielona Góra)">
Osiedle Wazów (Zielona Góra)

Osiedle Wazów – osiedle Zielonej Góry, położone w środkowej części miasta.
Osiedle Wazów przyjęło swoją nazwę od ulicy Wazów (przed 1945 Rohrbuschweg), składa się z trzech części nazywanych roboczo Wazów I, Wazów II i Wazów III. Budowa pierwszych bloków mieszkalnych rozpoczęła się w 1956 i trwała do ok. 1966, jako ostatnia powstała część osiedla położona pomiędzy ulicami Podgórną i Władysława IV (wcześniej Feliksa Dzierżyńskiego). Osiedla Wazów I i Wazów II składa się z niskich bloków wielorodzinnych otoczonych zielenią, które w latach 90. XX wieku od wschodu uzupełniono pojedynczymi budynkami o większej kubaturze. Na osiedlu Wazów III dominują budynki o jedenastu kondygnacjach. Od południowego wschodu do osiedla przylega Kampus A Uniwersytetu Zielonogórskiego.

</doc>
<doc id="4787831" url="https://pl.wikipedia.org/wiki?curid=4787831" title="Really Useful Group">
Really Useful Group

The Really Useful Group Ltd. (RUG) – spółka producencka założona w 1977 roku przez Andrew Lloyda Webbera. Zajmuje się produkcją teatralną, filmową, telewizyjną, koncertową, merchandisingiem, rejestrowaniem i publikowaniem nagrań muzycznych. 
Historia.
Firma powstała w 1977 roku, kiedy Lloyd Webber, sfrustrowany warunkami umowy z impresario Robertem Stigwoodem, postanowił przejąć większą kontrolę nad zarządzaniem swoją twórczością. Prawa do wszystkich kompozycji i produkcji Lloyd Webbera utworzonych po 1977 są własnością firmy. Nazwa została zainspirowana zwrotem z serii książek dla dzieci "The Railway Series" (późniejszej inspiracji do stworzenia musicalu Starlight Express), w której lokomotywy są określane jako „Really Useful Engines”. 
"The Really Useful Group" pojawiła się na giełdzie w 1986 roku. Cztery lata później Lloyd Webber wycofał spółkę z giełdy odsprzedając 30% akcji PolyGram. W 1999 kompozytor odkupił 30% udziałów od Universal (który w międzyczasie uzyskał akcje na drodze przekształceń kapitałowych) za 75 mln USD stając się jedynym akcjonariuszem spółki.
Logo firmy to stylizowany scyzoryk szwajcarski w który wkomponowano: klawiaturę, kamerę, trąbkę i pióro symbolizujące główne obszary działania spółki. 
Działy.
Really Useful Theatre Company.
Really Useful Theatre Company (RUT) produkuje i zarządza sztukami muzycznymi i musicalami, przede wszystkim (ale nie wyłącznie) napisanymi przez Andrew Lloyda Webbera. Odpowiada również za licencjonowanie swoich produkcji na całym świecie. W latach 90. RUT produkowała głównie własne produkcje, obecnie ponownie nawiązała współpracę z innymi producentami i firmami produkcyjnymi. 
Lista produkcji i koprodukcji (dzieła Webbera wytłuszczono): 
Really Useful Films.
Really Useful Films jest odpowiedzialny za produkcję filmowych wersji musicali kompozycji Andrew Lloyda Webbera. W katalogu firmy znajdują się następujące produkcje (przede wszystkim telewizyjne i wideo): 
"The Phantom of the Opera" w reżyserii Joela Schumachera z udziałem Gerarda Butlera i Emmy Rossum był nominowany do trzech Oscarów i trzech Złotych Globów 
Really Useful Records.
Really Useful Records jest producentem albumów z obsadą musicali Andrew Lloyda Webbera. Od 1986 roku do 1999 roku, Really Useful Records miało wyłączną umowę z PolyGram na wydawanie albumów przez wytwórnię Polydor. Od tego czasu firma dystrybuuje swoje albumy i płyty DVD za pośrednictwem Universal, obecnych właścicieli PolyGram. Oprócz albumów obsadowych Really Useful wyprodukował także albumy dla: 
Teatry LW.
LW Theatres (dawniej Really Useful Theatres) jest właścicielem i zarządza obecnie sześcioma teatrami West Endu: 
W skład grupy wchodzi także miejsce The Other Palace (dawny St. James Theatre). 
Lloyd Webber kupił pierwszy teatr (Palace Theatre) w 1983. W 1999 roku Lloyd Webber wspólnie z NatWest Equity Partners przejęli Stoll Moss, właścicieli 10 londyńskich teatrów (w tym London Palladium i Theatre Royal, Drury Lane) za 85 mln funtów tworząc Really Useful Theatres. W 2018 roku Really Useful Theatres zmieniło nazwę na "LW Theatres," aby uniknąć pomyłek z innymi firmami należącymi do Lloyda Webbera. 

</doc>
<doc id="4787833" url="https://pl.wikipedia.org/wiki?curid=4787833" title="Europe Elects">
Europe Elects

Europe Elects – agregator sondaży w formie think-tanku, gromadzącego i publikującego dane związane z wyborami, głównie badania opinii publicznej w krajach europejskich. W przeszłości był porównywany do portalu "FiveThirtyEight," amerykańskiego analityka, Nate'a Silvera. 
Geneza działania.
Europe Elects została założona w 2014 jako konto na Twitterze. Projekt szybko zyskał na posłuchu, ponieważ był pierwszym miejscem, w którym zebrano dane z europejskich sondażowni oraz wyborów w państwach UE w jednym miejscu. W 2017 założyciel Europe Elects, Tobias Gerhard Schminke, zrekrutował zespół, który po dziś dzień wraz z nim prowadzi działalność w różnych mediach społecznościowych. Z Twittera, działalność strony rozszerzyła się na inne platformy, aby ostatecznie sformalizować się w start-up. 
Format.
Organizacja publikuje sondaże przeprowadzone przez ośrodki badania opinii publicznej we wszystkich krajach europejskich na poziomie centralnym oraz regionalnym. Publikacje Europe Elects regularnie wskazują na przynależność partii krajowych do odpowiednich grup Parlamentu Europejskiego, co z czasem zostało przyjęte przez inne media. 
Europe Elects regularnie publikuje prognozę rozkładu miejsc dla poszczególnych frakcji Parlamentu Europejskiego i pokazuje, jak wyglądały by wyniki wyborów, gdyby odbyły się one w dniu publikacji prognozy. Do swoich analiz, eksperci Europe Elects wykorzystują samodzielnie pozyskiwane dane. Podczas wyborów do Parlamentu Europejskiego w 2019 Europe Elects cieszyło się największą dokładnością prognozy dt. rozkładu miejsc w Parlamencie Europejskim. 
W 2019 platforma uruchomiła dwutygodnik w formie podcastu "Europe Elects Podcast". W każdym odcinku zespół analizuje najnowsze dane z sondaży dla państw Europy i przeprowadza wywiady z ekspertami, aby poznać ich zdanie na temat aktualnej sytuacji geopolitycznej w Europie. 
Wpływ oraz odbiór zewnętrzny.
Wyniki publikowane przez Europe Elects są często cytowane przez portal Euronews, dzięki czemu organizacja uważana jest za główne źródło informacji medialnych dotyczących Parlamentu Europejskiego. Europe Elects jest często cytowany zarówno w publikacjach europejskich i na całym świecie. Ponadto, reprezentowana jest w Centrum Studiów nad Polityką Europejską i jest stałym źródłem danych dla dziennikarstwa dotyczącego polityki europejskiej. W Polsce, Europe Elects cytowane było przez członka tej organizacji, Michała Konarskiego na łamach Krytyki Politycznej, Strajk.eu oraz młodzieżowego pisma Alternatywa.

</doc>
<doc id="4787840" url="https://pl.wikipedia.org/wiki?curid=4787840" title="Nie Żałuję">
Nie Żałuję



</doc>
<doc id="4787841" url="https://pl.wikipedia.org/wiki?curid=4787841" title="Konolfingen">
Konolfingen

Konolfingen – gmina (niem. "Einwohnergemeinde") w Szwajcarii, w kantonie Berno, w regionie administracyjnym Bern-Mittelland, w okręgu Bern-Mittelland. Powstała w 1933 roku w wyniku połączenia gmin Gysenstein i Stalden im Emmental.
Miejscowość znajdująca się na terenie gminy po raz pierwszy została wspomniana w dokumentach w 1148 roku jako "Chonolfingen".
Demografia.
W Konolfingen 31 grudnia 2020 mieszkało 5 451 osób. W 2020 roku 11,3% populacji gminy stanowiły osoby urodzone poza Szwajcarią.
W 2000 roku 92,9% populacji mówiło w języku niemieckim, 1,3% w języku włoskim, a 1,0% w języku albańskim.
Zmiany w liczbie ludności są przedstawione na poniższym wykresie:
Współpraca.
Miejscowość partnerska:
Transport.
Przez teren gminy przebiegają drogi główne nr 228 i nr 229.

</doc>
<doc id="4787853" url="https://pl.wikipedia.org/wiki?curid=4787853" title="Aneta Kaniak-Golik">
Aneta Kaniak-Golik

Aneta Edyta Kaniak-Golik – polska biolog, doktor habilitowana nauk biologicznych, pracownik Instytutu Biochemii i Biofizyki Polskiej Akademii Nauk, specjalności naukowe: genetyka komórkowa, genetyka molekularna.
Życiorys.
W 1999 na Wydziale Nauk Przyrodniczych Uniwersytetu Wrocławskiego uzyskała stopień naukowy doktora nauk prawnych (dyscyplina: biologia, specjalność: genetyka). W 2018 na podstawie dorobku naukowego oraz pracy pt. "Naprawa i utrzymanie mitochondrialnego DNA w komórkach drożdży Saccharomyces cerevisiae w sieci powiązań między mitochondriami i jądrem w modelowej komórce eukariotycznej" otrzymała w Instytucie Biochemii i Biofizyki Polskiej Akademii Nauk stopień doktora habilitowanego nauk prawnych w dyscyplinie biologia.
Została adiunktem Instytutu Biochemii i Biofizyki Polskiej Akademii Nauk.

</doc>
<doc id="4787855" url="https://pl.wikipedia.org/wiki?curid=4787855" title="Osiedle Warmińskie">
Osiedle Warmińskie

Osiedle Warmińskie – osiedle Zielonej Góry, położone we wschodniej części miasta, w dzielnicy Nowe Miasto.
Osiedle domów jednorodzinnych położone na wschód od Osiedla Mazurskiego i na zachód od Starego Kisielina.

</doc>
<doc id="4787858" url="https://pl.wikipedia.org/wiki?curid=4787858" title="Oczko wodne Moczydło nr 1">
Oczko wodne Moczydło nr 1



</doc>
<doc id="4787861" url="https://pl.wikipedia.org/wiki?curid=4787861" title="US Open 2019 (gra pojedyncza dziewcząt)">
US Open 2019 (gra pojedyncza dziewcząt)

US Open 2019 – gra pojedyncza dziewcząt – zawody singlowe dziewcząt, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce w dniach 1–8 września na twardych kortach USTA Billie Jean King National Tennis Center w Nowym Jorku.

</doc>
<doc id="4787862" url="https://pl.wikipedia.org/wiki?curid=4787862" title="Rosularia">
Rosularia



</doc>
<doc id="4787872" url="https://pl.wikipedia.org/wiki?curid=4787872" title="SC Ostbahn XI">
SC Ostbahn XI

SC Ostbahn XI – austriacki klub piłkarski, mający siedzibę w wiedeńskiej dzielnicy Simmering. Obecnie gra w 2. Landesliga Wien.
Historia.
Chronologia nazw:
Klub sportowy Sport-Club Werkstätte Simmering Ostbahn został założony w miejscowości Wiedeń 23 kwietnia 1921 roku przez pracowników zakładu kolejowego Simmering przy kolei wschodniej. W połowie 1922 przyjął nazwę Wiener Sportvereinigung Ostbahn. Z czasem zmienił nazwę na ESV Ostbahn XI i stał się jednym z wiodących amatorskich klubów sportowych w Wiedniu. W latach 1932–1934 klub występował w lidze VAFÖ. W 1935 roku awansował nawet do profesjonalnej II. Liga Süd, w której utrzymał się do sezonu 1936/37. W 1937 spadł do Wiener 1. Klasse (D3). Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Podobnie jak wszystkie wiedeńskie kolejowe kluby sportowe, został przydzielony do Reichsbahn Turn- und Sportverein Groß-Wien. Klub musiał przyjąć nazwę Reichsbahn I. W sezonie 1941/42 klub zwyciężył w 1. Klasse Wien A. Potem przed rozpoczęciem turnieju playoff o awans do pierwszej ligi połączył się z "Reichsbahn IV" w SG Reichsbahn. Wzmocniony zespół zajął drugie miejsce w playoff i zdobył historyczny awans do Gauliga Donau-Alpenland. W debiutowym sezonie 1942/43 zajął 8.miejsce i był zmuszony grać baraże o utrzymanie. Po przegraniu z SC Wacker powrócił do drugiej ligi, klub został ponownie rozdzielony, Reichsbahn I został przydzielony do "1. Klasse Wien A".
Po zakończeniu II wojny światowej klub przywrócił nazwę ESV Ostbahn XI i został zakwalifikowany do najwyższego poziomu rozgrywek, zwanego Liga. Po zakończeniu sezonu 1945/46, w którym zajął spadkowe 12.miejsce, po raz ostatni zagrał w pierwszej lidze. Potem występował na drugim poziomie austriackiej piramidy piłki nożnej. W 1948 roku spadł do Wiener ligi (D3). W 1950 po reorganizacji systemu lig został zdegradowany do czwartej ligi. Po spadku zespół nie był w stanie przez dłuższy czas awansować do trzeciej ligi, dopiero to nastąpiło w 1971 roku, po tym jak w 1970 połączył się z "Olympia XI" w ESV Ostbahn-Olympia XI. W 1973 po wygraniu "Wiener Stadtliga" awansował do Regionalliga Ost. Jednak w następnym roku nastąpiła reorganizacja systemu lig, w wyniku której "Regionalliga Ost" została obniżona do III poziomu. W 1976 po zajęciu ostatniej 16.pozycji spadł do "Wiener Stadtliga", a w 1979 pożegnał się z Ligą Wiedeńską. W 1982 roku klub połączył się z "Webeba". W 1994 roku klub zmienił nazwę na SC Ostbahn XI po tym, jak nie był już klubem kolejowym. W 1999 klub wrócił do "Admiral Wiener Stadtliga". Po 10 latach gry na czwartym poziomie w 2008 roku awansował do "Regionalliga Ost". W sezonie 2011/12 klub musiał ponownie zagrać w "Wiener Stadtliga", ale po roku wrócił do "Regionalliga Ost", jednak nie potrafił utrzymać w niej i w 2013 znów spadł do "Wiener Stadtliga". Po zakończeniu sezonu 2018/19 spadł do 2. Landesliga Wien (D5).
Barwy klubowe, strój.
Klub ma barwy czerwono-białe. Zawodnicy swoje domowe spotkania zazwyczaj grają w czerwonych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Ostbahn-XI-Platz w Wiedniu, który może pomieścić 1500 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje też drużyna w piłce nożnej kobiet, która jako "Damenfußballclub (DFC) Ostbahn XI" wygrała w 1985 mistrzostwa Austrii.

</doc>
<doc id="4787875" url="https://pl.wikipedia.org/wiki?curid=4787875" title="Cmentarz ewangelicki w Kadynach">
Cmentarz ewangelicki w Kadynach

Cmentarz ewangelicki w Kadynach – cmentarz znajdujący się we wsi Kadyny w powiecie elbląskim.
Historia cmentarza.
Dawny cmentarz ewangelicki w Kadynach znajduje się na północno-wschodnim skraju wsi Kadyny przy drodze polnej zwanej "Drogą Kościelną". Na cmentarzu tym pochowany jest m.in. właściciel dawnej restauracji Fritz Gottschalk.
W 2004 zapomniana i zaniedbana nekropolia została uporządkowana przez młodzież gimnazjum w Tolkmicku we współpracy z Nadleśnictwem Elbląg w ramach projektu "Ślady przeszłości". Do prac włączyli się również mieszkańcy Kadyn. Uporządkowano nagrobki i postumenty, poziomując je i ustawiając w określonym szyku. Pomiędzy grobami wysypano kamienny grys. Teren obsadzono cisami i jałowcami oraz utwardzono miejsca między pozostałymi grobami. Postawiono drewniany krzyż i pamiątkowy kamień ze słowami: "„Pamięci tych, którzy żyli tu przed nami”".
Świątynia Pokoju.
W odległości około 40 m od cmentarza znajdują się ruiny neogotyckiego kościoła ewangelickiego o nazwie „Świątyni Pokoju”, zbudowanego w latach 1913–1917 na polecenie cesarza Prus Wilhelma II, dla którego Kadyny w tamtym czasie były letnią rezydencją. Świątynia, zaprojektowana przez Arthura Kicktona w stylu neogotyckim, była okazałą budowlą o doskonałej akustyce. Kościół był jednonawowy z wyodrębnionym, nieco niższym prezbiterium, przykryty sklepieniem gwiaździstym. Od południa dostawiono do korpusu masywną strzelistą wieżę oraz podcienia z trzech stron. Bogaty wystrój wnętrza został wykonany w miejscowej cegielni i fabryce majoliki. Kościół poświęcono w roku 1920. Sam Wilhelm II kościoła nigdy nie zobaczył, bo po przegranej wojnie w 1918 abdykował (był tylko obecny przy położeniu kamienia węgielnego pod świątynię 12 czerwca 1913). Świątynia przetrwała II wojnę światową z niewielkimi uszkodzeniami. Niestety w 1958 kościół ewangelicki na polecenie władz komunistycznych rozebrano. Główny ołtarz tej świątyni można współcześnie podziwiać w elbląskiej katedrze. Cegłę z rozbiórki także wykorzystano m.in. przy remontach elbląskich kościołów.

</doc>
<doc id="4787877" url="https://pl.wikipedia.org/wiki?curid=4787877" title="Renaissance Hotels">
Renaissance Hotels

Renaissance Hotels – amerykańska sieć hotelowa należąca do Marriott International. Założona w 1981. Obecna nazwa obowiązuje od 1989. Sieć posiada 173 działające hotele z 54 124 pokojami (31 grudnia 2021).
Historia.
Sieć hotelowa Renaissance Hotels powstała w 1981 jako Ramada Renaissance. Pierwszy hotel otworzono w Denver, w stanie Kolorado. W 1989 sieć została sprzedana spółce New World Development z Hongkongu. Wtedy też zmieniono jej nazwę, która obowiązuje do dzisiaj. 27 września 1995 powstaje Renaissance Hotel Group N.V., którą 18 lutego 1997 kupuje Marriott International Inc.
Hotele.
Do sieci należą 164 hotele na całym świecie, w tym 27 hoteli w Europie. W Polsce znajduje się jeden hotel Renaissance (16 luty 2023).

</doc>
<doc id="4787882" url="https://pl.wikipedia.org/wiki?curid=4787882" title="Moedomo Soedigdomarto">
Moedomo Soedigdomarto

Moedomo Soedigdomarto (ur. 29 listopada 1927 w Magetan, zm. 5 listopada 2005 w Bandungu) – indonezyjski matematyk i edukator, profesor i rektor Instytutu Technologii w Bandungu.
Życiorys.
Jako jeden z pierwszych Indonezyjczyków uzyskał doktorat z matematyki. Doktoryzował się w 1959 r. na Uniwersytecie Illinois na podstawie rozprawy pt. "A Representation Theory for the Laplace Transform of Vector-Valued Functions".

</doc>
<doc id="4787883" url="https://pl.wikipedia.org/wiki?curid=4787883" title="Yunita Triwardani Winarto">
Yunita Triwardani Winarto

Yunita Triwardani Winarto (ur. 1950 w Malang) – indonezyjska antropolog. Zajmuje się ekologią człowieka.
Bakalaureat z antropologii uzyskała na Uniwersytecie Padjadjaran w Bandungu. Kształcenie kontynuowała na Uniwersytecie Indonezyjskim, gdzie w 1984 r. uzyskała stopień magistra. W 1999 r. uzyskała stopień Master of Science z zakresu technologii środowiskowej w Imperial College London. Doktoryzowała się w 1997 r. na Australijskim Uniwersytecie Narodowym.
W 1982 r. została zatrudniona na Uniwersytecie Indonezyjskim. Od 2008 r. piastuje tamże stanowisko profesora.

</doc>
<doc id="4787886" url="https://pl.wikipedia.org/wiki?curid=4787886" title="Nursyirwan Effendi">
Nursyirwan Effendi

Nursyirwan Effendi (ur. 24 czerwca 1964 w Dżakarcie) – indonezyjski antropolog, specjalizujący się w antropologii ekonomicznej. Zajmuje się kulturą ekonomiczną oraz relacją między przynależnością etniczną a przedsiębiorczością.
Studiował antropologię na Uniwersytecie Indonezyjskim. W 1999 r. uzyskał doktorat z antropologii społecznej na Uniwersytecie w Bielefeld.
Piastuje stanowisko profesora na Uniwersytecie Andalas w Sumatrze Zachodniej. W latach 2012–2016 był dziekanem Wydziału Nauk Społecznych i Politycznych.

</doc>
<doc id="4787887" url="https://pl.wikipedia.org/wiki?curid=4787887" title="Amri Marzali">
Amri Marzali

Amri Marzali (ur. 11 grudnia 1942 w Sawahlunto) – indonezyjski antropolog. Piastuje stanowisko profesora na Uniwersytecie Indonezyjskim.
W latach 1962–1973 kształcił się w zakresie antropologii na Uniwersytecie Indonezyjskim oraz Uniwersytecie Gadjah Mada. Stopień magistra uzyskał w 1983 r. na Australijskim Uniwersytecie Narodowym, a doktoryzował się na Uniwersytecie Bostońskim.
Jego dorobek obejmuje ponad 100 prac naukowych bądź popularyzacyjnych, ogłoszonych na łamach gazet, czasopism lub w formie książek. Wśród jego publikacji książkowych można wymienić: "Antropologi Untuk Sekolah Menengah Umum" (1999), "Strategi Peisan Cikalong dalam Menghadapi Kemiskinan" (2003), "Antropologi dan Pembangunan Indonesia" (2005).

</doc>
<doc id="4787888" url="https://pl.wikipedia.org/wiki?curid=4787888" title="Otto Soemarwoto">
Otto Soemarwoto

Otto Soemarwoto (ur. 19 lutego 1926 w Purwokerto, zm. 1 kwietnia 2008 w Bandungu) – indonezyjski biolog.
Odbył studia licencjackie na Uniwersytecie Gadjah Mada (1954), gdzie był przez pewien czas zatrudniony jako wykładowca. Później studiował na Uniwersytecie Kalifornijskim w Berkeley, gdzie uzyskał doktorat z fizjologii roślin na podstawie rozprawy pt. "The Relation of High-Energy Phosphate to Ion Absorption by Barley Roots". Następnie wrócił do swojego kraju i objął stanowisko profesora na Uniwersytecie Gadjah Mada.
W 1964 r. został mianowany dyrektorem Ogrodu Botanicznego w Bogor. W ramach grantu Fulbright (1981) przebywał przez rok na Uniwersytecie Kalifornijskim w Berkeley, gdzie wykładał w Katedrze Antropologii. W 1993 r. otrzymał doktorat honorowy holenderskiego Wageningen Agricultural University.

</doc>
<doc id="4787890" url="https://pl.wikipedia.org/wiki?curid=4787890" title="Bambang Hidayat">
Bambang Hidayat

Bambang Hidayat (ur. 18 września 1934 w Kudus) – indonezyjski naukowiec, promotor astronomii. Jego działalność naukowa koncentruje się na badaniu gwiazd podwójnych i struktury galaktyki.
Życiorys.
Kształcił się w Instytucie Technologii w Bandungu. Później podjął studia podyplomowe na Case Institute of Technology w ramach grantu przyznanego przez United States Agency for International Development. W 1965 r. uzyskał doktorat z astrofizyki. W latach 1968–1999 pełnił funkcję dyrektora Obserwatorium Bosscha w Indonezji, a w latach 1994–2000 był wiceprezesem Międzynarodowej Unii Astronomicznej. Kierował także Katedrą Astronomii w Instytucie Technologii w Bandungu. W 1992 r. został wybrany członkiem .
W 1968 r. został powołany na stanowisko adiunkta. W 1976 r. został mianowany profesorem.
Jego dorobek obejmuje ponad 40 prac naukowych oraz szereg podręczników z zakresu astronomii. W uznaniu jego zasług jedną z planetoid nazwano (12176) Hidayat.

</doc>
<doc id="4787891" url="https://pl.wikipedia.org/wiki?curid=4787891" title="Pantur Silaban">
Pantur Silaban

Pantur Silaban (ur. 11 listopada 1937 w Sidikalang, zm. 1 sierpnia 2022) – indonezyjski fizyk. Specjalizuje się w fizyce teoretycznej. 
W 1964 r. ukończył fizykę w Instytucie Technologii w Bandungu. W 1967 r. wyjechał do Stanów Zjednoczonych, aby studiować ogólną teorię względności w Central Studies of Gravitation na Uniwersytecie w Syracuse, pod kierunkem i . Ostatecznie doktoryzował się na podstawie rozprawy pt. "Null Tetrad Formulation of the Equations of Motion in General Relativity" (1971). W 1972 r. wrócił do Indonezji i zaczął wykładać w Instytucie Technologii w Bandung. W 1995 r. został powołany na stanowisko profesora, a w 2002 r. przeszedł na emeryturę. 

</doc>
<doc id="4787892" url="https://pl.wikipedia.org/wiki?curid=4787892" title="Nikolaus P. Himmelmann">
Nikolaus P. Himmelmann

Nikolaus P. Himmelmann (ur. 2 sierpnia 1959) – niemiecki językoznawca. Zajmuje się typologią lingwistyczną, uniwersaliami językowymi, teorią gramatykalizacji i języka, prozodią oraz gramatyką, a także dokumentacją językoznawczą. Jest współautorem książki "The Austronesian languages of Asia and Madagascar" (2005). 
Doktorat uzyskał na Uniwersytecie Ludwika i Maksymiliana w Monachium (1986), a habilitował się na Uniwersytecie Kolońskim (1995). W okresie od 1996 do 1998 był zatrudniony jako pracownik naukowy na Australijskim Uniwersytecie Narodowym w Canberze. Piastował stanowisko profesora na Uniwersytecie Ruhry w Bochum (1999–2007) i Westfalskim Uniwersytecie Wilhelma w Münsterze (2007–2010). W 2010 r. objął stanowisko profesora językoznawstwa ogólnego na Uniwersytecie Kolońskim. 

</doc>
<doc id="4787893" url="https://pl.wikipedia.org/wiki?curid=4787893" title="Monika Tomaszewska">
Monika Tomaszewska

Monika Iwona Tomaszewska (ur. 17 czerwca 1967 w Gdyni) – polska prawnik, doktor habilitowany nauk prawnych, profesor uczelni w Uniwersytecie Gdańskim, specjalności naukowe: europejskie prawo pracy, prawo pracy.
Życiorys.
W 2002 na podstawie napisanej pod kierunkiem Zdzisława Brodeckiego rozprawy pt. "Zasada wolności pracy jako podstawowe prawo człowieka w europejskim prawie wspólnotowym" otrzymała na Wydziale Prawa i Administracji Uniwersytetu Gdańskiego stopień naukowy doktora nauk prawnych (dyscyplina: prawo, specjalności: prawo europejskie, prawo pracy). Tam też na podstawie dorobku naukowego oraz rozprawy pt. "Prawo integracji stosunku pracy. Między jednością a różnorodnością" uzyskała w 2012 stopień doktora habilitowanego nauk prawnych w zakresie prawa, specjalność: prawo pracy.
Została profesorem uczelni w Uniwersytecie Gdańskim na Wydziale Prawa i Administracji w Katedrze Prawa Pracy.
Była członkiem Komisji Dyscyplinarnej do spraw nauczycieli akademickich przy Radzie Głównej Nauki i Szkolnictwa Wyższego.

</doc>
<doc id="4787894" url="https://pl.wikipedia.org/wiki?curid=4787894" title="Lawrence A. Reid">
Lawrence A. Reid

Lawrence Andrew Reid – amerykański językoznawca, specjalista w zakresie języków austronezyjskich. Zajmuje się przede wszystkim autochtonicznymi językami Filipin, ich historią i rozwojem.
Jest absolwentem Uniwersytetu Hawajskiego, gdzie uzyskał magisterium z językoznawstwa (1964). Doktoryzował się tamże w 1966 r. Studiował także muzykę w Canterbury College w Christchurch (Nowa Zelandia) oraz teologię w Commonwealth Bible College w Brisbane (Australia).
Jego dorobek obejmuje liczne książki, artykuły, recenzje i tłumaczenia. Wśród jego książek można wymienić: "An Ivatan Syntax", "Central Bontoc: Sentence, Paragraph and Discourse Structures", "Philippine Minor Languages: Word Lists and Phonologies, Bontok-English Dictionary", "Guinaang Bontok Texts".
Swoją karierę akademicką związał z Uniwersytetem Hawajskim, gdzie był długoletnim wykładowcą. Laureat wielu stypendiów i grantów. Piastował stanowiska badawcze i dydaktyczne w instytucjach w całym regionie Pacyfiku, m.in. na Uniwersytecie w Auckland, Australijskim Uniwersytecie Narodowym i Uniwersytecie Thammasaat (Tajlandia). Pracował także w Instytucie Studiów nad Językami i Kulturami Azji i Afryki w Tokio.
Zajmował się także językami tajwańskimi.

</doc>
<doc id="4787895" url="https://pl.wikipedia.org/wiki?curid=4787895" title="Lawrence Andrew Reid">
Lawrence Andrew Reid



</doc>
<doc id="4787896" url="https://pl.wikipedia.org/wiki?curid=4787896" title="Lawrence Reid">
Lawrence Reid



</doc>
<doc id="4787902" url="https://pl.wikipedia.org/wiki?curid=4787902" title="Santiago Gonzalez">
Santiago Gonzalez



</doc>
<doc id="4787903" url="https://pl.wikipedia.org/wiki?curid=4787903" title="Tim Putz">
Tim Putz



</doc>
<doc id="4787904" url="https://pl.wikipedia.org/wiki?curid=4787904" title="Katarzyna Owczarek">
Katarzyna Owczarek

Katarzyna Owczarek (ur. 17 sierpnia 1979) – polska strzelczyni specjalizująca się w strzelaniu do ruchomych tarcz, medalistka mistrzostw świata juniorów i wielokrotna medalistka mistrzostw Europy seniorów i juniorów.
Kariera.
Zawodniczka Floty Gdynia, w barwach tego klubu zdobywała medale mistrzostw kraju. Jej trenerem był Zygmunt Bogdziewicz.
Nie zdobyła medalu seniorskich mistrzostw świata. Jej najlepszy indywidualny wynik to siódma pozycja w ruchomej tarczy z 10 metrów w roku 2002 (371 punktów). Owczarek raz wywalczyła medal mistrzostw świata juniorów. Osiągnięcia tego dokonała w 1998 roku w drużynowym strzelaniu do ruchomej tarczy z 10 metrów (wraz z Olgą Hertel i Aleksandrą Edel), stając na drugim stopniu podium. Zdobyła 333 punkty, co było najsłabszym rezultatem w zespole. 
Czterokrotnie zdobywała medale seniorskich mistrzostw Europy, wszystkie w konkurencjach drużynowych. W 2003 roku została mistrzynią kontynentu w ruchomej tarczy z 10 metrów i wicemistrzynią w ruchomej tarczy mix z 10 metrów, a rok później zdobywała brązowe medale w obu konkurencjach (we wszystkich czterech startach partnerowały jej Aleksandra Edel i Małgorzata Mazur). Indywidualnie najlepsze miejsce zajęła w 2002 roku w ruchomej tarczy mix z 10 metrów – była to piąta pozycja (372 punkty).
Na juniorskich mistrzostwach kontynentu sześciokrotnie stawała na podium (wyłącznie w ruchomej tarczy z 10 metrów). Indywidualnie była dwukrotnie druga (1995, 1997). W zawodach drużynowych została mistrzynią Europy w 1996 roku (wraz z Marzeną Żabą i Moniką Sztreisel). Dwa tytuły wicemistrzowskie wywalczyła w 1997 (w tym samym składzie) i 1998 roku (z Hertel i Edel), zaś na trzecim stopniu podium stanęła w roku 1999 (z Hertel i Karoliną Pawlak).

</doc>
<doc id="4787910" url="https://pl.wikipedia.org/wiki?curid=4787910" title="Glottolog">
Glottolog

Glottolog – bibliograficzna baza języków świata, zwłaszcza języków mniej znanych, zapoczątkowana przez Instytut Antropologii Ewolucyjnej im. Maxa Plancka. Od 2015 r. jest utrzymywana przez . Do głównych twórców witryny należą Harald Hammarström, Martin Haspelmath i Robert Forkel. Serwis był notowany w rankingu Alexa na miejscu 614341 (maj 2020).
Inicjatywa dąży do opracowania pełnego rejestru bibliograficznego języka świata i stworzenia solidnej podstawy empirycznej dla wydzielania języków i ich klasyfikacji. Witryna składa się z katalogu języków i rodzin językowych ("languoid") oraz bibliografii ("langdoc"). Poszczególnym rodzinom językowym, mniejszym grupom, językom i dialektom przypisuje się unikatowe identyfikatory, określane ogólnie jako "languoid". Byty te są uporządkowane według klasyfikacji genealogicznej, zaczerpniętej z najnowszych dostępnych badań. Projekt zawiera ponad 300 tys. (maj 2020) odwołań do różnych form dokumentacji lingwistycznej: opisów gramatycznych, słowników, wykazów słów, tekstów itp.

</doc>
<doc id="4787912" url="https://pl.wikipedia.org/wiki?curid=4787912" title="Valentīna Freimane">
Valentīna Freimane

Valentīna Freimane z domu Lēvenštein (ur. 18 lutego 1922 w Rydze, zm. 16 lutego 2018 w Berlinie) – łotewska doktor nauk historycznych, pisarka, krytyk teatralny i filmowy, popularyzatorka historii kina.
Życiorys.
Valentīna Freimane urodziła się 18 lutego 1922 r. w Rydze. Jej ojciec Leopold Lēvenštein, o pochodzeniu żydowskim, był adwokatem. Pracował dla niemieckiej firmy filmowej UFA i często podróżował. Jako dziecko Valentīna mieszkała w Rydze, Paryżu i Berlinie. Po dojściu Hitlera do władzy w 1935 roku wrócili do Rygi. Większość rodziny straciła w wyniku holocaustu.
W czerwcu 1941 roku poślubiła Dietricha Feinmana, studenta medycyny. W czasie okupacji niemieckiej doszło do szeregu aresztowań, dlatego wraz z mężem musiała się ukrywać. Przez jakiś czas przebywali w mieszkaniu dziennikarza Paula Schiemanna. Większość jej rodziny zginęła z rąk Niemców. Po II wojnie światowej ukończyła studia na wydziale historii Uniwersytetu Łotewskiego. W latach 1962–1965 studiowała w Państwowym Instytucie Sztuki Teatralnej w Moskwie.
W latach 1950–1963 pracowała w instytucjach edukacyjnych w Lipawie oraz w redakcji gazety "„Komunists”", następnie w latach 1963–1968 w redakcji Komitetu Radia i Telewizji ds. Programów Dramatycznych Radia w Rydze. W latach 1968–1980 była zatrudniona jako pracownik naukowy w Instytucie Języka i Literatury Łotewskiej Akademii Nauk. Jednocześnie do 1989 roku była wykładowcą historii teatru na wydziale teatralnym w Łotewskim Konserwatorium Państwowym.
Valentīna Freimane była założycielką Łotewskiego Stowarzyszenia Teatralnego i Związku Operatorów Filmowych. Uczestniczyła aktywnie w organizacji międzynarodowego festiwalu filmowego Arsenāls, który odbywał się co dwa lata w Rydze od 1988 do 2012 roku. Brała udział w wielu międzynarodowych wydarzeniach kulturalnych, w 1990 roku wygłosiła wykład o historii aktorstwa w Instytucie Studiów Teatralnych Wolnego Uniwersytetu w Berlinie, prowadziła też kurs „Aktor na scenie i przed kamerą”. Była członkiem Międzynarodowej Federacji Krytyków Filmowych FIPRESCI. W 1994 roku otrzymała nagrodę od Muzeum Filmu w Rydze za całokształt wkładu w edukację filmową na Łotwie.
Książki i inne prace naukowe poświęcone były głównie sztuce filmowej. Zwracała szczególną uwagę na kwestie teoretyczne, zjawiska historyczne i narodowe oraz ważne postacie w sztuce filmowe i teatralnej. Jej prace naukowe i recenzje są często cytowane i przywoływane przez wybitne postacie łotewskiej kultury i przemysłu filmowego. Książka Freimane "Ardievu, Atlantīda!" wydana w 2010 roku, została przetłumaczona na język niemiecki przez Matthiasa Knolla i wydana w Niemczech przez wydawnictwo Wallstein Verlag. Historia życia została zaadaptowana do opery "Valentīna", z muzyką Arturs Maskats i librettem Liāny Langa. Premiera odbyła się w 2014 roku w łotewskiej Operze Narodowej, została też wystawiona w Deutsche Oper Berlin.

</doc>
<doc id="4787936" url="https://pl.wikipedia.org/wiki?curid=4787936" title="Charlotte Burbon-Parmeńska">
Charlotte Burbon-Parmeńska

Charlotte Burbon-Parmeńska, "Carlotta Maria Ferdinanda Teresa Anna Giuseppa Giovanna Luisa Vicenza Rosalia", później "Siostra Hiacynta" (ur. 7 września 1777 w Parmie, zm. 5 kwietnia 1813 w Rzymie) – infantka hiszpańska, księżniczka Burbon-Parmeńska. Posiadała Order Królowej Marii Luizy.
Życiorys.
Córka Ferdynanda I Parmeńskiego, księcia Parmy i Marii Amalii Habsburg, arcyksiężniczki austriackiej, księżnej Parmy.
Burbon-Parmeńska dorastała razem z sześciorgiem rodzeństwa na dworze w Parmie. Troje z jej młodszego rodzeństwa zmarło w dzieciństwie.
Księżniczka Charlotte, w 1797, w wieku 20 lat wstąpiła do zakonu. Nowicjat spędziła w klasztorze dominikanów, w Parmie, gdzie przyjęła imię – "Siostra Hiacynta" – (wł. "Giacinta"). Później pod tym imieniem założyła swój klasztor w Colorno. Ze względu na zmiany polityczne w Królestwie Włoch (1805–1814), w 1805 opuściła klasztor wraz z siostrami, który został zamknięty.
W 1805 uciekając wraz z mniszkami przed żołnierzami francuskimi, schroniła się w Rzymie. Będąc pod ochroną papieża, Piusa VII ukryła się w kościele świętych – Dominika i Sykstusa. Tam też umarła w 1813.
Dopiero po śmierci swojej matki przełożonej, w 1817 zakonnice z Colorno otrzymały pozwolenie na założenie nowego klasztoru.

</doc>
<doc id="4787941" url="https://pl.wikipedia.org/wiki?curid=4787941" title="Tomasz Sieradz">
Tomasz Sieradz

Tomasz Sieradz (ur. 20 marca 1965 w Warszawie) – polski samorządowiec, urzędnik samorządowy i państwowy, w latach 1999–2002 wiceprezydent Warszawy, w latach 2002–2003 burmistrz Ursynowa, w latach 2003–2006 członek zarządu województwa mazowieckiego.
Życiorys.
Absolwent Wydziału Elektrycznego Politechniki Warszawskiej. Kształcił się podyplomowo na Wydziale Prawa i Administracji Uniwersytetu Warszawskiego oraz w Szkole Głównej Handlowej. Od 1993 do 1999 pracował na stanowiskach kierowniczych w Ministerstwie Transportu i Gospodarki Morskiej oraz Ministerstwie Łączności. Przez kilka lat zatrudniony w sektorze prywatnym.
Zaangażował się w działalność polityczną w ramach Zjednoczenia Chrześcijańsko-Narodowego, później przeszedł do Platformy Obywatelskiej. W latach 1999–2002 zajmował stanowisko wiceprezydenta Warszawy z rekomendacji ZChN. W 2002 uzyskał mandat radnego sejmiku mazowieckiego, jednocześnie został burmistrzem stołecznej dzielnicy Ursynów (do 2003). 20 października 2003 powołany na stanowisko członka zarządu województwa (po odwołaniu Pawła Zalewskiego). Zakończył pełnienie funkcji wraz z zarządem 24 listopada 2006, nie ubiegając się o reelekcję w wyborach w tym roku. Później zatrudniony jako członek zarządu Mazowieckiego Regionalnego Funduszu Pożyczkowego i następnie prezes Centrali Nasiennej.
W 2010, 2014 i 2018 wybierany do rady dzielnicy Ursynów. W 2011 został dyrektorem Wojewódzkiego Urzędu Pracy w Warszawie, działa również jako ekspert oceniający projekty dofinansowywane ze środków unijnych. W 2014 był kandydatem PO na burmistrza dzielnicy, jednak nie objął stanowiska pomimo zwycięstwa partii.
Otrzymał Brązowy (1994) i Srebrny (2014) Krzyż Zasługi.

</doc>
<doc id="4787942" url="https://pl.wikipedia.org/wiki?curid=4787942" title="Amateure Fiat Wiedeń">
Amateure Fiat Wiedeń



</doc>
<doc id="4787944" url="https://pl.wikipedia.org/wiki?curid=4787944" title="Wawrzyniec Pisz">
Wawrzyniec Pisz

Wawrzyniec Pisz (ur. 1801 w Dukli, zm. 19 września 1875) – polski wydawca, drukarz, księgarz i pisarz działający w Bochni.
Życiorys.
Urodził się w Dukli. Był synem Jana i Marianny z Bakucińskich. W świetle przekazów rodzinnych miał pochodzić z osiadłej w Jasielskiem rodziny węgierskiej, nobilitowanej za zasługi oddane Rzeczypospolitej w wojnach z Turkami. Przedstawiciele tej rodziny prowadzili w XIX wieku drukarnie w Nowym Sączu i Tarnowie.
Wawrzyniec Pisz zdobył kwalifikacje zawodowe w Cieszynie. W 1835 roku nabył w Bochni drukarnię po zmarłym Antonim Sonku. Wkrótce potem założył przy niej księgarnię, w której obok „najnowszych płodów literatury polskiej i niemieckiej” sprzedawano wydawnictwa własne firmy oraz materiały piśmienne. Niewielką drukarnię Sonka w krótkim czasie przekształcił w „dobrze zorganizowane przedsiębiorstwo drukarsko-księgarskie”. Drukarnię wyposażył w nowe maszyny i kaszty zecerskie z nowymi krojami pisma oraz elementami zdobniczymi. Drukarnia-księgarnia Wawrzyńca Pisza mieściła się przy ul. Kazimierza Wielkiego w Bochni. W ocenie historyka Jana Flasza, dyrektora Muzeum im. Stanisława Fischera w Bochni, należała do „znaczniejszych i najwyżej cenionych w Galicji”.
Profil wydawniczy Pisza należał do „szerokiego nurtu popularnej literatury XIX stulecia. Dostosowany był zatem do gustów i oczekiwań mało, lub zupełnie nie wyrobionego odbiorcy”, a poprzez swoją prostą formę i umiarkowaną cenę „wypełniał ważną misję społeczną”. Piszowi udało się nakłonić do współpracy wielu poczytnych wówczas autorów, w tym Józefa Lompę. Drukował książki polskie, niemieckie, francuskie, przekłady wydawnictw niemieckich na język polski, nuty muzyczne, wydawnictwa religijne. Drukował pisma działaczki oświatowej kobiet Julii Goczałkowskiej, utwory sceniczne Aleksandra Ładnowskiego i poezje Wincentego Pola. W sierpniu 1865 roku drukował afisze dla Teatru Polskiego w Krynicy.
Jego drukarnia w 1845 roku drukowała piętnaście utworów rocznie, zaś w 1858 roku było to już trzydzieści utworów, co było „liczbą bardzo wysoką jak na region Galicji”. Wydawnictwa z jego drukarni były dystrybuowane m.in. w księgarniach Kajetana Jabłońskiego i Volkmara Stockmana we Lwowie, oraz w księgarniach Friedleina i Józefa Cypera w Krakowie oraz E. Rhode w Lipsku. Pisz prowadził subskrypcję, sprzedaż ratalną i wysyłkową. Drukował także spisy swoich nakładów, które kolportował także poza zaborem austriackim: w Królestwie Polskim, w zaborze pruskim, m.in. w Poznaniu, a także w Dreźnie i Berlinie. Pisz utrzymywał kontakty z przebywającym w Dreźnie Józefem Ignacym Kraszewskim (zachowała się korespondencja).
Wawrzyniec Pisz był autorem kilku „powiastek dla ludu”, a także poradników gospodarczych z zakresu sadownictwa, warzywnictwa i pielęgnacji krzewów ozdobnych.
Zmarł 19 września 1875. Został pochowany na cmentarzu miejskim w Bochni, w grobowcu rodzinnym.
Rodzina.
Wawrzyniec Pisz był żonaty z Marianną z domu Krawczyńską (1821–1905). Mieli siedmioro dzieci: 
Synowie Władysław i Antoni kontynuowali działalność drukarską ojca.
Córka Matylda 19 listopada 1887 zawarła związek małżeński z profesorem gimnazjalnym Romanem Vetulanim. W 1889 urodził się ich syn, Kazimierz Vetulani. Matylda Pisz zmarła w Sanoku po czterech latach małżeństwa, 15 grudnia 1891, w wieku trzydziestu lat. Została pochowana w grobowcu rodzinnym w Bochni.
Dziedzictwo i upamiętnienie.
Jego nazwiskiem nazwano ulicę w Bochni, na osiedlu Krzęczków-Łychów.
W 1995 roku Muzeum im. Stanisława Fischera i Oddział Bocheński Towarzystwa Przyjaciół Książki zorganizowały wystawę "Bocheńskie inspiracje bibliofilskie – Wawrzyniec Pisz, Robert Jahoda, Przecław Smolik". We wrześniu 2015 w Powiatowej i Miejskiej Bibliotece Publicznej w Bochni, w Czytelni dla Dorosłych zorganizowano wystawkę "Wawrzyniec Pisz – drukarz bocheński".
Wzornik czcionek drukarni Wawrzyńca Pisza znajduje się w Bibliotece Jagiellońskiej w Krakowie. 

</doc>
<doc id="4787945" url="https://pl.wikipedia.org/wiki?curid=4787945" title="Suriname">
Suriname



</doc>
<doc id="4787946" url="https://pl.wikipedia.org/wiki?curid=4787946" title="Post Wiedeń">
Post Wiedeń



</doc>
<doc id="4787947" url="https://pl.wikipedia.org/wiki?curid=4787947" title="Filip Maria Burbon-Parmeński">
Filip Maria Burbon-Parmeński

Filip Maria Burbon-Parmeński (22 maja 1783 w Parmie, zm. 2 lipca 1786 tamże) – książę Burbon-Parmeński. Syn Ferdynanda I Parmeńskiego, księcia Parmy i Marii Amalii Habsburg, arcyksiężniczki austriackiej, księżnej Parmy.
Burbon-Parmeński miał sześcioro rodzeństwa. Zmarł w dzieciństwie, w wieku trzech lat na skutek choroby.

</doc>
<doc id="4787950" url="https://pl.wikipedia.org/wiki?curid=4787950" title="Nagroda Prezydenta Miasta Gdańska dla Młodych Twórców w Dziedzinie Kultury">
Nagroda Prezydenta Miasta Gdańska dla Młodych Twórców w Dziedzinie Kultury

Nagroda Prezydenta Miasta Gdańska dla Młodych Twórców w Dziedzinie Kultury Powołana przez Pawła Adamowicza. Nagroda przyznawana przez Prezydenta Miasta Gdańska od 2000 roku młodym twórcom związanym z Gdańskiem, którzy w chwili przyznania nagrody nie przekroczyli 35 roku życia. od 2002 roku przyznawana także animatorom życia kulturalnego. Od 2009 roku przyznawana jest również Nagroda Publiczności wyłaniana w plebiscycie organizowanym przez Trójmiejską redakcję Gazety Wyborczej. Kandydatury do nagrody mogą zgłaszać szkoły artystyczne działające na terenie Gdańska, instytucje kultury, stowarzyszenia i związki twórcze, fundacje, indywidualni twórcy oraz media. Spośród zgłoszonych kandydatów, laureatów wybiera kapituła składająca się z przedstawicieli uczelni (Akademia Sztuk Pięknych w Gdańsku, Akademia Muzyczna w Gdańsku, Uniwersytet Gdański), przedstawiciele mediów (Dziennik Bałtycki, Gazeta Wyborcza Trójmiasto, portal trojmiasto.pl), przedstawiciele Biura Prezydenta do spraw Kultury oraz laureaci poprzednich edycji. Od drugiej edycji gala odbywa się w Gdańskim klubie Żak. Laureaci otrzymują nagrody finansowe oraz statuetkę autorstwa Tomasza Radziewicza, laureata nagrody z 2001 roku.
W 2017 roku ukazało się w druku wydawnictwo podsumowujące 18 lat istnienia nagrody.

</doc>
<doc id="4787965" url="https://pl.wikipedia.org/wiki?curid=4787965" title="Ashari Fajri">
Ashari Fajri

Ashari Fajri (ur. 10 listopada 1988 w Dżakarcie) – indonezyjski wspinacz sportowy, specjalizował się we wspinaczce na szybkość. Dwukrotny złoty medalista mistrzostw Azji we wspinaczce sportowej na szybkość.
Kariera sportowa.
Dwukrotny mistrz Azji we wspinaczce sportowej w konkurencji na szybkość indywidualnie w latach 2014 oraz 2016. W roku 2016 został srebrnym medalistą mistrzostw Azji w sztafecie na szybkość.
W 2014 w tajlandzkim Phuket na plażowych igrzyskach azjatyckich zdobył brązowy medal drużynowo we wspinaczce na szybkość. Uczestnik zawodów wspinaczkowych World Games we Wrocławiu we wspinaczce na szybkość w 2017 roku, gdzie zajął 10 miejsce. 

</doc>
<doc id="4787977" url="https://pl.wikipedia.org/wiki?curid=4787977" title="Adynomosaurus">
Adynomosaurus

Adynomosaurus – wymarły rodzaj dinozaura, ornitopoda z rodziny kaczodziobych.
Skamieniałości nieznanego wcześniej nauce dinozaura znaleziono na północnym wschodzie Hiszpanii, w Pirenejach, wśród skał basenu sedymentacyjnego Foredeep i Grupy Tremp, datowanych na mastrycht. W okolicy tej już wcześniej dokonywano odkryć skamieniałości kręgowców. Spośród kaczodziobych wymienić można "Pararhabdodon isonensis", którego skamieniałości pochodzą z warstwy młodszej o 4 miliony lat. Czyni to nowo odkryty rodzaj drugim Hadrosauridae opisanym z tego basenu, a piątym znalezionym w Europie. Pierwszym opisanym Hadrosauridae z terenów Europy był telmatozaur, przedstawiony przez Nopscę na podstawie znalezisk odkrytych na obszarze obecnej Rumunii, uznany później za najbardziej pierwotnego z kaczodziobych. W Pirenejach odkryto później lambeozauryny "Blasisaurus" czy "Arenysaurus", z Europy pochodzi też "Canardia". Autorzy opisu, Albert Prieto-Márquez i współpracownicy, wskazują jako jego charakterystyczną cechę łopatkę z względnie nieposzerzoną płytkowatą częścią, stanowiącą za życia zwierzęcia miejsce przyczepu mięśni naramiennego i podłopatkowego. Sugeruje to mniejszą siłę tych mięśni w porównaniu z innymi kaczodziobymi. To właśnie rzeczone stosunki anatomiczne zainspirowały autorów do stworzenia nowej nazwy rodzajowej. Jej źródłosłów sięga greckiego "adýnamos" oznaczającego "słaby", "mos" znaczącego "ramię" oraz "sauros" oznaczającego "jaszczura". "Adynamosaurus" to rodzaj monotypowy, jedyny umieszczony w nim gatunek nosi epitet "arcanus". Słowo to pochodzi z łaciny i oznacza "sekretny", "zakryty" i nawiązuje do trudności z odnalezieniem diagnostycznych taksonomicznie cech szkieletu. Holotyp stanowi lewa łopatka. Budowa "Adynomosaurus" pozwoliła wprawdzie naukowcom na zaliczenie go do rodziny Hadrosauridae i podrodziny Lambeosaurinae, jednak ulokowała go poza plemionami Lambeosaurini czy Parasaurolophini. Ponadto przeprowadzona analiza filogenetyczna pozostawia rodzaj w nierozwikłanej politomii z aralozaurem, "Canardia", "Jaxartosaurus", tsintaozaurem, pararabdodonem oraz kladem Parasaurolophini + Lambeosaurini.

</doc>
<doc id="4787986" url="https://pl.wikipedia.org/wiki?curid=4787986" title="Włodzimierz Kiernożycki (ujednoznacznienie)">
Włodzimierz Kiernożycki (ujednoznacznienie)



</doc>
<doc id="4787996" url="https://pl.wikipedia.org/wiki?curid=4787996" title="Brgule">
Brgule



</doc>
<doc id="4787999" url="https://pl.wikipedia.org/wiki?curid=4787999" title="Brijest">
Brijest



</doc>
<doc id="4788002" url="https://pl.wikipedia.org/wiki?curid=4788002" title="Władysław Walewski">
Władysław Walewski

Władysław Leon Walewski (ur. w 1818 w Miłonicach, zm. 15 maja 1890 tamże) – polski ziemianin, urzędnik skarbowy. 
Życiorys.
Urodził się z ojca Michała, ziemianina, i matki Konstancji z domu Bagniewskiej. Ukończył szkoły pijarskie w Warszawie, Uniwersytet Dorpacki. Przez pewien czas służył w Komisji Skarbu. Od 1846, powróciwszy do rodzinnej wsi, zajął się pracą rolniczą. Z czasem prowadził kilkufolwarkowe gospodarstwo. Przy jego pomocy finansowej Filip Sulimierski rozpoczął wydawanie "Słownika geograficznego Królestwa Polskiego i innych krajów słowiańskich". Po śmierci Sulimierskiego dalsze tomy wychodziły pod redakcją Bronisława Chlebowskiego.
Nie założył rodziny. Pochowany został na cmentarzu Powązkowskim (kwatera Pod katakumbami-1-149/150).

</doc>
<doc id="4788003" url="https://pl.wikipedia.org/wiki?curid=4788003" title="Brlog">
Brlog



</doc>
<doc id="4788012" url="https://pl.wikipedia.org/wiki?curid=4788012" title="Eudoksos z Kyzikos">
Eudoksos z Kyzikos

Eudoksos z Kyzikos (II wiek p.n.e.) – grecki żeglarz i podróżnik. Około roku 130 p.n.e. w służbie króla Egiptu Ptolemeusza VII wytyczył szlak morski z Egiptu do Indii.

</doc>
<doc id="4788013" url="https://pl.wikipedia.org/wiki?curid=4788013" title="Brnjica">
Brnjica



</doc>
<doc id="4788015" url="https://pl.wikipedia.org/wiki?curid=4788015" title="Antonio Corgos">
Antonio Corgos

Antonio Corgos Cervantes (ur. 10 marca 1960 w Barcelonie) – hiszpański lekkoatleta, specjalista skoku w dal, wicemistrz Europy z 1982, trzykrotny olimpijczyk.
Początkowo startował w trójskoku. Zajął w tej konkurencji 9. miejsce na mistrzostwach Europy juniorów w 1977 w Doniecku. Na kolejnych mistrzostwach Europy juniorów w 1979 w Bydgoszczy wszystkie próby w skoku w dal miał przekroczone. Zajął 15. miejsce w trójskoku na halowych mistrzostwach Europy w 1980 w Sindelfingen.
Później skoncentrował się na skoku w dal. Zajął 7. miejsce w tej konkurencji na igrzyskach olimpijskich w 1980 w Moskwie. Zdobył srebrny medal na halowych mistrzostwach Europy w 1981 w Grenoble, przegrywając jedynie z Rolfem Bernhardem ze Szwajcarii, a wyprzedzając Szamila Abbiasowa ze Związku Radzieckiego. Na kolejnych halowych mistrzostwach Europy w 1982 w Mediolanie zajął 10. miejsce.
Zdobył srebrny medal na mistrzostwach Europy w 1982 w Atenach, za Lutzem Dombrowskim z Niemieckiej Republiki Demokratycznej, a przed Janem Leitnerem z Czechosłowacji. Zajął 4. miejsce na halowych mistrzostwach Europy w 1983 w Budapeszcie oraz 7. miejsce na mistrzostwach świata w 1983 w Helsinkach. Zdobył srebrne medale w skoku w dal na igrzyskach śródziemnomorskich w 1983 Casablance i na mistrzostwach ibero-amerykańskich w 1983 w Barcelonie.
Zajął 10. miejsce na igrzyskach olimpijskich w 1984 w Los Angeles. Na halowych mistrzostwach Europy w 1985 w Pireusie zajął 6. miejsce, a na halowych mistrzostwach Europy w 1986 w Madrycie 4. miejsce. Odpadł w kwalifikacjach na mistrzostwach Europy w 1986 w Stuttgarcie i na mistrzostwach świata w 1987 w Rzymie. Zajął 10. miejsce na halowych mistrzostwach Europy w 1988 w Budapeszcie.
Corgos zdobył brązowy medal w skoku w dal na mistrzostwach ibero-amerykańskich w 1988 w Meksyku. Zajął 5. miejsce w finale tej konkurencji na igrzyskach olimpijskich w 1988 w Seulu. Na halowych mistrzostwach Europy w 1989 w Hadze zdobył drugi raz w karierze srebrny medal, rozdzielając Holendrów Emiela Mellaarda i Fransa Maasa, a na halowych mistrzostwach Europy w 1990 w Glasgow zajął 11. miejsce. Zajął 6. miejsce na mistrzostwach ibero-amerykańskich w 1992 w Sewilli.
Był mistrzem Hiszpanii w skoku w dal w latach 1980, 1982–1988 i 1992, a także halowym mistrzem swego kraju w tej konkurencji w latach 1982–1986 i 1988–1990.
Czterokrotnie poprawiał rekord Hiszpanii w skoku w dal do rezultatu 8,23 m, osiągniętego 24 sierpnia 1980 w Madryciee i również czterokrotnie rekord Hiszpanii w hali do wyniku 8,12 m (22 lutego 1986 Madrycie).
Rekord życiowy Corgosa w trójskoku wynosił 16,28 m (28 czerwca 1987 w Pradze), a w hali 16,33 m (20 lutego 1980 w Mediolanie.

</doc>
<doc id="4788017" url="https://pl.wikipedia.org/wiki?curid=4788017" title="Plymouth DeLuxe">
Plymouth DeLuxe

Plymouth Deluxe − samochód osobowy produkowany pod amerykańską marką Plymouth w latach 1933–1942 i 1946–1950.

</doc>
<doc id="4788018" url="https://pl.wikipedia.org/wiki?curid=4788018" title="Tilcara (departament w Jujuy)">
Tilcara (departament w Jujuy)



</doc>
<doc id="4788019" url="https://pl.wikipedia.org/wiki?curid=4788019" title="Plymouth Special Deluxe">
Plymouth Special Deluxe



</doc>
<doc id="4788026" url="https://pl.wikipedia.org/wiki?curid=4788026" title="Karty łacińskie">
Karty łacińskie

Łacińskie karty do gry – określenie na każdą talię, która zawiera 40, 48 lub 52 karty o kolorach: 
i figurach 
Podtypy.
Typ łaciński można podzielić na kilka podtypów: 
Podtyp portugalski.
 

</doc>
<doc id="4788027" url="https://pl.wikipedia.org/wiki?curid=4788027" title="Joppeicus paradoxus">
Joppeicus paradoxus

Joppeicus paradoxus – gatunek pluskwiaka z podrzędu różnoskrzydłych i infrarzędu Cimicomorpha. Jedyny z monotypowych: rodzaju Joppeicus, nadrodziny Joppeicoidea i rodziny Joppeicidae. Naturalnie występuje w ciemnych siedliskach od południowego Izraela przez Egipt po Sudan. W innych krajach Afryki i Azji spotykany jest jako pożyteczny synantrop, polujący na szkodniki magazynowe.
Taksonomia.
Gatunek i rodzaj zostały opisane po raz pierwszy w 1881 roku przez Auguste’a Putona. Autor ten sklasyfikował je w rodzinie korowcowatych. W 1898 roku Ernst Evald Bergroth przeniósł je do zwińcowatych. We własnej, monotypowej rodzinie umieścił je po raz pierwszy Odo Morannal Reuter w 1912 roku. Na przestrzeni lat umieszczane były w nadrodzinach Aradoidea i Reduvoidea oraz wśród Miriformes. Obecnie klasyfikuje się je w monotypowej nadrodzinie Joppeicoidea. Według wyników morfologicznych i molekularnych badań filogenetycznych opublikowanych przez R.T. Schuha i współpracowników tworzą one klad Cimiciformes wraz z Naboidea, Velocipedoidea, Microphysoidea i Cimicoidea.
Morfologia.
Pluskwiak o ciele długości około 3 mm, z wierzchu lekko guzkowanym, przypominającym pokrojem dziubałkowate. 
Głowa ma bukule przysłaniające nasadę kłujki. Oprócz stosunkowo niewielkich oczu złożonych występują przyoczka. Czteroczłonowe czułki mają dwa początkowe człony dość krótkie, a ostatni człon zaopatrzony w grubą szczecinkę wierzchołkową; osadzone są na wzgórkach położonych na wysokości dolnych krawędzi oczu złożonych i nieco przed nimi. Kłujkę budują cztery człony, z których pierwszy jest bardzo mały, a trzeci trzykrotnie dłuższy od drugiego i półtora raza dłuższy od czwartego. W pozycji spoczynkowej kłujka zgina się pod kątem prostym między członami drugim i trzecim. 
Przedplecze ma żeberka przy krawędziach bocznych i podłużny kil biegnący przez środek przednich ⅔ jego długości. Użyłkowanie półpokryw cechuje się rynienkowato wgłębioną żyłką subkostalną, kilowato wyniesionym wspólnym odcinkiem żyłki radialnej i medialnej (R+M) oraz słabo wykształconymi żyłkami zakrywki. Użyłkowanie skrzydeł tylnej pary odznacza się brakiem żyłki poprzecznej łączącej żyłkę medialną z żyłką kubitalną. Wszystkie pary odnóży mają stopy zbudowane z dwóch członów. Gruczoły zapachowe zatułowia mają parzyste zbiorniczki i szeroko rozstawione ujścia. W skład ich systemu wyprowadzającego wchodzą także rowki na pleurytach zatułowia. 
Odwłok ma silnie zmodyfikowaną nasadę – terga od pierwszego do trzeciego oraz pierwsze sternum są błoniaste, drugi sternit zredukowany jest do wąskiego paska, a błony międzysegmentalne między segmentami trzecim i czwartym są rozległe. Umożliwia to obrót odwłoka o kąt 90° między trzecim i czwartym segmentem, co wykorzystywane jest podczas kopulacji (grzbietowa strona odwłoka samca przemieszcza się pod brzuszną stronę odwłoka samicy). Przetchlinki odwłokowe zlokalizowane są na sternitach od drugiego do ósmego. Samiec ma narządy kopulacyjne o symetrycznych paramerach i zesklerotyzwoanym fallusie rurkowatego kształtu. Samica ma genitalia pozbawione spermateki i zredukowane pokładełko. 
Ekologia i występowanie.
Owad ten w warunkach naturalnych wybiera różne, zwykle ciemne siedliska. Bytuje na powierzchni gruntu, pod kamieniami i w jaskiniach. Ponadto w warunkach synantropijnych zamieszkuje magazyny żywności. Jest generalistycznym drapieżnikiem polującym na różnorodne owady. W jaskiniach często związany jest pokarmowo z koloniami pluskwowatych żerujących na nietoperzach. W warunkach synantropijnych żeruje na różnych szkodnikach magazynowych. Laboratoryjnie wykazano jego wysoką skuteczność w ich biologicznym zwalczaniu.
Rodzimy zasięg tego pluskwiaka obejmuje głównie zlewnie Nilu i Nilu Błękitnego na obszarze Sudanu i Egiptu oraz południowy Izrael. Szczególnie licznie spotykany jest w Delcie Nilu. W warunkach synantropijnych występuje także w wielu innych krajach Afryki i Azji, np. w Tajlandii.

</doc>
