<doc id="4795698" url="https://pl.wikipedia.org/wiki?curid=4795698" title="Mitygacja zmian klimatu">
Mitygacja zmian klimatu

Mitygacja zmian klimatu – ograniczanie zmiany klimatu, ogół działań mających na celu ograniczenie skali lub tempa globalnego ocieplenia oraz jego skutków. Mitygacja obejmuje działania zmierzające do zmniejszania emisji gazów cieplarnianych przez człowieka oraz rozwiązania geoinżynieryjne (ograniczanie ilości promieniowania słonecznego docierającego do powierzchni Ziemi oraz usuwanie gazów cieplarnianych z atmosfery). Paliwa kopalne odpowiadają za około 70% ogółu emisji gazów cieplarnianych. Głównym wyzwaniem jest zaprzestanie korzystania z paliw kopalnych: węgla, ropy oraz gazu i zastąpienie ich czystymi źródłami energii. Ze względu na duże spadki kosztów instalacji, energia wiatrowa i fotowoltaika mogą coraz częściej konkurować pod względem ekonomicznym z ropą naftową, gazem lub węglem, chociaż wiążą się z koniecznością przechowywania energii i rozbudowy sieci elektroenergetycznych. Ograniczenie lub cofnięcie zmian klimatycznych może również zostać osiągnięte poprzez zastąpienie benzyny i oleju napędowego napędem elektrycznym, zalesianie i ochronę lasów, zmianę praktyk rolniczych, wycofanie się z finansowania paliw kopalnych, demokratyczne reformy ładu korporacyjnego, zmiany w przepisach konsumenckich i wdrażanie ekologicznej gospodarki po pandemii COVID-19. Na chwilę obecną nie zostały opracowane jeszcze bezpieczne technologie usuwania dwutlenku węgla z atmosfery ziemskiej, ani technologie geoinżynierii klimatycznej skuteczne w skali niezbędnej do zmiany klimatu.
Prawie wszystkie kraje świata są sygnatariuszami Ramowej konwencji Narodów Zjednoczonych w sprawie zmian klimatu (UNFCCC). Finalnym celem UNFCCC jest ustabilizowanie atmosferycznego stężenia gazów cieplarnianych na poziomie, który zapobiegnie niebezpiecznym zmianom antropogenicznym klimatu. Osiągnięte przez strony UNFCCC w 2010 r. porozumienie w sprawie ograniczenia przyszłego globalnego ocieplenia do wartości poniżej 2 °C w stosunku do poziomu sprzed rewolucji przemysłowej, zostało uregulowane prawnie poprzez globalne porozumienie paryskie w 2015 roku.
Specjalny raport dotyczący globalnego ocieplenia o 1,5 °C opublikowany przez IPCC w 2018 roku wskazuje na korzyści płynące z utrzymania zmian klimatycznych na tym poziomie, co wymagałoby ogólnoświatowego ograniczenia emisji gazów cieplarnianych do zera do roku 2050. Pomimo faktu, że globalne koszty ocieplenia klimatu przewyższyłyby koszty poniesione na ich zapobiegnięcie, obecne trendy emisji nie są spójne z założeniami mającymi ograniczyć ocieplenie klimatu poniżej 1,5 lub 2 °C w najbliższych dziesięcioleciach.
Stabilizacja stężenia gazów cieplarnianych.
Celem UNFCCC jest ustabilizowanie stężeń gazów cieplarnianych w atmosferze na poziomie, który umożliwi ekosystemom naturalną adaptację do zmian klimatu, niezagrażającym produkcji żywności i umożliwiającym zrównoważony rozwój gospodarczy. Obecnie działalność człowieka powoduje emisję CO2 o tempie przekraczającym zdolność procesów naturalnych do jego usuwania.
IPCC działa zgodnie z koncepcją stałego budżetu emisji dwutlenku węgla. Jeśli emisja pozostanie na obecnym poziomie 42 Gt CO2, budżet węglowy dla wzrostu średnich temperatur o 1,5 °C może zostać wyczerpany w 2028 roku. Wzrost temperatury do tego poziomu nastąpiłby z pewnym opóźnieniem między 2030 a 2052 rokiem. Nawet gdyby w przyszłości możliwe było osiągnięcie ujemnej emisji gazów cieplarnianych, przekroczenie wzrostu średnich temperatur 1,5 °C w dowolnym momencie wiązałoby się z utratą ekosystemów.
Po uwzględnieniu emisji związanej z produkcją żywności dla 9 miliardów ludzi, aby osiągnąć spowolnienie globalnego wzrostu temperatury poniżej 2 °C, emisja związana z produkcją energii i transportem w krajach rozwiniętych będzie musiała niemal natychmiast osiągnąć swoje wartości maksymalne i spadać o około 10% rocznie, aż do zera około 2030 r.
Od 2021 r. wielu naukowców uważa, że jeśli emisja zostanie zredukowana do zera, ocieplenie klimatu ulegnie zahamowaniu w przeciągu 10–20 lat. Wcześniejsze modele nie uwzględniały takiej możliwości.
Źródła gazów cieplarnianych.
Protokół z Kioto objął swoim zakresem redukcję prawie wszystkich antropogenicznych gazów cieplarnianych. Zaliczają się do nich: dwutlenek węgla (CO2), metan (CH4), podtlenek azotu (N2O) i fluorowane gazy cieplarniane: wodorofluorowęglowodory (HFC), perfluorowęglowodory (PFC) i heksafluorek siarki (SF6). Ich potencjał tworzenia efektu cieplarnianego (GWP) zależy od ich okresu rozpadu. Metan cechuje stosunkowo krótki czas życia w atmosferze wynoszący około 10–15 lat. W przypadku metanu redukcja emisji o około 30% poniżej obecnego poziomu doprowadziłaby do stabilizacji stężenia atmosferycznego, natomiast w celu stabilizacji stężenia N2O wymagana byłaby redukcja emisji o ponad 50%. Szacunki w dużej mierze zależą od zdolności oceanów i ekosystemów lądowych do pochłaniania gazów cieplarnianych. N2O ma wysoki współczynnik GWP i znaczny potencjał niszczenia ozonu (ODP). Szacuje się, że potencjał tworzenia efektu cieplarnianego N2O w ciągu 100 lat jest 265 razy większy niż CO2. Ryzyko wystąpienia efektów sprzężenia zwrotnego globalnego ocieplenia prowadzi do dużej niepewności przy określaniu wartości GWP. Emisja gazów cieplarnianych mierzona jest w ekwiwalentach CO2, uwzględniających ich potencjał tworzenia efektu cieplarnianego. Obecną emisję szacuje się na 51,8 Gt CO2e, podczas gdy emisja samego CO2 wynosi 42 Gt rocznie.
Krótkotrwałe zanieczyszczenia klimatyczne.
Krótkotrwałe zanieczyszczenia klimatyczne (SLCP) utrzymują się w atmosferze w zakresie od dni do 15 lat. Dla porównania, dwutlenek węgla może pozostawać aktywny w atmosferze przez tysiąclecia. Do SLCP zaliczają się metan, wodoroflourowęglowodory (HFC), ozon troposferyczny i sadzę. Zmniejszenie emisji SLCP może obniżyć bieżące tempo globalnego ocieplenia o prawie połowę i jest kluczową strategią klimatyczną, zwłaszcza w celu ograniczenia krótkoterminowego globalnego ocieplenia oraz jego skutków. Redukcja stężenia SLCP może również zmniejszyć prognozowane ocieplenie Arktyki o dwie trzecie.
Fluorowane gazy cieplarniane.
Rozdzielnice w energetyce, produkcja półprzewodników, produkcja aluminium oraz duże nieznane źródło heksafluorku siarki.
Prognozy.
Prognozy przyszłej emisji gazów cieplarnianych są wysoce niepewne. W przypadku zaniechania wdrożenia regulacji mających na celu ograniczenie zmian klimatu, emisja gazów cieplarnianych znacznie wzrosłaby w XXI wieku, a obecnie naukowe prognozy przewidują w tym scenariuszu wzrost średniej temperatury na Ziemi o 4,1–4,8 °C w porównaniu do średnich temperatur epoki przed rewolucją przemysłową na przestrzeni najbliższych 80 lat.
Metody.
Ponieważ koszt redukcji emisji gazów cieplarnianych w sektorze energii elektrycznej wydaje się być niższy niż w innych sektorach, jak na przykład w sektorze transportu, sektor energii elektrycznej może zapewnić największą procentową redukcję emisji dwutlenku węgla w ramach ekonomicznie efektywnej polityki klimatycznej.
Różne narzędzia finansowe mogą być przydatne w projektowaniu polityk łagodzenia zmian klimatu. Zniesienie dopłat do paliw kopalnych jest ich istotnym elementem, ale należy postępować ostrożnie, aby uniknąć zubożenia społeczeństwa.
Emisję krótkotrwałych zanieczyszczeń klimatycznych (SLCP) takich jak metan, można ograniczyć poprzez kontrolowanie emisji ubocznej z produkcji ropy i gazu ziemnego oraz ograniczenie emisji związanej z wydobyciem węgla. Emisję sadzy można ograniczyć poprzez unowocześnienie pieców koksowniczych, zainstalowanie filtrów cząstek stałych w silnikach wysokoprężnych i zminimalizowanie emisji w wyniku spalania biomasy. Kontynuacja wycofywania produkcji i stosowania wodoroflourowęglowodorów (HFC) w ramach Protokołu Montrealskiego pomoże zmniejszyć emisję HFC i jednocześnie poprawić efektywność energetyczną urządzeń je wykorzystujących, takich jak klimatyzatory, zamrażarki i lodówki.
Inne często omawiane środki obejmują swoim zakresem: transport publiczny, zwiększanie oszczędności paliwa w samochodach (w tym stosowanie napędów hybrydowych), zasilanie plug-in samochodów elektrycznych i hybrydowych niskoemisyjną energią elektryczną, wprowadzanie indywidualnych zmian i optymalizację praktyk biznesowych. Zastąpienie pojazdów napędzanych silnikiem benzynowym oraz typu diesel pojazdami elektrycznymi oznacza, że ich emisja zostałaby przeniesiona z poziomu ulicy, gdzie przyczynia się do pogorszenia zdrowia publicznego.
Rozważany jest również wpływ różnych metod ograniczania efektu cieplarnianego na przyszły rozwój społeczno-gospodarczy.
Substytuty paliw kopalnych.
Główny artykuł: Wycofywanie się z użycia paliw kopalnych
Ponieważ większość emisji gazów cieplarnianych jest spowodowana spalaniem oraz produkcją paliw kopalnych, jak najszybsze zaprzestanie korzystania ropy, gazu i węgla ma krytyczne znaczenie dla ograniczenia zmian klimatu. Za korzystaniem wyłącznie z odnawialnych źródeł energii przemawia konieczność ograniczenia globalnego ocieplenia i innych problemów ekologicznych oraz gospodarczych. Według IPCC istnieje kilka podstawowych ograniczeń technologicznych integracji technologii energii odnawialnej w celu zaspokojenia większości całkowitego globalnego zapotrzebowania na energię.
Globalne zapotrzebowanie na energię pierwotną w 2018 r. wyniosło 161 320 TWh. Dotyczy to energii elektrycznej, transportu i ogrzewania, wliczając w to wszystkie poniesione straty energii. Trudno jest określić zapotrzebowanie na energię w gospodarce niskoemisyjnej. W transporcie i produkcji energii elektrycznej zużycie paliw kopalnych ma niską sprawność – poniżej 50%. Silniki pojazdów wytwarzają dużo ciepła, które nie jest wykorzystywane. Elektryfikacja wszystkich sektorów i przejście na energię odnawialną może znacznie obniżyć ogólne zapotrzebowanie na energię pierwotną. Z drugiej strony konieczność magazynowania energii, problemy z gęstością energii akumulatorów i rekonwersja na energię elektryczną obniżają końcową efektywność energii odnawialnej.
W 2018 roku OZE miały 26% udział w globalnej produkcji energii elektrycznej. Według prognozy Międzynarodowej Agencji Energetycznej w 2025 r. OZE zastąpią węgiel, stając się największym źródłem energii elektrycznej na świecie i będą dostarczać jedną trzecią światowej energii elektrycznej. Energia wodna będzie nadal dostarczać prawie połowę globalnej odnawialnej energii elektrycznej. Jest to zdecydowanie największe na świecie źródło odnawialnej energii elektrycznej, zaraz za nim plasuje się energia wiatru i energia słoneczna.
Niskoemisyjne źródła energii.
Wiatr i słońce mogą być źródłami dużych ilości niskoemisyjnej energii o konkurencyjnych kosztach produkcji. Od 2010 r. ceny paneli fotowoltaicznych spadły o około 90%, a turbin wiatrowych o 55–60%. Jednak nawet przy wykorzystaniu różnych technologii, wytwarzanie zmiennej energii odnawialnej jest narażona na występowanie dużych wahań. Można temu zaradzić, rozbudowując sieci na duże obszary lub stosując magazynowanie energii. Według Międzynarodowej Agencji Energii Odnawialnej (IRENA), aby utrzymać się poniżej celu 2 °C globalnego ocieplenia, wzrost wykorzystania OZE musiałby zostać przyspieszony sześciokrotnie. Zarządzanie popytem odbiorców przemysłowych może pomóc zrównoważyć produkcję i zapotrzebowanie na energię elektryczną dostarczaną przez OZE. Produkcja energii elektrycznej z biogazu i energii wodnej może być elastycznie modyfikowana w zależności od popytu na energię.
Energia słoneczna.
Fotowoltaika w wielu regionach świata stała się najtańszym źródłem energii elektrycznej, z kosztami produkcji sięgającymi 0,015–0,02 USD (5–8 groszy)/kWh w regionach pustynnych. Rozwój fotowoltaiki jest wykładniczy i od lat 90 jej wykorzystanie podwajało się co trzy lata.
Technologia skoncentrowanej energii słonecznej (CSP) wykorzystuje zwierciadła lub soczewki do skupienia światła słonecznego odbitego od dużej powierzchni na odbiorniku, gdzie następuje przekształcenie energii cieplnej na elektryczną przy użyciu turbiny lub reakcji termochemicznej. Oczekuje się na przykład, że ceny energii elektrycznej wyprodukowanej w technologii CSP w Chile w 2020 r. będą wynosić poniżej 0,05 USD (19 groszy)/kWh.
Ogrzewanie wody energią słoneczną przy użyciu kolektorów stanowi ważny i rosnący dział OZE w wielu krajach, zwłaszcza w Chinach, gdzie notuje się obecnie 70% globalnego wykorzystania tej technologii (180 GWth). Na całym świecie, wszystkie zainstalowane słoneczne systemy ogrzewania wody zaspokajają część zapotrzebowania na ciepłą wodę w ponad 70 milionach gospodarstw domowych.
Energia wiatru.
Regiony w wyższych szerokościach geograficznych półkuli północnej i południowej cechują się największym potencjałem w zakresie energii wiatrowej. W 2019 r. sumaryczna zainstalowana moc turbin wiatrowych osiągnęła 650 GW. Morska energetyka wiatrowa stanowi obecnie około 10% nowych instalacji. Morskie farmy wiatrowe są droższe, ale dostarczają więcej energii w na jednostkę potencjału wytwórczego oraz cechują się mniejszą zmiennością generacji mocy.
Energia wodna.
Energia wodna odgrywa wiodącą rolę w krajach takich jak Brazylia, Norwegia i Chiny, ale wiążą się z nią ograniczenia geograficzne oraz różne kwestie środowiskowe. Siła pływowa może być wykorzystywana poprzez elektrownie pływowe w regionach przybrzeżnych.
Biomasa.
"Główne artykuły: Biomasa, Biopaliwo"
Biogazownie mogą zaspokajać rozproszone zapotrzebowanie na produkcję energii elektrycznej i ciepła. Powszechną koncepcją w rolnictwie jest równoległa fermentacja roślin energetycznych zmieszanych z obornikiem. Spalana biomasa pochodzenia roślinnego uwalnia CO, ale nadal jest klasyfikowana jako odnawialne źródło energii w ramach przepisów prawnych UE i ONZ, ponieważ cykl fotosyntezy jest procesem odnawialnym. Sposób produkcji, transportu i przetwarzania paliwa ma znaczący wpływ na ostateczny bilans emisji gazów cieplarnianych do atmosfery. Transport paliw na duże odległości i nadmierne stosowanie nawozów azotowych może zmniejszyć uzyskane oszczędności emisji w porównaniu z gazem ziemnym o 15–50%. W ostatnich latach biopaliwa zaczynają być wykorzystywane w lotnictwie.
Energia atomowa.
W większości scenariuszy ograniczania efektu cieplarnianego do 1,5 °C udział energii jądrowej wzrasta. Jej główną zaletą jest możliwość dostarczenia dużych ilości energii elektrycznej, gdy energia odnawialna ze źródeł zmiennych (głównie wiatru i słońca) nie jest dostępna. Była ona wielokrotnie klasyfikowana jako jedna z technologii przydatnych w procesie ograniczania zmian klimatu.
Z drugiej strony energia jądrowa wiąże się z zagrożeniami dla środowiska, które mogą przeważyć nad korzyściami. Oprócz możliwych wypadków jądrowych, składowanie odpadów radioaktywnych może generować zagrożenie i koszty przez ponad milion lat. Wyizolowany pluton może być użyty do produkcji broni jądrowej. Opinia publiczna na temat energii jądrowej w poszczególnych krajach jest bardzo zróżnicowana.
W 2019 r. koszt wydłużenia okresu eksploatacji elektrowni jądrowej był konkurencyjny w stosunku do innych technologii wytwarzania energii elektrycznej, w tym nowych projektów słonecznych i wiatrowych [70]. Nowe projekty są w dużym stopniu zależne od dotacji publicznych.
Badania nad syntezą jądrową w postaci eksperymentalnych reaktorów termojądrowych są w toku, ale jest mało prawdopodobne, aby energetyka termojądrowa była szeroko rozpowszechniona na rynku przed 2050 r.
Paliwa neutralne oraz o ujemnej emisji dwutlenku węgla.
Paliwa kopalne mogą być stopniowo wycofywane z wykorzystania w transporcie lub jako paliwa rurociągowe na rzecz paliw o zerowej lub negatywnej emisji gazów cieplarnianych wytwarzanych za pomocą technologii power-to-gas oraz GTL (z ang. "gas to liquids").
Gaz ziemny.
Gaz ziemny, który składa się głównie z metanu, jest postrzegany jako paliwo pomostowe, ponieważ wytwarza około połowę mniej CO2 niż spalanie węgla. Elektrownie opalane gazem mogą zapewnić wymaganą elastyczność w produkcji energii elektrycznej w połączeniu z wykorzystaniem zmiennej energii wiatrowej oraz słonecznej. Jednak sam metan jest silnym gazem cieplarnianym i wycieka ze studni produkcyjnych, zbiorników magazynowych, rurociągów oraz rur dystrybucyjnych gazu ziemnego. W scenariuszu niskoemisyjnym elektrownie zasilane gazem mogłyby nadal działać, gdyby metan był wytwarzany przy użyciu technologii power-to-gas z wykorzystaniem OZE.
Przechowywanie energii.
"Główny artykuł: Przechowywanie energii"
Energia wiatrowa i fotowoltaika mogą dostarczać duże ilości energii elektrycznej, ale nie w dowolnym miejscu i czasie. Ten problem można rozwiązać poprzez konwersję energii elektrycznej do form energii, które można przechowywać. Zwykle prowadzi to do utraty wydajności. Badanie przeprowadzone przez Imperial College w Londynie obliczyło najniższy poziom kosztów różnych systemów przechowywania krótkotrwałego i sezonowego. W 2020 r. najbardziej opłacalne w zależności od cykli ładowania były: instalacje szczytowo-pompowe (PHES), sprężające powietrze (CAES) i akumulatory litowo-jonowe. Przewiduje się, że do 2040 r. wykorzystanie akumulatorów Li-Ion i produkcja wodoru będą odgrywać większą rolę w magazynowaniu energii ze zmiennych OZE.
Akumulatory litowo-jonowe są szeroko stosowane w elektrowniach akumulatorowych, a od 2020 r. zaczynają być stosowane do magazynowania energii w układach typu pojazdy elektryczne – sieć elektryczna. Zapewniają wystarczającą wydajność w obie strony 75–90%, ale ich produkcja może powodować problemy środowiskowe.
Wodór może być przydatny do sezonowego magazynowania energii. Niska wydajność wynosząca 30% musiałaby ulec radykalnej poprawie, aby magazynowanie wodoru mogło zapewnić taką samą ogólną wydajność energetyczną jak akumulatory. W przypadku sieci elektroenergetycznej w niemieckim badaniu oszacowano wysokie koszty przebudowy 0,176 EUR/kWh, stwierdzając, że całkowite zastąpienie rozbudowy sieci elektroenergetycznej systemami konwersji wodoru nie ma sensu z ekonomicznego punktu widzenia. Koncepcja słonecznego wodoru jest omawiana w przypadku odległych projektów pustynnych, gdzie połączenia sieciowe z centrami zaopatrzenia nie są dostępne.
Rozwijane są obecnie technologie produkujące wodór, wodór w amoniaku, amoniak, metan, syngaz, biometan.
Supersieci.
Długodystansowe linie energetyczne pomagają zminimalizować nakłady na przechowywanie energii. Kontynentalna sieć przesyłowa może złagodzić wpływ lokalnych wahań dostępności energii wiatru. Dzięki globalnej sieci nawet energia fotowoltaiczna mogłaby być dostępna w dzień i w nocy. Podaje się, że technologia linii wysokiego napięcia prądu stałego (HVDC) może charakteryzować się stratami rzędu zaledwie 1,6% na 1000 km, z wyraźną przewagą w porównaniu z prądem przemiennym. HVDC jest obecnie używana tylko do połączeń typu punkt-punkt. Analizy wykazują, że sieci HVDC mogą zostać wprowadzone do użycia w Europie i mają być eksploatowane w Chinach do 2022 r.
Chiny zbudowały wiele połączeń HVDC w kraju i popierają ideę globalnej, międzykontynentalnej sieci jako systemu szkieletowego dla istniejących krajowych sieci prądu przemiennego. Supersieci w USA w połączeniu z energią odnawialną mogą przyczynić się do zmniejszenia emisji gazów cieplarnianych o 80%.
Inteligentna sieć i zarządzanie obciążeniem.
"Osobny artykuł: Inteligentna sieć energetyczna"
Zamiast rozbudowy sieci i instalacji magazynujących energię, można wpływać na wielkość i czas zapotrzebowania na energię elektryczną po stronie konsumenta. Zmiana obciążenia sieci elektrycznych w czasie może obniżyć rachunki za prąd, poprzez wykorzystanie niższych stawek pozaszczytowych oraz pozwolić na wyrównanie szczytów zapotrzebowania na energię elektryczną. Tradycyjnie system energetyczny traktował popyt konsumentów jako stały i stosował scentralizowane opcje dostaw do zarządzania zmiennym popytem. Nowoczesne systemy danych i pojawiające się nowe technologie magazynowania i wytwarzania energii elektrycznej na miejscu można łączyć z zaawansowanym, zautomatyzowanym oprogramowaniem do kontroli zapotrzebowania, aby aktywnie zarządzać popytem i reagować na ceny na rynku energii.
Zróżnicowanie stawek w zależności od czasu użytkowania jest powszechnym sposobem motywowania użytkowników energii elektrycznej do zmniejszania ich szczytowego zużycia. Na przykład uruchamianie zmywarek i pranie w nocy po upływie szczytu obniża koszty energii elektrycznej.
Dynamiczne plany zapotrzebowania obejmują pasywne wyłączanie urządzeń po wykryciu przeciążenia w sieci elektrycznej. Ta metoda może działać bardzo dobrze z termostatami – gdy moc w sieci spada nieznacznie, automatycznie wybierane jest ustawienie niskiej temperatury, zmniejszające obciążenie sieci. Na przykład miliony lodówek mogłyby zmniejszać swoje zużycie energii elektrycznej w okresach gdy zachmurzenie zmniejsza produkcję w instalacjach słonecznych. Konsumenci mogliby korzystać z inteligentnych liczników zużycia.
Urządzenia odpowiadające na zapotrzebowanie mogą odbierać komunikaty z sieci, takie jak prośba o zastosowanie trybu niskiego poboru mocy, o całkowite wyłączenie w przypadku nagłej awarii sieci lub powiadomienia o aktualnych i przewidywanych cenach energii. Dzięki temu samochody elektryczne mogą ładować się po najniższych cenach niezależnie od pory dnia. System pojazd-do-sieć (ang. "vehicle-to-grid", V2G) wykorzystuje akumulator samochodowy lub ogniwo paliwowe do tymczasowego zasilania sieci.
Dekarbonizacja transportu.
Przewiduje się, że do 2050 r. od 25 do 75% wszystkich samochodów na drogach będzie miało napęd elektryczny.
Napęd wodorowy może być rozwiązaniem dla transportu ciężarowego i morskiego na duże odległości, gdzie same baterie byłyby zbyt ciężkie. Samochody osobowe napędzane wodorem są już produkowane w niewielkich ilościach. Chociaż są droższe niż samochody elektryczne, mogą tankować znacznie szybciej i oferować większe zasięgi do 700 km. Główną wadą wodoru jest jego niska wydajność wynosząca zaledwie 30%. Kiedy jest używany w pojazdach, potrzeba ponad dwa razy więcej energii w porównaniu do samochodu elektrycznego zasilanego baterią.
Chociaż biopaliwa lotnicze są w pewnym stopniu wykorzystywane od 2019 r., to plany dekarbonizacji lotnictwa do 2050 r. są określane jako „bardzo trudne”.
Dekarbonizacja ogrzewania.
Sektor mieszkaniowy odpowiada za 23% globalnej emisji CO2 związanych z energią. Około połowa energii jest wykorzystywana do ogrzewania pomieszczeń i wody. Połączenie elektrycznych pomp ciepła i izolacja termiczna budynku może znacznie zmniejszyć zapotrzebowanie na energię pierwotną. Ogólnie rzecz biorąc, elektryfikacja ogrzewania ograniczyłaby emisję gazów cieplarnianych tylko wtedy, gdyby energia elektryczna pochodziła ze źródeł niskoemisyjnych.
Pompa ciepła.
"Osobny artykuł: Pompa ciepła"
Nowoczesna pompa ciepła zwykle wytwarza około trzy razy więcej energii cieplnej niż wynosi zużycie energii elektrycznej, dając efektywną sprawność na poziomie 300%, w zależności od współczynnika wydajności COP. Instalacja wykorzystuje sprężarkę napędzaną elektrycznie do obsługi cyklu chłodniczego, który pobiera energię cieplną z powietrza zewnętrznego i przenosi to ciepło do ogrzewanej przestrzeni. W miesiącach letnich cykl można odwrócić w celu klimatyzacji pomieszczeń. Na obszarach o średnich temperaturach zimowych poniżej zera, gruntowe pompy ciepła są bardziej wydajne niż powietrzne pompy ciepła. Wysoka cena zakupu pompy ciepła w porównaniu z grzejnikami oporowymi może zostać zrównoważona, gdy wymagana jest również klimatyzacja.
Przy udziale w rynku wynoszącemu 30% i zielonej energii elektrycznej, pompy ciepła mogłyby zmniejszyć roczną globalną emisję CO2 o 8%. Stosowanie gruntowych pomp ciepła może zmniejszyć o około 60% zapotrzebowanie na energię pierwotną i o 90% emisję CO2 z kotłów na gaz ziemny w Europie do 2050 r., co ułatwiłoby obsługę planu wdrożenia dużego udziału OZE. Wykorzystywanie nadwyżki energii odnawialnej w pompach ciepła jest uważane za najskuteczniejszy sposób na ograniczenie globalnego ocieplenia na poziomie gospodarstwa domowego i odpowiedzi na problem wyczerpywania się paliw kopalnych.
Elektryczne ogrzewanie oporowe.
Promienniki ciepła w gospodarstwach domowych są tanie i powszechne, ale mniej wydajne niż pompy ciepła. Na obszarach takich jak Norwegia, Brazylia i Quebec w Kanadzie, które mają liczne elektrownie wodne, elektryczne ogrzewanie budynków i wody jest powszechnie stosowane. Wielkoskalowe zbiorniki wody ciepłej mogą być wykorzystywane do zarządzania popytem i magazynowania zmiennej energii odnawialnej przez wiele godzin lub dni.
Oszczędność energii.
Ograniczenie zużycia energii jest postrzegane jako kluczowe dla redukcji emisji gazów cieplarnianych. Według Międzynarodowej Agencji Energetycznej poprawa efektywności energetycznej budynków, procesów przemysłowych oraz transportu może zmniejszyć do 2050 r. światowe zapotrzebowanie na energię o jedną trzecią i pomóc w kontrolowaniu globalnej emisji gazów cieplarnianych.
Efektywność energetyczna.
Wysoka efektywność energetyczna oznacza wykorzystanie jak najmniejszej ilości energii do wykonania zadania lub zdolność urządzenia do zużycia jak najmniejszej ilości energii niezbędnej do wykonania pracy. Aby oszczędzać energię lub obniżyć koszty zużycia energii elektrycznej, indywidualni konsumenci lub przedsiębiorstwa mogą inwestować w energooszczędne produkty, które wykorzystują czynniki chłodnicze o niskim potencjale tworzenia efektu cieplarnianego, wysokiej klasie energetycznej lub produkty z certyfikatem Energy Star. Na efektywność energetyczną może wpływać szeroki zakres czynników, od izolacji budynków po transport publiczny.
Styl życia i zachowanie.
Piąty raport IPCC podkreśla, że styl życia i zmiany kulturowe mają duży potencjalny wpływ na redukcję emisji gazów cieplarnianych w niektórych sektorach, szczególnie w kontekście dopełniania zmian technologicznych i systemowych. Przykładami korzystnych zmian konsumenckich mogą być redukcja ogrzewania pomieszczeń lub ograniczenie jazdy samochodem. Ogólnie rzecz biorąc, większa konsumpcja generuje większy negatywny wpływ na środowisko. Wykazano również, że zużycie dóbr odpowiedzialnych za emisję gazów cieplarnianych jest bardzo nierównomiernie rozmieszczone, przy czym 45% emisji jest wynikiem stylu życia zaledwie 10% światowej populacji. Kilka badań naukowych wykazało, że stosunkowo zamożni ludzie chcąc zmniejszyć swój ślad węglowy, mogą pojąć kilka kluczowych działań, np.: zrezygnować z samochodu (2,4 tony CO2 rocznie), zaniechać jednego lotu transatlantyckiego w obie strony (1,6 tony) lub zmianę diety na roślinną (0,8 tony).
Różnią się one znacznie od popularnych rad dotyczących „zielonego” stylu życia, które wydają się należeć głównie do kategorii „mniejszy wpływ”, takich jak: zastąpienie standardowego samochodu pojazdem hybrydowym (0,52 tony); pranie odzieży w zimnej wodzie (0,25 tony); recykling odpadów (0,21 tony); wymiana żarówek na energooszczędne (0,10 tony); itd. Naukowcy zauważyli, że publiczny dyskurs na temat zmniejszenia śladu węglowego w przeważającej mierze koncentruje się na zachowaniach o niskim wpływie, a wzmianki o zachowaniach o potencjalnie dużym wpływie na zmiany klimatu praktycznie nie istnieje w mediach głównego nurtu, publikacjach rządowych, podręcznikach szkolnych itp.
Naukowcy argumentują również, że częściowe zmiany zachowania, takie jak ponowne używanie toreb plastikowych, nie są proporcjonalną odpowiedzią na aktualnie zachodzące zmiany klimatu. Chociaż są one korzystne, to odciągają uwagę opinii publicznej od konieczności zmiany systemu energetycznego na bezprecedensową skalę w celu szybkiej dekarbonizacji.
Zmiana diety.
Żywność ma największy udział w emisji gazów cieplarnianych pochodzących z konsumpcji, stanowiąc prawie 20% globalnego śladu węglowego. Następnie główne źródła to: gospodarka mieszkaniowa, transport, usługi, wytwarzane produkty oraz budownictwo. Żywność i usługi mają większy udział w krajach biednych, podczas gdy transport i produkty przemysłowe mają większe znaczenie w krajach rozwiniętych. Powszechne przejście na dietę wegetariańską mogłoby zmniejszyć do 2050 r. emisję gazów cieplarnianych związanych z żywnością o 63%. W 2016 r. Chiny wprowadziły nowe wytyczne żywieniowe, których celem jest zmniejszenie spożycia mięsa o 50%, a tym samym zmniejszenie emisji gazów cieplarnianych o 1 miliard ton do 2030 r. Badanie z 2016 r. wykazało, że podatki od mięsa i mleka mogą skutkować równocześnie zmniejszeniem emisji gazów cieplarnianych i zdrowszą dietą. W badaniu przeanalizowano opłaty w wysokości 40% ceny wołowiny i 20% ceny mleka, a jego wyniki sugerują, że optymalny plan zmniejszyłby emisję o 1 miliard ton rocznie.
Zmiana środków transportu.
Ciężkie, duże pojazdy osobiste (takie jak samochody) wymagają dużo energii i zajmują dużo przestrzeni miejskiej. Dostępnych jest kilka alternatywnych środków transportu, które mogą je zastąpić. Unia Europejska uznała inteligentny transport za część Europejskiego Zielonego Ładu. Jest on także istotnym elementem koncepcji inteligentnych miast.
Modyfikowanie obiegu węgla.
Niektóre mechanizmy ekologiczne, geologiczne lub technologiczne mogą pełnić funkcję usuwania węgla z jego globalnego obiegu. Pochłanianie węgla (ang. "carbon sink") zachodzi w naturalnych lub sztucznych systemach, które gromadzą i przechowują przez nieokreślony czas związki chemiczne zawierające węgiel; takich jak na przykład rosnący las. Z drugiej strony usuwanie dwutlenku węgla polega na jego trwałym usunięciu z obiegu węgla, na przykład poprzez bezpośrednie wychwytywanie CO2 z powietrza, technologie wspomaganego wietrzenia skał, takie jak przechowywanie związków węgla w podziemnych formacjach geologicznych oraz biowęgiel. W połączeniu z innymi środkami zapobiegawczymi, pochłanianie dwutlenku węgla i usuwanie dwutlenku węgla mają kluczowe znaczenie dla osiągnięcia celu wzrostu globalnej średniej temperatury o 2 stopnie.
Wyniki badań naukowych wskazują, że jedna trzecia rocznej antropogenicznej emisji CO2 jest absorbowana przez oceany. Proces ten prowadzi to do ich zakwaszenia, które stanowi zagrożenie dla ekosystemów morskich. Zakwaszenie obniża poziom jonów węglanowych dostępnych dla organizmów zwapniających się, które potrzebują go do wytworzenia swoich pancerzy i muszli. Organizmy te obejmują gatunki planktonu, które przyczyniają się do powstania sieci pokarmowej Oceanu Południowego. Jednak zakwaszenie może wpływać na wiele innych procesów fizjologicznych i ekologicznych, takich jak oddychanie ryb, rozwój larw i zmiany rozpuszczalności zarówno składników odżywczych, jak i toksyn.
Ochrona obszarów może zwiększyć ich zdolność pochłaniania dwutlenku węgla. Unia Europejska, poprzez strategię ochrony różnorodności biologicznej ustanowiła cel zwiększenia obszarów chronionych w UE do 30% terytorium morskiego i 30% terytorium lądowego do 2030 r. Ponadto Campaign For Nature poprzez petycję 30x30 proponuje rozszerzenie analogicznego celu ochrony przyrody na wszystkie państwa świata. One Earth Climate Model zaleca wprowadzenie ochrony 50% naszych lądów i oceanów. Podkreśla również znaczenie ponownego dziczenia przyrody, podobnie jak inne raporty. Jest to istotne, ponieważ drapieżniki kontrolują populację roślinożerców, które odpowiadają za zmniejszenie biomasy roślinności, a także wpływają na ich zachowania żywieniowe.
Zalesianie.
Prawie 20% całkowitej emisji gazów cieplarnianych (8 Gt CO2/rok) było wynikiem wylesienia w 2007 r. Szacuje się, że uniknięcie wylesiania zmniejsza emisję CO2 w proporcji 1 tony na 3–20 zł (1–5 $) kosztów alternatywnych wynikłych z utraconego potencjału rolniczego zagospodarowania terenu. Ponowne zalesianie zdegradowanych lasów mogłoby zaoszczędzić co najmniej kolejne 1 Gt CO2/rok przy szacunkowym koszcie 15-60 zł (5–15 $)/t CO2. Według badań przeprowadzonych w ETH w Zurychu przywrócenie wszystkich zdegradowanych lasów na całym świecie mogłoby przechwycić łącznie około 205 miliardów ton węgla (co stanowi około 2/3 całej antropogenicznej emisji dwutlenku węgla od czasów rewolucji przemysłowej). Według badań Toma Crowther i wsp. na Ziemi wciąż jest wystarczająco dużo miejsca, aby posadzić dodatkowe 1,2 billiona drzew. Taka liczba drzew zniwelowałaby emisję CO2 z ostatnich 10 lat i pochłonęłaby 160 miliardów ton węgla. Projekt Plant for the Planet zajmuje się wcielaniem tych założeń w życie. Inne badania wykazały, że zalesianie na dużą skalę może przynieść więcej szkody niż pożytku. Szacuje się, że takie plantacje mogą zmniejszać powierzchnie rodzimych lasów oraz w niektórych przypadkach mogą przyczyniać się do zmniejszenia gęstości związków węgla w glebie. Do innych problemów należą wypieranie rodzimych gatunków przez obce, monokultury, redukcję bioróżnorodności. Zalesianie polegające na utrzymaniu lub powiększaniu istniejących lasów w nienaruszonym stanie ekologicznym, utrzymuje i optymalizuje sekwestrację węgla lub usuwanie dwutlenku węgla z atmosfery, jednocześnie ograniczając zmiany klimatyczne.
Przekazywanie praw do ziemi jej rdzennym mieszkańcom, którzy od tysiącleci byli zainteresowani ochroną lasów, od których są zależni, jest uważane za opłacalną strategię ochrony lasów. Obejmuje to ochronę praw przysługujących na mocy istniejących przepisów, takich jak indyjska ustawa o prawach leśnych "Tribal Bill". Przeniesienie takich praw w Chinach, będące prawdopodobnie największą reformą rolną w czasach współczesnych, jest uważane za przyczynę zwiększenia lesistości. Okazało się, że przyznanie tytułu własności ziemi rdzennym mieszkańcom spowodowało znaczne ograniczenie wycinki lasów, zwłaszcza w brazylijskiej Amazonii. Metody ochrony, które wykluczają ludzi, a nawet wymuszają eksmisje mieszkańców z obszarów chronionych, często prowadzą do nasilenia eksploatacji terenu, ponieważ rdzenni mieszkańcy mogą podjąć pracę w firmach wydobywczych, aby przeżyć.
Wraz z rozwojem intensywnego rolnictwa i urbanizacji rośnie ilość niezagospodarowanych gruntów rolnych. Według niektórych szacunków na każdy akr wyciętego pierwotnego starodrzewu rośnie ponad 50 akrów nowych lasów wtórnych. Nie cechują się one jednak równie wysoką bioróżnorodnością co lasy pierwotne, które magazynują o 60% więcej węgla niż młodsze lasy wtórne. Według badania opublikowanego Science, promowanie ponownego wzrostu na opuszczonych gruntach rolnych może zrównoważyć lata emisji dwutlenku węgla. Badania przeprowadzone przez ETH w Zurychu szacują, że Rosja, Stany Zjednoczone i Kanada posiadają najwięcej terenów nadających się do ponownego zalesienia.
Zapobieganie pustynnieniu.
Odtwarzanie użytków zielonych magazynuje CO2 w biomasie roślinnej. Zwierzęta gospodarskie wypasane zwykle na pastwisku o dość ograniczonej powierzchni, zjadają trawę, minimalizując jej wzrost. Jednak trawa pozostawiona sama sobie, rosnąc w niekontrolowany sposób, w końcu zadusiłaby sama siebie i obumarła. Proponowana metoda ochrony muraw wykorzystuje ogrodzenia z wieloma małymi wybiegami, pozwalającymi na przenoszenie stad z jednego wybiegu na drugi, w celu naśladowania naturalnych migracji zwierząt przeżuwających i zapewnienia optymalnych warunków dla wzrostu trawy. Dodatkowo, gdy część materii liści jest konsumowana przez zwierzęta, proporcjonalna część materii korzeni zamiera, ponieważ uszkodzone rośliny są w stanie dłużej utrzymać nadmiernej masy korzeniowej. Podczas gdy większość utraconej materii korzeni gnije i zawarty w niej węgiel ostatecznie przedostaje się do atmosfery, jego część zostaje zmagazynowana w glebie. Szacuje się, że zwiększenie zawartości węgla w glebach na dostępnych globalnie 3,5 miliardach hektarów użytków zielonych o 1% zrównoważyłoby prawie 12 lat emisji CO2. Allan Savory, w ramach holistycznego zarządzania, twierdzi, że podczas gdy duże stada są często obwiniane za pustynnienie, prehistoryczne ziemie utrzymywały duże stada zwierząt, a obszary w Stanach Zjednoczonych z których stada zostały usunięte wciąż ulegają pustynnieniu.
Wywołane globalnym ociepleniem rozmrażanie wiecznej zmarzliny, która gromadzi około dwa razy więcej węgla obecnie uwalnianego do atmosfery, powoduje emisję metanu, będącego silnym gazem cieplarnianym. Zwiększająca się emisja metanu w dodatnim cyklu sprzężenia zwrotnego budzi obawy o wywołanie niekontrolowanej zmiany klimatu. Podczas gdy wieczna zmarzlina ma temperaturę około –9 °C, warstwa śniegu izoluje ją od zimniejszego powietrza, które może mieć temperaturę nawet –40 °C. Zaproponowana metoda zapobiegania takiemu scenariuszowi polega na przywracaniu dużych roślinożerców, takich jak obserwowane w Parku Plejstoceńskim na Syberii, gdzie przyczyniają się one do ochłodzenia gruntu, zmniejszając wysokość pokrywy śnieżnej o około połowę i eliminując krzewy, a tym samym utrzymując grunt bardziej eksponowany na zimne powietrze.
Ochrona i odbudowa zdegradowanych gleb może usuwać z atmosfery 5,5 miliarda t CO2 rocznie, co jest w przybliżeniu równe rocznej emisji tego gazu przez USA.
Niebieski węgiel.
Niebieski węgiel to dwutlenek węgla usuwany z atmosfery przez ekosystemy przybrzeżne, głównie lasy namorzynowe, słone mokradła, trawy morskie i makroglony, poprzez jego wiązanie w biomasie roślin oraz gromadzenie i magazynowanie powstałej materii organicznej w glebie.
W przeszłości ocean, atmosfera, gleba i leśne ekosystemy lądowe były największymi naturalnymi odbiorcami węgla. Nowe badania nad rolą roślinnych ekosystemów przybrzeżnych podkreśliły ich potencjał jako wysoce wydajnych konsumentów dwutlenku węgla i doprowadziły do naukowego uznania terminu „niebieski węgiel”. Jest to węgiel, który jest wiązany przez przybrzeżne ekosystemy oceaniczne, a nie przez tradycyjne ekosystemy lądowe, takie jak np. lasy. Chociaż siedliska roślinne oceanu pokrywają mniej niż 0,5% dna morskiego, odpowiadają za ponad 50%, a nawet do 70% ogólnego potencjału składowania węgla w osadach oceanicznych. Lasy namorzynowe, słone mokradła i trawy morskie zasiedlają większość oceanicznych siedlisk roślinnych, ale stanowią tylko 0,05% biomasy roślinnej na lądzie. Pomimo niewielkiej powierzchni mogą rocznie przechowywać porównywalną ilość dwutlenku węgla i są bardzo wydajnymi pochłaniaczami dwutlenku węgla. Trawy morskie, namorzyny i słone bagna mogą wychwytywać dwutlenek węgla (CO2) z atmosfery poprzez sekwestrację węgla w powstałych osadach, w biomasie podziemnej oraz w martwej biomasie.
W biomasie roślinnej, takiej jak liście, łodygi, gałęzie lub korzenie, niebieski węgiel może być sekwestrowany przez lata do dziesięcioleci oraz przez tysiące do milionów lat w podziemnych lub dennych osadach roślinnych. Aktualne szacunki dotyczące długoterminowej zdolności magazynowania niebieskiego węgla są zmienne, a badania są w toku. Chociaż roślinne ekosystemy przybrzeżne zajmują mniejszy obszar i produkują mniej biomasy nadziemnej niż rośliny lądowe, mogą wpływać na długoterminową sekwestrację węgla, szczególnie w formie osadów. Jednym z głównych problemów związanych z niebieskim węglem jest tempo utraty ekosystemów morskich, które jest znacznie wyższe niż innych ekosystemów na Ziemi, nawet w porównaniu z lasami deszczowymi. Aktualne szacunki wskazują na degradację 2–7% powierzchni rocznie, która jest nie tylko utratą potencjału sekwestracji dwutlenku węgla, ale także utratą siedlisk, które są ważne dla zarządzania klimatem i ochroną wybrzeży.
Torfowiska.
Torfowiska na świecie przechowują do 550 Gt węgla, co stanowi 42% całego węgla w glebie i przewyższa ilość węgla związanego we wszystkich innych typach roślinności, w tym we wszystkich lasach świata. Na całym świecie torf pokrywa zaledwie 3% powierzchni Ziemi, ale magazynuje jedną trzecią globalnej ilości węgla zgromadzonego w glebie. Rekultywację zdegradowanych torfowisk można przeprowadzić poprzez zablokowanie kanałów odwadniających i umożliwienie odbudowy naturalnej roślinności.
Sekwestracja dwutlenku węgla.
Sekwestracja dwutlenku węgla (CCS) to metoda łagodzenia zmian klimatycznych poprzez przechwytywanie CO2 z dużych źródeł punktowych takich jak elektrownie, a następnie jego bezpieczne przechowywanie, zamiast uwalniania go do atmosfery. IPCC szacuje, że koszty powstrzymania globalnego ocieplenia podwoiłyby się bez technologii CCS. Międzynarodowa Agencja Energetyczna twierdzi, że CCS jest "„najważniejszą pojedynczą nową technologią pozwalającą na ograniczenie emisji CO2”" w energetyce i przemyśle. Norweskie pole gazowe Sleipner począwszy od 1996 r. przechwytuje i magazynuje prawie milion ton CO2 rocznie, aby uniknąć kar za produkcję gazu ziemnego o bardzo wysokiej zawartości CO2.
Wspomagane wietrzenie skał.
Wspomagane lub przyspieszone wietrzenie odnosi się do technik geoinżynieryjnych mających na celu usuwanie dwutlenku węgla z atmosfery przy użyciu określonych naturalnych lub sztucznie wytworzonych minerałów, które pochłaniają dwutlenek węgla i przekształcają go w inne substancje w wyniku reakcji chemicznych zachodzących w obecności wody (np. deszczu, wód gruntowych lub morskich).
Intensywne badania w zakresie wietrzenia skał rozważają, w jaki sposób naturalne procesy wietrzenia skał i minerałów (w szczególności wietrzenie chemiczne) mogą zostać wzmocnione, aby sekwestrować dwutlenek węgla z atmosfery, który ma być magazynowany w postaci związków węgla w minerałach węglanowych lub wodzie morskiej.
Technika ta wymaga wydobywania lub produkcji dużych ilości materiałów, ich kruszenia i rozmieszczania na dużych obszarach (na przykład na polach lub plażach); z tego powodu w porównaniu z innymi dostępnymi obecnie metodami usuwania dwutlenku węgla z atmosfery (zalesianie i uprawa roślin energetycznych) jest kosztowna. Powoduje również efekt uboczny, polegający na zmianie naturalnego zasolenia mórz.
Geoinżynieria.
IPCC (2007) stwierdził, że techniki geoinżynieryjne, takie jak nawożenie oceanów w celu usunięcia CO2 z atmosfery, pozostały w dużej mierze niezweryfikowane. Oceniono, że wiarygodne szacunki kosztów rozwiązań geoinżynieryjnych nie zostały jeszcze opublikowane.
Geoinżynieria w mitygacji klimatu to techniki, które obejmowałyby inżynierię środowiska na dużą skalę w celu zwalczania lub przeciwdziałania skutkom zmian w składzie chemicznym atmosfery. Obecnie rozważany jest szereg potencjalnych opcji geoinżynieryjnych oraz trwa ustalenie, czy proponowane techniki działają i czy ich koszt jest akceptowalny oraz jakie mogą wystąpić niepożądane skutki uboczne ich zastosowania. NAS uważa, że "„opracowane środki zaradcze muszą zostać ocenione, ale nie powinny być wdrażane bez szerokiego zrozumienia bezpośrednich skutków i potencjalnych skutków ubocznych, kwestii etycznych i zagrożeń”". W lipcu 2011 r. Raport amerykańskiego Government Accountability Office ws. geoinżynierii stwierdził, że "„technologie inżynierii klimatycznej nie oferują obecnie realnej odpowiedzi na globalne zmiany klimatyczne”".
Usuwanie dwutlenku węgla.
Usuwanie dwutlenku węgla zaproponowano jako metodę zmniejszania natężenia wymuszania radiacyjnego. Badane są różne sposoby wychwytywania i przechowywania węgla, a także usprawniania naturalnych procesów sekwestracji. Głównym naturalnym procesem jest fotosynteza roślin i organizmów jednokomórkowych (patrz biosekwestracja). Sztuczne procesy są różne i wyrażano obawy co do długoterminowych skutków niektórych z nich.
Należy zauważyć, że dostępność taniej energii i odpowiednich miejsc do geologicznego składowania węgla może sprawić, że wychwytywanie dwutlenku węgla z powietrza będzie opłacalne. Generalnie oczekuje się jednak, że wychwytywanie CO2 z powietrza może być nieekonomiczne w porównaniu z sekwestracją dwutlenku węgla ze źródeł punktowych – w szczególności elektrowni zasilanych paliwami kopalnymi, rafinerii itp. Tak jak w przypadku amerykańskiego projektu Kemper z systemem wychwytywania CO2, koszty wytworzonej energii znacznie wzrosną. Przechwycony dwutlenek węgla można również stosować w komercyjnych szklarniach.
Zarządzanie promieniowaniem słonecznym.
Zarządzanie promieniowaniem słonecznym (ang. "solar radiation management", SRM) lub geoinżynieria słoneczna to rodzaj inżynierii klimatycznej, w której światło słoneczne (promieniowanie słoneczne) jest odbijane z powrotem w przestrzeń kosmiczną w celu ograniczenia lub odwrócenia globalnego ocieplenia. Proponowane metody obejmują zwiększenie albedo planetarnego (współczynnika odbicia), na przykład poprzez rozproszenie aerozolu związku siarki w stratosferze. Zaproponowano również miejscowe metody ochronne lub odbudowujące w odniesieniu do ochrony naturalnych reflektorów ciepła, w tym lodu morskiego, śniegu i lodowców. Ich głównymi zaletami jako podejścia do inżynierii klimatycznej jest szybkość, z jaką można je wdrożyć i osiągnąć pełną aktywność, niski koszt oraz odwracalność ich bezpośrednich skutków klimatycznych.
Zarządzanie promieniowaniem słonecznym mogłoby służyć jako tymczasowa reakcja, podczas gdy poziomy gazów cieplarnianych w atmosferze będą zmniejszane poprzez redukcję emisji gazów cieplarnianych i sekwestrację dwutlenku węgla. SRM nie zmniejszyłby bezpośrednio stężenia gazów cieplarnianych w atmosferze, a zatem nie rozwiązuje problemów takich jak zakwaszenie oceanów spowodowane nadmiarem dwutlenku węgla. Jednak w modelach klimatycznych wykazano, że SRM jest w stanie obniżyć globalne średnie temperatury do poziomu sprzed rewolucji przemysłowej, dlatego może zapobiegać skutkom zmian klimatycznych związanym z globalnym ociepleniem.

</doc>
<doc id="4795700" url="https://pl.wikipedia.org/wiki?curid=4795700" title="Dubravice">
Dubravice



</doc>
<doc id="4795714" url="https://pl.wikipedia.org/wiki?curid=4795714" title="Wołodymyr Bieliajew (siatkarz)">
Wołodymyr Bieliajew (siatkarz)



</doc>
<doc id="4795716" url="https://pl.wikipedia.org/wiki?curid=4795716" title="Wołodymyr Bieliajew">
Wołodymyr Bieliajew



</doc>
<doc id="4795721" url="https://pl.wikipedia.org/wiki?curid=4795721" title="Lex Drewinski">
Lex Drewinski

Lex Drewinski, wcześniej Leszek Drzewiński (ur. 11 września 1951 w Szczecinie) – niemiecko-polski plakacista i nauczyciel akademicki.
W 1981 roku uzyskał z wyróżnieniem tytuł magistra na poznańskiej PWSP, w pracowni kierowanej przez Waldemara Świerzego. We wczesnym okresie kariery związany był z branżą filmową: od 1981 projektował plakaty dla Pol-Filmu, a w latach 1983–85 działał w Studiu Filmów Animowanych w Poznaniu jako reżyser i scenarzysta. Nie podjął jednak studiów na PWSFTviT w Łodzi ze względów osobistych – żona była przeciwna przeprowadzce.
Od 1985 roku mieszka w Berlinie (Zachodnim).
W latach 1992–2017 piastował stanowisko kierownika pracowni "Grafik Design, Konzeption und Entwurf" na Fachhochschule Potsdam; w tym okresie rozpoczął również pracę na Akademii Sztuki w Szczecinie, gdzie kieruje Pracownią Multimedialnego Projektowania Graficznego. Jest także autorem logo AS.
W 2008 roku uzyskał doktorat, a trzy lata później – habilitację. W 2015 otrzymał tytuł profesora sztuki.
Twórczość Lexa Drewinskiego charakteryzuje prosta forma i oszczędne stosowanie kolorów (prace są zwykle jedno- lub dwubarwne), co w połączeniu z wyrazistą treścią składa się na technikę artystyczną określaną przez krytyków mianem „inteligentnego skrótu”. Laureat ponad 200 nagród” na festiwalach artystycznych (stan na 2019 rok). W 2016 roku wyróżniony tytułem Ambasador Szczecina.
Ma syna Kiryka, który jest muzykiem.

</doc>
<doc id="4795734" url="https://pl.wikipedia.org/wiki?curid=4795734" title="Tomasz Bugajski">
Tomasz Bugajski

Tomasz Bugajski (ur. 16 czerwca 1941 w Nietulisku Fabrycznym) – polski samorządowiec, menedżer i przedsiębiorca, w latach 2006–2010 starosta pilski, w latach 2010–2014 członek zarządu województwa wielkopolskiego.
Życiorys.
Ukończył studia z pedagogiki pracy w Wyższej Szkole Pedagogicznej w Bydgoszczy. Kształcił się podyplomowo w zakresie prawa samorządowego w Wyższej Szkole Bankowej w Poznaniu, a w 2001 zdał egzamin dla członków rad nadzorczych spółek Skarbu Państwa. Odbył obowiązkową służbę wojskową w 49 Pułku Zmechanizowanym w Wałczu, dochodząc do stopnia kaprala.
Od lat 60. zatrudniony kolejno w Przedsiębiorstwie Renowacji Zabytków w Krakowie, Bydgoskich Zakładach Przemysłu Tłuszczowego oraz Przedsiębiorstwie Elektryfikacji i Technicznej Obsługi Rolnictwa. W latach 80. pracował jako wicedyrektor Państwowego Ośrodka Maszynowego w Wyrzysku i specjalista ds. inwestycji w stadninie koni w Dobrzyniewie. Zajmował się też prowadzeniem własnej działalności gospodarczej oraz zasiadał w radach nadzorczych różnych instytucji, m.in. banków spółdzielczych.
Zaangażował się w działalność polityczną w ramach Platformy Obywatelskiej. Należał do jej zarządu wojewódzkiego i rady krajowej, a do 2016 kierował powiatowymi strukturami partii w Pile. W kadencji 1998–2002 zasiadał w radzie powiatu pilskiego i jego zarządzie. W 2006 wybrany ponownie, objął następnie stanowisko starosty (2006–2010). W 2010 uzyskał mandat radnego sejmiku wielkopolskiego. 1 grudnia 2010 został członkiem zarządu województwa, zakończył pełnienie funkcji 16 listopada 2014. W 2014 uzyskał mandat w radzie powiatu pilskiego, w 2018 nie kandydował ponownie.
Odznaczony m.in. Krzyżem Kawalerskim Orderu Odrodzenia Polski za działalność samorządową (2012).

</doc>
<doc id="4795740" url="https://pl.wikipedia.org/wiki?curid=4795740" title="Jan Mężyński">
Jan Mężyński

Jan Mężyński (Mężeński) herbu Kościesza (zm. w 1709 roku) – chorąży lubelski w latach 1699-1709, podstoli lubelski w latach 1694-1699, łowczy lubelski w latach 1691-1694.
Deputat województwa lubelskiego do rady stanu rycerskiego rokoszu łowickiego w 1697 roku.

</doc>
<doc id="4795744" url="https://pl.wikipedia.org/wiki?curid=4795744" title="Petawatogodzina">
Petawatogodzina



</doc>
<doc id="4795750" url="https://pl.wikipedia.org/wiki?curid=4795750" title="Pontiac Grand LeMans">
Pontiac Grand LeMans



</doc>
<doc id="4795752" url="https://pl.wikipedia.org/wiki?curid=4795752" title="Julian Dixon">
Julian Dixon

Julian Carey Dixon (ur. 8 sierpnia 1934 w Waszyngtonie, zm. 8 grudnia 2000 w Los Angeles) – amerykański polityk, członek Partii Demokratycznej.
Działalność polityczna.
Od 1972 zasiadał w California State Assembly. Następnie od 3 stycznia 1979 do 3 stycznia 1993 przez siedem kadencji był przedstawicielem 28. okręgu, a od 3 stycznia 1993 do śmierci do 8 grudnia 2000 przez cztery kadencje (w listopadzie 2000 wybrany został na piątą) był przedstawicielem 32. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4795753" url="https://pl.wikipedia.org/wiki?curid=4795753" title="Grzymki (powiat ostrołęcki)">
Grzymki (powiat ostrołęcki)

Grzymki – niestandaryzowana część wsi Żebry-Stara Wieś w Polsce położona w województwie mazowieckim, w powiecie ostrołęckim, w gminie Olszewo-Borki.
Dawniej wieś Żebry-Grzymki.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku osadę zamieszkiwały 43 osoby w 6 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4795754" url="https://pl.wikipedia.org/wiki?curid=4795754" title="Żebry-Grzymki">
Żebry-Grzymki



</doc>
<doc id="4795783" url="https://pl.wikipedia.org/wiki?curid=4795783" title="Iron Times">
Iron Times

Iron Times – dziewiąty minialbum studyjny polskiego deathmetalowego zespołu Vader. Wydawnictwo ukazało się 12 sierpnia 2016 roku nakładem wytwórni muzycznej Nuclear Blast.

</doc>
<doc id="4795788" url="https://pl.wikipedia.org/wiki?curid=4795788" title="Jaskinia w Boraczej">
Jaskinia w Boraczej

Jaskinia w Boraczej – niewielka jaskinia typu szczelinowego, charakterystyczna dla fliszu karpackiego, znajdująca się w pobliżu Hali Boraczej w Beskidzie Żywieckim.
Położenie.
Jaskinia znajduje się w północno-zachodnim ramieniu Redykalnego Wierchu w Grupie Lipowskiego Wierchu i Romanki. Wejście do niej, leżące ok. 300 m na północny zachód od wierzchołka tej góry, znajduje się w niewielkiej depresji terenowej, wśród złomów i bloków skalnych po jej wschodniej stronie.
Charakterystyka.
Jaskinia pochodzenia osuwiskowego, powstała w gruboławicowych piaskowcach magurskich. Otwór wejściowy niewielki, 1,4 x 0,8 m. Składa się z kilku wąskich, szczelinowych korytarzy o litych, prostych ścianach, usytuowanych w dwóch poziomach, połączonych krótkimi studniami. Dno pokryte gruzem skalnym i blokami różnej wielkości. Jaskinia sucha, zimą przemarza w całości, a w kilku miejscach tworzą się nacieki lodowe.
Flora i fauna.
Przy otworze wejściowym i na ścianach studni wejściowej rosną mchy i porosty. W jaskini obserwowano pająki. Kazimierz Kowalski podawał z jaskini owady bezskrzydłe, m.in. skoczogonka czworozęba bielańskiego ("Tetrodontophora bielanensis" WAGA).
Historia poznania.
Jaskinia (zapewne główna szczelina górnego poziomu) znana była miejscowej ludności od dawna. Prawdopodobnie to o niej (jako jedynej znanej w tej okolicy) pisał już w pierwszej połowie XVIII w. w swym „Dziejopisie...” żywiecki wójt Andrzej Komoniecki: „..."w Państwie Żywieckim w Hali Boraczej jest gronik, co się nazywa Szędzielny. A pod tym gronikiem w pół jest dziura niedaleko drogi na wschód słońca strony, którą między skaływpuścić się trzeba na chłopa wzgłąb. Gdzie między skały żywe idąc wąską dziurą, za którą jest szerokość okrągła w skale samej i miejsce, gdzie i watra jest, na której ktoś ogień palił, jeżeli nie zbójcy, przechowując się tam. A za tym miejscem zaś i dalej mógłby iść; powiadając, że psa puściwszy tam, na Usoły wsi tą dziurą by wyszedł."”
Historia z psem wpuszczonym do jaskini była żywa przez następne dwa wieki. W latach międzywojennych opowiadano, że to leśniczy zarządu dóbr żywieckich Habsburgów przed wielu laty wpuścił tam psa, który miał wyjść w Ujsołach. Według informacji miejscowych pasterzy z połowy XX w. jaskinia miała być dawniej znacznie większa. Podawali oni, że wpuszczony do niej pies miał po pewnym czasie wyjść aż w Rajczy.
Opis i plan górnej szczeliny opublikował Kazimierz Kowalski w 1954 r. Dolne partie zinwentaryzowali w latach 1993–1994 speleolodzy z Klubu Taternictwa Jaskiniowego Bielsko-Biała.

</doc>
<doc id="4795789" url="https://pl.wikipedia.org/wiki?curid=4795789" title="Odăile (gmina)">
Odăile (gmina)

Odăile – gmina w Rumunii, w okręgu Buzău. Obejmuje miejscowości Capu Satului, Corneanu, Gorâni, Lacu, Odăile, Piatra Albă, Posobești, Scoroșești, Valea Fântânei i Valea Ștefanului. W 2011 roku liczyła 882 mieszkańców.

</doc>
<doc id="4795803" url="https://pl.wikipedia.org/wiki?curid=4795803" title="Kremeneć (Izium)">
Kremeneć (Izium)

Kremeneć () – góra o wysokości 218 m n.p.m. w południowej części miasta Izium na Ukrainie, w obwodzie charkowskim, na prawym brzegu rzeki Doniec, około 160 metrów nad lustrem wody. Jest jednym z najwyższych wzniesień obwodu charkowskiego. Stanowi jedną z najpopularniejszych atrakcji turystycznych miasta i regionu.
Historia.
Góra jest zbudowana z utworów jurajskich. Narzędzia kamienne znalezione tu przez archeologów sugerują, że pierwsi ludzie przebywali tam w okresie mezolitu. W średniowieczu koczownicy nazywali wzgórze "Izzun", co oznacza "wydłużony". Słowianie przyjęli to miano i nazwali górę "Izium-Kurhan". W 1681 kozacy charkowscy pod wodzą Hryhorija Doneć-Zacharżewskiego, wykorzystując naturalną rzeźbę terenu, zbudowali tu twierdzę o nazwie "Izium", która stała się ośrodkiem Iziumskiego Pułku Kozackiego, a w późniejszej historii miastem powiatowym.
20 grudnia 1919, po ustanowieniu w rejonie Iziumu władzy sowieckiej, członkowie Sił Zbrojnych Południa Rosji rozstrzelali na wzgórzu 94 więźniów lokalnego aresztu. W 1926 robotnicy miejscowych zakładów pracy ustawili w miejscu zdarzenia jedenastometrowy, kamienny obelisk.
W trakcie wielkiej wojny ojczyźnianej były miejscem krwawych starć Armii Czerwonej z Niemcami. Od października 1941 do maja 1942 przez Izium przebiegała linia frontu. 5 lutego 1943 wojska sowieckiej 6. Armii wyparły Niemców z lewobrzeżnej części Dońca, jednak byli oni jeszcze silnie umocnieni na prawym brzegu rzeki. Walki o tę część miasta trwały jeszcze około miesiąca. Po zakończeniu bitwy szczątki 1559 poległych czerwonoarmistów pochowano na stokach wzgórza w bratniej mogile, na której postawiono pomnik "Скорбящая мать" ("Matka w żałobie"). W jego pobliżu postawiono w XXI wieku drugi pomnik – upamiętniający ofiary Wielkiego głodu na Ukrainie z lat 1932–1933.
W 1965 lub 1967 w jej południowo-zachodniej części założono park dendrologiczny (Изюмский дендропарк „Кременец”), jednak do naszych czasów zachowały się tylko pozostałości tej inwestycji.
W 1985, z okazji 40-lecia zakończenia II wojny światowej, Izium odznaczono Orderem Wojny Ojczyźnianej pierwszego stopnia, a na górze otwarto kompleks pamięci, który został zaprojektowany przez architektów L. Lewina, J. Gradowa, W. Łysienkę oraz rzeźbiarza J. Sincewicza. Główny pomnik ("Atak") symbolizować ma męstwo żołnierzy w obliczu śmierci. Pali się przed nim "wieczny ogień". Z miasta prowadzi tam szeroka aleja spacerowa. Na jednym z placów po drodze znajduje się ekspozycja sprzętu wojskowego z czasów II wojny światowej, m.in. czołgi T-34 i KW-1, działa, pojazdy samobieżne oraz katiusza. Corocznie 9 maja odbywa się na szczyt góry marsz z pochodniami, zakończony mitingiem i pokazem fajerwerków.
Obiekty.
Na terenach wzgórza, oprócz pamiątek starć zbrojnych XX wieku, znajdują się liczne inne pamiątki przeszłości, do których należą:
Na jednym ze stoków wzgórza zbudowany jest hotel „7 wiatrów”, wzniesiony na pozostałościach zamku. W czasach ZSRR był wizytówką miasta. Przy budynku funkcjonuje niewielka menażeria z ptakami. W pobliżu funkcjonuje też restauracja „Kozacki chutor” z daniami kuchni regionalnej.

</doc>
<doc id="4795806" url="https://pl.wikipedia.org/wiki?curid=4795806" title="Capu Satului">
Capu Satului

Capu Satului – wieś w Rumunii, w okręgu Buzău, w gminie Odăile. W 2011 roku liczyła 50 mieszkańców.

</doc>
<doc id="4795808" url="https://pl.wikipedia.org/wiki?curid=4795808" title="Corneanu">
Corneanu

Corneanu – wieś w Rumunii, w okręgu Buzău, w gminie Odăile. W 2011 roku liczyła 34 mieszkańców.

</doc>
<doc id="4795811" url="https://pl.wikipedia.org/wiki?curid=4795811" title="Gorâni">
Gorâni

Gorâni – wieś w Rumunii, w okręgu Buzău, w gminie Odăile. W 2011 roku liczyła 14 mieszkańców.

</doc>
<doc id="4795813" url="https://pl.wikipedia.org/wiki?curid=4795813" title="Lacu (okręg Buzău)">
Lacu (okręg Buzău)

Lacu – wieś w Rumunii, w okręgu Buzău, w gminie Odăile. W 2011 roku liczyła 306 mieszkańców.

</doc>
<doc id="4795814" url="https://pl.wikipedia.org/wiki?curid=4795814" title="Odăile (okręg Buzău)">
Odăile (okręg Buzău)

Odăile – wieś w Rumunii, w okręgu Buzău, w gminie Odăile. W 2011 roku liczyła 59 mieszkańców.

</doc>
<doc id="4795816" url="https://pl.wikipedia.org/wiki?curid=4795816" title="Piatra Albă (Rumunia)">
Piatra Albă (Rumunia)

Piatra Albă – wieś w Rumunii, w okręgu Buzău, w gminie Odăile. W 2011 roku liczyła 133 mieszkańców.

</doc>
<doc id="4795817" url="https://pl.wikipedia.org/wiki?curid=4795817" title="Rów M">
Rów M

Rów M (inne nazwy: Rów A, Rów R-5) – rów wodny w Warszawie, w dzielnicy Ursynów, w Lesie Kabackim.
Położenie i charakterystyka.
Rów znajduje się na terenie stołecznej dzielnicy Ursynów, na obszarze Lasu Kabackiego. Odprowadza wody ze stawu Moczydło 1 do Kanału Grabowskiego, który leży w zlewni Potoku Służewieckiego. Przebiega w większości przez tereny leśne, jedynie na początkowym odcinku przez tereny zakrzaczone. Jego końcowy odcinek to rurociąg o średnicy 0,8 m w okolicy ulic Kanarkowej i Żołny. Na jego biegu znajdują się cztery przepusty (w tym jeden tuż przy stawie Moczydło 1) i drewniana kładka.
Długość rowu wynosi 1100 m (według innego źródła: 1016 m), średnia głębokość 1,6 m, szerokość całego rowu to między 2,5 a 5,5 m, szerokość dna 0,6–1,2 m, a jego spadek to ok. 0,5%. Według numerycznego modelu terenu udostępnionego przez Geoportal początek rowu znajduje się na wysokości 103,0 m n.p.m. Występują okresowe niedobory wody.
Jego położenie zostało prawdopodobnie zaznaczone na mapie Warszawy i okolic z 1838 roku.
Renowacja.
W 2008 roku Dzielnica Ursynów zleciła wykonanie renowacji rowu M przy okazji prac nad stawem Moczydło 1. Obejmowała ona pogłębienie czaszy stawu, stabilizację linii brzegowej od strony nasypu kolejowego wraz z zagospodarowaniem przyległego terenu, wykonanie wylotu rurociągu odprowadzającego wody powierzchniowe pod torami kolejowymi oraz roboty udrażniające odpływ ze stawu. Fragment rowu odmulono, a także wykonano przepust umożliwiający swobodne okrążanie stawu bez naruszania odpływu.
Przyroda.
Rów znajduje się na terenie rezerwatu przyrody Las Kabacki i jego otuliny. Jest też położony na terenie Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego.
W 2020 roku miasto rozpoczęło realizację projektu dofinansowanego ze środków unijnych w ramach Programu Operacyjnego Infrastruktura i Środowisko pt. „Ochrona zagrożonych gatunków związanych z siedliskami wodnymi na terenie Warszawy”, w ramach którego planuje się m.in. budowę czterech drewnianych zastawek spiętrzających wodę na wysokość 20 cm, co ma sprzyjać populacjom kumaka nizinnego i traszki grzebieniastej. Jest to zgodne z przyjętym w 2016 roku planem ochrony dla rezerwatu przyrody Las Kabacki im. Stefana Starzyńskiego.

</doc>
<doc id="4795819" url="https://pl.wikipedia.org/wiki?curid=4795819" title="Posobești">
Posobești

Posobești – wieś w Rumunii, w okręgu Buzău, w gminie Odăile. W 2011 roku liczyła 31 mieszkańców.

</doc>
<doc id="4795822" url="https://pl.wikipedia.org/wiki?curid=4795822" title="Scoroșești">
Scoroșești

Scoroșești – wieś w Rumunii, w okręgu Buzău, w gminie Odăile. W 2011 roku liczyła 75 mieszkańców.

</doc>
<doc id="4795824" url="https://pl.wikipedia.org/wiki?curid=4795824" title="Valea Fântânei">
Valea Fântânei

Valea Fântânei – wieś w Rumunii, w okręgu Buzău, w gminie Odăile. W 2011 roku liczyła 156 mieszkańców.

</doc>
<doc id="4795826" url="https://pl.wikipedia.org/wiki?curid=4795826" title="Valea Ștefanului">
Valea Ștefanului

Valea Ștefanului – wieś w Rumunii, w okręgu Buzău, w gminie Odăile. W 2011 roku liczyła 24 mieszkańców.

</doc>
<doc id="4795827" url="https://pl.wikipedia.org/wiki?curid=4795827" title="Kremenec (Izium)">
Kremenec (Izium)



</doc>
<doc id="4795829" url="https://pl.wikipedia.org/wiki?curid=4795829" title="Jezioro Gocanowskie">
Jezioro Gocanowskie

Jezioro Gocanowskie – jezioro w Polsce, położone w województwie kujawsko-pomorskim, w powiecie inowrocławskim, w gminie Kruszwica, we wsi Gocanowo. Położone jest także niedaleko Zatoki Suchej, wchodzącej w skład rezerwatu przyrody Nadgoplański Park Tysiąclecia. W jeziorze występują między innymi takie gatunki ryb jak karaś, krąp, wzdręga, okoń, szczupak, płoć. Połączone jest z jeziorem Gopło poprzez rowy melioracyjne. Jest to zbiornik typowo wędkarski.

</doc>
<doc id="4795831" url="https://pl.wikipedia.org/wiki?curid=4795831" title="Thy Messenger">
Thy Messenger

Thy Messenger – dziesiąty minialbum studyjny polskiego deathmetalowego zespołu Vader. Wydawnictwo ukazało się 31 maja 2019 roku nakładem wytwórni muzycznej Nuclear Blast.

</doc>
<doc id="4795832" url="https://pl.wikipedia.org/wiki?curid=4795832" title="Rzężenie">
Rzężenie



</doc>
<doc id="4795834" url="https://pl.wikipedia.org/wiki?curid=4795834" title="Jugosłowiańskie Radio i Telewizja">
Jugosłowiańskie Radio i Telewizja

Jugosłowiańskie Radio i Telewizja (; / Југославенска радиотелевизија; ), JRT/JРТ – jugosłowiański publiczny nadawca radiowo-telewizyjny, były członek Europejskiej Unii Nadawców. Powstał w 1956 roku.
JRT była jednym z nadawców założycieli Europejskiej Unii Nadawców.
Zarządy federalne.
JRT było podzielone na osiem federalnych zarządów. Każdy zarząd samodzielnie tworzył własne programy, a niektóre z nich obsługiwało kilka kanałów. System przestał istnieć podczas rozpadu Jugosławii, kiedy większość republik stała się niepodległymi państwami. W rezultacie, niegdyś regionalne ośrodki nadawcze stały się publicznymi nadawcami nowo niepodległych państw.
Tylko jeden z federalnych zarządów kanału istnieje do dziś w takiej samej formie prawnej, jak w latach 1956–2001 – RTV Priština, nadawca obejmujący tereny Kosowa. Nie nadaje jednak żadnego kanału i od 2009 roku nie posiada pracowników. RTV Priština została de facto zastąpiona jako krajowy nadawca publiczny przez Radio Televizioni i Kosovës (RTK).

</doc>
<doc id="4795835" url="https://pl.wikipedia.org/wiki?curid=4795835" title="Capu Satului (okręg Buzău)">
Capu Satului (okręg Buzău)



</doc>
<doc id="4795836" url="https://pl.wikipedia.org/wiki?curid=4795836" title="Corneanu (okręg Buzău)">
Corneanu (okręg Buzău)



</doc>
<doc id="4795837" url="https://pl.wikipedia.org/wiki?curid=4795837" title="Gorâni (okręg Buzău)">
Gorâni (okręg Buzău)



</doc>
<doc id="4795839" url="https://pl.wikipedia.org/wiki?curid=4795839" title="Piatra Albă">
Piatra Albă



</doc>
<doc id="4795850" url="https://pl.wikipedia.org/wiki?curid=4795850" title="Mateusz Klemenski">
Mateusz Klemenski

Mateusz Stefan Klemenski (ur. 20 września 1950 w Śremie) – polski rolnik, urzędnik samorządowy i menedżer, w latach 2013–2014 wicemarszałek województwa wielkopolskiego.
Życiorys.
Absolwent Wydziału Ogrodniczego Akademii Rolniczej w Poznaniu. Kształcił się też w Centrum Kształcenia Kadr Menadżerskich Agencji Rozwoju Gospodarczego oraz w zakresie prawa zamówień publicznych i zarządzania funduszami unijnymi.
Pracował jako referent w Rejonowej Spółdzielni Ogrodniczej w Środzie Wielkopolskiej, przez rok jako inspektor w Urzędzie Miasta i Gminy Mosina, a od 1976 – kierownik Zakładu Rolnego Kombinatu PGR Naratów. W latach 1978–2000 był właścicielem gospodarstwa rolno-ogrodniczego. Przez pewien czas pracował w Stanach Zjednoczonych, odbył praktyki w Fundacji 4-H Council w Lansing, a od 1985 do 1988 pozostawał menedżerem w firmie Klackles Orchards w Greenville. Od 1998 do 2007 zatrudniony w poznańskim oddziale Agencji Rynku Rolnego (m.in. na stanowisku wicedyrektora), potem do 2009 kierował departamentem rozwoju obszarów wiejskich w Urzędzie Marszałkowskim Województwa Wielkopolskiego. Następnie do 2013 był szefem spółek Skarbu Państwa z branży rolnej w Sokołowie i Żydowie (za co wyróżniono go nagrodą Gazele Biznesu).
Zaangażował się w działalność polityczną w ramach Kongresu Liberalno-Demokratycznego i Unii Wolności. Później przeszedł do Platformy Obywatelskiej, był m.in. społecznym asystentem Rafała Grupińskiego. 25 marca 2013 został członkiem zarządu województwa, odpowiedzialnym za gospodarkę i ochronę zdrowia. Zakończył pełnienie funkcji 1 grudnia 2014, w tym samym roku bez powodzenia kandydował do sejmiku wielkopolskiego. Został później wicedyrektorem oddziału Agencji Nieruchomości Rolnych w Poznaniu.

</doc>
<doc id="4795859" url="https://pl.wikipedia.org/wiki?curid=4795859" title="Adam Dziembowski">
Adam Dziembowski

Jerzy Adam Dziembowski (ur. 17 marca 1892 w Poznaniu, zm. 23 grudnia 1958 w Szczecinie) – major pilot Wojska Polskiego, kawaler Orderu Virtuti Militari. Żołnierz cesarskiej armii, uczestnik I wojny światowej i wojny polsko-bolszewickiej.
Życiorys.
Syn Zygmunta i Walentyny z Kisielickich. Od 1902 roku uczył się w Gimnazjum Humanistycznym im. Fryderyka Wilhelma w rodzinnym mieście. W 1912 roku uzyskał maturę i rozpoczął studia na wydziale budowy maszyn w Technische Hochschule w Charlottenburgu. Ukończył dwa lata studiów, lecz wybuch I wojny światowej uniemożliwił mu kontynuowanie nauki.
Otrzymał powołanie do odbycia służby w cesarskiej armii. Początkowo służył w jednostkach zaopatrzeniowych, a w grudniu 1916 roku został przeniesiony do lotnictwa na stanowisko adiutanta w Staffelstab 223. Od 25 października 1917 roku rozpoczął szkolenie lotnicze w Flieger-Ersatz-Abtailung Nr 1 w Altenburgu, które kontynuował w Flieger-Ersatz-Abtailung Nr 4 w Poznaniu i Warszawie. Szkolenie zakończył 18 września 1918 roku i otrzymał przydział Fliegerabteilung (Artillerie) nr 281 i w składzie tej jednostki wykonał 8 lotów bojowych na froncie zachodnim. 10 grudnia 1918 roku został zdemobilizowany i powrócił do Poznania.
W grudniu 1918 roku związał się z jedną z organizacji niepodległościowych działających na terenie Poznania. Po wybuchu powstania wielkopolskiego brał udział w walkach na terenie Poznania. Od 1919 roku został przydzielony do sztabu Dowództwa Głównego, 18 stycznia został mianowany dowódcą Stacji Lotniczej Ławica. Od 2 kwietnia wchodził w skład komisji kwalifikacyjnej egzaminującej kandydatów na oficerów lotnictwa. 12 kwietnia samolotem Hannover CL.II, w załodze z sierż. obs. Zdzisławem Biłażewskim, wykonał lot agitacyjny nad polsko-niemiecką linią demarkacyjną i dotarł do Piły. Z powodu awarii silnika przerwał lot i powrócił lotem ślizgowym na pozycje zajmowane przez wojska powstańcze.
25 maja 1919 roku powierzono mu zadanie sformowania 4. Wielkopolskiej eskadry bojowej. Dowodził tą jednostką podczas wojny polsko-bolszewickiej.
Podczas walk wyróżnił się szczególną odwagą, brał udział w większości lotów bojowych 15. eskadry myśliwskiej. 16 sierpnia 1920 roku atakował z niskiego pułapu oddziały 1 Armii Konnej nacierające na pozycje 6. Dywizji Piechoty. Ogniem karabinów maszynowych i bombami zaatakował 1000-osobowy oddział kawalerii i kolumnę taborów na drodze Jabłonówka-Busk. W rejonie Pobużan rozproszył oddział saperów Armii Czerwonej próbujący naprawić uszkodzony most. 17 i 18 sierpnia startował do walki łącznie osiem razy.
Po zakończeniu działań wojennych na krótko pozostał w wojsku. 27 lutego 1921 roku zdał dowództwo eskadry i rozpoczął bezterminowy urlop celem ukończenia przerwanych studiów. 9 maja 1922 roku przeszedł do rezerwy, pozostając na ewidencji dywizjonu zapasowego 3. pułku lotniczego. Ukończył cztery semestry prawa w Poznaniu. W marcu 1925 roku został przeniesiony (w korpusie oficerów rezerwowych) do 4. pułku lotniczego.
Założył w Bydgoszczy fabrykę tlenu i pełnił w niej funkcję dyrektora. Ponadto był właścicielem hurtowni z gramofonami, radiami i rowerami.
Po wybuchu II wojny światowej utracił majątek, który został przejęty przez III Rzeszę. Pracował jako przedstawiciel Zakładów Azotowych w Chorzowie oraz księgowy w fabryce kosmetyków w Bydgoszczy.
Po zakończeniu II wojny światowej jego fabryka tlenu została upaństwowiona, on sam zamieszkał w Szczecinie gdzie znalazł zatrudnienie jako kierownik fabryki kwasu węglowego. Podjął też próbę wznowienia działalności zakładu produkcji tlenu. Na skutek represji komunistycznych został zwolniony z fabryki, następnie pracował w różnych spółdzielniach jako księgowy. Zmarł 23 grudnia 1958 roku, został pochowany na cmentarzu centralnym w Szczecinie.
Życie prywatne.
W 1930 roku poślubił Martę Kroll, miał dwoje dzieci – syna Kazimierza i córkę Teresę.
Ordery i odznaczenia.
Za swą służbę otrzymał odznaczenia:

</doc>
<doc id="4795861" url="https://pl.wikipedia.org/wiki?curid=4795861" title="Shamar Nicholson">
Shamar Nicholson

Shamar Nichoson (ur. 16 marca 1997 w Kingston) – jamajski piłkarz grający na pozycji napastnika w klubie Spartak Moskwa oraz reprezentacji Jamajki.
Kariera klubowa.
Nicholson jest wychowankiem Trench Town High School. Dorosłą karierę rozpoczynał w Boys' Town FC. Podczas pobytu w klubie miał również testy w Real Salt Lake. Ostatecznie do transferu nie doszło. Po trzech latach Nicholson opuścił Boys i przeniósł się do Słowenii. Tam grał NK Domžale. W sierpniu 2019 roku przeszedł do belgijskiego Royal Charleroi.
Kariera reprezentacyjna.
W reprezentacji Jamajki zadebiutował 3 lutego 2017 roku w meczu ze Stanami Zjednoczonymi. Pierwszego gola zdobył 5 czerwca 2019 również w starciu z USA. Został powołany na Złoty Puchar CONCACAF 2017. Tam Jamajka zajęła drugie miejsce. Zagrał również na Złotym Pucharze CONCACAF 2019. Na tym turnieju zdobył dwie bramki. 

</doc>
<doc id="4795866" url="https://pl.wikipedia.org/wiki?curid=4795866" title="Eter etylowo-metylowy">
Eter etylowo-metylowy



</doc>
<doc id="4795869" url="https://pl.wikipedia.org/wiki?curid=4795869" title="Plymouth Deluxe">
Plymouth Deluxe



</doc>
<doc id="4795890" url="https://pl.wikipedia.org/wiki?curid=4795890" title="Bogdan Zastawny">
Bogdan Zastawny

Bogdan Kazimierz Zastawny (ur. 20 września 1944 w Poznaniu) – polski polityk, samorządowiec, działacz partyjny i menedżer. W latach 1984–1987 wiceprezydent Poznania, w latach 1987–1990 wicewojewoda poznański, w latach 2001–2002 członek zarządu województwa wielkopolskiego.
Życiorys.
Syn Stefana i Franciszki. Ukończył studia z inżynierii budownictwa lądowego na Politechnice Poznańskiej, uzyskał uprawnienia do kierowania robotami budowlanymi. Działał w Związku Młodzieży Socjalistycznej, był m.in. przewodniczącym zarządu uczelnianego i wojewódzkiego (do 1974) w Poznaniu. W 1969 wstąpił do Polskiej Zjednoczonej Partii Robotniczej. Od 1974 należał do Komitetu Wojewódzkiego PZPR w Poznaniu, gdzie doszedł do stanowiska zastępcy kierownika Wydziału Budownictwa i Gospodarki Miejskiej. Od 1984 był wiceprezydentem Poznania, a w latach 1987–1990 zajmował stanowisko wicewojewody poznańskiego.
W III RP został członkiem Sojuszu Lewicy Demokratycznej. Pracował w Invest-Banku, a od 1999 do 2001 kierował poznańskim oddziałem Towarzystwa Ubezpieczeniowego Compensa (skąd odszedł po zarzutach o działanie na szkodę spółki). 26 listopada 2001 został członkiem zarządu województwa wielkopolskiego (w miejsce Andrzeja Nowakowskiego). Zakończył pełnienie funkcji 19 listopada 2002. Później zajmował kierownicze stanowiska w różnych spółkach, m.in. porcie lotniczym Poznań-Ławica, PKS Poznań (prezes), przedsiębiorstwach budowlanych i turystycznych, a także prowadził własną firmę.
W 2005 odznaczony Krzyżem Oficerskim Orderu Odrodzenia Polski "za wybitne osiągnięcia w działalności społecznej".

</doc>
<doc id="4795898" url="https://pl.wikipedia.org/wiki?curid=4795898" title="Międzyrzecz (rejon ostrogski)">
Międzyrzecz (rejon ostrogski)



</doc>
<doc id="4795913" url="https://pl.wikipedia.org/wiki?curid=4795913" title="Federico Garcia Vigil">
Federico Garcia Vigil

Federico García Vigil (ur. 5 stycznia 1941 w Montevideo, zm. 26 maja 2020) – urugwajski kompozytor, nauczyciel muzyki i dyrygent orkiestrowy. W latach 1993–2008 był dyrektorem tytularnym Orkiestry Filharmonii w Montevideo. Pracuje również jako profesor dyrygentury w Szkole Muzycznej na Uniwersytecie Republiki Urugwajskiej oraz w Miejskiej Szkole Muzycznej w Montevideo. Pomimo akademickiego wykształcenia muzycznego nie stroni również od wykonawstwa muzyki popularnej i ludowej, w szczególności w stylu Candombe.

</doc>
<doc id="4795916" url="https://pl.wikipedia.org/wiki?curid=4795916" title="Roland Povinelli">
Roland Povinelli

Roland Povinelli (ur. 9 sierpnia 1941 w Marsylii, zm. 11 maja 2020 w Allauch) – francuski polityk, senator.
Działalność publiczna.
Od 1975 był merem Allauch. 21 września 2008 reprezentując departament Delta Rodanu został wybrany do Senatu, w którym zasiadał od 1 października 2008 do 30 września 2014.

</doc>
<doc id="4795920" url="https://pl.wikipedia.org/wiki?curid=4795920" title="Bukowskie (ujednoznacznienie)">
Bukowskie (ujednoznacznienie)



</doc>
<doc id="4795938" url="https://pl.wikipedia.org/wiki?curid=4795938" title="Czosnowo (województwo pomorskie)">
Czosnowo (województwo pomorskie)



</doc>
<doc id="4795944" url="https://pl.wikipedia.org/wiki?curid=4795944" title="Czosnowo (ujednoznacznienie)">
Czosnowo (ujednoznacznienie)



</doc>
<doc id="4795959" url="https://pl.wikipedia.org/wiki?curid=4795959" title="Madeyski">
Madeyski



</doc>
<doc id="4795978" url="https://pl.wikipedia.org/wiki?curid=4795978" title="Dunky Wright">
Dunky Wright

Dunky Wright, wł. Duncan McLeod Wright (ur. 22 września 1896 w Glasgow, zm. 21 sierpnia 1976 tamże) – szkocki lekkoatleta specjalizujący się w biegach długodystansowych, trzykrotny olimpijczyk.
Na igrzyskach olimpijskich reprezentował Wielką Brytanię, a na igrzyskach Imperium Brytyjskiego i na międzynarodowych mistrzostwach w biegach przełajowych – Szkocję.
Wystąpił w biegu maratońskim na igrzyskach olimpijskich w 1924 w Paryżu, lecz go nie ukończył. Na kolejnych igrzyskach olimpijskich w 1928 w Amsterdamie zajął w tej konkurencji 20. miejsce.
Zwyciężył w maratonie na pierwszych igrzyskach Imperium Brytyjskiego w 1930 w Hamilton, wyprzedzając Samuela Ferrisa z Anglii i Johnny’ego Milesa z Kanady.
Zajął 4. miejsce w maratonie na igrzyskach olimpijskich w 1932 w Los Angeles, tracąc do zwycięzcy Argentyńczyka Juana Carlosa Zabali zaledwie minutę i 5 sekund. Zdobył brązowy medal na tym dystansie na igrzyskach Imperium Brytyjskiego w 1934 w Londynie, przegrywając jedynie z Haroldem Websterem Z Kanady i Donaldem Robertsonem ze Szkocji.
Przez 11 lat w rzędu, od 1920 do 1930, reprezentował Szkocję w międzynarodowych mistrzostwach w biegach przełajowych. Najwyższe miejsce (piąte) zajął w 1925 w Dublinie.
Był mistrzem Wielkiej Brytanii (AAA) w maratonie w 1930 i 1931, wicemistrzem na tym dystansie w 1928 i 1932 oraz brązowym medalistą w 1925. Zwyciężył w Polytechnic Marathon w 1924 i 1934.

</doc>
<doc id="4796007" url="https://pl.wikipedia.org/wiki?curid=4796007" title="Order Zasługi dla Socjalistycznych Węgier">
Order Zasługi dla Socjalistycznych Węgier

Order Zasługi dla Socjalistycznych Węgier (węg. "Szocialista Magyarországért Érdemrend") – wysokie odznaczenie cywilne WRL, nadawane w latach 1976–1989 za wieloletnią i doskonale wykonywaną pracę, wybitną działalność społeczną lub u uznaniu aktywnego i twórczego dorobku. Orderem tym odznaczono łącznie 1965 osób.

</doc>
<doc id="4796008" url="https://pl.wikipedia.org/wiki?curid=4796008" title="Dučići">
Dučići



</doc>
<doc id="4796010" url="https://pl.wikipedia.org/wiki?curid=4796010" title="Duži">
Duži



</doc>
<doc id="4796013" url="https://pl.wikipedia.org/wiki?curid=4796013" title="Džindići">
Džindići



</doc>
<doc id="4796020" url="https://pl.wikipedia.org/wiki?curid=4796020" title="Order Zasługi Pokoju i Przyjaźni">
Order Zasługi Pokoju i Przyjaźni

Order Zasługi Pokoju i Przyjaźni (węg. "Béke és Barátság Érdemrend") – bardzo wysokie odznaczenie cywilne WRL, nadawane w latach 1974–1989 za doskonałe promowanie pokojowej współpracy pomiędzy państwami, postęp społeczny oraz rozwój ekonomicznych i kulturalnych stosunków międzynarodowych. Orderem tym odznaczono łącznie 77 osób.

</doc>
<doc id="4796037" url="https://pl.wikipedia.org/wiki?curid=4796037" title="Myriam Motteau">
Myriam Motteau

Myriam Motteau (ur. 15 czerwca 1978 w Dijon) – francuska wspinaczka sportowa. Specjalizowała się w boulderingu oraz w prowadzeniu. Mistrzyni świata we wspinaczce sportowej w konkurencji boulderingu z 2001 roku. Pierwsza mistrzyni świata w nowej konkurencji w boulderingu.
Kariera.
W 2001 na mistrzostwach świata we wspinaczce sportowej w Winterthur, na których zostały po raz pierwszy rozegrane zawody w konkurencji boulderingu wywalczyła złoty medal, a na kolejnych mistrzostwach w 2003 zajęła dziewiąte miejsce.

</doc>
<doc id="4796041" url="https://pl.wikipedia.org/wiki?curid=4796041" title="Esownica Albertiego">
Esownica Albertiego



</doc>
<doc id="4796042" url="https://pl.wikipedia.org/wiki?curid=4796042" title="František Kotlaba">
František Kotlaba

František Kotlaba (ur. 20 maja 1927 we Vlastiboře, zm. 11 czerwca 2020 w Pradze) – czeski mykolog.
Po ukończeniu nauk przyrodniczych i pedagogiki na Uniwersytecie Karola w Pradze Kotlaba w 1957 r. otrzymał stanowisko w Muzeum Narodowym w Pradze. W latach 1962–1990 był pracownikiem naukowym Akademii Nauk Republiki Czeskiej w Průhonicach, Kotlaba przez długi czas był redaktorem czasopisma "Česká Mykologie" i jest autorem kilku książek, z których część ma charakter naukowy. Wiele mu zawdzięczające czasopismo mykologiczne Česká Mykologie poświęciło mu w 2007 roku z okazji 80. urodzin całe wydanie. Również w 2007 roku na jego cześć nazwano nowo utworzony rodzaj grzybów "Frantisekia".
Główne obszary badań Kotlaby to taksonomia, biogeografia i ekologia pieczarkowców ("Agaricales") i borowikowców ("Boletales"). Oprócz tego opublikował kilka prac dotyczących ochrony grzybów. Wraz ze Zdenkiem Pouzarem w 1972 r. wpłynął na taksonomię grzybów, definiując po raz pierwszy rodziny grzybów "Entolomataceae" i "Pluteaceae" w Ceská Mykologie. Nazwy tych rodzin są nadal w użyciu.
Wraz ze Zdenkiem Pouzarem jest autorem opisu nowych gatunków grzybów. Przy utworzonych przez niego taksonach dodawany jest skrót jego nazwiska Kotl.

</doc>
<doc id="4796043" url="https://pl.wikipedia.org/wiki?curid=4796043" title="Donald Robertson">
Donald Robertson

Imię i nazwisko Donald Robertson nosili lub noszą m.in.:

</doc>
<doc id="4796049" url="https://pl.wikipedia.org/wiki?curid=4796049" title="Order Zasługi dla Socjalistycznej Ojczyzny">
Order Zasługi dla Socjalistycznej Ojczyzny

Order Zasługi dla Socjalistycznej Ojczyzny (węg. "Szocialista Hazáért Érdemrend") – wysokie odznaczenie cywilne WRL ustanowione w 1966 jako nagroda za wybitny wkład w ruch rewolucyjnym mający na celu utworzenie socjalistycznego porządku społecznego na Węgrzech. Orderem tym odznaczono tylko raz – 1 maja 1967 otrzymało go łącznie 9516 osób.

</doc>
<doc id="4796052" url="https://pl.wikipedia.org/wiki?curid=4796052" title="Łuk triumfalny w Jabłonnej">
Łuk triumfalny w Jabłonnej



</doc>
<doc id="4796055" url="https://pl.wikipedia.org/wiki?curid=4796055" title="Silik Sternfeld">
Silik Sternfeld

Silik Sternfeld (ur. 20 kwietnia 1920) – reżyser filmowy, aktor Teatru Żydowskiego w latach 1948–1951, także scenarzysta. Reżyser i scenarzysta etiudy fabularnej "Spotkanie" (1949). Współpracował przy produkcji polskich filmów z I połowy lat 50. XX wieku (jako asystent reżysera w "Przygodzie na Mariensztacie", jako drugi reżyser w "Celulozie" i "Pod gwiazdą frygijską", samodzielnie reżyserował "Zaczarowany rower", a współreżyserował "Dwie brygady"). Współpracował z Wandą Jakubowską przy drugiej części ("Zwycięstwo") "Żołnierza zwycięstwa". Za "Dwie brygady" otrzymał Nagrodę Państwową III stopnia oraz nagrodę dla najlepszego filmu eksperymentalnego na Międzynarodowym Festiwalu Filmowym w Karlowych Warach.

</doc>
<doc id="4796057" url="https://pl.wikipedia.org/wiki?curid=4796057" title="Chondracanthidae">
Chondracanthidae

Chondracanthidae – rodzina widłonogów z rzędu Cyclopoida. Nazwa naukowa została po raz pierwszy opublikowana w 1840 przez Milne Edwardsa.

</doc>
<doc id="4796060" url="https://pl.wikipedia.org/wiki?curid=4796060" title="Padina (gmina)">
Padina (gmina)

Padina – gmina w Rumunii, w okręgu Buzău. Obejmuje miejscowości Padina i Tătulești. W 2011 roku liczyła 4111 mieszkańców.

</doc>
<doc id="4796061" url="https://pl.wikipedia.org/wiki?curid=4796061" title="Parafia cywilno-wojskowa Najświętszej Maryi Panny Królowej Polski w Pile">
Parafia cywilno-wojskowa Najświętszej Maryi Panny Królowej Polski w Pile



</doc>
<doc id="4796069" url="https://pl.wikipedia.org/wiki?curid=4796069" title="Padina (okręg Buzău)">
Padina (okręg Buzău)

Padina – wieś w Rumunii, w okręgu Buzău, w gminie Padina. W 2011 roku liczyła 411 mieszkańców.

</doc>
<doc id="4796071" url="https://pl.wikipedia.org/wiki?curid=4796071" title="Emil Rostrup">
Emil Rostrup

Emil Rostrup (ur. 28 stycznia 1831, zm. 16 stycznia 1907) – duński botanik, mykolog i fitopatolog.
Od 1858 r. Emil Rostrup uczył przyrody w kolegium pedagogicznym w Skårup Seminarium. Przez 25 lat kształcił przyszłych nauczycieli szkolnych. W międzyczasie zasłynął ze swoich podręczników dotyczących flory oraz z prac nad chorobami roślin. W 1883 r. został mianowany docentem na Królewskim Uniwersytecie Weterynaryjnym i Rolniczym. Od 1902 r. był profesorem na tym samym uniwersytecie. Rostrup był pierwszym fizjopatologiem w Danii. Od 1882 r. był członkiem Królewskiej Duńskiej Akademii Nauk i Literatury, od 1888 r. Królewskiego Towarzystwa Fizjograficznego w Lund, od 1890 r. Królewskiej Szwedzkiej Akademii Rolnictwa i Leśnictwa. W 1894 r. został doktorem honoris causa Uniwersytetu Kopenhaskiego.
Po jego śmierci, jego adept Jens Lind opublikował pełne sprawozdanie na temat wszystkich grzybów zebranych przez Rostrupa w Danii – głównie mikroorganizmów, takich jak patogeny roślinne. Dla uczczenia osiągnięć Rostrupa nazwano wiele gatunków grzybów, np. "Exobasidium rostrupii", "Acanthosphaeria rostrupii", "Austroboletus rostrupii", "Phoma rostrupii".
Opisał nowe gatunki grzybów. Przy nazwach naukowych utworzonych przez niego taksonów dodawany jest skrót jego nazwiska (tzw. cytat) Rostr.

</doc>
<doc id="4796072" url="https://pl.wikipedia.org/wiki?curid=4796072" title="Silik Szternfeld">
Silik Szternfeld



</doc>
<doc id="4796073" url="https://pl.wikipedia.org/wiki?curid=4796073" title="Gnojarzowate">
Gnojarzowate

Gnojarzowate (Geotrupidae) – rodzina chrząszczy z podrzędu wielożernych i nadrodziny żuków. Obejmuje około 340 opisanych gatunków. Zamieszkują głównie Holarktykę i południe krainy neotropikalnej; zawleczone zostały do Australii. Większość jest koprofagiczna; rzadsza jest mykofagia czy fitofagia. Larwy rozwijają się w glebie, żerując na materiałach zgromadzonych przez rodziców. W zapisie kopalnym znane są od tytonu w jurze.
Morfologia.
Owad dorosły.
Ciało tych chrząszczy osiąga długość od 10 do 45 mm. Ubarwienie może być rozmaite: czarne, brunatne, brązowe, fioletowe, niebieskie, zielone, czerwonawe czy złociste. Często występuje metaliczny połysk. Oskórek jest silnie zesklerotyzowany.
Głowa ma nadustek zrośnięty z czołem i wysunięte ku przodowi, widoczne od góry narządy gębowe. Zbudowane z dobrze wykształconych omatidiów (eukoniczne) oczy złożone są u Geotrupinae całkowicie, a u pozostałych podrodzin częściowo podzielone występem policzka zwanym "canthus". Zaokrąglone nadgębie ma u Lethrini przednią krawędź wciętą pośrodku, a u pozostałych grup prostą. Czułki u Geotrupinae zbudowane z 10, a u pozostałych podrodzin z 11 członów. W obu przypadkach wieńczy je trójczłonowa buławka. Żuwaczki u większości grup zaopatrzone są w pośrodkową szczoteczkę, część błoniastą i mają wydłużony wierzchołek z dwoma ząbkami. Inaczej jest u Lethrini, u których to są one silnie zeklerotyzowane, mają żebrowato urzeźbione powierzchnie molarne i wykazują dymorfizm płciowy, będąc większymi u samców. 
Głaszczki szczękowe są czteroczłonowe. Szczęki Lethrini są silnie zmodyfikowane celem pełnienia funkcji żującej. Autapomorficzny charakter ma odrębność przedbródka od bródki
Przedplecze jest poprzeczne, niemal zawsze punktowane, po bokach, a rzadziej na innych krawędziach obrzeżone listewką, niekiedy wyposażone w rogi. Między nasadami pokryw widoczna jest tarczka. Druga para skrzydeł charakteryzuje się nasadą z grzbietowo-odsiebnym żeberkiem drugiego sklerytu aksillarnego mającym zakrzywiony wierzchołek i wydłużony odcinek przedni. Użyłkowanie skrzydeł tej pary odznacza się obecnością żyłki wzmacniającej ScA-BR odchodzącego od pierwszej płytki nasadowej. Wymienione cechy nasady i użyłkowania tylnych skrzydeł są autapomorfiami gnojarzowatych. U większości grup przetchlinki śródtułowia wykazują specjalizację. Odnóża mają pięcioczłonowe stopy wyposażone w dobrze rozwinięte empodia.
Odwłok jest krótki i ma funkcjonalne przetchlinki na segmentach od pierwszego do ósmego; te na pierwszym mogą być położone na sternum lub na błonie pleuralnej, te na segmentach od drugiego do siódmego leżą na błonach pleuralnych, a te na ósmym na owych błonach lub na tergum. Wszystkie zwoje nerwowe odwłoka zlane są ze zwojem zatułowiowym, który częściowo zlany jest ze zwojem śródtułowiowym. Narządy rozrodcze samców mają dobrze rozwiniętą kapsułę genitalną i wywracalny, uzbrojony, nieuzbrojony lub owłosiony endofallus. Samice mają narządy rozrodcze pozbawione gonostylusów i z sześcioma owariolami w jajniku.
Larwa.
Larwami są pędraki o szerokim ciele wygiętym w kształt litery „C”. Wszystkie segmenty tułowia oraz segmenty odwłoka do szóstego włącznie mają na stronie grzbietowej bruzdę dzielącą je dwie części. Głowa ma symetrycznie zbudowaną puszkę głowową, symetryczny lub asymetryczny nadustek, trójpłatową wargę górną oraz trójczłonowe i pozbawione dużych narządów zmysłowych czułki. Nie występują oczka larwalne. Szczęki mają żuwki zewnętrzną i wewnętrzną wyraźnie oddzielone. Niesymetryczne żuwaczki zaopatrzone są w wyrostki brzuszne, natomiast pozbawione brzusznych rejonów strydulacyjnych – zamiast nich strydulacji służą krętarze zredukowanych tylnych odnóży. Odwłok buduje dziesięć segmentów, z których dziewięć ma po parze sitkowatych przetchlinek, a ostatni zaopatrzony jest w rzędy szczecinek i poprzeczny odbyt.
Biologia i ekologia.
Gnojarzowate zasiedlają lasy, polany, lasostepy, pastwiska, łąki, pola i stepy. Często są ciepłolubne i wybierają stanowiska nasłonecznione.
Wykazują daleko posuniętą troskę o potomstwo. Oboje rodzice kopią podziemne nory i gniazda, w których umieszczają pokarm dla larw. W przypadku większości grup są nim odchody zwierząt (koprofagia), zwłaszcza roślinożerców, rzadziej grzyby (mykofagia) lub humus. U Lethrini pokarmem jest uprzednio przeżuty za pomocą żuwaczek i zmodyfikowanych szczęk świeży materiał roślinny. Liczne gatunki do nawigacji między norką a źródłem pożywienia wykorzystują światło słońca, księżyca lub gwiazd, w tym jego polaryzację. Badania nad wykorzystywaniem przez Lethrini Drogi Mlecznej w astronawigacji doczekały się w 2013 roku wyróżnienia Nagrodą Ig Nobla.
Kariotyp tych chrząszczy to 2n = 22. Najpowszechniejszym systemem determinacji płci jest wśród nich XY.
Rozprzestrzenienie.
Geotrupinae zamieszkują głównie państwo holarktyczne, aczkolwiek zawleczone zostały do Australii. Taurocerastinae zamieszkują południe krainy neotropikalnej (Argentynę i Chile).
W Polsce występuje 7 gatunków z 5 rodzajów (zobacz: gnojarzowate Polski). 3 z nich zostały umieszczone na Czerwonej liście zwierząt ginących i zagrożonych w Polsce: krawiec głowacz jako krytycznie zagrożony, żuk zmienny jako narażony i bycznik jako bliski zagrożenia.
Taksonomia.
Takson ten dawniej umieszczany był w randze podrodziny w obrębie rodziny żukowatych, w grupie podrodzin "laparosticti". Jako odrębną rodzinę w prezentowanym poniżej sensie zdefiniowali go w 1996 roku D. Jonathan Browne i Clarke Scholtz.
Do rodziny gnojarzowatych należy około 340 opisanych gatunków, zgrupowanych w niespełna 50 rodzajach. Ich podział do rangi plemienia przedstawia się następująco:
Część autorów w skład gnojarzowatych włącza również Bolboceratidae w randze podrodziny, podczas gdy inni traktują jako odrębną rodzinę (tak postąpiono w tymże artykule).
W zapisie kopalnym gnojarzowate znane są od tytonu w jurze, z którego to pochodzą skamieniałości "Geotrupoides lithographicus".
Znaczenie.
Chrząszcze te kopiąc nory i chodniki odgrywają dużą rolę w spulchnianiu, przewietrzaniu i zwiększaniu przesiąkliwości gleby. Dokonują tego m.in. na stanowiskach suchych, gdzie niewiele jest np. dżdżownicowatych. Ponadto biorą udział w naturalnym nawożeniu, rozprowadzając odchody w glebie, nawet na dużej głębokości.
Dorosłe niektórych gatunków żuków z rodzaju "Geotrupes" mają pewne znaczenie w entomologii sądowej. Bywają wabione do padliny zapachem zgnilizny i, jako że preferują gleby piaszczyste, ich obecność na zwłokach w przypadku innego podłoża wskazywać może, że te były przemieszczane.

</doc>
<doc id="4796074" url="https://pl.wikipedia.org/wiki?curid=4796074" title="Geotrupidae">
Geotrupidae



</doc>
<doc id="4796075" url="https://pl.wikipedia.org/wiki?curid=4796075" title="Filipovići">
Filipovići



</doc>
<doc id="4796077" url="https://pl.wikipedia.org/wiki?curid=4796077" title="Tătulești (okręg Buzău)">
Tătulești (okręg Buzău)

Tătulești – wyludniona wieś w Rumunii, w okręgu Buzău, w gminie Padina

</doc>
<doc id="4796082" url="https://pl.wikipedia.org/wiki?curid=4796082" title="Pardoși (gmina)">
Pardoși (gmina)

Pardoși – gmina w Rumunii, w okręgu Buzău. Obejmuje miejscowości Pardoși, Chiperu, Costomiru, Valea lui Lalu i Valea Șchiopului. W 2011 roku liczyła 453 mieszkańców.

</doc>
<doc id="4796085" url="https://pl.wikipedia.org/wiki?curid=4796085" title="Mélanie Sandoz">
Mélanie Sandoz

Mélanie Sandoz (ur. 6 lutego 1987 w Vesoul w departamencie Górna Saona) – francuska wspinaczka sportowa. Specjalizowała się w boulderingu oraz w prowadzeniu. Mistrzyni świata we wspinaczce sportowej w konkurencji boulderingu z 2012 roku.
Kariera.
W 2012 na mistrzostwach świata we wspinaczce sportowej w Paryżu w konkurencji boulderingu wywalczyła złoty medal. W holenderskim Eindhoven w 2013 na mistrzostwach Europy zdobyła brązowy medal.
Uczestniczka prestiżowych zawodów Rock Master we włoskim Arco gdzie w 2013 roku zajęła 7 miejsce.

</doc>
<doc id="4796086" url="https://pl.wikipedia.org/wiki?curid=4796086" title="KS Devolli">
KS Devolli

KS Devolli – albański klub piłkarski, mający siedzibę w mieście Bilisht. Obecnie występuje w Kategoria e Dytë.
Historia.
Chronologia nazw:
Klub sportowy Devolli Bilisht został założony w miejscowości Bilisht w 1927 roku. W 1949 zmienił nazwę na Bilishti, dwa lata później na Puna Bilisht ("puna" oznacza "praca"). W 1958 powrócił do starej nazwy. 48 lat później zmienił nazwę na KF Bilisht Sport, a w 2010 przyjął obecną nazwę. W sezonie 2015/16 awansował do Kategoria e Dytë. W trzeciej lidze występował przez 3 lata, po czym wywalczył awans do Kategoria e Parë. Po zaledwie jednym sezonie, w którym zajął 8.miejsce i przegrał w barażach z Partizani Tirana B, spadł do trzeciej klasy rozgrywek.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 05-09-2020).
Poszczególne sezony.
Rozgrywki międzynarodowe.
Nie uczestniczył w rozgrywkach europejskich.
Piłkarze i trenerzy.
Piłkarze.
"Stan na sierpień 2020"
Struktura klubu.
Stadion.
Klub piłkarski rozgrywa swoje mecze domowe na Fusha Sportive Bilisht w Bilisht o pojemności 3000 widzów.

</doc>
<doc id="4796087" url="https://pl.wikipedia.org/wiki?curid=4796087" title="Pardoși">
Pardoși

Pardoși – wieś w Rumunii, w okręgu Buzău, w gminie Pardoși. W 2011 roku liczyła 149 mieszkańców.

</doc>
<doc id="4796088" url="https://pl.wikipedia.org/wiki?curid=4796088" title="Chiperu">
Chiperu

Chiperu – wieś w Rumunii, w okręgu Buzău, w gminie Pardoși. W 2011 roku liczyła 60 mieszkańców.

</doc>
<doc id="4796089" url="https://pl.wikipedia.org/wiki?curid=4796089" title="Costomiru">
Costomiru

Costomiru – wieś w Rumunii, w okręgu Buzău, w gminie Pardoși. W 2011 roku liczyła 156 mieszkańców.

</doc>
<doc id="4796091" url="https://pl.wikipedia.org/wiki?curid=4796091" title="Valea lui Lalu">
Valea lui Lalu

Valea lui Lalu – wieś w Rumunii, w okręgu Buzău, w gminie Pardoși. W 2011 roku liczyła 78 mieszkańców.

</doc>
<doc id="4796093" url="https://pl.wikipedia.org/wiki?curid=4796093" title="Valea Șchiopului">
Valea Șchiopului

Valea Șchiopului – wieś w Rumunii, w okręgu Buzău, w gminie Pardoși. W 2011 roku liczyła 10 mieszkańców.

</doc>
<doc id="4796094" url="https://pl.wikipedia.org/wiki?curid=4796094" title="Tătulești">
Tătulești



</doc>
<doc id="4796096" url="https://pl.wikipedia.org/wiki?curid=4796096" title="Pardoși (okręg Buzău)">
Pardoși (okręg Buzău)



</doc>
<doc id="4796097" url="https://pl.wikipedia.org/wiki?curid=4796097" title="Chiperu (okręg Buzău)">
Chiperu (okręg Buzău)



</doc>
<doc id="4796098" url="https://pl.wikipedia.org/wiki?curid=4796098" title="Valea Șchiopului (okręg Buzău)">
Valea Șchiopului (okręg Buzău)



</doc>
<doc id="4796102" url="https://pl.wikipedia.org/wiki?curid=4796102" title="Edouard-Jean Gilbert">
Edouard-Jean Gilbert

Edouard-Jean Gilbert (ur. 1888, zm. 1954) – francuski mykolog.
Znany jest głównie z prac o grzybach z rodziny muchomorowatych ("Amanitaceae"). W 1919 r. napisał pracę o muchomorach ("Amanita"), a w 1941 r, ich monografię. Opisał nowe gatunki grzybów. Przy utworzonych przez niego taksonach dodawany jest skrót jego nazwiska E.-J. Gilbert.

</doc>
<doc id="4796104" url="https://pl.wikipedia.org/wiki?curid=4796104" title="Wilhelm Peter Eduard Simon Rüppell">
Wilhelm Peter Eduard Simon Rüppell



</doc>
<doc id="4796106" url="https://pl.wikipedia.org/wiki?curid=4796106" title="Stowarzyszenie Cnót Wszelkich">
Stowarzyszenie Cnót Wszelkich



</doc>
<doc id="4796117" url="https://pl.wikipedia.org/wiki?curid=4796117" title="Pănătău (gmina)">
Pănătău (gmina)

Pănătău – gmina w Rumunii, w okręgu Buzău. Obejmuje miejscowości Begu, Lacu cu Anini, Măguricea, Pănătău, Plăișor, Râpile, Sibiciu de Jos, Tega i Zaharești. W 2011 roku liczyła 2537 mieszkańców.

</doc>
<doc id="4796119" url="https://pl.wikipedia.org/wiki?curid=4796119" title="Towarzystwo Cukrowni i Rafinerii „Gosławice”">
Towarzystwo Cukrowni i Rafinerii „Gosławice”

Towarzystwo Cukrowni i Rafinerii „Gosławice” SA – dawna spółka akcyjna z siedzibą w Warszawie. Założona w 1912.
W 1911 władze carskie wydały zgodę na powstanie spółki akcyjnej pod nazwą Towarzystwo Akcyjne Cukrowni i Rafinerii „Gosławice”. Celem spółki było wybudowanie i prowadzenie cukrowni i rafinerii. W styczniu 1912 w Warszawie, odbyło się spotkanie założycielskie akcjonariuszy spółki. Wybrano pierwszy zarząd. Zakupiono część folwarku Pątnów-Łężyn od hrabiego Kazimierza Kwileckiego. Wybudowano cukrownię i rafinerię oraz wąskotorową kolejkę wraz z infrastrukturą. Powstały domy dla pracowników. Stopniowo osiedle pracownicze zmieniało się w osadę fabryczną. Powstała również jednoklasowa szkoła dla dzieci pracowników zakładu.
Siedziba spółki początkowo mieściła się w Warszawie, a od 1931 w Gosławicach.
Rezultatem znacznego spadku cen cukru w latach 1928/29 i jednoczesnym zadłużeniem spółki, spowodowanym inwestycjami w unowocześnienie produkcji, było przejęcie cukrowni przez holenderski koncern ISMA (Internatinale Suiker Maatschapij-Amsterdam) a następnie przez angielską Golode tz-Londyn. 
W 1934 większość akcji spółki zgromadzili bracia Przeworscy.
W 1938 siedziba zarządu znów mieściła się w Warszawie przy ul. Trębackiej 15, a zakłady w Koninie. Na czele stała rada nadzorcza w składzie: Henryk Barciński, Bolesław Soplica, Stefan Iwańczyk, Witold Maringe, Józef Landau, Alfred Przeworski, Tadeusz Przeworski. Zarząd tworzyli: Maurycy Przeworski, Roman Przeworski, Jerzy Przeworski, Tadeusz Swinarski. Dyrektorem był Tadeusz Swinarski.
W 1938 r. kapitał zakładowy spółki wynosił 5,1 mln zł, podzielonych 40,8 tys. akcji na okaziciela o wartości nominalnej 125 zł każda.
Produkowano kryształ biały. W sezonie 1936/1937 wytworzono 55 754 q przerabiając 310 512 q. Powierzchnia plantacji wynosiła wówczas 1348 ha.
W październiku 1939 przedsiębiorstwo przeszło pod zarząd niemieckiej firmy powierniczej Haupttreuhandstelle Ost, a w spółce powołany został zarząd komisaryczny. Funkcjonowała pod nazwą Zuckerfabrik und Rafinerie „Goslawitz” Aktiengesellschaft. 
W 1945, po wojnie, cukrownia przeszła pod zarząd państwowy, a następnie w 1947 na mocy ustawy przeszła oficjalnie na własność państwa. Sieć kolejowa cukrowni została przejęta przez PKP.
W 2017 odbyła się premiera filmu dokumentalnego „Republika Gosławicka”, opowiadającego historię Towarzystwa i cukrowni.

</doc>
<doc id="4796120" url="https://pl.wikipedia.org/wiki?curid=4796120" title="Oh My Girl Japan 2nd Album">
Oh My Girl Japan 2nd Album

OH MY GIRL JAPAN 2nd ALBUM – drugi japoński album studyjny południowokoreańskiej grupy Oh My Girl, wydany 3 lipca 2019 roku przez wytwórnię Ariola Japan. Zawierał pięć singli z koreańskiej dyskografii zespołu w wersji japońskiej oraz dwa utwory oryginalne.
Ukazał się w trzech edycjach: regularnej (CD) i dwóch limitowanych. Album osiągnął 7 pozycję w rankingu Oricon i pozostał na liście przez 2 tygodnie, sprzedał się w nakładzie ponad egzemplarzy w Japonii (wg Billboard Japan).

</doc>
<doc id="4796125" url="https://pl.wikipedia.org/wiki?curid=4796125" title="Begu">
Begu

Begu – wieś w Rumunii, w okręgu Buzău, w gminie Pănătău. W 2011 roku liczyła 190 mieszkańców.

</doc>
<doc id="4796127" url="https://pl.wikipedia.org/wiki?curid=4796127" title="Lacu cu Anini">
Lacu cu Anini

Lacu cu Anini – wieś w Rumunii, w okręgu Buzău, w gminie Pănătău. W 2011 roku liczyła 121 mieszkańców.

</doc>
<doc id="4796129" url="https://pl.wikipedia.org/wiki?curid=4796129" title="Măguricea">
Măguricea

Măguricea – wieś w Rumunii, w okręgu Buzău, w gminie Pănătău. W 2011 roku liczyła 147 mieszkańców.

</doc>
<doc id="4796132" url="https://pl.wikipedia.org/wiki?curid=4796132" title="Żebry-Konczany">
Żebry-Konczany

Żebry-Konczany – niestandaryzowana nazwa części wsi Żebry-Wierzchlas w Polsce położona w województwie mazowieckim, w powiecie ostrołęckim w gminie Olszewo-Borki.
Dawniej wieś.
Historia.
W latach 1921–1939 ówczesna kolonia leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku kolonię zamieszkiwały 24 osoby w 6 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4796137" url="https://pl.wikipedia.org/wiki?curid=4796137" title="Machiel Evert Noordeloos">
Machiel Evert Noordeloos

Machiel Evert Noordeloos (ur. 16 kwietnia 1949) – holenderski mykolog.
Życiorys.
Machiel E. Noordeloos studiował na Uniwersytecie w Lejdzie. W latach 1971–1975 został na nim zatrudniony przez Roberta Hegnauera jako asystent w laboratorium eksperymentalnej systematyki roślin. Doktorat uzyskał w 1975 r. W latach 1975–1981 odbył studia podyplomowe dla doktorantów w Rijksherbarium. Tematem jego pracy doktorskiej była systematyka i rozprzestrzenienie gatunków dzwonkówek ("Entoloma") w Europie. W latach 1981–1987 Noordeloos pracował jako doktorant w Rijksherbarium, otrzymując trzy kolejne granty od Holenderskiej Organizacji Badań Naukowych na projekt Flora agaricina neerlandica. W latach 1987–1991 był kierownikiem oddziału mykologicznego Urzędu Ochrony Roślin w Wageningen. W 1991 roku powrócił do Lejdy, gdzie pracował jako profesor nadzwyczajny w National Herbarium w Holandii.
Od 1994 do 2000 roku Noordeloos był skarbnikiem Międzynarodowego Towarzystwa Mykologicznego.
Praca naukowa.
Noordeloos jest ekspertem w taksonomii grzybów, zwłaszcza pieczarkowców ("Agaricales") i borowikowców ("Boletales"). Szczególnie duży wkład ma w opracowanie rodzajów "Entoloma", "Lactarius", "Hemimycena", "Psilocybe" i "Leccinum". Niektóre prace zaowocowały monografiami. Jest także zaangażowany w projekt Flora agaricina neerlandica. Od 1975 r. Noordeloos prowadzi badania poza Europą, szczególnie w Ameryce Północnej, Afryce, Australii i Nowej Zelandii.
Opisał nowe gatunki grzybów. W nazwach naukowych utworzonych przez niego taksonów dodawany jest skrót jego nazwiska Noordel.

</doc>
<doc id="4796138" url="https://pl.wikipedia.org/wiki?curid=4796138" title="Pănătău">
Pănătău

Pănătău – wieś w Rumunii, w okręgu Buzău, w gminie Pănătău. W 2011 roku liczyła 745 mieszkańców.

</doc>
<doc id="4796140" url="https://pl.wikipedia.org/wiki?curid=4796140" title="Pănătău (okręg Buzău)">
Pănătău (okręg Buzău)



</doc>
<doc id="4796141" url="https://pl.wikipedia.org/wiki?curid=4796141" title="Plăișor">
Plăișor

Plăișor – wieś w Rumunii, w okręgu Buzău, w gminie Pănătău. W 2011 roku liczyła 198 mieszkańców.

</doc>
<doc id="4796143" url="https://pl.wikipedia.org/wiki?curid=4796143" title="Żebry-Pieczyska">
Żebry-Pieczyska

Żebry-Pieczyska – przysiółek wsi Żebry-Ostrowy w Polsce położona w województwie mazowieckim, w powiecie ostrołęckim w gminie Olszewo-Borki.
Dawniej wieś.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku wieś zamieszkiwało 48 osób w 9 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4796144" url="https://pl.wikipedia.org/wiki?curid=4796144" title="Olga Markisz Rapaj">
Olga Markisz Rapaj



</doc>
<doc id="4796148" url="https://pl.wikipedia.org/wiki?curid=4796148" title="Râpile">
Râpile

Râpile – wieś w Rumunii, w okręgu Buzău, w gminie Pănătău. W 2011 roku liczyła 117 mieszkańców.

</doc>
<doc id="4796150" url="https://pl.wikipedia.org/wiki?curid=4796150" title="Franciszek Jaskulski">
Franciszek Jaskulski



</doc>
<doc id="4796153" url="https://pl.wikipedia.org/wiki?curid=4796153" title="Sibiciu de Jos">
Sibiciu de Jos

Sibiciu de Jos – wieś w Rumunii, w okręgu Buzău, w gminie Pănătău. W 2011 roku liczyła 573 mieszkańców.

</doc>
<doc id="4796154" url="https://pl.wikipedia.org/wiki?curid=4796154" title="Przysiec">
Przysiec



</doc>
<doc id="4796155" url="https://pl.wikipedia.org/wiki?curid=4796155" title="Tega (wieś)">
Tega (wieś)

Tega – wieś w Rumunii, w okręgu Buzău, w gminie Pănătău. W 2011 roku liczyła 250 mieszkańców.

</doc>
<doc id="4796161" url="https://pl.wikipedia.org/wiki?curid=4796161" title="Zaharești (okręg Buzău)">
Zaharești (okręg Buzău)

Zaharești – wieś w Rumunii, w okręgu Buzău, w gminie Pănătău. W 2011 roku liczyła 196 mieszkańców.

</doc>
<doc id="4796163" url="https://pl.wikipedia.org/wiki?curid=4796163" title="Biomolekuły">
Biomolekuły



</doc>
<doc id="4796167" url="https://pl.wikipedia.org/wiki?curid=4796167" title="Manduba">
Manduba

Manduba – rozbójnik żyjący na przełomie XVII i XVIII w. i działający w rejonie Wrocławia.
Pochodził z podwrocławskiego Rakowca. Na swoją siedzibę wybrał ruiny pałacu biskupa wrocławskiego Franza Ludwiga von Pfalz-Neuburga w Popowicach, który uległ zniszczeniom w czasie wojny siedmioletniej. Banda Manduby rabowała bogatych mieszczan i ściągała haracze (m.in. z rady miasta Wrocławia), jednak Manduba wsławił się tym, że dzielił się łupami z wrocławską biedotą. Niemiecka nazwa Rakowca (Morgenau) pochodzić miała od Marii, córki Manduby, która uciekła po tym jak jej wuj usiłował uwolnić ją i jej matkę z rąk Manduby. Zginął z rąk członków własnej grupy i został pochowany w podwrocławskim Dąbiu, a tak odległe miejsce wybrano, by na jego grób nie pielgrzymowali ci, którzy wcześniej uważali go za bohatera.

</doc>
<doc id="4796176" url="https://pl.wikipedia.org/wiki?curid=4796176" title="Trąbka francuska">
Trąbka francuska

Trąbka francuska ("Tubaria romagnesiana" Arnolds) – gatunek grzybów należący do rodziny "Tubariaceae".
Systematyka i nazewnictwo.
Pozycja w klasyfikacji według Index Fungorum: "Tubaria, Tubariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską zaproponował Władysław Wojewoda w 2003 roku.
Występowanie.
Znane jest występowanie trąbki francuskiej w niektórych krajach Europy. W piśmiennictwie naukowym na terenie Polski do 2003 r. podano dwa stanowiska (Poznań 1998 i Turew 2002). Jej rozprzestrzenienie w Polsce i częstość występowania nie są znane. 
Saprotrof. W Polsce zanotowano występowanie w ogrodzie botanicznych i w zaroślach, na ziemi, wśród mchów i traw. 
Linki zewnętrzne.
Trąbka francuska (film)

</doc>
<doc id="4796177" url="https://pl.wikipedia.org/wiki?curid=4796177" title="Tubaria romagnesiana">
Tubaria romagnesiana



</doc>
<doc id="4796178" url="https://pl.wikipedia.org/wiki?curid=4796178" title="Anđelo Šetka">
Anđelo Šetka

Anđelo Šetka (ur. 14 września 1985) – chorwacki piłkarz wodny. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W 2013 zdobył brązowy medal mistrzostw świata, w 2015 srebro tej imprezy. W 2017 Chorwaci zdobyli tytuł mistrzów świata, w 2019 ponownie zajęli trzecie miejsce. Na mistrzostwach Europy w 2018 sięgnął po brąz. W karierze występował m.in. w klubie Jadran z rodzinnego miasta.

</doc>
<doc id="4796180" url="https://pl.wikipedia.org/wiki?curid=4796180" title="Andelo Setka">
Andelo Setka



</doc>
<doc id="4796182" url="https://pl.wikipedia.org/wiki?curid=4796182" title="Charlotte Durif">
Charlotte Durif

Charlotte Durif (ur. 18 sierpnia 1990 w Belley w departamencie Ain) – francuska wspinaczka sportowa. Specjalizowała się w prowadzeniu oraz we wspinaczce łącznej. Mistrzyni świata we wspinaczce sportowej w konkurencji wspinaczki łącznej z 2014 roku. Mistrzyni Europy we wspinaczce sportowej w konkurencji prowadzenie z 2006 roku.
Kariera.
W 2014 na mistrzostwach świata we wspinaczce sportowej w Gijón w konkurencji wspinaczki łącznej zdobyła złoty medal, a na kolejnych mistrzostwach w 2016 w Paryżu wywalczyła brązowy medal.
W 2006 na mistrzostwach Europy we wspinaczce sportowej w rosyjskim Jekaterynburgu zdobyła złoty medal w konkurencji prowadzenie. Na mistrzostwach w 2015 we francuskim Chamonix-Mont-Blanc wywalczyła brązowy medal w konkurencji wspinaczki łącznej.
Wielokrotna uczestniczka, medalistka prestiżowych zawodów wspinaczkowych Rock Master we włoskim Arco, gdzie w 2006 roku zdobyła brązowy medal.

</doc>
<doc id="4796187" url="https://pl.wikipedia.org/wiki?curid=4796187" title="Drobyćkyj Jar">
Drobyćkyj Jar

Drobyćkyj Jar () – uroczysko we wschodniej części Charkowa na Ukrainie. Rozpoczyna się w rejonie skrzyżowania Moskiewskiego Prospektu i obwodnicy Charkowa. Jest znane jako miejsce masowych rozstrzeliwań ludności cywilnej przez okupacyjne władze niemieckie w latach 1941-1942.
Zbrodnia.
Jar przeszedł do historii II wojny światowej jako jedno z miejsc zmiany polityki Niemiec wobec narodów skupionych w ZSRR, po zakończeniu okresu współpracy Hitlera ze Stalinem i ataku Niemiec na Związek Sowiecki. Charków okupowany był przez Niemców od 24 października 1941. Władze niemieckie od początku rejestrowały ludność żydowską. Specjalne "żółte blankiety" otrzymało ponad 10 tysięcy charkowskich Żydów. 14 grudnia 1941 komendant miasta, Alfred von Puttkammer, podpisał rozkaz likwidacji charkowskiego getta i przesiedlenia Żydów do baraków zlokalizowanych m.in. przy zakładach traktorowych. 26 grudnia 1941 Niemcy rozpoczęli masowe rozstrzeliwania w Drobyckim Jarze, podczas których zwożono tam ludzi z całego obwodu. Według niemieckich danych na dzień 1 czerwca 1942 w Charkowie nie pozostali żadni Żydzi. W miejscu zbrodni zgładzono ponad 15 tysięcy osób – mężczyzn, kobiet i dzieci, przy czym niemowlęta wrzucano do dołów żywcem.
Proces.
Po wyparciu Niemców z Charkowa odbył się pokazowy proces zbrodniarzy odpowiedzialnych za rozstrzeliwania, w którym uczestniczyli przedstawiciele elit pisarskich ZSRR, m.in. Aleksiej Tołstoj, Ilja Erenburg, Konstantin Simonow i Leonid Leonow. Proces prowadzony przez Trybunał Wojenny 4. Frontu Ukraińskiego rozpoczął się 1 grudnia 1943. 19 grudnia tego samego roku sprawców powieszono na jednym z charkowskich rynków w obecności kilkudziesięciu tysięcy mieszkańców miasta.
Upamiętnienie.
W 1955 postawiono na miejscu mordu pierwszy, skromny obelisk, ale zbrodnia nie była nagłaśniana i nie odbywały się tu żadne ważniejsze uroczystości. Dopiero w 1989 posadowiono 10-tonowy granitowy głaz pamiątkowy z napisem "Ofiarom Holokaustu – pamięci dziesiątek tysięcy Żydów zamordowanych tu przez nazistów od grudnia 1941 do stycznia 1942 roku". Budowa miejsca pamięci, rozpoczęta w latach 1992-1994 napotykała liczne trudności, głównie finansowe. Ostatecznie w grudniu 2002, przy udziale prezydenta Leonida Kuczmy i ambasador Anny Azari, otwarto pierwszą część kompleksu ofiar faszyzmu, zaprojektowaną przez A. Lejbfrejda i W. Sawienkowa. Ma on formę 22-metrowego obelisku oraz wolno stojącej menory, jak również steli przy wejściu z napisem "Oto miejsce, gdzie umarli uczą żywych". Do budowy obiektów dostarczono 180 ton granitu z Żytomierza, z którego wzniesiono m.in. moskiewskie mauzoleum Lenina. Ze względu na szczególne cechy tego materiału (czerwonawe żyły), kamienie leżące u stóp menory symbolizują krwawienie. W mogiłach na terenie Jaru spoczywają przede wszystkim Żydzi z terenu Charkowa i obwodu charkowskiego, ale także Ukraińcy, Rosjanie, Ormianie i przedstawiciele innych narodów (w tym jeńcy wojenni i osoby chore psychicznie). W podziemnej części głównego obelisku znajduje się Sala Pamięci, na której ścianie znajdują się nazwiska zidentyfikowanych ofiar. Umieszczono tu także marmurową płytę z przykazaniem "Nie zabijaj".
Obszar jaru obejmuje dwa miejsca pochówków (rowy): jeden ma 100 metrów długości, a drugi 60 metrów. Archiwa w Charkowie zawierają dane o 15 tysiącach ofiar tego miejsca kaźni, jednak członkowie fundacji "Drobyćkyj Jar" szacują liczbę zamordowanych na 30 tysięcy ludzi.
Memoriał został uszkodzony przez rosjan w wyniku ostrzału artyleryjskiego w końcu marca 2022.

</doc>
<doc id="4796188" url="https://pl.wikipedia.org/wiki?curid=4796188" title="Henryk Gasiul">
Henryk Gasiul

Henryk Gasiul (ur. 1950) – polski psycholog, dr hab. nauk humanistycznych, profesor nadzwyczajny Instytutu Psychologii Wydziału Filozofii Chrześcijańskiej Uniwersytetu Kardynała Stefana Wyszyńskiego i Wyższej Szkoły Finansów i Zarządzania w Warszawie Wydziału Psychologii.
Życiorys.
W 1973 ukończył studia filozoficzne w Katolickim Uniwersytecie Lubelskim. Obronił pracę doktorską, w 1990 habilitował się na podstawie pracy zatytułowanej "Formalne cechy systemu wartości jako wskaźniki rozwoju osobowości". Został zatrudniony na stanowisku profesora w Instytucie Psychologii na Wydziale Pedagogiki i Psychologii Uniwersytetu Kazimierza Wielkiego, Wyższej Szkole Pedagogicznej Związku Nauczycielstwa Polskiego w Warszawie oraz w Katedrze Psychologii Osobowości na Wydziale Filozofii Chrześcijańskiej Uniwersytetu Kardynała Stefana Wyszyńskiego.
Objął funkcję profesora nadzwyczajnego Instytutu Psychologii Wydziału Filozofii Chrześcijańskiej Uniwersytetu Kardynała Stefana Wyszyńskiego i Wyższej Szkoły Finansów i Zarządzania w Warszawie Wydziału Psychologii.
Był kierownikiem w Katedrze Psychologii Osobowości i dyrektorem w Instytucie Psychologii na Wydziale Filozofii Chrześcijańskiej Uniwersytetu Kardynała Stefana Wyszyńskiego.

</doc>
<doc id="4796197" url="https://pl.wikipedia.org/wiki?curid=4796197" title="Pseudoclitocybaceae">
Pseudoclitocybaceae

Pseudoclitocybaceae Vizzini, Consiglio, P.-A. Moreau &amp; P. Alvarado – rodzina grzybów znajdująca się w rzędzie pieczarkowców ("Agaricales").
Charakterystyka.
Jest to utworzona w 2018 r. na podstawie badań genetycznych i mikroskopowych nowa rodzina w rzędzie pieczarkowców. Należące do niej gatunki grzybów charakteryzują się obecnością podobnych do pętli sprzążek w strzępkach, brakiem cystyd i równolegle ułożonymi strzępkami w tramie hymenoforu. Strzępki te są szerokie, cylindryczne i wewnętrznie inkrustowane granulkami. W ramach krytycznej analizy gatunków do rodziny tej włączono gatunki wcześniej zaliczane do innych rodzin, opisano także nowe gatunki: "Clitocybe fibulatus" i "Clitocybe guldeniae".
Systematyka.
Pozycja w klasyfikacji według Index Fungorum: "Agaricales, Agaricomycetidae, Agaricomycetes, Agaricomycotina, Basidiomycota, Fungi".
Do rodziny "Pseudoclitocybaceae" według "Dictionary of the Fungi" należą rodzaje:

</doc>
<doc id="4796201" url="https://pl.wikipedia.org/wiki?curid=4796201" title="Minerve (okręt)">
Minerve (okręt)

„Minerve” – nazwa noszona na przestrzeni dziejów przez szereg okrętów Marine nationale:

</doc>
<doc id="4796212" url="https://pl.wikipedia.org/wiki?curid=4796212" title="Kolba synaptyczna">
Kolba synaptyczna



</doc>
<doc id="4796217" url="https://pl.wikipedia.org/wiki?curid=4796217" title="Nadleśnictwo Radzyń Podlaski">
Nadleśnictwo Radzyń Podlaski

Nadleśnictwo Radzyń Podlaski – jednostka organizacyjna Lasów Państwowych podległa Regionalnej Dyrekcji Lasów Państwowych w Lublinie. Siedziba nadleśnictwa znajduje się w Radzyniu Podlaskim, w powiecie radzyńskim, w województwie lubelskim.
Nadleśnictwo obejmuje część powiatów radzyńskiego, bialskiego, lubartowskiego, łukowskiego i parczewskiego.
Historia.
Nadleśnictwa Radzyń Podlaski i Turów powstały w 1945. Objęły one znacjonalizowane przez komunistów lasy prywatne. W 1972 połączono oba nadleśnictwa pod nazwą "nadleśnictwo Radzyń Podlaski". Do poszerzonego w nadleśnictwa Radzyń Podlaski przyłączono wówczas również jedno leśnictwo z nadleśnictwa Wisznice.
Ochrona przyrody.
Na terenie nadleśnictwa znajduje się pięć rezerwatów przyrody:
Drzewostany.
Typy siedliskowe lasów nadleśnictwa (z ich udziałem procentowym):
Gatunki lasotwórcze lasów nadleśnictwa (z ich udziałem procentowym):

</doc>
<doc id="4796219" url="https://pl.wikipedia.org/wiki?curid=4796219" title="Peter Muhich">
Peter Muhich

Peter Michael Muhich (ur. 13 maja 1961 w Eveleth) – amerykański duchowny katolicki, biskup Rapid City od 2020.
Życiorys.
Święcenia kapłańskie otrzymał 29 września 1989 i został inkardynowany do diecezji Duluth. Pracował przede wszystkim jako duszpasterz parafialny, był także m.in. dziekanem dekanatu Duluth oraz członkiem wielu rad diecezjalnych. 
12 maja 2020 papież Franciszek mianował go ordynariuszem diecezji Rapid City. Sakry udzielił mu 9 lipca 2020 arcybiskup Bernard Hebda.

</doc>
<doc id="4796221" url="https://pl.wikipedia.org/wiki?curid=4796221" title="Peter Michael Muhich">
Peter Michael Muhich



</doc>
<doc id="4796227" url="https://pl.wikipedia.org/wiki?curid=4796227" title="Gustaw Ludwig">
Gustaw Ludwig

Gustaw Ludwig (ur. 1876 w Brnie, zm. 1952) – niemiecki architekt, kapitan pospolitego ruszenia armii austro-węgierskiej, współtwórca zespołu zachodniogalicyjskich cmentarzy wojennych.
Życiorys.
Na stałe mieszkał w Monachium, wykształcenie zdobył w Austrii i Stanach Zjednoczonych. W limanowskim okręgu X Oddziału Grobów Wojennych C. i K. Komendantury Wojskowej w Krakowie był kierownikiem artystycznym do 1 stycznia 1918, a także jego komendantem od 21 maja do 30 listopada 1917. 
Zaprojektował większość cmentarzy w okręgu X, wiele elementów innych cmentarzy oraz serię żeliwnych krzyży nagrobnych.
Krzyże nagrobne.
Zaprojektował sześć wzorów najbardziej rozpowszechnionych krzyży, występujących na większości zachodniogalicyjskich cmentarzy wojennych z wyjątkiem okręgu żmigrodzkiego. Poszczególne wzory dedykowane były armii austriackiej, niemieckiej i rosyjskiej. Mniejsze krzyże przeznaczone na pojedyncze groby były jednocześnie elementami centralnymi (poza wersją „rosyjską”) trzech pozostałych wzorów, ażurowych używanych głównie na mogiłach zbiorowych. 
Wzornictwo krzyża typu „austriackiego” nawiązuje do austriackiego odznaczenia Krzyż Zasługi Wojskowej. Krzyż okolony girlandą z liści laurowych symbolizuje chwalę należną zwycięzcom. W centrum krzyża mogła znajdować się data 1914 lub 1915. 
Podobnie krzyża typu „niemieckiego” związany jest z niemieckim odznaczeniem Krzyża Żelaznego. Krzyż jest opleciony gałązką dębową symbolizującą męstwo i nieśmiertelność, na górnym ramieniu znajduje się korona cesarska, w centrum litera W (od imienia cesarza Wilhelma), natomiast u podstawy zazwyczaj znajduje się data 1914 lub 1915. 
Większe ażurowe krzyże zarówno w wersji austriackiej jak i niemieckiej przedstawiają obusieczny miecz wbity w wachlarz palmety, symbolizującej ostateczne zwycięstwo i wieczną nagrodę.
Rosyjski dwuramienny krzyż ozdobiony girlandą liści lipowych nawiązuje do krzyża patriarchalnego. Krzyż większy nie ma motywu miecza zarezerwowanego dla zwycięskich armii, podobnie nie ma palmety, a jedynie tablicę z datą lub bez okoloną dwoma spiralami.

</doc>
<doc id="4796230" url="https://pl.wikipedia.org/wiki?curid=4796230" title="IT Card Centrum Technologii">
IT Card Centrum Technologii

ITCARD S.A. – polskie przedsiębiorstwo oferujące rozwiązania z szeroko rozumianego obszaru usług płatniczych, kart oraz bankomatów.
Spółka została założona w 2008 roku i początkowo świadczyła wyłącznie usługi związane z obsługą i przetwarzaniem transakcji w bankomatach. Następnie wprowadziła obsługę terminali POS, wydawnictwo kart oraz rozbudowała zakres swoich usług stając się jednym z liderów w obszarze outsourcingu usług płatniczych, kart oraz obsługi bankomatów i wpłatomatów wśród banków i instytucji finansowych w Polsce. 
Centrala mieści się w Warszawie, spółka posiada biura we Wrocławiu, Łomży, Londynie, Zagrzebiu i Pradze. Prezesem Zarządu spółki ITCARD od 2009 roku oraz Dyrektorem Generalnym Grupy ITCARD od 2017 roku jest Jarosław Chrzanowski.
ITCARD oferuje możliwość wypłaty i wpłaty gotówki w bankomatach, obsługuję płatności w terminalach płatniczych, transakcje on-line 3D Secure oraz płatności realizowane za pomocą aplikacji mobilnych. Spółka na podstawie posiadanych zgód organizacji płatniczych jako Third-Party Servicers (PIN PCI, 3DS Access Control Server Provider), świadczy usługi outsourcingowe przetwarzania i obsługi płatności dla banków i instytucji finansowych w zakresie transakcji internetowych on-line, bankomatów, wpłatomatów, terminali płatniczych, aplikacji płatniczych, kart płatniczych, autoryzacji 3D Secure, Dynamic Currency Change oraz aplikacji mobilnych. W 2022 roku spółka powołała dedykowany zespół Fintech Lab, zajmujący się obsługą branży fintech.
W Grupie ITCARD funkcjonuje sieć terminali płatniczych Planet Pay oraz sieć bankomatów Planet Cash.
Planet Pay jest spółką, która zajmuje się oferowaniem rozwiązań z zakresu terminali płatniczych. Spółka posiada licencję Krajowej Instytucji Płatniczej i podlega nadzorowi Komisji Nadzoru Finansowego. Dodatkowo posiada zgodę Prezesa NBP na prowadzenie systemu płatniczego Smoopay oraz licencje na payment acquiring organizacji Visa i Mastercard. Planet Pay jest licencjonowanym podmiotem Principal Member w organizacji Visa, oraz strategicznym partnerem Visa dla wydawnictwa kart dla branży fintech, oraz instytucji finansowych w ramach programu „Fintech in the box”. Siedziba Planet Pay znajduje się w Warszawie.
Planet Cash jest drugą co do wielkości niezależną siecią bankomatów w Polsce.
W 2018 roku Grupa rozpoczęła działalności bankomatową w Czechach i Chorwacji.
Według danych na czwarty kwartał 2022 roku ITCARD zarządzało siecią 7 191 bankomatów, z czego 4 358 to urządzenia sieci Planet Cash, a 2 413 to urządzenia umożliwiające wpłatę i wypłatę gotówki. Na koniec 2022 roku Planet Pay obsługiwało 97,4 tysiąca terminali POS.
W grudniu 2022 roku liczba obsługiwanych przez ITCARD bankomatów wyniosła 7 191, terminali POS ponad 97 000, 1,6 milionów kart płatniczych, a kart w autoryzacji 3D Secure 12 milionów.

</doc>
<doc id="4796234" url="https://pl.wikipedia.org/wiki?curid=4796234" title="Renault R.S.20">
Renault R.S.20

Renault R.S.20 – samochód Formuły 1, skonstruowany przez Renault na sezon 2020. Jego kierowcami zostali Daniel Ricciardo i Esteban Ocon. Jest to ostatni bolid zespołu Renault F1 Team. Po sezonie na bazie zespołu powstanie zespół Alpine F1.
R.S.20 w wyścigach.
Debiut samochodu został opóźniony z powodu pandemii COVID-19. Co więcej, w związku z pandemią zmodyfikowana wersja modelu R.S.20 będzie wykorzystana również w sezonie 2021 przez zespół Alpine F1 pod nazwą A521.

</doc>
<doc id="4796239" url="https://pl.wikipedia.org/wiki?curid=4796239" title="Minerve (1934)">
Minerve (1934)

Minerve (Q185) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 23 października 1934 roku w stoczni Arsenal de Cherbourg w Cherbourgu, a w skład Marine nationale wszedł 15 września 1936 roku. Początkowo pełnił służbę na Morzu Śródziemnym, a po zawarciu zawieszenia broni między Francją a Niemcami został przejęty przez Brytyjczyków. We wrześniu 1940 roku „Minerve” weszła do służby w marynarce Wolnych Francuzów, uczestnicząc w patrolach na Morzu Norweskim, Północnym i Oceanie Arktycznym. Okręt przetrwał działania wojenne, a 19 września 1945 roku podczas holowania wszedł na mieliznę nieopodal Portland Bill i uległ zniszczeniu.
Projekt i budowa.
„Minerve” zamówiona została w ramach programu rozbudowy floty francuskiej z 1930 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Minerve” zbudowana została w Arsenale w Cherbourgu (numer stoczniowy Q54). Stępkę okrętu położono 17 sierpnia 1931 roku, a zwodowany został 23 października 1934 roku.
Dane taktyczno-techniczne.
„Minerve” była średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Minerve” weszła do służby w Marine nationale 15 września 1936 roku. Jednostka otrzymała numer burtowy Q185. W momencie wybuchu II wojny światowej okręt pełnił służbę na Morzu Śródziemnym, będąc jednostką flagową 12. dywizjonu 2. Flotylli okrętów podwodnych w Oranie (w skład którego wchodził ponadto bliźniaczy „Junon” oraz „Ondine” i „Orion”). Dowódcą jednostki był w tym okresie kmdr ppor. (fr. "capitaine de corvette") R.J. Cherdel. 7 grudnia 1939 roku dowództwo okrętu objął kpt. mar. (fr. "lieutenant de vaisseau") H.M.P. Bazin.
W czerwcu 1940 roku okręt nominalnie znajdował się w składzie 12. dywizjonu, a jego dowódcą był nadal kpt. mar. Bazin. „Minerve” przebywała w Cherbourgu, gdzie przechodziła remont mający trwać do 1 sierpnia. 18 czerwca, wobec zbliżania się wojsk niemieckich do portu w Breście, „Minerve” i „Junon” holowane przez francuskie holowniki „Zeelew” i „Nessus” opuściły bazę, w eskorcie pomocniczych patrolowców „Pessac” i „Sauterne”. Okręty podwodne, przejęte przez brytyjskie holowniki „Queens Cross” i „Watercock”, dotarły 20 czerwca w towarzystwie niszczyciela HMS „Broke” (D83) do Plymouth. Po podpisaniu zawieszenia broni między Francją a Niemcami, 3 lipca Brytyjczycy przeprowadzili operację "Catapult", zajmując siłą wszystkie francuskie okręty znajdujące się w portach brytyjskich (w tym niesprawną „Minerve”).
We wrześniu 1940 roku „Minerve” weszła do służby w marynarce Wolnych Francuzów. Okręt otrzymał brytyjski numer taktyczny P26. 21 stycznia 1941 roku jednostka wyszła wraz z brytyjskim HMS „Undaunted” (N55) z Holy Loch do Dundee, w eskorcie uzbrojonego jachtu HMS „White Bear” (4.02). 10 kwietnia okręt (dowodzony przez kpt. mar. P.M. Sonneville’a) wziął udział w ćwiczeniach ZOP w Scapa Flow z krążownikiem ciężkim HMS „Exeter” (68). 18 kwietnia jednostka na południowy zachód od Stavangeru wykonała nieskuteczny atak na niemiecki parowiec. Następnego dnia okręt na północny zachód od Egersund (na pozycji ) wystrzelił dwie torpedy w kierunku pływającego w służbie niemieckiej norweskiego zbiornikowca „Tiger” (3941 BRT), jednak obie były niecelne. Od 13 do 29 maja 1941 roku jednostka znajdowała się na patrolu nieopodal południowo-zachodnich wybrzeży Norwegii. Po wykryciu w pobliżu Bergen pancernika „Bismarck” dowódcy „Minerve” wydano rozkaz przejścia na pozycję , jednak jednostka nie nawiązała kontaktu z wrogiem.
1 lipca „Minerve” znajdowała się w Scapa Flow, wchodząc w skład brytyjskiej 9. Flotylli okrętów podwodnych. 5 sierpnia okręt powrócił do Scapa z patrolu przeprowadzonego w okolicy Wysp Owczych. 19 października jednostka wyszła z bazy na Wyspach Owczych na patrol pod wybrzeże Norwegii, atakując nieskutecznie 29 października pływający dla Niemiec norweski parowiec; 4 listopada „Minerve” zawinęła do Dundee. 22 listopada okręt wyszedł z Dundee i udał się do Scapa Flow, skąd 25 listopada wyszedł na kolejny patrol na wody okalające Norwegię.
W styczniu 1942 roku „Minerve” znajdowała się w składzie 9. Flotylli, przechodząc remont, a jej dowódcą był nadal kpt. mar. Sonneville. 12 lutego okręt wyszedł z Lerwick na patrol pod południowe wybrzeże Norwegii, powracając do bazy 14 lutego; na kolejną misję pod Norwegię jednostka wyszła 18 lutego. W drugiej połowie maja w pobliżu sektora „Minerve” przeszedł zespół niemieckich okrętów składający się z krążownika ciężkiego „Lützow” i niszczycieli Z4 „Richard Beitzen”, Z10 „Hans Lody”, Z27 i Z29, płynący ze Świnoujścia do Kristiansandu. Na przełomie maja i czerwca okręt wziął udział w operacji zabezpieczenia konwoju PQ-16. Na początku lipca okręt skierowano w rejon Wyspy Niedźwiedziej, by zabezpieczyć przejście kolejnego arktycznego konwoju, PQ-17. 12 lipca jednostka wraz z HMS „Trident” (N52) wyszła ze Scapa Flow w rejs do Dundee, w eskorcie uzbrojonego trawlera HMS „Loch Monteith” (FY135).
W 1943 roku „Minerve” trafiła do stoczni na remont połączony z modernizacją, który objął m.in. demontaż dwóch wkm kal. 13,2 mm i instalację pojedynczego działka przeciwlotniczego Oerlikon kal. 20 mm Mark II/IV. 10 października 1943 roku okręt, znajdujący się na powierzchni w odległości 300 Mm na zachód od Brestu, stał się celem omyłkowego ataku Liberatora z RAF Coastal Command pilotowanego przez Micka Ensora. Odpalone przez samolot rakiety kal. 127 mm spowodowały śmierć dwóch członków załogi „Minerve” i ciężkie uszkodzenia uniemożliwiające manewr zanurzenia. Jednostka została odnaleziona przy pomocy radionamiernika HF/DF przez brytyjski niszczyciel eskortowy HMS „Wensleydale” (L86) i doprowadzona do portu. Po tym zdarzeniu jednostka została odstawiona do rezerwy.
Po zakończeniu wojny, 19 września 1945 roku okręt zerwał się z holu i wszedł na mieliznę nieopodal Portland Bill. Znajdujący się w złym stanie wrak jednostki zalega na głębokości 10 metrów na pozycji .

</doc>
<doc id="4796240" url="https://pl.wikipedia.org/wiki?curid=4796240" title="Kopalnia Węgla Kamiennego Czeladź">
Kopalnia Węgla Kamiennego Czeladź

Kopalnia Węgla Kamiennego Czeladź ("Ernest-Michał", "Ernst-Michael", "Michał", "Piaski") – kopalnia węgla kamiennego w Piaskach (obecnie dzielnica Czeladzi), eksploatowana od 1858 do roku 1996. Obecnie działa tam Centralny Zakład Odwadniania Kopalń pod zarządem Spółki Restrukturyzacji Kopalń S.A. w Bytomiu 
Historia.
Do I wojny światowej.
W 1858 roku 13 mieszczan czeladzkich rozpoczęło budowę kopalni. W roku 1867 większość udziałów w kopalni została sprzedana Józefowi Familierowi z Warszawy i Michałowi Gutmanowi z Bytomia. Następnie głównym udziałowcem został Ernest Kramer z Bytomia, który w 1876 roku otrzymał nadania na pola górnicze "Ernest" i "Michał". Nowy właściciel wybił szyb "Ernest" o głębokości 80 metrów i szyb odwadniający "Michał". W 1879 kopalnia została przejęta przez Towarzystwo Bezimienne Kopalń Węgla "Czeladź" w Piaskach-Czeladzi pod Sosnowcem z siedzibą w Paryżu. Kierownictwo kopalni powierzono francuskiemu inżynierowi Janowi Kellerowi.
Okres międzywojenny.
W maju 1943 kopalnia została przejęta przez koncern Preussag. Od 1943 roku przy kopalni istniał podobóz jeniecki dla jeńców brytyjskich. 
Po II wojnie światowej.
W roku 1945 kopalnia weszła w skład Dąbrowskiego Zjednoczenia Przemysłu Węglowego. 
Z dniem 1 stycznia 1973 roku kopalnia „Czeladź” została połączona z kopalnią „Milowice”, przyjmując nazwę KWK „Milowice-Czeladź”. 1 stycznia 1976 roku przyłączono je do kopalni „Czerwona Gwardia”.
Po roku 1989.
Trzy połączone kopalnie („Czeladź”, „Milowice”, „Czerwona Gwardia”) z dniem 1 stycznia 1990 roku, otrzymały nazwę „Saturn”. Kopalnia w 1996 została postawiona w stan likwidacji. 
Będąc w stanie likwidacji w dniu 16.07.2002 r. została połączona z KWK „Porąbka–Klimontów” i KWK „Sosnowiec” w jeden oddział o nazwie KWK „Czeladź –Sosnowiec”

</doc>
<doc id="4796248" url="https://pl.wikipedia.org/wiki?curid=4796248" title="Anna Llanos-Antczak">
Anna Llanos-Antczak

Anna Llanos-Antczak – polska politolożka, doktor habilitowana nauk społecznych, profesor uczelni i prorektor Akademii Ekonomiczno-Humanistycznej w Warszawie.
Życiorys.
W 2002 ukończyła studia na Uniwersytecie Warszawskim, 21 lutego 2007 obroniła pracę doktorską "Kształtowanie się tożsamości narodowej wspólnot autonomicznych w Hiszpanii" (promotor: Tadeusz Mołdawa). 26 kwietnia 2013 habilitowała się na podstawie pracy zatytułowanej "Role międzynarodowe Unii Europejskiej. Aspekty teoretyczne". Została zatrudniona na stanowisku profesora nadzwyczajnego w Wyższej Szkole Finansów i Zarządzania w Warszawie na Wydziale Nauk Społecznych i w Akademii Finansów i Biznesu Vistula.
Piastuje funkcję profesora uczelni, oraz prorektora Akademii Ekonomicznej i Humanistycznej w Warszawie.

</doc>
<doc id="4796253" url="https://pl.wikipedia.org/wiki?curid=4796253" title="Luka Lončar">
Luka Lončar

Luka Lončar (ur. 26 czerwca 1987) – chorwacki piłkarz wodny. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. Występuje jako środkowy napastnik. W 2013 zdobył brązowy medal mistrzostw świata, w 2015 srebro tej imprezy. W 2017 Chorwaci zdobyli tytuł mistrzów świata, w 2019 ponownie zajęli trzecie miejsce. Na mistrzostwach Europy w 2018 sięgnął po brąz. W 2017 został wybrany do drużyny gwiazd mistrzostw świata.

</doc>
<doc id="4796256" url="https://pl.wikipedia.org/wiki?curid=4796256" title="Luka Loncar">
Luka Loncar



</doc>
<doc id="4796259" url="https://pl.wikipedia.org/wiki?curid=4796259" title="Edmund Oscar von Lippmann">
Edmund Oscar von Lippmann

Edmund Oscar von Lippmann (ur. 9 stycznia 1857 w Wiedniu, zm. 24 września 1940 w Halle an der Saale) – niemiecki chemik, historyk nauki i nauczyciel akademicki pochodzenia żydowskiego.
Życiorys.
Urodził się 9 stycznia 1857 r. w Wiedniu jako syn producenta cukru Leopolda von Lippmanna. Studiował na Politechnice Federalnej w Zurychu, a następnie na Uniwersytecie w Heidelbergu, uzyskując w 1878 r. stopień doktora u Roberta Bunsena. Po studiach pracował na kierowniczych stanowiskach w różnych cukrowniach na terenie Austrii i w Niemczech, m.in. w Duisburgu (1881–86) i Halle. W 1925 r. ze względów zdrowotnych zrezygnował ze stanowiska dyrektora rafinerii cukru w Halle, które piastował przez kilkadziesiąt lat. Jednocześnie w latach 1926–1933 prowadził na Uniwersytecie Marcina Lutra w Halle wykłady o historii chemii, za co nie pobierał wynagrodzenia. W 1935 r. musiał zrezygnować z wykonywania zawodu nauczyciela akademickiego z powodu żydowskiego pochodzenia.
W swojej karierze łączył teorię z praktyką. Autor licznych publikacji, m.in. "Chemia rodzajów cukru", "Traktaty i wykłady", "Historia buraka jako rośliny uprawnej", "Historia nauk przyrodniczych" i "Rozwój niemieckiego przemysłu cukrowniczego" "1850"–"1900", ale także "Pochodzenie i rozprzestrzenianie się alchemii". Był jednym ze współautorów "Metod badawczych w chemii technicznej". W uznaniu zasług otrzymał tytuły "doctora honoris causa" Uniwersytetu w Halle i Uniwersytetu w Rostocku, ponadto został także wyróżniony Medalem Leibniza Królewsko-Pruskiej Akademii Nauk i Medalem Sudhoffa w Dziedzinie Historii Medycyny. Od 1898 roku był członkiem Niemieckiej Akademii Przyrodników Leopoldina w Halle. W 1901 roku otrzymał tytuł profesora. Obok Marcelina Pierre′a Berthelota był uważany za najważniejszego historyka chemii swoich czasów.
Edmund Oscar von Lippmann ufundował w Berlinie pierwsze na świecie Muzeum Cukru, które było częścią Instytutu Przemysłu Cukrowniczego przy Amrumer Strasse. Muzeum zostało otwarte 8 maja 1904 r.
Żonaty z Rose z domu Müller.
Zmarł 24 września 1940 r. w Halle an der Saale.

</doc>
<doc id="4796262" url="https://pl.wikipedia.org/wiki?curid=4796262" title="Bitwa pod Szydłowcem (1863)">
Bitwa pod Szydłowcem (1863)



</doc>
<doc id="4796264" url="https://pl.wikipedia.org/wiki?curid=4796264" title="Bitwa pod Szydłowem (1920)">
Bitwa pod Szydłowem (1920)



</doc>
<doc id="4796270" url="https://pl.wikipedia.org/wiki?curid=4796270" title="Partie polityczne Konga">
Partie polityczne Konga

W Republice Konga funkcjonuje system partii dominującej w ramach którego tylko jedna partia może mieć realną władzę w państwie. Obecnie partią rządzącą w Zgromadzeniu Narodowym, jak i w Senacie jest Kongijska Partia Pracy.
Historia.
Kongo Środkowe.
W Kongu Środkowym, zanim uzyskało ono niepodległość, istniały trzy partie polityczne. Najważniejszą z nich była "Union Démocratique de Défense des Intérêts Africain" (UDDIA), założona przez Abbé Fulbert Youlou. W 1959 roku UDDIA otrzymała 64% głosów w wyborach powszechnych do Zgromadzenia Narodowego i zdobyła 51 z 61 mandatów. Po rezygnacji prezydenta Youlou i rozwiązaniu Zgromadzenia w 1963 r. wszystkie partie polityczne zostały zdelegalizowane. 
Ludowa Republika Konga.
2 lipca 1964 r. oficjalnie ustanowiono Narodowy Ruch Rewolucyjny (Mouforcement National de la Révolution - MNR), kierowany przez prezydenta Alphonse Massamba-Débat, jako jedyną partię polityczną kraju.
W 1969 jej miejsce zajęła, oparta na zasadach marksizmu-leninizmu, Kongijska Partia Pracy (Parti Congolais du Travail - PCT). W 1979 roku, w wyborach do Zgromadzenia Narodowego wszyscy kandydaci byli członkami PCT. 
W 1991 roku opracowano nową konstytucję, która ponownie pozwalała istnieć innym partiom. Konstytucja ta została przyjęta w referendum przeprowadzonym w 1992 roku. 
Partie polityczne.
Senat.
W skład Senatu Republiki Konga wchodzi 11 partii politycznych.
Zgromadzenie Narodowe.
W skład Zgromadzenia Narodowego Republiki Konga wchodzi 17 partii politycznych.
Partia pozaparlamentarne.
Partie obecne w XIV kadencji Zgromadzenia Narodowego:

</doc>
<doc id="4796275" url="https://pl.wikipedia.org/wiki?curid=4796275" title="Pulcinów">
Pulcinów



</doc>
<doc id="4796278" url="https://pl.wikipedia.org/wiki?curid=4796278" title="Pulma">
Pulma



</doc>
<doc id="4796279" url="https://pl.wikipedia.org/wiki?curid=4796279" title="Malutki Lisek i Wielki Dzik">
Malutki Lisek i Wielki Dzik

Malutki Lisek i Wielki Dzik – polska seria komiksowa dla dzieci autorstwa Bereniki Kołomyckiej, ukazująca się od 2015 nakładem wydawnictwa Egmont Polska.
Fabuła.
Seria opowiada o przyjaźni Malutkiego Liska i Wielkiego Dzika, którzy wędrują do krainy Tam. Zanim się poznali, Lisek mieszkał sam Tutaj, czyli pod jabłonią na wzgórzach. Gdy pojawił się Wielki Dzik i namówił Liska na wyprawę w nieznane, obaj nie wiedzieli, ile przygód ich czeka.
Nagrody i odbiór.
W 2015 za pierwszy tom serii Berenika Kołomycka została wyróżniona w Konkursie im. Janusza Christy na komiks dziecięcy, współorganizowany przez Egmont Polska. Nagrodą była publikacja tomu, a jego popularność i pozytywne recenzje przyczyniły się do powstania kolejnych.

</doc>
<doc id="4796282" url="https://pl.wikipedia.org/wiki?curid=4796282" title="Piotr Chełmski">
Piotr Chełmski

 Piotr z Chełmu Chełmski herbu Ostoja (zm. ok. 1446 r.) – burgrabia krakowski (1418–1422, 1433–1439), starosta nowokorczyński (1430–1432), kuchmistrz królowej Zofii (1434–1435), ochmistrz dworu królewskiego (1435–1437), kasztelan połaniecki (1435–1446), senator, dziedzic Chełmu (dziś część Krakowa), właściciel części Woli Chełmskiej i Przegorzał. 
Życiorys.
Piotr (Pietrasz) Chełmski był synem Hanka z Chełmu i Katarzyny. Miał kilkoro rodzeństwa: Grzegorzanę, Annę, Imrama, Jana, Hinka, Mikołaja i Jakuba. Chełmski zasłynął w walkach z Krzyżakami w okresie panowania Władysława Jagiełły. W „Złotej księdze szlachty polskiej” Żychliński przybliżył zasługi Piotra Chełmskiego pisząc: 
Zaangażowanie i sukcesy Piotra Chełmskiego w walce z Krzyżakami zapewne miały wpływ na jego karierę urzędniczą. Pełnił on bowiem liczne funkcje i urzędy. W latach 1418–1422 był burgrabią krakowskim, następnie starostą nowokorczyńskim (do 1432 roku), po czym ponownie burgrabią krakowskim (1433–1439). Jednocześnie był w latach 1434–1435 kuchmistrzem królowej Zofii a następnie jej ochmistrzem (1435–1437) oraz królewicza Kazimierza (1440). Szczyt kariery osiągnął pełniąc urząd kasztelana połanieckiego w latach 1435–1446. 
Piotr Chełmski wstępował w związki małżeńskie dwukrotnie – z Anną (Hanką) z Biechowa a następnie z Tarnoszką (Tarnochą) córką Pawła z Kromołowa. Piotr miał dwóch synów – Jana Chełmskiego, podobnie jak ojciec kasztelana połanieckiego i Ścibora Chełmskiego z Ponieca, starostę generalnego wielkopolskiego.

</doc>
<doc id="4796286" url="https://pl.wikipedia.org/wiki?curid=4796286" title="Aleksander Medyński">
Aleksander Medyński

Aleksander Medyński (ur. 30 kwietnia 1880 w Dobromilu, zm. 1940) – polski nauczyciel, historyk, dziennikarz.
Życiorys.
Aleksander Medyński urodził się 30 kwietnia 1880 w Dobromilu. Był wyznania rzymskokatolickiego. W 1891 ukończył I klasę w C. K. Gimnazjum w Drohobyczu. Potem kształcił się w C. K. Gimnazjum w Złoczowie, gdzie w 1895 ukończył V klasę, a w 1898 ukończył VIII klasę i zdał egzamin dojrzałości. Studiował na Wydziale Filozoficznym Uniwersytetu Lwowskiego. Specjalizował się w historii oraz w geografii. 16 listopada 1901 został wybrany bibliotekarzem wydziału Akademickiego Kółka Historycznego we Lwowie.
Został nauczycielem przedmiotów głównych historii i geografii. Jako kandydat stanu nauczycielskiego 30 sierpnia 1902 został mianowany zastępcą nauczyciela w C. K. Gimnazjum im. Franciszka Józefa we Lwowie, gdzie podjął pracę 2 września 1902. Uczył tam historii, geografii, języka polskiego oraz historii kraju rodzinnego. Egzamin nauczycielski złożył 3 czerwca 1903. 24 sierpnia 1903 został przeniesiony do C. K. I Gimnazjum w Tarnopolu. 9 września 1903 został mianowany nauczycielem rzeczywistym. W tarnopolskim gimnazjum uczył języka polskiego, geografii, historii powszechnej, języka niemieckiego oraz jako przedmiotu nadobowiązkowego historii kraju rodzinnego (wzgl. dziejów ojczystych), był też zawiadowcą biblioteki nauczycielskiej. Został zatwierdzony w zawodzie nauczycielskim i otrzymał tytuł c. k. profesora od 1 lipca 1906. 5 maja 1906 został mianowany pomocnikiem kancelaryjnym dyrektora, Maurycego Maciszewskiego, na okres dwóch lat od 1 maja 1906 do 30 kwietnia 1908, potem pełnił tę funkcję nadal, 5 października 1910 ponownie mianowany na dwa lata. W zakresie wychowania fizycznego gimnazjalistów prowadził wycieczki krajoznawcze oraz przewodniczył klubowi sportowemu „Kresy”, w którym ćwiczono lekkoatletykę, a 90 zawodników trenowało piłkę nożną, zaś pierwsza drużyna rozgrywała mecze z zespołami z innych miast. Kierował też drużyną kolarską. Był delegowany z zakładu do komisji skautowej w Tarnopolu. Był kuratorem kółka historycznego dla klas wyższych. Na Podolu przed 1914 był działaczem akcji Towarzystwa Szkoły Ludowej.
17 sierpnia 1913 został przeniesiony z C. K. I Gimnazjum w Tarnopolu do filii C. K. IV Gimnazjum we Lwowie. W sierpniu 1913 otrzymał VIII rangę w zawodzie. W filii IV Gimnazjum uczył historii, geografii, był kuratorem czytelni uczniowskiej i kółka historycznego. Jednocześnie był profesorem seminarium nauczycielskiego przy Zakładach Naukowych Żeńskich Zofii Strzałkowskiej we Lwowie, gdzie uczył geografii i historii, był opiekunem kółek historycznych. W Zakładach przewodził wycieczkom, w tym przebywał wraz z podopiecznymi na wycieczce we Włoszech w dniach od 2 do 25 kwietnia 1914 odbytej z uczennicami. Podczas I wojny światowej w roku szkolnym 1914/1915 został przydzielony z filii IV Gimnazjum do C. K. Wyższej Szkoły Realnej w Żywcu. W kolejnych latach wojny nadal pozostawał formalnie profesorem samodzielnej filii C. K. IV Gimnazjum. 21 lipca 1918 został przydzielony do C. K. VI Gimnazjum we Lwowie. W tej szkole uczył języka polskiego, historii, geografii.
Po odzyskaniu przez Polskę niepodległości i nastaniu II Rzeczypospolitej 23 października 1920 został mianowany członkiem komisji egzaminacyjnej dla nauczycieli szkół wydziałowych z językiem wykładowym polski, ruskim i niemieckim we Lwowie. W latach 20. pozostawał profesorem filii IV Gimnazjum we Lwowie, przemianowanej na IX Państwowe Gimnazjum im. Jana Kochanowskiego. Jednocześnie był przydzielony do Zakładu Naukowego Żeńskiego im. Zofii Strzałkowskiej we Lwowie, gdzie uczył historii, geografii w gimnazjum Żeńskim oraz historii, geografii, nauki o Polsce współczesnej w Seminarium Nauczycielskim Żeńskim. Finalnie został urlopowany z posady profesora w IX Gimnazjum celem objęcia stanowiska dyrektora, które sprawował od roku szkolnego 1923/1924 do roku szkolnego 1926/1927. W zakładach od 1913 kierował kółkiem krajoznawczym, organizując wycieczki. Ponadto w otwartych w Zakładach Naukowych od 1 października 1926 Seminarium Ochroniarsko-Gospodarczego uczył nauki o Polsce współczesnej, prawach i obowiązkach obywatelskich. W 1926 w Gimnazjum Zofii Strzałkowskiej zdała egzamin dojrzałości Stanisława Medyńska (ur. 1905 we Lwowie).
Na przełomie lat 20./30. nadal uczył historii i geografii w IX Gimnazjum. Był kuratorem kółka historycznego, opiekunem orkiestry, jednym z kierowników wycieczek naukowych
We wrześniu 1929 przebywał z uczniami na Powszechnej Wystawie Krajowej w Poznaniu. Z posady profesora IX Gimnazjum w pierwszym kwartale 1934 został przeniesiony w stan spoczynku.
Publikował prace historyczne. Uchodził za badacza dziejów Lwowa, w 1936 wydał oczekiwany lokalnie przewodnik po mieście. Był także krajoznawcą. Używał pseudonimów „M.” i „A.M.”. Jeszcze przed 1914 został dziennikarzem, założył pismo „Głos Polski” w Tarnopolu. W II RP równolegle ze swoją pracą zawodową udzielał się jako dziennikarz, publicysta literat. Był jednym z założycieli Zrzeszenia Dziennikarzy Polskich Ziem Południowo-Wschodnich we Lwowie. Publikował na łamach „Gazety Lwowskiej”, „Słowa Polskiego”, „Kurjera Lwowskiego” (1930-1934), „Dziennika Polskiego” – organie Związku Młodych Narodowców (od 1935). Jesienią 1938 był korespondentem tego ostatniego czasopisma oraz dla kilku innych (m.in. „Wschód”), relacjonując wydarzenień na Zaolziu. Należał do Syndykatu Dziennikarzy Polskich we Lwowie. 16 maja 1925 został ponownie wybrany członkiem wydziału Towarzystwa Dziennikarzy Polskich we Lwowie. Był jednym z inicjatorów stworzenia i współzałożycielem Towarzystwa Ligi Polsko-Jugosłowiańskiej we Lwowie pod koniec 1922, został członkiem wybranego 23 czerwca 1923 komitetu Ligi Polsko-Jugosłowiańskiej, której działalność propagował.
Po wybuchu II wojny światowej i nastaniu okupacji sowieckiej został aresztowany jesienią 1939 przez NKWD, a w 1940 poniósł śmierć w więzieniu sowieckim.

</doc>
<doc id="4796289" url="https://pl.wikipedia.org/wiki?curid=4796289" title="Operacja Valentine">
Operacja Valentine

Operacja Valentine (ang. "Operation Valentine") – brytyjska operacja wojskowa z okresu II wojny światowej polegająca na okupacji Wysp Owczych. Rozpoczęła się 11 kwietnia 1940, a skończyła we wrześniu 1945.
Przed rozpoczęciem.
11 kwietnia 1940 pierwszy lord Admiralicji Winston Churchill ogłosił w Izbie Gmin, że Wyspy Owcze należy zająć i okupować. Ogłoszenie zostało nadane przez radio BBC, a pierwszy samolot Royal Air Force został zauważony nad Thorshavn (stolicą Wysp Owczych) na wyspie Streymoy tego samego dnia. Okupację uznano za konieczną, aby można było wprowadzić blokadę między Szetlandami, Wyspami Owczymi i Islandią w celu przeciwdziałania zagrożeniu Niemiec od strony Norwegii.
Przebieg.
Początek (kwiecień 1940).
12 kwietnia 1940 do Thorshavn przybyły dwa niszczyciele Royal Navy: HMS „Havant” oraz HMS „Hesperus”. Wtedy duński prefekt wysp i szef Løgtingu Carl Aage Hilbert zwołał nadzwyczajne posiedzenie parlamentu. Oficjalny komunikat o zbliżającej się brytyjskiej okupacji ogłoszono po zebraniu i w czasie nocy (od 20:00 do 8:00 godziny) wyłączono światła w Thorshavn i sąsiednim mieście Argir, wprowadzono cenzurę poczty i telegrafu oraz zakaz używania pojazdów silnikowych w nocy bez zezwolenia. W czasie kolejnych dni ograniczenia te wprowadzono także w sąsiednich wyspach.
14 kwietnia 1940 grupa Royal Marines przybyła do fiordu Skálafjørður na wyspie Eysturoy, w której miała zostać zbudowana baza morska. Planowano również, że fiord powinien być alternatywną bazą dla Home Fleet. Siedziba brytyjskich wojsk okupacyjnych została utworzona jednak w forcie Skansin w Thorshavn. 22 kwietnia wyłączono wszystkie latarnie morskie na Wyspach Owczych i podczas wojny działały tylko wtedy, kiedy potrzebne były do pomocy w ruchu morskim aliantów.
Dalszy przebieg.
W maju 1940 oddziały Royal Marines zastąpił personel armii Lovat Scouts. Batalion HQ Faroe Islands Force powstał w połowie kwietnia 1942 pod dowództwem pułkownika armii brytyjskiej, który był także dowódcą batalionu piechoty. W tym samym roku Lovat Scouts zostali zastąpieni przez 12 Batalion Cameronian, który w 1943 został zluzowany przez trzeci (i ostatni) batalion, 15 Batalion South Staffordshire Regiment. Całkowita liczebność wojskowa na Wyspach Owczych, w tym personel RN i RAF, wyniosła około 8 tysięcy żołnierzy.
Wyspy Owcze były w trakcie wojny sporadycznie atakowane przez samoloty niemieckie strzelające głównie do statków morskich, które znajdowały się w przybrzeżnych portach lub na morzu u wybrzeży wysp. Dryfujące miny morskie oraz okręty podwodne okazały się poważnym zagrożeniem i spowodowały utratę licznych farerskich łodzi rybackich i ich załóg. Podczas wojny statki Wysp Owczych musiały pływać pod banderą Wysp Owczych napisem „FAROES / FØROYAR” na kadłubie, aby umożliwić sojusznikom zidentyfikowanie ich jako „przyjaciół”. W trakcie wojny statki rybackie miejscowych rybaków łowiły w morzu w pobliżu Islandii oraz wokół Wysp Owczych, a następnie sprzedawały złowione ryby w Wielkiej Brytanii.

</doc>
<doc id="4796293" url="https://pl.wikipedia.org/wiki?curid=4796293" title="Plymouth 1949">
Plymouth 1949

Plymouth 1949 – gama samochodów osobowych klasy pełnowymiarowej ("full-size"), niższego segmentu cenowego, produkowanych pod amerykańskimi markami Plymouth, Dodge i DeSoto przez koncern Chryslera od 1949 do 1952 roku. Na rynek amerykański obejmowała modele Plymouth DeLuxe i Special DeLuxe, a od 1951 roku Plymouth Concord, Cambridge i Cranbrook, natomiast na eksport samochody te były produkowane pod markami Dodge i DeSoto. Pod marką Plymouth wyprodukowano ich ponad 2,1 miliona sztuk.
Początek produkcji (1949–1950).
Model 1949.
Amerykański koncern Chryslera zaprezentował pierwsze całkowicie nowe powojenne konstrukcje swoich marek samochodów w 1949 roku. W najpopularniejszym na rynku amerykańskim najtańszym segmencie cenowym pełnowymiarowych samochodów koncern ten produkował samochody pod marką Plymouth, konkurujące bezpośrednio z markami Ford i Chevrolet. Nowy model Plymoutha zadebiutował w marcu 1949 roku, najpóźniej z „wielkiej trójki” producentów, dziewięć miesięcy po nowym Fordzie i trzy miesiące po Chevrolecie. Gama obejmowała dwa główne modele: podstawowy DeLuxe i lepiej wykończony Special DeLuxe, oparte na tej samej konstrukcji i nadwoziu, produkowane w kilku wersjach nadwoziowych. Dodatkowo, oprócz modeli o rozstawie osi 301 cm (kod P18), w maju 1949 roku wprowadzono odmiany modelu DeLuxe o krótszym rozstawie osi 282 cm (P17). Wprowadzenie krótszych odmian było nowością w dotychczasowej praktyce koncernu. Należy zaznaczyć, że w związku z późnym wprowadzeniem na rynek w trakcie roku modelowego, pierwsza seria samochodów Plymouth z 1949 rocznika zaliczana jest do 1948 roku modelowego, a właściwy model 1949 roku określany jest też jako druga seria z tego rocznika.
Pod wpływem ówczesnego prezesa koncernu K.T. Kellera, nowe samochody Plymouth były konserwatywnie stylizowane, o wysokim nadwoziu, chociaż niższym o 4 cm od poprzedniej generacji. Priorytetem było stworzenie samochodów, do których łatwo się wsiada, oferujących dużo miejsca nad głowami oraz szersze wnętrze, pomimo nieco mniejszej szerokości zewnętrznej. Przednie błotniki stanowiły już nowoczesne jednolite płaszczyzny z bokami nadwozia, lecz tylne błotniki, chociaż pomniejszone, nadal odstawały w pewnym stopniu na boki i były przykręcane do nadwozia (co przedstawiano jako zaletę z uwagi na łatwiejsze naprawy. Wąska maska silnika nadal silnie wystawała do góry, a jej przednia krawędź była pionowa. Powierzchnia szyby przedniej została powiększona o 37%, lecz pozostała ona dwudzielna, z dwóch płaskich nachylonych szyb. Reflektory umieszczono tradycyjnie na przedłużeniu błotników, poprowadzonych niżej, niż maska. Atrapa chłodnicy w pierwszym roku nawiązywała do poprzedniego modelu i stanowiło ją pięć ozdobnych poziomych belek, z czego dolna, środkowa i górna były grubsze. Dolna i środkowa belka sięgały na całą szerokość przodu, przechodząc pod reflektorami i obejmując tam prostokątne światła postojowe. Bezpośrednio nad atrapą na nosie maski był chromowany emblemat z żaglowcem „Mayflower” (związanym z miastem Plymouth), nad nim napis PLYMOUTH, a na górze maski ozdoba w formie stylizowanego żaglowca. Boczne ozdoby stanowiły listwy na błotnikach przednich i tylnych, listwa pod progiem, i osłona z przodu tylnego błotnika w przypadku modelu Special DeLuxe. Jako opcja dostępne były zakryte tylne koła. Charakterystyczne dla rocznika 1949 były lampy tylne modelu P18 w ozdobnych płetwowych oprawach na szczycie błotników, przy czym światło stopu było pojedyncze na klapie bagażnika. Zmianie w stosunku do poprzednich modeli uległo też wnętrze i deska rozdzielcza. Zmiany w konstrukcji ramowego podwozia i układu napędowego natomiast nie były wielkie.
Gamę modeli i nadwozi stanowiły:
Wersja Special DeLuxe była lepiej wykończona wewnątrz i miała obramówki przednich i tylnych szyb ze stali nierdzewnej oraz chromowaną osłonę na przedniej krawędzi tylnych błotników. W kabriolecie dach był podnoszony elektrycznie. Dwudrzwiowy sedan DeLuxe na krótszym podwoziu miał nadwozie w stylu fastback. Trzydrzwiowe sześciomiejscowe kombi DeLuxe Suburban miało nadwozie stalowe, oferujące przestrzeń ładunkową o długości 106 cm lub 174 cm ze złożonym tylnym siedzeniem, natomiast pięciodrzwiowe ośmiomiejscowe kombi Special DeLuxe Station Wagon miało drewniane nadwozie, w ozdobnym stylu "woodie", ze stalowym dachem. Według części literatury, kombi Special DeLuxe mogło pomieścić z łatwością nawet dziewięciu pasażerów.
Jedyny dostępny silnik stanowił ulepszoną jednostkę napędową z poprzednich lat, o nieco większym stopniu sprężania i mocy:
Silnik połączony był z trzybiegową manualną skrzynią biegów i napędzał tylne koła przez most napędowy. Opony miały rozmiar 6,40×15 (P17) lub 6,70×15 (P18). Opcjonalnie kombi Suburban miało koła 18-calowe.
Wyprodukowano ogółem 519 400 samochodów Plymouth drugiej serii 1949 rocznika, co stanowiło wzrost o ok. 27% od poprzedniego roku i dawało Plymouthowi trzecie miejsce na rynku, z udziałem 10%. Ceny bazowe wynosiły od 1371 dolarów za DeLuxe coupe do 2372 dolarów za Special DeLuxe kombi (średnia z cen: 1690 dolarów). Najpopularniejszym modelem był czterodrzwiowy sedan Special DeLuxe (252 878 sztuk, 1629 dolarów). Stosunkowo popularne jak na tamte czasy okazało się praktyczne stalowe kombi Suburban (19 220 sztuk, 1840 dolarów), natomiast najdroższe drewniane kombi znalazło tylko 3443 nabywców.
W USA samochody były produkowane w trzech dotychczasowych fabrykach: w Detroit, Los Angeles i Evansville oraz w nowo otwartej drugiej kalifornijskiej fabryce w San Leandro. Montowano je również w Kanadzie w fabryce w Windsorze, także pod marką Dodge. Samochody tej rodziny (m.in. serii P23 z lat 1951-52) były produkowane również w Australii w Adelaide.
Model 1950.
W styczniu 1950 roku przeprowadzono niewielki face-lifting produkowanych modeli. Uproszczono i unowocześniono atrapę chłodnicy, która składała się teraz z trzech poziomych belek, przy czym górna była na końcach wygięta w dół, okalając otwór atrapy. Emblemat na masce umieszczono ponad napisem PLYMOUTH i zmieniono formę ozdoby. Okno tylne powiększono o 32% i podwyższono koniec tylnych błotników, za czym poszło też przeniesienie tylnych lamp na tylną krawędź błotników. Uproszczono także formę zderzaków. Wprowadzono również zmiany na desce przyrządów. Przez modyfikację zawieszenia, obniżono samochody o ok. 2 cm i nieco zwiększono rozstaw kół. W zakresie odmian nadwoziowych, wprowadzono jedynie odmianę trzydrzwiowego kombi DeLuxe Suburban z lepszym wykończeniem odpowiadającym wersji Special. Wersje o krótkim rozstawie osi nosiły teraz kod P19, a z długim P20.
Wyprodukowano aż 608 862 samochodów Plymouth 1950 roku modelowego, mimo to udział Plymoutha w rynku spadł do ok. 9% i według niektórych źródeł, czwartego miejsca pod względem produkcji roku modelowego, za droższym Buickiem. Ich ceny pozostały takie same.
Restyling i wprowadzenie nazw modeli (1951–1952).
Model 1951.
Nowa linia samochodów Plymouth na 1951 rok została zaprezentowana w grudniu 1950 roku, po raz pierwszy otrzymując nazwy własne zamiast określeń opisowych – wszystkie na literę C. Concord (P22) był następcą odmian DeLuxe o krótkim rozstawie osi, Cambridge (P-23S) był następcą odmian DeLuxe o dłuższym rozstawie osi, a Cranbrook (P-23C) obejmował lepiej wykończone lub ekskluzywne odmiany nadwoziowe, będąc następcą Special DeLuxe. Nową odmianą nadwoziową był 2-drzwiowy 6-miejscowy hardtop Cranbrook Belvedere. Zrezygnowano ponadto z najdroższego 5-drzwiowego kombi, którego drewniane nadwozie było mało praktyczne, pozostawiając tylko stalowe 3-drzwiowe kombi w modelu Concord, o dodatkowych nazwach Suburban lub Savoy.
Samochód, w dalszym ciągu oparty na konstrukcji z 1949 roku, został w większym stopniu przestylizowany. Zmiany nie były duże i głównie dotyczyły przedniej części, w której obniżono i spłaszczono z przodu wystającą maskę, ze złagodzonymi przejściami z błotnikami, unowocześniając wygląd. W minimalnym stopniu powiększono dzieloną szybę przednią. Zastosowano nową niższą i szerszą atrapę chłodnicy, którą tworzyły trzy poziome belki ze stali nierdzewnej. Górna, wygięta, stanowiła obramowanie atrapy od góry i z boków, a po bokach były na niej umieszczone prostokątne światła postojowe. Dwie niższe belki były połączone trzema pionowymi żebrami, a przedłużenie zewnętrznych żeber stanowiły kły masywnego zderzaka. Nad atrapą na nosie maski była metalowa ozdobna listwa z napisem PLYMOUTH wgłębionymi literami, powyżej emblemat w formie tarczy z żaglowcem „Mayflower”, a na górze maski ozdoba w formie stylizowanego żaglowca rozcinającego fale. Boczne ozdoby nadal stanowiły listwy na błotnikach przednich (z nazwą modelu ponad nimi) i na błotnikach tylnych. Całe nadwozie było niższe o około 3 cm. Nowo zaprojektowana i całkowicie zmieniona była deska przyrządów. Po raz pierwszy wśród powojennych modeli tej marki, hardtop Belvedere mógł być lakierowany w dwóch kolorach. Komfort jazdy poprawiły nowe amortyzatory "Oriflow".
Wyprodukowano 596 725 samochodów Plymouth 1951 rocznika, odzyskując udział ponad 10% i trzecie miejsce na rynku amerykańskim. Większość produkcji (57%) stanowił najdroższy model Cranbrook. Ceny wzrosły o około 12%, wynosząc od 1537 dolarów za Concord coupe do 2222 za kabriolet Cranbrook (średnia z cen: 1886 dolarów).
Model 1952.
Na 1952 rok Plymouth planował wprowadzenie całkiem nowego samochodu, lecz uniemożliwiły to ograniczenia materiałowe związane z wojną koreańską i w konsekwencji nadal produkowano ten sam nieznacznie zmieniony model. Zmiany stylistyczne były minimalne, obejmując głównie zmienione ozdoby na masce i bagażniku. Emblemat na masce z wizerunkiem żaglowca był teraz okrągły, zmieniła się też forma ozdoby na bardziej przypominającą żaglowiec, bez fal. Drobną zmianą z boku były nazwy modeli na błotniku zapisane metalowymi literami pisanymi, a nie bezszeryfowymi kapitalikami. Jako opcja pojawiły się barwione szyby Solex. W zakresie mechanicznym pojawił się opcjonalny nadbieg do skrzyni biegów, zwiększający ekonomikę jazdy na trasie (za 102 dolary).
Samochody tego rocznika zaprezentowano 4 stycznia 1952 roku i powstało ich 410 937, co nadal stanowiło ponad 10% udziału na rynku amerykańskim. Nadal najpopularniejszy był model Cranbrook (57,8%), a ceny bazowe niewiele wzrosły, wynosząc od 1601 dolarów za Concord coupe do 2273 za kombi Concord Savoy i 2313 za kabriolet Cranbrook (średnia z cen: 1964 dolary). Rok modelowy był nieco krótszy, gdyż 20 listopada 1952 roku zaprezentowano nowe samochody Plymouth na 1953 rok.
Sprzedaż pod innymi markami.
Samochody Plymouth DeLuxe i Special DeLuxe generacji 1949 roku były również produkowane ze zmienionymi detalami pod marką Dodge na rynek kanadyjski, do sprzedaży w sieci dealerskiej Dodge'a, jako odpowiednio Dodge Kingsway i Dodge Regent. Analogicznie były produkowane też na eksport poza USA i Kanadę jako Dodge Kingsway DeLuxe i Special DeLuxe, a także pod marką DeSoto jako DeSoto Diplomat DeLuxe i Special DeLuxe. Zmiany ograniczały się przede wszystkim do zmiany atrapy chłodnicy, ozdób i elementów wnętrza na typowe dla tych marek.
Również od 1951 roku Plymouth Concord, Cambridge i Cranbrook były sprzedawane na eksport jako Dodge Kingsway lub DeSoto Diplomat, przy czym Cambridge i Cranbrook nosiły dodatkowo oznaczenia: DeLuxe i Special DeLuxe. Na rynek kanadyjski natomiast samochody te nosiły nazwy odpowiednio: Dodge Kingsway, Dodge Crusader i Dodge Regent.

</doc>
<doc id="4796299" url="https://pl.wikipedia.org/wiki?curid=4796299" title="Germano Zaccheo">
Germano Zaccheo

Germano Zaccheo (ur. 16 października 1934 w Cannobio, zm. 20 listopada 2007 w Fatimie) – włoski duchowny katolicki, biskup Casale Monferrato od 1995 do swojej śmierci w 2007 roku.
Święcenia kapłańskie otrzymał 29 stycznia 1958.
3 lipca 1995 papież Jan Paweł II mianował go ordynariuszem diecezji Casale Monferrato. Sakry udzielił mu 16 sierpnia 1995 biskup, późniejszy kardynał Renato Corti.

</doc>
<doc id="4796303" url="https://pl.wikipedia.org/wiki?curid=4796303" title="Xavier García Gadea">
Xavier García Gadea

Xavier García Gadea (ur. 5 stycznia 1984) – hiszpański i chorwacki piłkarz wodny. W barwach Chorwacji srebrny medalista olimpijski z Rio de Janeiro.
Zawody w 2016 były jego czwartymi igrzyskami olimpijskimi, w poprzednich trzech - w 2004, 2008 i 2012 - reprezentował Hiszpanię. Z Hiszpanią był m.in. srebrnym medalistą mistrzostw świata w 2009 i brązowym w 2007. Na mistrzostwach Europy w 2006 sięgnął po brąz. Od 2010 był zawodnikiem klubów chorwackich i przed igrzyskami olimpijskimi w 2016 zaczął reprezentować ten kraj. W składzie z nim 2017 Chorwaci zdobyli również tytuł mistrzów świata, w 2019 zajęli trzecie miejsce. Na mistrzostwach Europy w 2018 sięgnął po brąz.

</doc>
<doc id="4796304" url="https://pl.wikipedia.org/wiki?curid=4796304" title="Xavier García (piłkarz wodny)">
Xavier García (piłkarz wodny)



</doc>
<doc id="4796306" url="https://pl.wikipedia.org/wiki?curid=4796306" title="Witold Nowicki (inżynier łączności)">
Witold Nowicki (inżynier łączności)

Witold Nowicki (ur. 11 stycznia 1903 w Wilnie, zm. 17 grudnia 1994) – polski elektryk, specjalista w zakresie telekomunikacji, profesor Politechniki Warszawskiej, żeglarz.
Życiorys.
Podczas I wojny światowej, wraz z rodziną, był ewakuowany z Wilna i zamieszkał w Homlu. Wstąpił tam do polskiego harcerstwa, gdzie doszedł do stopnia drużynowego. W 1918 wrócił do Wilna, gdzie w 1922 ukończył Gimnazjum im. Zygmunta Augusta. W wojnie z bolszewikami walczył w pomocniczych formacjach Samoobrony Wilna. W 1930 ukończył studia na Wydziale Elektrycznym Politechniki Warszawskiej. Został na nim asystentem, przy czym nauczał też w Państwowej Szkole Teletechnicznej oraz pracował w Państwowym Instytucie Teletechnicznym. W tym czasie uprawiał turystykę kajakową – m.in. przemierzał szlaki wodne na Kresach i dotarł Prutem do Rumunii.
Po ewakuacji Warszawy w 1939, wkrótce tam powrócił, by reaktywować działające pod nadzorem okupanta niemieckiego Państwowe Liceum Telekomunikacyjne (późniejszą Szkołę Elektryczną). Nielegalnie produkowano tam i remontowano radiostacje dla podziemia. W 1944 aresztowano go, osadzono na Pawiaku, a potem wywieziono do niemieckiego obozu koncentracyjnego Stutthof, gdzie przebywał do wyzwolenia przez Armię Czerwoną.
Po zakończeniu okupacji niemieckiej wrócił do Warszawy i zatrudnił się ponownie w Państwowym Instytucie Telekomunikacyjnym. Zorganizował w tym czasie Katedrę Teletransmisji Przewodowej na Politechnice Warszawskiej, z którą związał się do końca swej kariery zawodowej, w pracy w PIT zrezygnował w 1949. W 1947 uzyskał tytuł profesora nadzwyczajnego, w 1956 profesora zwyczajnego. 
Był jednocześnie żeglarzem i propagatorem żeglarstwa. Pływał po Mazurach, Bugu, Narwi i Wiśle. W 1966 został wybrany na funkcję pierwszego komandora Jacht Klubu Politechniki Warszawskiej (był jego współzałożycielem). Pełniąc tę funkcję organizował wczasy i kolonie dla dzieci.
Został pochowany na cmentarzu Powązkowskim w Warszawie (kw. 153, rząd 2, grób 9).
Odznaczenia.
Otrzymał m.in.: Złoty Krzyż Zasługi (1938), Krzyż Kawalerski, Komandorski i Oficerski Orderu Odrodzenia Polski (1956, 1983 i 1970), złotą Odznakę Honorową NOT (1958), Odznaki Honorowe Stowarzyszenia Elektryków Polskich — srebrną (1959) i złotą (1964), Honorową Złotą Odznakę Zasłużonego Pracownika Łączności (1969, 1979 i 1983), Medal Komisji Edukacji Narodowej (1974), Złotą Odznakę Zasłużonego dla Politechniki Warszawskiej (1978), Medal XXV-lecia Polskiej Akademii Nauk (1979), Medal im. Mikołaja Kopernika Polskiej Akademii Nauk (1982).
Rodzina.
Ożenił się w 1932 (żona zmarła w 1977). Miał troje dzieci. Ożenił się powtórnie w 1980.

</doc>
<doc id="4796310" url="https://pl.wikipedia.org/wiki?curid=4796310" title="Hot16challenge">
Hot16challenge



</doc>
<doc id="4796311" url="https://pl.wikipedia.org/wiki?curid=4796311" title="Hot16challenge2">
Hot16challenge2



</doc>
<doc id="4796312" url="https://pl.wikipedia.org/wiki?curid=4796312" title="Lil Baby">
Lil Baby

Lil Baby, właściwie Dominique Armani Jones (ur. 3 grudnia 1994 w Baltimore) – amerykański raper oraz autor tekstów. Współpracował z wieloma artystami, m.in. z Lil Wayne, Drake, Future, Meek Mill
Kariera.
14 kwietnia 2017 Lil Baby wydał swój pierwszy mixtape, zatytułowany "Perfect Timing". Do najpopularniejszych utworów z tego mixtape należą: "Option", "Days Off", "Racks In". Niecałe 2 miesiące później Jones wydał swój drugi mixtape zatytułowany "Harder Than Hard", w którym wystąpił m.in. Young Thug. 9 października 2017 roku Jones wydał mixtape współpracy z bliskim przyjacielem i raperem Marlo, "2 The Hard Way". Ten projekt nie przykuł tak dużej uwagi, jak poprzednie dwa mixtape'y. O Lil Babym zaczęło się robić głośno dzięki swojemu mixtape'owi "Too Hard" z grudnia 2017 roku, w którym znalazł się hitowy singiel „Freestyle”.
18 maja 2018 roku Lil Baby wydał swój debiutancki album studyjny, "Harder Than Ever", który zadebiutował na trzecim miejscu amerykańskiej listy Billboard 200. Album był promowany przez single: "Southside" oraz „Yes Indeed” (wraz z raperem Drake). Album w Stanach Zjednoczonych został platynową płytą
Po wydaniu "Harder Than Ever", 5 października 2018 roku wydał swój wspólny mixtape pt. "Drip Harder" z innym raperem i bliskim przyjacielem, Gunną. Mixtape został bardzo dobrze przyjęty, a także wyróżniał się głośnym udziałem wielu światowej klasy raperów. Mixtape ten uzyskał status platynowej płyty.
Jeszcze w tym samym roku wydał kolejny mixtape, zatytułowany "Street Gossip". Mixtape nie odbił się tak dużym echem jak poprzedni, choć w niedługim czasie zdobył status złotej płyty.
15 listopada 2019 r. Lil Baby wydał pierwszy singiel promujący jego najbliższą płytę, pt. "Catch the Sun". 10 stycznia 2020 r. Jones wydał drugi singiel "Sum 2 Prove”.
28 lutego 2020 roku ukazał się jego drugi album studyjny "My Turn" i zadebiutował na pierwszym miejscu listy Billboard 200. Ponad 12 utworów z tego albumu zadebiutowało na liście Bilboard Hot 100.
Przypisy.
 

</doc>
<doc id="4796326" url="https://pl.wikipedia.org/wiki?curid=4796326" title="El Concerto in Duppa">
El Concerto in Duppa

El Concerto in Duppa – pierwsze wydawnictwo DVD polskiej grupy muzycznej El Dupa. Wydawnictwo ukazało się 20 czerwca 2011 roku nakładem wytwórni muzycznej S.P. Records. Album zawiera zapis z koncertu, który odbył się 1 października 2010 roku w warszawskim klubie Hybrydy.

</doc>
<doc id="4796331" url="https://pl.wikipedia.org/wiki?curid=4796331" title="Jacek Krusiński">
Jacek Krusiński

Jacek Krusiński (ur. 1766, zm. po 1847) – pionier polskiej meteorologii, nauczyciel, tłumacz, encyklopedysta.
Życiorys.
W latach (1783-1786) kształcił się w Krakowie w Seminarium dla Kandydatów Stanu 2 Akademickiego przy Szkole Głównej Koronnej. Od 1786 był nauczycielem fizyki w szkole wydziałowej warszawskiej, gdzie uczył również historii naturalnej. W 1794 został zwolniony z pracy za udział w insurekcji kościuszkowskiej.
W 1802 został członkiem czynnym Towarzystwa Warszawskiego Przyjaciół Nauk. Był inicjatorem utworzenia biblioteki tego Towarzystwa, której ofiarował 120 tomów ze swoich własnych zbiorów. W towarzystwie zajmował się meteorologią m.in. złożył wniosek o powołanie komisji do przeprowadzania meteorologicznych obserwacji na terenie całego kraju, który nie został zrealizowany. 
Wydawnictwa.
Opublikował w 1803 w Warszawie "Rozprawę o dostrzeżeniach meteorologicznych", która uznawana jest za pierwszy na ziemiach polskich aktualny zarys wiedzy z zakresu meteorologii.
W latach 1804-1806 przetłumaczył i wydał we Wrocławiu jedną z pierwszych nowożytnych polskich encyklopedii - "Zbiór krótki encyklopedyczny wszystkich umiejętności pomnożony historyą powszechną aż do naszych czasów", która była tłumaczeniem francuskiego dzieła "Abrégé encyclopedique de toutes les sciences augmentée de l’histoire universelle jusqu'à nos jours", autorstwa Jean Hautepierre. W przedmowie do dzieła Hautepierre dziękuje mu za tłumaczenie swojego dzieła z języka francuskiego.

</doc>
<doc id="4796335" url="https://pl.wikipedia.org/wiki?curid=4796335" title="Justus Frantz">
Justus Frantz

Justus Frantz (ur. 18 maja 1944 w Inowrocławiu) – niemiecki pianista, dyrygent i osobowość telewizyjna.
Życiorys.
Frantz rozpoczął naukę gry na fortepianie w wieku dziesięciu lat, a następnie uczył się u Elizy Hansen i Wilhelma Kempffa w Hochschule für Musik und Theater w Hamburgu jako stypendysta Niemieckiej Narodowej Fundacji Stypendialnej. W 1967 roku Frantz i Claus Kanngießer zdobyli drugą nagrodę na Międzynarodowym Konkursie Muzycznym ARD jako duet wiolonczelowo-fortepianowy, tym samym rozpoczynając międzynarodową karierę. Po raz pierwszy wystąpił z Orkiestrą Filharmonii Berlińskiej pod dyrekcją Herberta von Karajana w 1970 roku. W 1975 roku zagrał w swoim debiutanckim koncercie w USA z New York Philharmonic Orchestra pod dyrekcją Leonarda Bernsteina, który został jego wieloletnim przyjacielem. Inni dyrygenci, z którymi koncertował, to Carlo Maria Giulini i Rudolf Kempe. W 1986 r. założył Schleswig-Holstein Musik Festival, a w 1989 r. został Ambasadorem Dobrej Woli UNHCR, na którym to stanowisku przeszedł na emeryturę. W 1995 r. założył także orkiestrę "Philharmonia of the Nations" (Filharmonia Narodów) w Hamburgu, z którą zrealizował nagrania m.in. we współpracy z firmą Montblanc. Od września 2013 r. maestro Frantz jest dyrektorem muzycznym The Israel Sinfonietta Beer-sheba.
Ma dwóch synów, Christophera Taintona z pianistką Carol Tainton oraz Justusa Konstantina Frantza z Xenią Dubrowską.
Repertuar.
Frantz gra głównie muzykę z okresu klasycznego i romantycznego, szczególnie Mozarta. Nagrał wiele utworów na duet fortepianowy lub cztery ręce z Christophem Eschenbachem.

</doc>
<doc id="4796337" url="https://pl.wikipedia.org/wiki?curid=4796337" title="Afromimus tenerensis">
Afromimus tenerensis



</doc>
<doc id="4796339" url="https://pl.wikipedia.org/wiki?curid=4796339" title="Gobivenator mongoliensi">
Gobivenator mongoliensi



</doc>
<doc id="4796349" url="https://pl.wikipedia.org/wiki?curid=4796349" title="Bruksizm senny">
Bruksizm senny

Bruksizm senny – zaburzenie polegające na zgrzytaniu zębami podczas snu, któremu może towarzyszyć ślinotok. Etiologia prawdopodobnie wieloczynnikowa, łącząca działanie czynników patofizjologicznych, psychologicznych i anatomicznych, może być uwarunkowany genetycznie.

</doc>
<doc id="4796359" url="https://pl.wikipedia.org/wiki?curid=4796359" title="BPPT">
BPPT



</doc>
<doc id="4796365" url="https://pl.wikipedia.org/wiki?curid=4796365" title="Vesioloe">
Vesioloe

Vesioloe (, "Wiesiołoje") – wieś w Mołdawii, w Naddniestrzu, w rejonie Grigoriopol, w gminie Șipca. W 2004 roku liczyła 90 mieszkańców.
Położenie.
Miejscowość znajduje się na lewym brzegu Dniestru, pod faktyczną administracją Naddniestrza, w odległości 23 km od Grigoriopola i 73 km od Kiszyniowa.
Historia.
Pierwsza wzmianka o wsi w dokumentach pochodzi z 1886 roku.
Demografia.
Według danych spisu powszechnego w Naddniestrzu w 2004 roku wieś liczyła 90 mieszkańców, z czego większość, 66 osób, stanowili Ukraińcy.

</doc>
<doc id="4796366" url="https://pl.wikipedia.org/wiki?curid=4796366" title="John Richard Keating">
John Richard Keating

John Richard Keating (ur. 20 lipca 1934 w Chicago, zm. 22 marca 1988 w Rzymie) – amerykański duchowny katolicki, biskup diecezjalny Arlingtonu od 1983 do swojej śmierci w 1998 roku.
Święcenia kapłańskie otrzymał 20 grudnia 1958
7 lipca 1983 papież Jan Paweł II mianował go ordynariuszem diecezji Arlingtonu. Sakry udzielił mu 4 października 1983 arcybiskup Pio Laghi.

</doc>
<doc id="4796369" url="https://pl.wikipedia.org/wiki?curid=4796369" title="Røldal stavkirke">
Røldal stavkirke

Røldal stavkirke – kościół klepkowy (sztabowy) znajdujący się w norweskiej gminie Ullensvang w prowincji Vestland w pobliżu trasy europejskiej E134. Kościół zbudowano około roku 1250; pierwsza pisemna wzmianka pochodzi z roku 1462.
Historia.
Budowa.
Kościół pierwotnie zbudowano jako prosty kościół jednonawowy. Chór był tej samej szerokości co nawa. Prace archeologiczne wykazały, że sztaby nośne stały bezpośrednio na kamiennym fundamencie. Odkryto je w 1844 roku, w trakcie przebudowy świątyni. Wtedy też podniesiono strop i dobudowano część zachodnią. Cały kościół okalał tak zwany svalgang (ganek z arkadami).
Prace konserwatorskie 1915–1918.
Pod kierownictwem architekta Jensa Z. Kiellanda przeprowadzono w latach 1915–1918 obszerne prace konserwatorskie. Usunięto drewniane okładziny ścian z XVIII wieku i odrestaurowano renesansowe wyposażenie. Wokół kościoła wybudowano nowy svalgang.
Większa część średniowiecznej konstrukcji w nawie głównej i na chórze wraz z odpowiadającymi im dachami została zachowana. Fragmenty portalu południowego są również oryginalne. W kościele znajduje się krzyż z XII wieku, steatytowa chrzcielnica pochodzi prawdopodobnie z XIII wieku.
W muzeum w Bergen są przechowywane fragmenty kościoła, zarówno konstrukcji, jak i jego wyposażenia, jak np. obraz i figury z ołtarza głównego, przedstawiające św. Olafa (około 1250 r.), Matkę Bożą (około 1250 r.) i Archanioła Michała (około 1200 r.).
W kościele do dnia dzisiejszego odprawia się nabożeństwa.
Pielgrzymowanie.
Choć kościół z zewnątrz wydaje się niepozorny, to można w nim znaleźć malowidła autorstwa Gottfrieda Hendtzschela oraz krucyfiks, któremu przypisuje się moce uzdrawiające. Świątynia była od XIII wieku jednym z najbardziej znanych kościołów pielgrzymkowych w Norwegii. Szczególnie w noc świętojańską obchodzoną w Norwegii 24 czerwca przybywały tu tłumy pielgrzymów. Według legendy tego dnia krucyfiks zaczynał się pocić i jego uzdrawiająca moc była wtedy szczególnie silna. Dopiero później się okazało, że pocenie było wywołane dużą wilgotnością powietrza wydychanego przez licznie zgromadzonych pielgrzymów.

</doc>
<doc id="4796370" url="https://pl.wikipedia.org/wiki?curid=4796370" title="Schleswig-Holstein Musik Festival">
Schleswig-Holstein Musik Festival

Schleswig-Holstein Musik Festival (pol. "Festiwal Muzyczny Szlezwik-Holsztyn") – festiwal muzyki klasycznej organizowany każdego lata w całym kraju związkowym Szlezwik-Holsztyn w północnych Niemczech.
Historia.
Festiwal został założony w 1986 roku przez niemieckiego pianistę Justusa Frantza.
W 2006 r. motto 21. Festiwalu w języku dolnoniemieckim brzmiało "Dat klinkt lekker" (pol. To brzmi pysznie). W 2007 r. 22. Festiwal skoncentrował się na muzyce węgierskiej, w 2008 r. na rosyjskiej, a w 2009 r. na niemieckiej, kiedy to mottem było "Heimspiel". W 2010 roku mottem Festiwalu stało się "Poland in Pulse", koncentrując repertuar na muzyce z Polski. Następnie regionalny nacisk skierowany był na Turcję w 2011 r., na Chiny w 2012 r. oraz państwa bałtyckie w 2013 r. Począwszy od 2014 roku, koncepcja uległa zmianie poprzez wyróżnienie każdego roku innego, konkretnego kompozytora. Kolejne, retrospektywne festiwale poświęcono w 2014 r. Feliksowi Mendelssohnowi, w 2015 r. Piotrowi Czajkowskiemu, w 2016 r. Josephowi Haydnowi, w 2017 r. Maurice’owi Ravelowi, a w 2018 r. Robertowi Schumannowi.
Koncerty.
Koncerty i recitale festiwalowe organizowane są we współpracy z miastami Lubeka, Kilonia, Flensburg i mniejszymi miastami na północy Niemiec, takimi jak Eutin lub Plön, a także na wsi w zamkach, dworach, starych stodołach lub małych kościołach z cegły gotyckiej. Większość lokalizacji to także interesujące miejsca historyczne, zabytki i część światowego dziedzictwa UNESCO, w tym Wyższa Szkoła Muzyczna w Lubece.

</doc>
<doc id="4796383" url="https://pl.wikipedia.org/wiki?curid=4796383" title="Junon">
Junon

„Junon” – nazwa noszona na przestrzeni dziejów przez okręty Marine nationale:

</doc>
<doc id="4796384" url="https://pl.wikipedia.org/wiki?curid=4796384" title="Fałszywy trop (film)">
Fałszywy trop (film)

Fałszywy trop (org. "Dead End") – kanadyjski dramat filmowy z 1998 roku.
Fabuła.
Po tym, gdy żona sierżanta Henry'ego Smovinsky'ego spadła z balkonu i zmarła, policjant podejmuje się opieki nad nastoletnim synem. Wkrótce potem Smovinsky dowiaduje się, że jego żona była w przeszłości prostytutką, jej śmierć nie była samobójstwem, a Smovinsky jest głównym podejrzanym. Policjantowi pomaga Maggie Furness.

</doc>
<doc id="4796386" url="https://pl.wikipedia.org/wiki?curid=4796386" title="Junon (1935)">
Junon (1935)

Junon (Q186) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 15 września 1935 roku w stoczni Chantiers et Ateliers Augustin Normand w Hawrze, a w skład Marine nationale wszedł 20 września 1937 roku. Początkowo pełnił służbę na Morzu Śródziemnym, a po zawarciu zawieszenia broni między Francją a Niemcami został przejęty przez Brytyjczyków. We wrześniu 1940 roku „Junon” wszedł do służby w marynarce Wolnych Francuzów, uczestnicząc w patrolach na Atlantyku, Morzu Norweskim i Północnym. Okręt przetrwał działania wojenne, a 6 grudnia 1954 roku został sprzedany w celu złomowania.
Projekt i budowa.
„Junon” zamówiony został w ramach programu rozbudowy floty francuskiej z 1930 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Junon” zbudowany został w stoczni Augustin Normand w Hawrze. Stępkę okrętu położono 9 czerwca 1932 roku, a zwodowany został 15 września 1935 roku.
Dane taktyczno-techniczne.
„Junon” był średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Junon” wszedł do służby w Marine nationale 20 września 1937 roku. Jednostka otrzymała numer burtowy Q186. W momencie wybuchu II wojny światowej pełniła służbę na Morzu Śródziemnym, wchodząc w skład 12. dywizjonu 2. Flotylli okrętów podwodnych w Oranie (wraz z siostrzaną „Minerve” oraz „Ondine” i „Orionem”). Dowódcą jednostki był w tym okresie kpt. mar. (fr. "lieutenant de vaisseau") J.J.E. Garnuchot. 1 września 1939 roku „Junon” wyszedł z Oranu i udał się w rejs do Casablanki.
W czerwcu 1940 roku okręt nadal nominalnie znajdował się w składzie 12. dywizjonu, a jego dowódcą był kpt. mar. M.A. Jaume (zastąpił kpt. Garnuchota, który poniósł śmierć nieopodal Dunkierki na pokładzie pomocniczego trałowca „Emile Deschamps”). „Junon” przebywał w Cherbourgu, gdzie przechodził remont mający trwać do 15 sierpnia. 18 czerwca, wobec zbliżania się wojsk niemieckich do portu w Breście, „Junon” i „Minerve” holowane przez francuskie holowniki „Nessus” i „Zeelew” opuściły bazę, w eskorcie pomocniczych patrolowców „Pessac” i „Sauterne”. Okręty podwodne, przejęte przez brytyjskie holowniki „Watercock” i „Queens Cross”, dotarły 20 czerwca w towarzystwie niszczyciela HMS „Broke” (D83) do Plymouth (w końcowej fazie rejsu hol „Junona” przejął niszczyciel HMS „Sturdy” (H28), gdyż na holowniku kończył się zapas węgla). Po podpisaniu zawieszenia broni między Francją a Niemcami, 3 lipca Brytyjczycy przeprowadzili operację "Catapult", zajmując siłą wszystkie francuskie okręty znajdujące się w portach brytyjskich (w tym niesprawnego „Junona”).
27 lipca 1940 roku „Junon” wszedł do służby w marynarce Wolnych Francuzów. Od 15 grudnia 1941 roku do 2 stycznia 1942 roku okręt patrolował wody Zatoki Biskajskiej nieopodal Brestu, uczestnicząc w blokadzie portu (przebywały w nim m.in. pancerniki „Scharnhorst” i „Gneisenau”). W styczniu 1942 roku „Junon” znajdował się w Falmouth w składzie brytyjskiej 5. Flotylli okrętów podwodnych, a jego dowódcą był kmdr por. (fr. "capitaine de frégate") J. Querville. 19 października 1942 roku na zachód od Bodø (na pozycji ) okręt zatopił pływający w służbie niemieckiej norweski parowiec „Nordland” (724 BRT). W kolejnych dniach jednostka usiłowała zająć pozycję na przypuszczalnej trasie marszruty pancernika „Tirpitz” i krążownika ciężkiego „Admiral Scheer” z Narwiku do Trondheim, jednak brak paliwa zmusił „Junona” do powrotu do bazy w Lerwick (23 października).
W latach 1943–1944 „Junon” trafił do stoczni na remont połączony z modernizacją, który objął m.in. demontaż dwóch wkm kal. 13,2 mm oraz instalację pojedynczego działka przeciwlotniczego Oerlikon kal. 20 mm Mark II/IV, radaru i sonaru. W 1944 roku dowództwo okrętu sprawował kpt. mar. E. Schlumberger. W 1945 roku numer taktyczny jednostki zmieniono na S05.
W 1950 roku okręt otrzymał nowy numer taktyczny – S605. Na początku lat 50. z pokładu „Junona” usunięto całość uzbrojenia artyleryjskiego. Jednostka została sprzedana na złom 6 grudnia 1954 roku. Była najdłużej służącym okrętem typu "Minerve".

</doc>
<doc id="4796388" url="https://pl.wikipedia.org/wiki?curid=4796388" title="Rejs Misi II przez Zalew Wiślany">
Rejs Misi II przez Zalew Wiślany

Rejs Misi II przez Zalew Wiślany – historyczny, precedensowy rejs jachtu "Misia II", który odbył się w dniach 22-24 czerwca 1990 na trasie Elbląg – Zalew Wiślany – Cieśnina Piławska – Gdynia. Był pierwszym po 1945 cywilnym rejsem polskiego jachtu przez wody Zalewu Wiślanego należące do ZSRR i Cieśninę Piławską.
Geneza.
Na mocy uchwał Konferencji Poczdamskiej z 1945 Zalew Wiślany został podzielony granicą państwową Polski i ZSRR. W związku z tym, że podczas konferencji w Poczdamie nie wyznaczono precyzyjnie granicy, tylko tymczasową linię położoną na północ od obecnego Braniewa i Gołdapi (granica miała być ustalona na przyszłej konferencji pokojowej, która nie nastąpiła) Rosjanie jednostronnie ukształtowali granicę m.in. dzieląc pomiędzy dwa państwa Mierzeję Wiślaną, której na konferencji w Poczdamie nie wymieniono. Wprowadzony stan został usankcjonowany dwustronną Umową o granicy państwowej z 16 sierpnia 1945 r. Do tej umowy dołączono niepublikowany do 1990 protokół, w którym strona sowiecka zezwoliła na żeglugę polskich statków handlowych do Elbląga w czasie pokoju. W późniejszej praktyce często nie było to respektowane, w związku z wojskowym charakterem Obwodu kaliningradzkiego, a Polska nie domagała się realizowania prawa do żeglugi.
Rejs.
W nawiązaniu do zapisów protokołu z 1990 roku, w środowisku elbląskich żeglarzy powstał pomysł przepłynięcia jachtem z Elbląga na wody Zatoki Gdańskiej przez Cieśninę Piławską. O inicjatywie tej powiadomiono konsula generalnego ZSRR w Gdańsku, Wadima Muckiego, który podczas konferencji prasowej powiadomił, że zgadza się z ministrem Krzysztofem Skubiszewskim w zakresie zezwolenia na pokojową żeglugę, zgodnie z umową z 1945 i protokołem z 1990.
W związku z brakiem przeszkód prawnych, rejs rozpoczął się w piątek 22 czerwca 1990 o godzinie 20:30. Jacht typu Szmaragd "Misia II" z Wodnego Ogniska TKKF "Zamechu" Elbląg wyruszył z elbląskiego portu w kierunku Fromborka, gdzie dotarł na umówioną odprawę w WOP o godzinie 5:00 (sobota). Na sowiecką część Zalewu Wiślanego jednostka wpłynęła o godzinie 7:50. Załoga odśpiewała wówczas Hymn Polski. Pod prawym salingiem wywieszony był proporzec Solidarności. Niezwłocznie po wejściu na wody ZSRR do jachtu podpłynęły sowieckie kuter i motorówka (według innych źródeł były to łódź patrolowa z armatkami i ślizgacz). Jednostki te opłynęły polski jacht. Żadna z nich nie odpowiedziała na honory oddane biało-czerwoną banderą. Dwaj marynarze z trzyosobowej załogi motorówki zdecydowali się na drobny i nieśmiały, nieformalny gest przyjaźni. Stalowa sieć graniczna z pławami była tego dnia otwarta na szerokości około trzystu metrów, jednak nie ma danych potwierdzających, czy było to otwarcie na okoliczność tego rejsu. Przez radio UKF nie udało się nawiązać z kimkolwiek jakiejkolwiek łączności. Nawigacja nie sprawiła załodze większych trudności, mimo mijanych wraków i częściowego braku zgodności stanu faktycznego z brytyjską mapą Zalewu z lat 70. XX wieku. 
O godzinie 10:40 jacht wszedł w Cieśninę Piławską i minął Bałtyjsk. O godzinie 11:00 jednostka opuściła Cieśninę i obrała kurs na Gdynię (otwarto wtedy szampana), do której przypłynęła w niedzielę 24 czerwca 1990, znacznie wcześniej, niż o planowanej godzinie 12:00, mimo że na Zatoce zastał ją krótki ale intensywny sztorm. W związku z tym jacht poczekał na redzie, by wejść punktualnie do basenu gen. Mariusza Zaruskiego. Jacht przywitali liczni widzowie i dziennikarze.
W niedługim czasie ponowną próbę przepłynięcia tym szlakiem podjął kapitan Jacek Foremski na jachcie "Wezyr" z YKP Gdynia. W tym jednak przypadku jednostki sowieckie zablokowały wejście na wody Zalewu Wiślanego należące do ZSRR. Podobnie zakończyło się drugie podejście, w kilka godzin później. Efektem tego było wystąpienie przez Kaszubską Brygadę WOP z inicjatywą uregulowania kwestii żeglugowych ze stroną sowiecką i nadanie zapisom jednoznacznych interpretacji.
Załoga.
Załogę "Misi II" stanowili: Henryk Malentowicz (kapitan), Florian Romanowski (I oficer), Henryk Fall (II oficer), Jacek Zasada (III oficer), dziennikarz Tadeusz Jabłoński i poseł Edmund Krasowski (inicjator przedsięwzięcia), który przed rejsem poprosił ówczesnego ministra spraw zagranicznych, Krzysztofa Skubiszewskiego, by w razie zatrzymania przez Rosjan, zgodnie z prawem międzynarodowym interweniował u odpowiednich władz.

</doc>
<doc id="4796390" url="https://pl.wikipedia.org/wiki?curid=4796390" title="HMS Zodiac">
HMS Zodiac

HMS Zodiac – brytyjski niszczyciel typu "Z" z okresu II wojny światowej. Zwodowany 11 marca 1944 roku w stoczniach John I. Thornycroft w Woolston. 23 października 1944 roku przyjęty do służby w Royal Navy. W trakcie II wojny światowej służył jako ochrona konwojów arktycznych, brał udział w operacji Spellbinder, a w maju 1945 roku nadzorował kapitulację sił Kriegsmarine w Kopenhadze. W 1955 roku sprzedany Izraelskiemu Korpusowi Morskiemu. Do służby wszedł w lipcu 1956 roku pod nazwą „Jafo”. Brał udział w działaniach morskich podczas Kryzysu Sueskiego i w trakcie wojny sześciodniowej. Od 1969 roku jako cel ćwiczebny, zatopiony w 1973 roku. 
Projekt i budowa.
Okręt zamówiony został 12 lutego 1942 roku w stoczniach John I. Thornycroft w Woolston w ramach wojennego programu budowy niszczycieli. Stepkę położono 7 listopada 1943 roku, a wodowanie miało miejsce 11 marca 1944 roku. „Zodiac” był zaprojektowany jako niszczyciel typu "Z".
Dane taktyczno-techniczne.
Długość okrętu wynosiła 110 metrów (362 stopy), szerokość 10 metrów (35 stóp), z kolei zanurzenie 5 metrów (17 stóp). Wyporność pełna wynosiła 2555 ton. Napęd okrętu stanowiły dwie turbiny parowe o mocy 40 000 KM napędzające dwie śruby okrętowe. Okręt mógł płynąć z maksymalną prędkością 31 węzłów. Zasięg wynosił 2800 Mm przy prędkości 20 węzłów.
Uzbrojenie „Zodiaca” stanowiły cztery działa 4.5-calowe, jedno dwulufowe działo przeciwlotnicze kal. 40 mm, cztery działa jednolufowe kal. 40 mm. Ponadto okręt posiadał dwie wyrzutnie torped 21-calowych, dwa tory minowe i 4 wyrzutnie bomb głębinowych.
Niszczyciel wyposażony był w sonar i systemy kontroli ognia.
Przebieg służby.
Royal Navy.
23 października 1944 roku okręt został przyjęty na służbę w Royal Navy. W listopadzie tego samego roku odbywał ćwiczenia w Scapa Flow wraz z Home Fleet przed dołączeniem do 2. Flotylli Niszczycieli, m.in. z HMS „Zealous” czy okrętami podwodnymi HMS „Scorcher” i HMS „Vengeful”. 
11 stycznia 1945 roku stanowił ochronę dla krążownika HMS „Dido” i lotniskowców „Premier” i „Trumpeter” podczas operacji Spellbinder, która polegała na zaminowywaniu zachodniego wybrzeża okupowanej przez III Rzeszę Norwegii oraz atakach na niemieckie okręty. Od lutego do marca pozostawał na wodach Morza Północnego, biorąc udział w operacjach przy norweskim wybrzeżu. 18 kwietnia 1945 roku stanowił eskortę dla płynących w konwoju arktycznym JW-56 krążownika HMS „Bellona” oraz lotniskowców eskortowych HMS „Premier” i „Vindex”. 29 kwietnia stanowił eskortę dla konwoju powrotnego RA-66 z Półwyspu Kolskiego. W maju odłączony od konwoju RA-66 w celu popłynięcia do Danii, gdzie w Kopenhadze wraz z krążownikami HMS „Dido”, „Birmingham” i niszczycielami „Zealous”, „Zephyr”, „Zest” miał stanowić element nacisku na Niemców w celu wymuszenia kapitulacji krążowników „Prinz Eugen” i „Nurnberg”.
Od czerwca do lipca wraz z 2. Flotyllą Niszczycieli przeniesiony do Home Fleet. 16 października stanowił ochronę dla niszczyciela USS „Augusta” w rejsie do Plymouth z prezydentem Harrym Trumanem. 
W styczniu 1947 roku został przeniesiony do rezerwy, a w 1949 roku do 2. Flotylli Szkoleniowej. W 1952 roku ponownie przeniesiony do rezerwy. W 1955 roku został sprzedany Izraelowi.
Izraelski Korpus Morski.
„Zodiac” został zakupiony dla Izraelskiego Korpusu Morskiego wraz z drugim niszczycielem HMS „Zealous”. Po renowacji okrętu i szkoleniu załogi w Wielkiej Brytanii „Zodiac” wszedł do służby w lipcu 1956 roku pod nazwą „Jafo”.
30 października 1956 roku, w trakcie Kryzysu Sueskiego, egipski niszczyciel „Ibrahim al-Awal” zaatakował port w Hajfie wraz z rafinerią i instalacjami wojskowymi. O godzinie 03:30 „Ibrahim al-Awal” zbliżył się do miasta i rozpoczął jego ostrzał. Najszybciej na atak odpowiedział będący w pobliżu zatoki francuski niszczyciel „Kersaint”, który jednak nie uzyskał trafień. „Jafo” wraz z „Ejlatem” dołączyły do Francuzów po pewnym czasie. Zmusiło to Egipcjan do wycofania się z Zatoki Hajfy. O godzinie 05:32 niszczyciel został ostrzelany, na co odpowiedział niecelnym ogniem. O godzinie 06:00 ze względu na odniesione uszkodzenia okręt zwolnił do 17 węzłów, zaś 37 minut później został zaatakowany przez myśliwce Dassault MD 450 Ouragan Sił Powietrznych Izraela, doznając kolejnych uszkodzeń. W tym czasie okręt został otoczony z dwóch stron przez jednostki izraelskie. Kapitan Tamzin poddał okręt wraz z załogą.
W 1965 roku wraz z „Ejlatem” odbył manewry na Morzu Śródziemnym.
W trakcie wojny sześciodniowej niszczyciel wziął udział w nieudanym ataku na Port Said wraz z jednostką komandosów "Szajjetet 13", oddziałem sabotującym na samozanurzalnych łodziach i trzema kutrami torpedowymi. 
Pod koniec 1969 roku został przeniesiony do rezerwy i służył jako cel ćwiczebny. W 1973 roku został zatopiony podczas testowania przeciwokrętowych pocisków "Gabriel" produkowanymi przez Israel Aerospace Industries.

</doc>
<doc id="4796393" url="https://pl.wikipedia.org/wiki?curid=4796393" title="Grazer SC Straßenbahn">
Grazer SC Straßenbahn

Grazer SC Straßenbahn – austriacki klub piłkarski, mający siedzibę w mieście Graz, w południowo-wschodniej części kraju. Obecnie gra w 1. Klasse Mitte A.
Historia.
Chronologia nazw:
Klub sportowy Grazer Tramway-Gesellschaft został założony w miejscowości Graz 19 stycznia 1923 roku przez młodych pracowników transportu tramwajowego w mieście. Wkrótce klub zmienił nazwę na Grazer SC Straßenbahn. Już w 1924 roku zespół został mistrzem "Steiermark 3. Klasse", a rok później wygrał "Steiermark 2. Klasse" bez straty punktów. W sezonie 1925/26 debiutował w "Steiermark 1. Klasse", zajmując trzecie miejsce. W 1928 roku rozpoczęto budowę stadionu w Liebenau, który ukończono w tym samym roku. Mistrz Austrii Admira Wiedeń został zaproszony na otwarcie obiektu. Sukcesy i nowy stadion uczyniły klub jednym z największych klubów piłkarskich w Styrii. W 1935 wygrał "Steiermark 1. Klasse", jednak mistrz ligi wtedy nie był promowany do zawodowych mistrzostw Austrii. W 1937 zbudowano nowy stadion w Jakomini na Conrad-von-Hötzendorfstrasse, a po zakończeniu sezonu 1937/38 klub po raz drugi zdobył tytuł mistrza Steiermark 1. Klasse i tym razem uzyskał historyczny awans do najwyższej ligi. Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Debiutowy sezon 1938/39 w Gauliga Ostmark zakończył na ósmym miejscu. Jednak w następnym sezonie 1939/40 w "Gauliga Ostmark" uczestniczyły tylko zespoły z Wiednia i klub był zmuszony występować w Bezirksklasse Süd. Po wygraniu klasy okręgowej w 1940 wrócił do "Gauliga Ostmark", jednak nie utrzymał się w niej, zajmując przedostatnie 9. miejsce. Po spadku klub występował w Gauliga Steiermark (D2).
Po zakończeniu II wojny światowej klub kontynuował grę na drugim poziomie w Landesliga Steiermark (D2). W 1950 w wyniku wprowadzenia Staatsligi B o jeden poziom został obniżony status "Landesligi Steiermark". W 1951 po wygraniu "Landesligi Steiermark" awansował do "Staatsligi B". W sezonie 1951/52 zajął drugie miejsce i wrócił do najwyższej ligi, zwanej Staatsligi A. Jednak tak jak poprzednio, nie utrzymał się w lidze i spadł do "Staatsligi B". W sezonie 1953/54 po zajęciu trzeciego miejsca klub miał szansę awansu, jednak przegrał playoff z Schwarz-Weiß Bregenz (2:0, 2:3). W 1958 został zdegradowany do Landesligi Steiermark (D3). W 1961 po wygraniu "Landesligi Steiermark" wrócił na trzy lata do drugiej ligi, zwanej Regionalliga Mitte. W 1964 klub spadł do "Landesligi Steiermark", w 1967 do Oberligi. Potem powoli spadał coraz niżej w hierarchii ligowej, aby w 1980 dotrzeć do najniższej ligi regionalnych mistrzostw Styrii, zwanej "Grazer 2. Klasse". W 2008 awansował z Gebietsligi Mitte do Unterligi Mitte (D6), jednak w 2012 spadł z powrotem. W 2014 został zdegradowany do ósmego poziomu w 1. Klasse Mitte A.
Barwy klubowe, strój.
Klub ma barwy zielono-białe. Zawodnicy swoje domowe spotkania zazwyczaj grają w pasiastych pionowo zielono-białych koszulkach, zielonych spodenkach oraz zielonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Grazer SC Gruabn Sportplatz w Grazu o pojemności 1000 widzów. W latach 1928-2006 grał na Bundesstadion Liebenau o pojemności 19 000 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje również sekcja piłki nożnej kobiet.

</doc>
<doc id="4796394" url="https://pl.wikipedia.org/wiki?curid=4796394" title="Gabriel Longueville">
Gabriel Longueville

Gabriel Longueville (ur. 18 marca 1931 w Ardèche we Francji, zm. 18 lipca 1976 w Chamical w Argentynie) – francuski i argentyński duchowny katolicki, prezbiter i męczennik, błogosławiony Kościoła katolickiego.
Życiorys.
Gabriel Longueville urodził się w 1931 roku we Francji. 29 czerwca 1957 przyjął święcenia kapłańskie w katedrze w Viviers z rąk biskupa Alfreda Couderca. W 1969 roku pojechał na misję do Argentyny. Posługiwał tam w jednej z parafii w diecezji La Rioja razem z ks. Carlosm de Dios Muriasem. Obaj duchowni znaleźli się pod ostrzałem dyktatorskich władz po 1976 roku. 18 lipca 1976 zostali uprowadzeni z plebanii. Tam ksiądz Gabriel wraz z towarzyszem zostali zamordowani. Ich szczątki zostały odnalezione przez pracowników kolei. Gabriel Longueville został beatyfikowany 27 kwietnia 2019 przez papieża Franciszka wraz z Carlosem de Dios Muriasem, Wenceslao Pedernera i biskupem Enrique Angelelli. 

</doc>
<doc id="4796396" url="https://pl.wikipedia.org/wiki?curid=4796396" title="Grazer SC">
Grazer SC



</doc>
<doc id="4796406" url="https://pl.wikipedia.org/wiki?curid=4796406" title="Federacja dla Rzeczypospolitej">
Federacja dla Rzeczypospolitej

Federacja dla Rzeczypospolitej (FdR, Federacja) – polska prawicowa partia polityczna o charakterze republikańskim, konserwatywnym i narodowym. Jej powołanie ogłoszono w listopadzie 2018, zarejestrowana sądownie została 12 marca 2020.
Historia.
2 listopada 2018 Marek Jakubiak, poseł na Sejm VIII kadencji, ogłosił odejście z klubu poselskiego Kukiz’15 (tuż po tym, jak z ramienia tego ugrupowania kandydował na prezydenta Warszawy), a także chęć powołania federacyjnej formacji prawicowej. 13 dni później ogłosił założenie partii Federacja dla Rzeczypospolitej. Wiceprezesami kierowanej przez Marka Jakubiaka formacji byli liberalny publicysta Jacek Władysław Bartyzel (syn prof. Jacka Bartyzela) oraz były poseł Artur Zawisza, którzy we wrześniu 2019 znaleźli się poza ugrupowaniem (podobnie jak jego sekretarz generalny Krzysztof Drozdowski).
Pomimo początkowego tworzenia koalicji z Prawicą Rzeczypospolitej, 6 marca 2019 FdR przyłączyła się do Konfederacji KORWiN Braun Liroy Narodowcy, zawiązanej na wybory do Europarlamentu przez KORWiN, Ruch Narodowy, Skutecznych i m.in. organizację Pobudka. 16 dni później Marek Jakubiak współtworzył koło poselskie Konfederacja. W majowych eurowyborach Konfederacja nie przekroczyła progu wyborczego. Od 25 kwietnia do 28 czerwca 2019 Marek Jakubiak był przewodniczącym koła poselskiego tej inicjatywy. Następnie opuścił ją, ogłaszając jednocześnie powołanie wespół z liderem Skutecznych Piotrem Liroyem-Marcem nowej partii Federacja Jakubiak-Liroy, do której powstania ostatecznie nie doszło. W wyborach parlamentarnych w tym samym roku kandydaci FdR wystartowali z ramienia KWW Koalicja Bezpartyjni i Samorządowcy, który w większości okręgów nie zarejestrował list. W grudniu 2019 ponownie poinformowano o planach zarejestrowania FdR jako partii politycznej. Z wniosku prezesa Marka Jakubiaka oraz wiceprezesów Anny Krystowskiej (związanej także ze Skutecznymi) i byłego posła Andrzeja Maciejewskiego (który po rejestracji partii nie został jej członkiem) sąd zarejestrował FdR 12 marca 2020.
Lider partii Marek Jakubiak został kandydatem FdR w wyborach prezydenckich w 2020. Zdobył 0,17 procent głosów, zajmując 8. miejsce spośród 11 kandydatów. W II turze FdR poparła ubiegającego się o reelekcję Andrzeja Dudę.
5 września 2020 odbył się pierwszy zjazd FdR w trakcie którego delegaci na zjazd udzielili dotychczasowemu prezesowi Markowi Jakubiakowi jednogłośnie absolutorium. Wiceprezesem pozostała mec. Anna Krystowska, sekretarzem został Łukasz Dymko, a na skarbnika powołano Michała Piechotę. 20 czerwca 2021 Marek Jakubiak gościł na konwencji założycielskiej Partii Republikańskiej.
Program.
FdR odwołuje się do idei Romana Dmowskiego. W statucie określa się jako ugrupowanie republikańskie. Głównymi postulatami FdR są:
W 2019 FdR opublikowała szczegółowy program „Patriotyzm i wolność”.

</doc>
<doc id="4796417" url="https://pl.wikipedia.org/wiki?curid=4796417" title="Harlean Harlow Carpenter">
Harlean Harlow Carpenter



</doc>
<doc id="4796420" url="https://pl.wikipedia.org/wiki?curid=4796420" title="Pierwiastek rodzimy">
Pierwiastek rodzimy



</doc>
<doc id="4796424" url="https://pl.wikipedia.org/wiki?curid=4796424" title="Jelena Krasowska">
Jelena Krasowska

Jelena Aleksandrowna Krasowska (, ur. 29 maja 2000 w Miassie) – rosyjska wspinaczka sportowa specjalizująca się w boulderingu, prowadzeniu oraz we wspinaczce łącznej. Mistrzyni świata we wspinaczce sportowej w konkurencji wspinaczki łącznej z 2016 roku.
Kariera.
W 2016 na mistrzostwach świata we wspinaczce sportowej w Paryżu w konkurencji wspinaczki łącznej zdobyła złoty medal.

</doc>
<doc id="4796425" url="https://pl.wikipedia.org/wiki?curid=4796425" title="Rejs s/y Śmiały dookoła Ameryki Południowej">
Rejs s/y Śmiały dookoła Ameryki Południowej

Rejs "s/y Śmiały" dookoła Ameryki Południowej (1965–1966) – wyprawa naukowo-żeglarska zorganizowana przez Polskie Towarzystwo Geograficzne na jachcie "Śmiały", w okresie 29 lipca 1965 – 30 października 1966.
Wyprawa była pierwszą tego typu ekspedycją zorganizowaną przez Polskie Towarzystwo Geograficzne. Choć statut PTG zawierał, wzorem podobnych towarzystw w Europie Zachodniej czy USA, organizowanie podróży badawczych, to z różnych powodów – organizacyjnych, finansowych czy politycznych, nie były one realizowane. Dotychczas były one domeną Polskiej Akademii Nauk, instytutów badawczych czy szkół wyższych. Niemniej jednak, udział geografów w takich ekspedycjach był stosunkowo niewielki.
Przygotowania.
Na pomysł wyprawy i przeprowadzenia jej na jachcie żaglowym wpadł w 1963 roku Bronisław Siadek, redaktor miesięcznika "Poznaj Świat" popularyzującego geografię. Zaproponował rejs przez Ocean Atlantycki do Ameryki Południowej, zbadanie Cieśniny Magellana i zachodnich wybrzeży Patagonii, terenów lądowych w Chile i Peru a także wysp Galapagos. Polskie Towarzystwo Geograficzne przychyliło się do tej inicjatywy i zapewniło większość środków finansowych koniecznych do jej realizacji, pochodzących głównie z zysków jakie przynosiło wydawanie miesięcznika, poza tym PTG było w tym czasie dofinansowywane z budżetu państwa. Pozostałymi sponsorami przedsięwzięcia były: Główny Komitet Kultury Fizycznej i Turystyki, Wojewódzki Ośrodek Sportu, Turystyki i Wypoczynku w Szczecinie, Wojewódzka Rada Narodowa w Lublinie, Polska Akademia Nauk oraz wiele mniejszych instytucji i zakładów przemysłowych.
Przez niemal dwa lata przygotowywano ekspedycję od strony logistycznej, sprzętowej, kadrowej, a przede wszystkim naukowej. Do głównych celów badawczych jakie postawiono przed uczestnikami należały: kartowanie hydrograficzne zlewni rzek w Chile, badania bilansu promieniowania słonecznego na powierzchni oceanów w różnych szerokościach geograficznych, badanie planktonu, oraz pomiary ochładzania biologicznego w różnych warunkach pogodowych i klimatycznych. Oprócz tego postanowiono przeprowadzić badania wulkanologiczne, geomorfologiczne, glacjologiczne, klimatologiczne a także z zakresu medycyny morskiej.
Jacht.
Do przeprowadzenia rejsu wybrano jacht "Śmiały", który wyczarterowano z Wojewódzkiego Ośrodka Sportu, Turystyki i Wypoczynku w Szczecinie. Był to przeznaczony dla 14 osób 18-metrowy kecz „stuczterdziestka", o stalowym poszyciu, zbudowany w 1958 roku w Stoczni Gdańskiej dla Polskiego Związku Żeglarskiego. Jacht ten doskonale nadawał się do dalekiej podróży, wymagał jednak remontu i uzupełnienia wyposażenia. Zadania tego podjęła się Stocznia Marynarki Wojennej w Gdyni. W ramach adaptacji zmniejszono liczbę koi z 14 do 10, a w ich miejscu wygospodarowano pomieszczenia na ładunek. Przebudowano również wnętrze z myślą o lepszej funkcjonalności dla załogi w czasie długiego rejsu, który był zaplanowany na półtora roku. Zmodernizowano napęd jachtu, w maszynowni zainstalowano zakupiony w Wielkiej Brytanii silnik wysokoprężny Parsons-Pike o mocy 56 KM, wymieniono też na większą śrubę napędową. Silnik mógł zapewnić jachtowi o masie 29 ton prędkość maksymalną około 7 węzłów, na stojącej wodzie.
Zmodernizowano instalację elektryczną jachtu, prądu o napięciu 12 V dostarczały cztery akumulatory ładowane za pomocą silnika głównego, bądź agregatu benzynowego. Na wyposażeniu "Śmiałego" znalazły się między innymi: echosonda "Madway" firmy PYE, radiotelefon "HelbergOlx", niezatapialny plastikowy bączek wiosłowy, pneumatyczna tratwa ratunkowa, dryfkotwa, trzy kotwice oraz liczne środki sygnalizacyjne i alarmowe. Jacht nie miał jednak radiostacji dalekiego zasięgu. Wyposażenie kambuza obejmowało kuchenkę gazową, prymus naftowy, maszynkę elektryczną i piekarnik oraz robot kuchenny. Sprzęt naukowy i dokumentacyjny stanowiły: 2 magnetofony, gramofon z płytami, projektor do filmów, 3 kamery filmowe, 8 aparatów fotograficznych z dużym zapasem materiałów światłoczułych oraz zestaw do wywoływania zdjęć z powiększalnikiem, maszyny do pisania, podręczna biblioteka, itp.
Szczególny nacisk położono na takielunek i ożaglowanie. "Śmiały" miał dwa komplety (bawełniany i dakronowy) podstawowych żagli, w skład których wchodziły: kliwer, fok, grot i bezan. Dodatkowymi żaglami były: spinaker, balonfoki, apsel oraz żagle sztormowe. Wymieniono olinowanie roślinne na nylonowe lub dakronowe. Jacht mógł zabrać około 1000 litrów wody pitnej oraz 300 litrów paliwa w integralnych zbiornikach, przewidziano również miejsce na dodatkowe kanistry z paliwem i wodą pitną.
Załoga.
Do przeprowadzenia ekspedycji należało wybrać osoby, które zapewniłyby realizację celów naukowych, jak również bezpieczne prowadzenie jachtu w długiej podróży przez dwa oceany oraz niebezpieczne rejony Cieśniny Magellana i Patagonii. W załodze musieli znaleźć się zarówno doświadczeni żeglarze, jak i naukowcy zaprawieni w badaniach terenowych, a najlepiej – osoby łączące obie te umiejętności. Wymogiem była też dobra znajomość języków obcych, szczególnie hiszpańskiego i angielskiego. Zgłosiło się ponad dwudziestu kandydatów, wśród których wstępną selekcję przeprowadzało Polskie Towarzystwo Geograficzne oraz Bolesław Kowalski, który został wcześniej wybrany na kapitana jachtu. Wszyscy kandydaci zostali dodatkowo przebadani w Pracowni Psychometrycznej Polskiej Akademii Nauk, z uwagi na konieczność kilkunastomiesięcznego przebywania w zamkniętym zespole, z dala od ludzi z jednoczesnym obciążeniem pracą. Wybrane osoby wzięły udział w rejsie próbnym po Bałtyku, przechodziły treningi sprawnościowe i wytrzymałościowe z zakresu pływania, nurkowania, gimnastyki. Przeprowadzono również szkolenie w Tatrach z podstaw wspinaczki wysokogórskiej (m.in. na Kościelcu, Świnicy i Zawracie), jako że program naukowy zakładał badanie rejonów górskich, lodowców i wulkanów.
Załogę stanowili:
Większość załogi była doświadczona, lecz stosunkowo młoda (średni wiek wynosił 33 lata) i choć nie wszyscy posiadali wysokie kwalifikacje żeglarskie, to dzięki kapitanowi Kowalskiemu udało się tak zorganizować pracę na jachcie, że żegluga przebiegła sprawnie i bez większych problemów. Kapitan wprowadził dwuwachtowy system obsługi jachtu. Czterech najbardziej doświadczonych żeglarzy prowadziło łódź na zmianę parami (Tomasz Romer z Krzysztofem Wojciechowskim oraz Jerzy Knabe z Bronisławem Siadkiem) w 6-godzinnych wachtach. Pierwsza wachta rozpoczynała się o godz. 02.00 i trwała do 08.00, po czym następowało śniadanie, a następnie do 11.30 prace pomocnicze na pokładzie (naprawy, remonty, konserwacja jachtu, pomoc w manewrach żaglami). Od 11.30 wachta miała dwie godziny czasu wolnego, o 13.30 był podawany obiad. Od 14.00 do 20.00 była druga służba za sterem, a po kolacji czas na sen do godziny 02.00. Wachta druga miała podobny rozkład zajęć, przesunięty w czasie, aby zapewnić ciągłość w bezpiecznym prowadzeniu jachtu.
W ciągu doby każdy wachtowy miał w sumie 15 godzin pracy za sterem lub na pokładzie, 2 godziny na posiłki i toaletę oraz 7 godzin (w dwóch ratach) na odpoczynek. Taki system był jednak trudny do wytrzymania w dłuższym okresie, toteż kapitan Kowalski wprowadził po kilku tygodniach modyfikacje: w czwartki i niedziele nie było dodatkowych trzygodzinnych wacht pokładowych. Odmienne godziny pracy miała natomiast część naukowa załogi, która prowadziła cykliczne pomiary i badania oraz kuk, który zajmował się praktycznie tylko przyrządzaniem posiłków i kuchnią. W sytuacjach nadzwyczajnych, jak sztormy czy awarie, cała załoga musiała stawić się na pokładzie. Sytuację komplikowały także roszady osobowe, np. na trasie Santos – Montevideo załoga liczyła tylko 5 osób, więc pierwotny system wacht był korygowany.
Przebieg rejsu.
Etap Polska – Wielka Brytania.
Termin rozpoczęcia rejsu przesunął się niemal o 2 miesiące z powodu opóźnienia w dostarczeniu zamówionego w Wielkiej Brytanii silnika. 22 lipca 1965 r. "Śmiały" wypłynął z Gdyni w rejs próbny, w czasie którego doszkalano i zgrywano załogę oraz testowano system wacht. W Szczecinie załadowano na niego około 5 ton ładunku – paliwa, sprzętu naukowego, części zamiennych, wyposażenia jachtowego i nawigacyjnego oraz żywności. Jacht wyruszył ostatecznie w rejs dnia 29 lipca 1965 roku po 22 miesiącach przygotowań. Pierwsza, krótka trasa prowadziła przez Trzebież i Świnoujście na wyspę Christiansø koło Bornholmu, gdzie w ciągu czterech dni załoga dokonała ostatnich prac kosmetycznych i klarowała jacht do dalszej drogi, na co nie starczyło czasu w Szczecinie. Następnie przez Kanał Kiloński "Śmiały" przepłynął na Morze Północne i udał się w kierunku Portsmouth i Southampton, gdzie zamierzano uzupełnić zapasy, przed dalszą podróżą. Należało też dokonać przeglądu gwarancyjnego silnika i naprawić echosondę, która nie pracowała prawidłowo, zwłaszcza podczas płynięcia na silniku.
Niestety, w trakcie tego odcinka rejsu wystąpiły poważne problemy zdrowotne u dra Mieczysława Klugego, zastępcy kierownika naukowego. Już w Kanale Kilońskim uskarżał się on na bóle serca, następnie doszła bezsenność i osowiałość. Choć wykonywał swe obowiązki badawcze, to jednak sprawiały mu one znaczną trudność. W Portsmouth dr Kluge został kompleksowo przebadany w Royal Naval Hospital, zarówno przez miejscowego lekarza jak i przez T. Romera, lekarza jachtowego. Wyniki badań potwierdziły, że pacjent nie potrafi się zaadaptować do warunków i trybu życia na morzu, czego wynikiem była apatia i początki depresji. Dalszy udział dra Klugego w kilkunastomiesięcznym rejsie był wykluczony. Podjęto jedyną w tych warunkach rozsądną decyzję o jego powrocie do kraju. T. Romer odwiózł go do Londynu, skąd Kluge udał się do Polski samolotem. Od tego momentu zastępcą kierownika naukowego został Krzysztof Wojciechowski, a załoga kontynuowała rejs w sześcioosobowym składzie.
Po opuszczeniu Portsmouth jacht zawinął na kilka godzin do Cowes na wyspie Wight, gdzie załoga odwiedziła najstarszy brytyjski klub żeglarski Royal Yacht Squadron, a później Yarmouth. Po wyjściu z portu żeglarze dowiedzieli się o nadciągającym z zachodu sztormie i postanowili poszukać schronienia w Poole. Tutaj doszło do wejścia jachtu na mieliznę podczas przypływu, z powodu nieporozumienia co do jednostek głębokości i zanurzenia jachtu wymienianych z pilotującą go łodzią (pomylono sążnie ze stopami). Ściąganie z mielizny trwało dwa dni, a zaangażowana w ten proces była cała załoga. Po tym incydencie zrezygnowano z pobytu w porcie i postanowiono udać się w dalszą drogę.
Etap Wielka Brytania – Wyspy Kanaryjskie.
Po wypłynięciu z Poole, "Śmiały" trafił na silne wiatry zachodnie, które w połączeniu z krótką i stromą falą spowodowały duże trudności w halsowaniu. Po kilku zwrotach przez sztag jacht tracił wysokość względem kierunku wiatru i był wciąż na trawersie wyspy Wight. Sytuacja nie poprawiała się i po dwóch dniach żeglugi jacht nadal znajdował się w Kanale La Manche. Na dodatek, silny wiatr spowodował kilka awarii żagli i takielunku, a przechył odciął dopływ paliwa do agregatu prądotwórczego, obluzowała się również kotwica. Dopiero trzeciego dnia udało się wyjść na Atlantyk i skierować "Śmiałego" na południe w kierunku Zatoki Biskajskiej. Tutaj żegluga przebiegała już znacznie łatwiej, tym bardziej że wiatr zmienił kierunek na północny, a płynący ku południowi prąd dodatkowo wspomagał żeglugę. Po dwóch tygodniach na oceanie załoga dotarła do portu Santa Cruz de Tenerife na Wyspach Kanaryjskich. Średnia prędkość na tym odcinku wyniosła 5,1 węzła, a rekordowy przebieg dobowy – 163 mile morskie.
W porcie dokonano koniecznych napraw i remontów, m.in. żagli podartych w sztormie w Kanale La Manche, odmalowano również kadłub. Załoga spotkała się z marynarzami z polskiego statku "MS Bydgoszcz", stojącym akurat w porcie, dzięki czemu uzyskała najświeższe informacje z kraju. M.in. okazało się, że trzeba rozładować jedną z butli ze sprężonym powietrzem, ponieważ zachodziło podejrzenie iż jest wadliwa. Po kilku dniach rozpoczęto zwiedzanie wyspy, zamierzano również przeprowadzić badania naukowe wulkanu Pico de Teide. Wyprawę na tę górę zorganizowano wynajętą taksówką, która dowiozła załogę na wysokość około 2300 m, po czym badacze wspinali się przez około pięć godzin na szczyt, aż do krateru czynnego wulkanu, gdzie pobrali próbki skalne i udokumentowali pobyt filmami i zdjęciami. W trakcie wspinaczki na wysokości około 3450 m doszło do kolejnej nieprzewidzianej sytuacji – Tomasz Romer doznał ataku serca, który jak sam ocenił, był poważny. Po dłuższym odpoczynku Romer poczuł się lepiej i mógł zejść o własnych siłach do czekającego samochodu, którym załoga powróciła do portu. W Santa Cruz spędzono jeszcze kilka dni, w czasie których jego stan zdrowia poprawił się na tyle, że mógł kontynuować rejs, w dość łatwym odcinku do Brazylii. Tam postanowił podjąć ostateczną decyzję co do dalszego udziału w wyprawie, po dokładnych badaniach lekarskich.
Etap Wyspy Kanaryjskie – Brazylia.
20 września 1965 r. po opuszczeniu Wysp Kanaryjskich "Śmiały" skierował się na południe w kierunku Wysp Zielonego Przylądka będących wówczas kolonią portugalską, odległych o około 800 mil morskich. Wkrótce po wyjściu z portu prawie cała załoga miała objawy zatrucia pokarmowego, jednakże ustąpiły one po lekach i zastrzykach zaaplikowanych przez lekarza jachtowego. Po kilku dniach żeglugi w sprzyjających północno-wschodnich pasatach, jacht zawinął do Mindelo na wyspie São Vicente. Postój trwał dwa dni, załoga zwiedzała miasteczko i najbliższą okolicę nie prowadząc jednak żadnych badań, uzupełniono tylko zapas wody i paliwa konieczny na długą trasę do Brazylii. W trakcie postoju nastąpił groźny incydent – zapaliła się nafta w prymusie podczas gotowania i K. Baranowski podczas gaszenia doznał poparzeń ręki, co na kilka dni wyeliminowało go z obsługi kambuza
Kolejnym przystankiem miały być skaliste Wyspy Świętego Piotra i Pawła, do których dotarcie w czasach tradycyjnej nawigacji było niezwykle trudne. Wysepki te są bardzo niewielkie, zajmują obszar zaledwie kilkuset metrów, więc łatwo je przeoczyć na oceanie, zwłaszcza przy złej pogodzie. Po kilku dniach żeglugi, początkowo w sztormie, a następnie w równikowym pasie ciszy, okazało się, że pozycja zliczona znacznie różni się od pozycji obserwowanej, co było wynikiem znacznego znosu wskutek działania prądu Południoworównikowego. Po dokładnych pomiarach pozycji sekstantem kapitan nakazał zawrócić jacht i płynąć na silniku pod prąd, co doprowadziło "Śmiałego" do poszukiwanych skał w dniu 13 października 1965 r. Wyspy te były bardzo rzadko badane naukowo, z powodu trudnej dostępności, nigdy wcześniej nie osiągnęła ich żadna polska jednostka. Na skały niełatwo dostać się od strony morza, ponieważ nie ma tam żadnych naturalnych miejsc do lądowania ani zacumowania, zaś rzucenie kotwicy ze względu na głębokość i skaliste dno nie wchodziło w grę. Postanowiono dokonać rekonesansu za pomocą bączka, w wyniku którego opracowano plan zacumowania jachtu w małej zatoczce na dwóch cumach z dziobu i rufy podanych na ląd za pomocą rzutki. Niestety, manewry te nie powiodły się, bączek przewrócił się na fali przyboju przy brzegu narażając Krzysztofa Baranowskiego na niebezpieczeństwo. Na domiar złego rzutka cumy wkręciła się w śrubę napędową jachtu, co omal nie spowodowało rozbicia "Śmiałego" o skały. Zrezygnowano z prób cumowania i załoga na brzeg dostawała się kolejno bączkiem, zaś jacht dryfował w bezpiecznej odległości od skał przez dwie doby. Zbadano faunę wyspy, którą stanowiły głuptaki i kraby, zebrano również próbki skalne. Dodatkowo Tomasz Romer przez kilka godzin filmował z wyspy jacht pływający pod żaglami różnymi kursami wokół skał.
"Śmiały" ponownie skierował się na południe i następnego dnia jako drugi polski jacht żaglowy przeciął równik. Zgodnie z marynarską tradycją zorganizowano chrzest równikowy, który objął większość załogi, bowiem tylko Bronisław Siadek i Jerzy Knabe przekraczali wcześniej równik drogą morską. Po kilku następnych dniach żeglugi na południe z Prądem Brazylijskim "Śmiały" dotarł do portu w Rio de Janeiro. Tutaj jacht spędził niemal trzy tygodnie, początkowo w marinie Iate Clube, a następnie na kotwicowisku Isla Fiscal. W trakcie pobytu załoga spotkała się z przedstawicielami Polonii brazylijskiej, z konsulem polskim oraz członkami Brazylijskiego Towarzystwa Geograficznego. Zwiedzano również okolice, m.in. Petropólis w paśmie górskim Serra do Mar. Kolejny krótki etap prowadził do Santos, gdzie postój trwał dwa tygodnie. Wymieniono tam sprowadzoną z Wielkiej Brytanii skrzynię biegów silnika korzystając z pomocy polskiego mechanika. Członkowie załogi zostali zaproszeni na noclegi do polskich rodzin. Niestety, po badaniach lekarskich, załogę musiał opuścić Tomasz Romer. Okazało się, że zawał serca, którego doznał na Wyspach Kanaryjskich nie pozwala mu na wyczerpującą podróż przez Cieśninę Magellana, toteż powrócił drogą lotniczą do kraju. Funkcję I oficera objął po nim Jerzy Knabe, zaś lekarza – kapitan Kowalski. Załogę miał uzupełnić w Argentynie Ludomir Mączka.
Etap Brazylia – Argentyna.
Z portu w Santos jacht wyruszył z pięcioosobową załogą, co podniosło trudność żeglugi, tym bardziej, że jacht nękany był awariami w sztormowej pogodzie w okolicach Wyspy Świętej Katarzyny. Między innymi, trzeba było wymienić stalowe linki relingu, które popękały wskutek korozji i naprężeń. W czasie sinego wiatru rozdarł się na pół przedni żagiel fok, zaś zalanie wodą zaburtową maszynowni spowodowało unieruchomienie rozrusznika silnika, co pozbawiło jacht napędu mechanicznego. W związku z tym, manewr wejścia do Montevideo, stolicy Urugwaju musiał być przeprowadzony na żaglach. Niestety, nie udało się wyciągnąć jachtu na brzeg, za to naprawiono rozrusznik. W tym porcie załoga spędziła Boże Narodzenie i Nowy Rok. Na święta członkowie załogi zostali zaproszeni do rodzin polonijnych. Jacht odwiedzili członkowie załogi urugwajskiego jachtu "Alferez Campora", który opłynął Ziemię w latach 1960-62 oraz kilkoro innych żeglarzy, dla których port był etapem oceanicznych rejsów.
Po kilkunastodniowym postoju w Montevideo, jacht popłynął w poprzek Rio de La Plata do Buenos Aires. Tutaj do załogi dołączył Ludomir Mączka, rezerwowy członek załogi, który dotarł do Argentyny polskim statkiem handlowym. Było to istotne wzmocnienie obsady jachtu, posiadał on bowiem patent kapitana jachtowego, doskonale znał się na pracach bosmańskich oraz był z wykształcenia geologiem, więc mógł również brać udział w badaniach naukowych. Po zaokrętowaniu przejął funkcję II oficera i bosmana. W Buenos Aires nareszcie udało się przeprowadzić remont kadłuba. Dzięki uprzejmości i gościnności Yacht Club Argentino "Śmiały" został wyslipowany za darmo w stoczni San Fernando, gdzie żeglarze własnymi siłami oczyścili podwodną część kadłuba obrośniętą muszelkami i roślinnością wodną oraz pomalowali kilkoma warstwami farby. Prace te zajęły blisko trzy tygodnie. W międzyczasie załoga spotykała się z przedstawicielami Polonii, władzami argentyńskimi, prasą i telewizją, ambasadorem Polski, zwiedzała miasto i okolicę. Dzięki uprzejmości lokalnej Polonii załoga mogła również niedrogo wyleczyć zęby u dentysty. Kulminacyjnym momentem pobytu w Buenos Aires była krótka audiencja u prezydenta Argentyny Arturo Umberto Illi oraz złożenie kwiatów w oficjalnej ceremonii pod pomnikiem argentyńskich bohaterów – generała José Francisco de San Martína i admirała Williama Browna.
Przed wypłynięciem w dalszą drogę zastanawiano się nad wyborem trasy. Brano pod uwagę rejs wokół Przylądka Horn, co stanowi wielką nobilitację dla żeglarzy, było jednak niebezpieczne. Poza tym droga ta była dłuższa i niosła ze sobą ryzyko wystąpienia awarii, które trudno byłoby naprawić. Z kolei trasa przez Cieśninę Magellana to mniejszy sukces sportowy, ale prowadząca przez obszary sprzyjające badaniom naukowym, ponadto umożliwiająca żeglugę dzienną i postoje nocne. Biorąc pod uwagę opóźnienie rejsu oraz geograficzno-naukowy charakter wyprawy podjęto decyzję o przejściu Cieśniny Magellana, a następnie żeglugi kanałami zachodniej Patagonii na Ocean Spokojny.
Etap Argentyna – Chile.
"Śmiały" opuścił Buenos Aires 2 lutego 1966 roku i popłynął na południe zawijając po drodze do Mar del Plata, a następnie Puerto Deseado. Również i ten odcinek załoga pokonywała w bardzo trudnych warunkach pogodowych. Doszło do kilku kolejnych awarii, podarcia żagli, utraty dwóch kół ratunkowych, ale najpoważniejsze było pęknięcie linki mechanizmu sterowego. Jej wymiana w skrajnie trudnych warunkach pogodowych trwała osiem godzin, w czasie których "Śmiały" dryfował w kierunku lądu zalewany przez wysokie fale. Przez kilka dni trwały sztormy, z małą widzialnością, niskimi chmurami i opadami, co uniemożliwiało dokładne określenie pozycji jachtu. Konieczne było sprawdzenie i ponowne określenie dewiacji kompasu. 25 lutego 1966 r. jacht znalazł się obok Przylądka Dziewic u wejścia do Cieśniny Magellana. Pokonanie ostatnich 300 mil zajęło ponad 8 dni.
Cieśnina Magellana jest bardzo wymagającą drogą wodną z uwagi na trudne warunki nawigacyjne, anomalie magnetyczne, przeciwne wiatry, deszcze i ograniczoną widzialność przez większą część roku, a także dość silne prądy pływowe, które zwłaszcza w wąskich przesmykach mogą sprawiać trudności małym jednostkom. Niebezpieczne są porywiste podmuchy wiatru katabatycznego z różnych kierunków, spływające ze stromych gór, tzw. "williwaws". Sprawę pogarszał brak wiarygodnych map, te którymi dysponowała załoga nie pokazywały wszystkich mielizn i skał podwodnych, nie można też było liczyć na znaki nawigacyjne czy latarnie. Przejście dwóch zwężeń Angostura wymagało skoordynowania czasu żeglugi z przypływem, gdyż płynięcie pod silny prąd na silniku było niemożliwe. Po dwóch dniach jacht zacumował w Punta Arenas. Tutaj załoga skorzystała z gościny chilijskiej fregaty "Covadonga," gdzie mogła się wykąpać i została zaproszona na bankiet. W porcie zakupiono żywność na dalszą drogę, oraz paliwo do silnika, którego rola w tym etapie była kluczowa. Ponieważ zbiornik jachtu mieścił około 300 litrów, zatankowano dodatkowo ponad 600 litrów ropy do kanistrów i beczek, z czego dwie umocowano na pokładzie.
Dalsza droga odbywała się głównie na siniku i wyłącznie w ciągu dnia. Śmiały minął przylądek Froward, najdalej na południe wysunięty punkt całego rejsu i skierował się na zachód. Na noc jacht kotwiczył lub cumował w wyszukanych wcześniej na mapie zatokach osłoniętych od wiatru. W trakcie tych postojów załoga badała m.in. lodowiec Mount Wharton znajdujący się na wyspie Santa Inés. Po kilku dniach jacht osiągnął zachodni kres cieśniny i popłynął na północ w kierunku kanałów między Wyspami Królowej Adelajdy. 10 marca, u wejścia do kanału Smytha udało się wysłać do Polski depeszę z latarni morskiej na wysepce Fairway obsługiwanej przez samotnego latarnika. W trakcie żeglugi kanałami Patagonii dotychczasowy kuk – Krzysztof Baranowski zdał obowiązki kucharza, początkowo Bronisławowi Siadkowi a następnie Ludomirowi Mączce, sam zaś pełnił wachtę pokładową i prowadził jacht.
Żegluga kanałami, pomiędzy skalistymi wyspami była jeszcze bardziej niebezpieczna niż w Cieśninie Magellana, za sprawą pływającego lodu ze schodzących z gór lodowców. Po kilku dniach żeglugi, głównie na silniku, "Śmiały" zatrzymał się w niewielkiej osadzie Puerto Eden na wyspie Wellington, którą zamieszkiwało w prymitywnych warunkach kilkudziesięcioro ostatnich Indian z plemienia Alakalufów oraz kilkuosobowy personel stacji meteorologicznej i radiostacji wojskowej. Następnym punktem rejsu był lodowiec Bernardo, którego jęzor stanowi ujście do oceanu wielkich lodowców w patagońskich Andach. Załoga zakotwiczyła jacht w fiordzie Seno Iceberg, po czym jej część udała się na badania terenowe realizując cele naukowe. Obserwowano liczne przypadki cielenia się lodowca w zatoce, badano osady lodowcowe, pobierano próbki skał oraz kartowano linię brzegową i dokonywano pomiarów głębokości. Piątego dnia postoju wiatr zaczął spychać lód pływający w zatoce w stronę brzegu, co groziło unieruchomieniem jachtu w lodach lub nawet jego zniszczeniem. Pozostający na pokładzie wachtowi wezwali sygnałem z rakietnicy ekspedycję lądową, która niemal w ostatniej chwili dotarła na jacht bączkiem, torując sobie drogę pośród pływającej kry. Również sam jacht nie bez trudu opuścił zatokę lawirując w gęstniejącej pokrywie lodowej.
Po kilku kolejnych dniach jacht wypłynął na krótko na Ocean Spokojny by ominąć półwysep Taitao, następnie Kanałem Darwina dostał się do ujścia rzeki Rio Aisén. Tutaj doszło do wejścia na mieliznę Banco Babor, nieoznakowaną na mapach, powstałą wskutek naniesienia osadów po powodzi, która zniosła również znak nawigacyjny. Tym razem problem był poważny, gdyż jacht utknął tam w czasie przypływu syzygijnego, co mogło utrudnić, bądź wręcz uniemożliwić zejście z niej o własnych siłach. Po kilkudniowych próbach zejścia z mielizny za pomocą motorówki, kotwic a nawet wykopania rynny pod kilem jachtu pomoc zaoferował znajdujący się w pobliżu chilijski kabotażowiec "Rio Baker". Jacht miał ubezpieczenie na wypadek holowania, kapitan Kowalski wynegocjował cenę za tę usługę na 120 dolarów, jednakże spór o zapłatę ciągnął się przez 3 miesiące a rachunek wyniósł ostatecznie 500 dolarów. Statek za pomocą holu ściągnął "Śmiałego" z mielizny bez większych uszkodzeń, po czym jacht dotarł samodzielnie do portu Chacabuco, ale utracił dwie kotwice i kilkadziesiąt metrów liny skradzione przez miejscowych rybaków. Pomimo serdecznego przyjęcia przez lokalną społeczność, władze portowe szykanowały załogę jachtu, próbowały dokonać rewizji na pokładzie w podejrzeniu posiadania przemycanych towarów, następnie zmusiły kapitana do wzięcia na pokład dwóch pilotów w kolejnym etapie do Puerto Montt. W tym porcie dołączył do załogi "Śmiałego" Tadeusz Wilgat, kierownik naukowy wyprawy, który przybył do Buenos Aires samolotem i drogą lądową przez Santiago dojechał do Puerto Montt. Jacht zatrzymał się tu na kilka dni w celu dokonania niezbędnych napraw, znowu niesprawny był silnik, agregat prądotwórczy, prostownik a także kuchenka w kambuzie.
 Po siedmiu dniach żeglugi przez Pacyfik załoga dotarła do Valparaíso, gdzie jacht zacumował na blisko dwa miesiące. W tym czasie naukowa część załogi udała się na zaplanowane wcześniej badania terenowe na lądzie, będące głównym celem wyprawy, a pozostali zajęli się remontem jachtu. W czasie gdy naukowcy prowadzili prace hydrograficzne w dorzeczu rzeki Aconcagua, "Śmiały" pozostawał zacumowany na dwóch pływających beczkach około 200 m od brzegu, przez co łączność z lądem była możliwa tylko za pomocą motorówek lub własnego bączka. Mimo to, jacht był często odwiedzany przez różnych gości, m.in. przez Anę Domeyko wnuczkę Ignacego Domeyki. 19 maja 1966 doszło do ważnego spotkania załogi z przedstawicielami działającego w Ameryce Południowej „La Hermandad de la Costa” („Bractwa Wybrzeża”). Członkowie załogi zostali uroczyście przyjęci do Bractwa, z numerami 1–6 w nowo powstającym Bractwie Polskim (Mesa Kaprów Polskich). Członkostwo w elitarnym klubie opłaciło się, pomagało bowiem przezwyciężyć różne trudności administracyjne w portach południowoamerykańskich.
Mimo iż badania hydrograficzne były prowadzone na zlecenie i pod nadzorem władz chilijskich, wliczając w to również wojsko, po kilku tygodniach do "Śmiałego" dotarła informacja o konieczności przerwania tych prac i opuszczenia portu. Pomimo odwołań składanych przez kapitana Kowalskiego i prowadzenia różnych rozmów wyjaśniających, władze nakazały załodze wypłynięcie z Valparaíso w ciągu tygodnia. Prace terenowe zostały przerwane, na szczęście zostały wykonane prawie w komplecie i wkrótce po powrocie naukowców na jacht można było przygotować się do wyjścia w morze. Wypłynięcie przyspieszyło zbliżanie się sztormu, który był bardzo niebezpieczny dla jednostek cumujących w otwartej od strony morza zatoce. Znacznie bezpieczniejsze było sztormowanie na oceanie z dala od lądu. "Śmiały" wypłynął z Valparaíso wieczorem 14 czerwca 1966 r. niemal w ostatniej chwili przed nadchodzącą burzą. Po kilku dniach załoga dowiedziała się o znacznych spustoszeniach jakie sztorm poczynił w porcie – kilka jednostek zerwało się z kotwic i rozbiło o nabrzeże, podtopiona była dzielnica portowa, zniszczonych było kilka mostów, zginęły cztery osoby.
Etap Chile – Bahamy.
Po siedmiu dniach spokojnej żeglugi z Prądem Peruwiańskim "Śmiały" zawinął do kolejnego portu w Chile – Antofagasta, zaś doc. Wilgat przebył tę trasę drogą lądową i dołączył do załogi. Po zacumowaniu i załatwieniu formalności kapitan został poformowany, że jacht jest aresztowany i nie może opuścić portu z powodu długu. Chodziło o zaległość w wypłacie odszkodowania przez firmę ubezpieczeniową za ściąganie jachtu z mielizny w Puerto Aisen przez chilijski statek. Okazało się, że przedstawiciel Warty w Chile nie złożył stosownych gwarancji wypłaty tych pieniędzy. Na szczęście sprawę udało się załatwiać dzięki telefonowi do polskiej ambasady. W oczekiwaniu na potwierdzenie, załoga miała okazję zwiedzić pustynię Atakama i znajdującą się na niej największą na świecie kopalnię odkrywkową miedzi w Chuquicamata. Wycieczkę zorganizował pracownik kopalni, Polak Jerzy Tyczyński.
Kolejnym portem na trasie rejsu było peruwiańskie Callao, do którego "Śmiały" wpłynął 8 lipca 1966 r. W czasie ośmiodniowego postoju uzupełniono zaopatrzenie, dokonano drobnych napraw, a załoga zwiedziła stolicę kraju Limę, dolinę dopływu Amazonki rzeki Mantaro oraz część Centralnej Kolei Transandyjskiej, wybudowanej przez Ernesta Malinowskiego w latach siedemdziesiątych XIX wieku. Ponieważ harmonogram rejsu był przekroczony i zagrożony był planowany termin powrotu do Polski, w Callao zdecydowano, aby skrócić planowaną pierwotnie trasę poprzez rezygnację z odwiedzenia Wysp Galapagos. W związku z tym jacht popłynął na północ do Panamy, by przez Kanał Panamski przedostać się na Morze Karaibskie i Atlantyk.Po przybyciu do Balboa, amerykańskie władze strefy kanałowej czyniły jachtowi trudności w zawinięciu do portu, a nawet sugerowały, że nie przepuszczą go przez kanał. Później stawiały przed kapitanem wygórowane wymagania techniczne, finansowe, konieczność wynajęcia holownika do żeglugi przez kanał, itp. Za załogą wstawił się polonijny armator z Valparaiso Tadeusz Bartosiak, który był osobą powszechnie znaną i szanowaną w "Panama Agencies", obsługującej transfer statków przez kanał. Dzięki niemu załoga nie tylko otrzymała pilota, ale została zwolniona z opłat agencyjnych. Jacht sprawnie pokonał kanał i zakotwiczył w Cristóbal na wybrzeżu Morza Karaibskiego. Tutaj z załogą rozstał się Tadeusz Wilgat, który udał się służbowo do Kanady na kongres geograficzny i stamtąd powrócił do Polski.
Wybierając dalszą trasę, załoga musiała wziąć pod uwagę zbliżający się sezon huraganów na Morzu Karaibskim a także niekorzystne prądy. Z kolei żegluga przez Cieśninę Florydzką, wokół Kuby niosła ze sobą ryzyko spotkania się z jednostkami kontrrewolucjonistów kubańskich, którzy wciąż byli aktywni w tym rejonie. Ostatecznie zdecydowano się na drugi wariant, oraz ostatni przed pokonaniem Atlantyku postój na Bahamach będących wtedy samorządną kolonią brytyjską. W tym celu wybrano port we Freeport, wybudowany w 1963 roku. "Śmiały" dotarł tam po 12 dniach żeglugi, etap ten przebiegł bez większych problemów, jeśli nie liczyć naprawy cięgła koła sterowego. Na miejscu jacht spotkał się z bardzo gościnnym przyjęciem licznej Polonii, praktycznie cała administracja portu była obsadzona przez Polaków, przeważnie byłych oficerów Polskiej Marynarki Wojennej i handlowej z czasów II wojny światowej. We Freeport jacht spędził 10 dni, m.in. musiał przeczekać huragan Faith, który znalazł się na trasie rejsu.
Etap Bahamy – Polska.
"Śmiały" opuścił Bahamy 1 września 1966 roku i rozpoczął najdłuższy, nieprzerwany etap rejsu. Początkowo żeglowano w kierunku północnym, wzdłuż wybrzeży Stanów Zjednoczonych, aby dotrzeć do Prądu Zatokowego i wykorzystać jego działanie do zwiększenia prędkości. Na północnym Atlantyku dominowały dość silne wiatry, przechodzące w sztormy. Jacht znowu był trapiony awariami, z których najdotkliwsze były zniszczenia żagli. Doszło do sytuacji, kiedy "Śmiały" nie miał ani jednego sprawnego żagla nadającego się po podniesienia na masztach, popękały nawet żagle sztormowe, toteż kapitan zarządził „alarm żaglowy" – cała załoga była zaangażowana do ich zszywania i reparacji. Następnie zmieniono nieco system wachtowy – Ludomir Mączka, na własną prośbę zajmował się wyłącznie naprawą żagli, zaś kapitan włączył się do wacht pokładowych. Szwankowała również instalacja elektryczna, co zmusiło załogę do ograniczeń w zużyciu prądu. Zła pogoda dominowała praktycznie przez całe przejście Atlantyku, załodze dawał się we znaki reumatyzm, zawodne okazały się także nowe ubrania sztormowe zakupione w Panamie. W trakcie tego etapu załoga natknęła się na dryfującą, opuszczoną tratwę ratunkową, spotkała też kilka statków, m.in. transatlantyk „France".
Po trwającej 41 dni żegludze non-stop jacht zawinął do Ostendy. Tutaj załoga dokonała ostatnich napraw i konserwacji przed powrotem do portu macierzystego, m.in. odmalowania kadłuba i pokładu. W tych pracach oraz w kambuzie żeglarzom pomagały dwie turystki – Australijka i Kanadyjka, które podróżowały po Europie i w zamian za pomoc popłynęły "Śmiałym" z Ostendy do Kilonii. Po przekroczeniu Kanału Kilońskiego jacht zawinął jeszcze do Christiansø, podobnie jak na początku wyprawy rok wcześniej, gdzie przygotowano jacht do uroczystego powitania w Szczecinie. Następnie jacht wszedł do Świnoujścia, w celu dokonania odprawy celnej i paszportowej, oraz do Polic, gdzie postawiono galę flagową. Do Szczecina "Śmiały" wpłynął 30 października 1966 r. otoczony jachtami i motorówkami, z dziennikarzami i reporterami Polskiej Kroniki Filmowej na pokładzie. Kapitan złożył meldunek o pomyślnym zakończeniu wyprawy i wykonaniu zadań naukowych prof. Jerzemu Kondrackiemu, przewodniczącemu Polskiego Towarzystwa Geograficznego. Wyprawa trwała łącznie 477 dni, z czego 207 dni w morzu, jacht przebył 22 841 mil morskich (42 302 km), czyli więcej niż wynosi obwód Ziemi na równiku.
Badania naukowe.
Podstawowym celem rejsu były badania naukowe w wielu dziedzinach. Program badawczy był bardzo obszerny, oprócz badań terenowych w Chile, stanowiących główne zadanie dla badaczy, prowadzono stałe cykliczne pomiary i badania podczas żeglugi. W latach sześćdziesiątych XX wieku pozyskiwanie danych naukowych metodami zdalnymi było jeszcze słabo rozwinięte, większość stacji pomiarowych działała na lądzie, podczas gdy to nad oceanami kształtują się główne zjawiska klimatyczne i meteorologiczne wpływające na pogodę nad lądami. Dlatego tak duże znaczenie miały obserwacje prowadzone w dotychczasowej „pustce pomiarowej".
Badania hydrograficzne.
Badania te stanowiły główny cel wyprawy i miały objąć kartowanie rzek w górskich rejonach Chile. Istniała luka w literaturze naukowej na ten temat, dostępne materiały były bardzo ubogie, niekompletne i mało wiarygodne. Doc. dr Tadeusz Wilgat zamierzał sprawdzić w jakim stopniu da się zastosować w odmiennych warunkach klimatycznych wypracowaną w Polsce metodę badania stosunków wodnych. Kartowanie hydrograficzne było autorską metodą zainicjowaną na I Kongresie Nauki Polskiej przez Mieczysława Klimaszewskiego i opracowaną przez polskich geografów. Polegało na rejestracji w terenie wszelkich zjawisk wodnych w powiązaniu z innymi elementami środowiska geograficznego: budową geologiczną, ukształtowaniem terenu, glebami, parametrami klimatycznymi, i konfrontacji z istniejącymi mapami, zdjęciami lotniczymi i innymi źródłami. W ich wyniku opracowano Mapę Hydrograficzną Polski. Był to wówczas pionierski projekt na skalę światową, który został wprowadzony do programu Międzynarodowej Unii Geograficznej.Odpowiednie ustalenia poczyniono na długo przed rozpoczęciem rejsu drogą korespondencyjną z Instytutem Geograficznym Uniwersytetu w Santiago. Po przybyciu do stolicy Chile, doc. Wilgat skontaktował się z dr. Romulo Santana Aguillarem, z którym wspólnie ustalili konkretny teren badań. Chilijczyk zaproponował zbadanie dorzecza rzeki Aconcagua, która zaopatruje w wodę wiele miejscowości leżących w ważnym rejonie gospodarczym. Na wybór terenu wpłynął też fakt, iż wzdłuż rzeki biegnie dobra szosa oraz wąskotorowa linia kolejowa, co ułatwiało komunikację.
Przed rozpoczęciem badań zespół naukowy (T. Wilgat, L. Mączka, B. Siadek i K. Wojciechowski) poświęcił kilka dni na zebranie materiałów źródłowych, danych hydrometrycznych, meteorologicznych, map topograficznych, co wymagało wizyt w kilku bibliotekach, instytutach i urzędach. Konieczne było też uzyskanie odpowiednich zezwoleń w gubernatorstwie prowincji Aconcagua i w wojsku. Oficjele sprzyjali polskim badaczom, którzy uzyskali od gubernatora listy polecające, zaś wojsko wypożyczyło muły juczne i przewodników, bez których poruszanie się w wysokogórskim terenie byłoby niemożliwe. Udostępniono też bazę w szkole w miejscowości Rio Blanco. Teren badań był dość rozległy, obejmował 7640 km2, z czego połowa położona była w terenie wysokogórskim, gdzie wiele szczytów osiągało 5000 m n.p.m. z najwyższym Cerro Juncal 5965 m. Z tego powodu, oraz małej rezerwy czasowej, zespół podzielił się na dwie grupy: L. Mączka i B. Siadek badali północną część zlewni, zaś T. Wilgat i K. Wojciechowski górny bieg rzeki Aconcagua i jej lewobrzeżne dopływy. Badacze w ramach prac wprowadzali poprawki i aktualizacje na istniejące mapy, kategoryzowali sieć rzeczną na jej kolejne rzędy, rozróżniali cieki stałe i okresowe, rejestrowali wszelkie źródła, młaki i wysięki wraz z pomiarem ich wydajności. Prowadzono pomiary wielkości przepływu w potokach. W wyższych partiach gór badano lodowce i efekty ich działalności zarówno niszczącej jak i akumulacyjnej. W drugim etapie badań do zespołu dołączył Krzysztof Baranowski, co pomogło zintensyfikować prace. Były one o tyle trudne, że do większości obszarów można było się dostać tylko na mułach, korzystając z pomocy lokalnych przewodników. Wiele razy badacze nocowali w górach rozbijając obozowiska. W takich wypadkach wynajmowano dodatkowego muła lub konia do dźwigania ekwipunku. W dalsze trasy udawano się samochodem terenowym i penetrowano teren pieszo.
Niestety, prace nie zostały dokończone, gdyż władze chilijskie nakazały ich przerwanie. Jak poinformował nieoficjalnie kapitana Kowalskiego polski ambasador – naciskała na to placówka amerykańskich doradców przy armii chilijskiej. Jednym z powodów mogło być posądzenie Polaków o szpiegostwo (była to epoka Zimnej Wojny), bardziej prawdopodobna była jednak chęć zlecenia dalszych prac naukowcom amerykańskim, którzy prowadzili je wcześniej na sąsiednich terenach. Wcześniejsze zakończenie badań nie zaważyło jednak na całości opracowania. Ukończona została najważniejsza część ekspedycji – penetracja i kartowanie najmniej znanego górnego dorzecza rzeki Aconcagua, co zaowocowało bardzo wartościowym materiałem naukowym. Efekty badań pozwoliły zaplanować lokalnym władzom lepsze gospodarowanie wodą na tym obszarze.
Badania geograficzne.
Członkowie ekspedycji wykorzystywali wszystkie możliwości do przeprowadzenia badań geograficznych. Sprzyjały temu wszelkie postoje w trakcie żeglugi zwłaszcza Cieśniną Magellana i kanałami Patagonii. Badano lodowce, ich działalność rzeźbotwórczą m.in. na wyspie Santa Inés oraz jęzory wielkich lodowców w patagońskich Andach, na Wyspach Kanaryjskich zdobyto wulkan Pico de Teide, w Chile eksplorowano pustynię Atakama, a w Brazylii pasmo górskie Serra do Mar. Na wyspach św. Piotra Pawła, gdzie nigdy nie było żadnych Polaków, pobrano próbki skał i osadów, co pozwoliło potwierdzić, że wysepki nie są pochodzenia wulkanicznego, lecz wyniesionym uskokiem tektonicznym. Członkowie załogi organizowali również krótkie wycieczki z większości portów, gdzie "Śmiały" miał postój, aby zapoznać się z lokalnym środowiskiem geograficznym. W wielu przypadkach korzystali z gościnności środków transportu przedstawicieli lokalnej Polonii. W Puerto Deseado miejscowy posterunek policji udostępnił załodze motorówkę, dzięki której mogli zorganizować wycieczkę do kolonii pingwinów w górze rzeki.
Badanie bilansu promieniowania słonecznego.
Bilans promieniowania słonecznego był jeszcze wciąż mało zbadanym problemem naukowym. Brakowało syntetycznego ujęcia struktury tego bilansu na powierzchni oceanów w różnych szerokościach geograficznych. Ponieważ trasa rejsu "Śmiałego" przebiegała praktycznie przez wszystkie strefy klimatyczne z wyjątkiem polarnej i obejmowała zakres około 110 stopni szerokości geograficznej, stwarzało to doskonałe warunki do przeprowadzenia badań opartych na cyklicznych pomiarach. Na dziobie jachtu zamontowano specjalny wysięgnik, na którym umieszczano albedomierz, mierzący zarówno bezpośrednie jak i odbite od powierzchni morza promieniowanie słoneczne. Był on demontowany w przypadku niesprzyjającej pogody lub silnych fal, które mogły uszkodzić instrument. Choć luki w pomiarach bywały czasem dość długie, na przykład w czasie sztormów w Ryczących Czterdziestkach, to jednak zebrany materiał pomiarowy miał dużą wartość naukową ze względu na unikatowość, czas i zakres podróży oraz słabo dotychczas zbadane zagadnienie.
Badanie planktonu.
Na zlecenie Morskiego Instytutu Rybackiego dr Wojciechowski prowadził połowy planktonu za pomocą specjalnej siatki. Była ona wyrzucana na linie za rufę jachtu na kilkanaście minut, po czym zebrany plankton był umieszczany w słoikach z formaliną wraz z opisanym miejscem i datą połowu. Zainteresowanie tymi badaniami wyraziło również Biuro Hydrograficzne argentyńskiej marynarki wojennej, które zleciło załodze połowy planktonu na szelfie patagońskim. Ponieważ siatka była stosunkowo delikatna i nie posiadano zapasowej, mogła być używana tylko gdy jacht płynął z prędkością mniejszą niż 5 węzłów. Niestety, siatka porwała się przy jednym z połowów i zebrany materiał był niekompletny lecz został przekazany zleceniodawcy w Puerto Deseado.
Badania medyczne.
Obecność w załodze lekarza, Tomasza Romera umożliwiła przeprowadzenie badań z zakresu medycyny. Opracował on własny program badawczy z pogranicza fizjologii i geografii medycznej, który został skonsultowany z prof. dr Haliną Szwarc z Katedry Medycyny Sportowej Akademii Wychowania Fizycznego w Warszawie, oraz w Komitecie Badań Morza PAN. Celem badania było określenie w jakim czasie członkowie załogi osiągają normalną sprawność fizyczną przy przejściu z lądu do pracy na morzu i odwrotnie, oraz jaki jest związek wydolności fizycznej z warunkami klimatycznymi i pogodowymi. Badania te prowadzone były za pomocą pomiarów ciśnienia tętniczego oraz tętna w próbie ortostatycznej (w pozycji leżącej po przebudzeniu) i w pozycji stojącej po pewnej aktywności fizycznej oraz wyciskaniu dynamometru. Na podstawie tych pomiarów był określany tzw. Wskaźnik Cramptona. Załoga podlegała też cyklicznym, comiesięcznym badaniom psychometrycznym, każdego 10. dnia miesiąca wszyscy wypełniali ankiety i formularze przygotowane przez dr. Mieczysława Choynowskiego z Pracowni Psychometrycznej PAN, które stanowiły ciekawy materiał porównawczy dotyczący stanu psychicznego i emocjonalnego załogi oraz wzajemnych relacji na pokładzie na przestrzeni całej wyprawy.
Bronisław Siadek prowadził pomiary katatermometryczne. Zagadnienie to miało na celu zbadanie wpływu pogody na ciepłotę ciała człowieka. Ochładzanie biologiczne jest funkcją temperatury, prędkości wiatru i wilgotności powietrza (w mniejszym stopniu również ciśnienia atmosferycznego). Pomiar stopnia ochładzania prowadzony był za pomocą dwóch termometrów, z których jeden był suchy a drugi umieszczony w zbiorniczku z cieczą, następnie mierzona była różnica czasu w jakim temperatura w obu przyrządach spadała w przedziale od 38 do 35 stopni Celsjusza, a więc zbliżonej do temperatury ciała ludzkiego. Pomiary były prowadzone przez cały czas trwania rejsu, cztery razy dziennie w różnych warunkach pogodowych i klimatycznych, z wyjątkiem sztormów i skomplikowanych manewrów. Ponieważ w czasie pomiarów rejestrowano także aktualne warunki pogodowe (zachmurzenie, rodzaj chmur, temperaturę powietrza i morza, kierunek i prędkość wiatru, wysokość fal) stanowiły bogaty materiał naukowy służący do opracowania praktycznych wskazówek w zakresie prawidłowej diety i odzieży dla załóg statków i jachtów w różnych strefach klimatycznych.
Podsumowanie.
Piętnastomiesięczny rejs zakończył się pełnym sukcesem. Była to w ówczesnym czasie najdłuższa, najtrudniejsza i pierwsza przeprowadzona na tak wielką skalę eskapada polskiego jachtu. Zrealizowano niemal w stu procentach program naukowy, pokonano wytyczoną trasę (z wyjątkiem Wysp Galapagos); mimo licznych awarii, przeciwności i trudności organizacyjnych jacht i załoga wrócili cało do portu macierzystego. "Śmiały" odwiedził 31 portów, w 13 krajach, na 4 kontynentach. W większości portów po raz pierwszy widziano polską banderę, wszędzie spotykał on się z życzliwością i zainteresowaniem. Mimo trudnych warunków i przebywania na małej przestrzeni przez półtora roku, załoga dała dowód opanowania trudnej sztuki żeglugi w skrajnych warunkach pogodowych, nawigacyjnych i klimatycznych. Nie doszło też do żadnych większych konfliktów między członkami załogi. W tropikach stalowy kadłub jachtu nagrzewał się w słońcu do tego stopnia, że temperatura wewnątrz przekraczała 40 stopni. Z kolei w chłodnym i wilgotnym klimacie Patagonii para wodna skraplała się na ściankach i suficie powodując zawilgocenie i nasiąkanie wodą odzieży, materacy i żagli a także przyspieszała korozję metalowych części jachtu. Nagminne były awarie osprzętu, przecieranie i rozdarcia żagli oraz lin, konieczność wchodzenia na maszt w celu dokonania napraw takielunku, często zawodził silnik. Większość z tych usterek była spowodowana stosunkowo niską jakością sprzętu i materiałów. Mankamentem organizacyjnym był zbyt mały zapas żagli, ich naprawa była, praktycznie, stałym zajęciem załogi.
Rejs "Śmiałego" zapoczątkował wielkie sukcesy polskiego żeglarstwa oceanicznego. Dwa lata później PTG zorganizowało kolejną wyprawę badawczą na tym samym jachcie – wokół Islandii, następnie Leonid Teliga, jako pierwszy Polak samotnie okrążył świat na małym jachcie, jego wyczyn w latach siedemdziesiątych XX w. powtórzyli: Krzysztof Baranowski, Henryk Jaskuła i Krystyna Chojnowska-Liskiewicz, zaś jachty Copernicus, Otago czy Spaniel odnosiły sukcesy w prestiżowych regatach oceanicznych. Wszyscy członkowie załogi zostali odznaczeni Medalami Za Wybitne Osiągnięcia Sportowe, niektórzy z nich (K. Baranowski, J. Knabe czy L. Mączka) w dalszej karierze żeglarskiej brali udział w długotrwałych rejsach oceanicznych i przyczynili się do popularyzacji żeglarstwa.

</doc>
<doc id="4796428" url="https://pl.wikipedia.org/wiki?curid=4796428" title="Toksydrom">
Toksydrom

Toksydrom (zbitka słów ""toksyczny" i "syndrom"") – jest to zespół objawów klinicznych, charakterystyczny dla zatrucia pewną grupą trucizn. Termin ten po raz pierwszy został użyty przez Mofensona i Greenshera w roku 1970. Często jest skutkiem nadużycia narkotyków lub leków. 
Bardzo często u pacjentów występują zespoły mieszane.
Przykłady.
Do częstych toksydromów zalicza się również:
Antycholinergiczny.
Objawy toksydromu antycholinergicznego obejmują rozmycie obrazu, ściszone szmery jelitowe, majaczenia, suchość skóry, gorączkę, zaczerwienienie skóry, halucynacje, niedrożność jelit, utratę pamięci, rozszerzenie źrenic, mioklonie, zatrzymanie moczu, psychozę, drgawki, śpiączkę, nadciśnienie, hipertermię i tachykardię. Substancjami mogącymi wywołać ten toksydrom są leki przeciwhistaminowe, przeciwpsychotyczne, antydepresanty, leki przeciwparkinsonowskie, atropina, bieluń i skopolamina.
Cholinergiczny.
Objawy toksydromu cholinergicznego obejmują śluzotok oskrzelowy, splątanie, biegunkę, wymioty, łzawienie, miozę, drżenia pęczkowe, ślinotok, drgawki, wzmożone oddawanie moczu i osłabienie. Powikłaniami są bradykardia, hipotermia i tachypnoe. Czynnikami odpowiedzialnymi za ten rodzaj zatruć są karbaminiany, grzyby i związki fosforoorganiczne.
Halucynogenny.
Objawami toksydromu halucynogennego są wzmożone szmery jelitowe, mydriasis, oczopląs, hipertermia, nadciśnienie, tachykardia, tachypnoe, dezorientacja, synestezja, halucynacje, dysforia, panika i drgawki. Substancjami mogącymi wywołać ten toksydrom są fencyklidyna, LSD, meskalina, ketamina.
Opioidowy.
Objawami przedawkowania opioidów jest klasyczna triada obejmująca śpiączkę, szpilkowate źrenice i niewydolność oddechową, jak również odmienne stany świadomości, wstrząs, obrzęk płuc, osłupienie, porażenie perystaltyki jelit, zatrzymanie moczu, nudności, wymioty, bladość skóry, zawroty głowy, bradykardię, hipotensję i hipotermię.
Uspokajająco-nasenny.
Objawami tego zespołu są: ataksja, zaburzenia widzenia, dezorientacja, majaczenia, zaburzenia funkcji OUN, podwójne widzenie, dysestezje, halucynacje, oczopląs, parestezje, sedacja, bełkotliwa mowa, śpiączka, stupor, bezdech. Ten toksydrom wywołać mogą leki przeciwpadaczkowe, barbiturany, benzodiazepiny, etanol, kwas 4-hydroksybutanowy, metakwalon. Dwie ostatnie substancje mogą dodatkowo wywołać drgawki.
Sympatykomimetyczny.
Objawami tego zespołu jest lęk, urojenia, nadmierna potliwość, wzmożenie odruchów, mydriasis, paranoja, piloerekcja i drgawki, nadciśnienie, tachykardia. Wywołać go mogą: kokaina, amfetamina, efedryna, metamfetamina, fenylopropanolamina, pseudoefedryna, salbutamol. Toksydrom sympatykomimetyczny jest bardzo podobny do toksydromu antycholinergicznego, odróżnia go tylko wzmożony szmer jelitowy i zwiększona potliwość.

</doc>
<doc id="4796430" url="https://pl.wikipedia.org/wiki?curid=4796430" title="Xbox Series X/S">
Xbox Series X/S

Xbox Series – konsola gier wideo będąca następcą Xbox One. Została wyprodukowana przez Microsoft i wydana 10 listopada 2020 roku. Pierwsza zapowiedź konsoli (wówczas jeszcze pod nazwą kodową „Project Scarlett”) pojawiła się na targach Electronic Entertainment Expo w 2019 roku. 8 września 2020 Microsoft zapowiedział, że konsola trafi do sprzedaży w dwóch wariantach: podstawowym, Xbox Series X i słabszym, Xbox Series S, znanym wcześniej jako „Project Lockhart”. Należy do dziewiątej generacji konsol.
Nazewnictwo.
Microsoft zdefiniował Xbox jako nazwę konsol czwartej generacji. Nazwa konsoli krytykowana była jako myląca, nazwana zbyt podobnie do Xbox One X – ulepszonej wersji Xboksa One. Po uruchomieniu zamówień przedpremierowych Xboksa Series X, sprzedaż Xboksa One X wzrosła o ponad 700%, co powiązano z mylącym nazewnictwem. Microsoft w oficjalnych materiałach określa konsolę i jej warianty jako „Xbox Series X|S”.
Specyfikacja techniczna.
Series X.
Wariant Series X wyposażony jest w procesor AMD Zen 2 i procesor graficzny AMD Radeon RDNA 2 o mocy 12,15 teraflopów. Zawiera dysk SSD o pojemności 1 TB w technologii NVMe o szybkości zapisu 2,4 GB/s (w trybie surowym) i 4,8 Gb/s (w trybie skompresowanym) oraz 16 GB pamięci RAM GDDR6 na 320-bitowej magistrali o przepustowości 560 GB/s dla 10 GB oraz 336 GB/s dla 6 GB pamięci. Dodatkowo sprzęt wyposażony jest w napęd optyczny, gwarantujący obsługę formatów Ultra HD Blu-ray, Blu-ray, DVD oraz płyt kompaktowych.
Series S.
Xbox Series S jest porównywalny pod względem podstawowego sprzętu z Xbox Series X, podobnie jak Xbox One S działa z Xbox One X. Chociaż działa na tym samym procesorze z nieco wolniejszymi częstotliwościami taktowania, używa wolniejszego procesora graficznego, niestandardowego RDNA2 z 20 CU przy 1,55 GHz dla 4 teraflopów, w porównaniu z 12 teraflopami Series X. Dostarczany jest z 10 GB pamięci RAM i 512 GB SSD z surową przepustowością wejścia/wyjścia 2,4 GB/s, i nie zawiera żadnego napędu optycznego, co wymaga od użytkownika nabycia całego oprogramowania z dystrybucji cyfrowej. Jest przeznaczony do renderowania gier w domyślnej rozdzielczości 1440p, z obsługą skalowania do 4K, przy 60 klatkach na sekundę, chociaż może osiągać nawet 120 klatek na sekundę w tej rozdzielczości. W przeciwnym razie konsola ma wszystkie równoważne funkcje, co Xbox Series X, w tym porty, rozszerzenia i obsługę gier.
Jednostka Series S jest o około 60% mniejsza pod względem objętości niż Series X i ma wymiary 275 × 151 x 63,5 milimetra w orientacji pionowej. W tej orientacji na dużej powierzchni bocznej znajduje się główny otwór wylotowy do aktywnego chłodzenia powietrzem, podobny do górnej powierzchni Series X; dodatkowe otwory wentylacyjne znajdują się w górnej części Series S. Z przodu znajduje się jedno złącze USB. Z tyłu konsoli znajduje się złącze zasilania, jeden port HDMI, dwa dodatkowe porty USB i port ethernet. Podobnie jak Series X, S może być również umieszczona poziomo z otworem wylotowym skierowanym do góry, aby utrzymać przepływ powietrza. Series S pojawił się w matowej białej obudowie wraz z dopasowanym kontrolerem, odróżniającym ją od matowej czerni, której może używać Series X.
Microsoft poinformował, że obie wersje konsoli umożliwią uruchamianie gier z poprzedników dzięki kompatybilności wstecznej. Do dyspozycji graczy oddano wszystkie tytuły z Xboksa One, a także wybrane produkcje z Xboksa 360 oraz Xboksa.
Odbiór i sprzedaż.
Według redaktora Forbesa, Matta Gardenera, konsola jest jedynie ulepszonym Xboksem One X. Recenzent ocenił, że Xbox Series X jest największym rozczarowaniem roku w świecie gier komputerowych.
Według redakcji serwisu GameOnly.pl konsola jest bardzo tania jak na podzespoły w niej w montowane, co jest warte uwagi konsola wspiera gry poprzedników.
W grudniu 2022 poinformowano, że sprzedano ponad 20 mln egzemplarzy konsoli na całym świecie.

</doc>
<doc id="4796432" url="https://pl.wikipedia.org/wiki?curid=4796432" title="Krzysztof Wędzony">
Krzysztof Wędzony

Krzysztof Tadeusz Wędzony (ur. 20 lutego 1955 w Krakowie, zm. 19 listopada 2016 tamże) – polski neurofarmakolog i neurobiolog, profesor nauk medycznych, autor niemal stu pięćdziesięciu publikacji naukowych, organizator życia naukowego, członek Polskiej Akademii Umiejętności, w latach 2007–2016 dyrektor Instytutu Farmakologii PAN w Krakowie.
Życiorys.
W 1980 roku ukończył studia na Wydziale Biologii i Nauk o Ziemi Uniwersytetu Jagiellońskiego.
Całe swoje życie zawodowe i karierę naukową związał z Instytutem Farmakologii Polskiej Akademii Nauk w Krakowie. Tam w 1987 roku uzyskał stopień doktora, a następnie w 1998 roku stopień doktora habilitowanego. W 2001 roku został kierownikiem Pracowni Farmakologii i Biostruktury Mózgu Zakładu Farmakologii, a w latach 2003–2006 był zastępcą dyrektora Instytutu Farmakologii PAN do spraw naukowych. Od 2008 był kierownikiem Zakładu Farmakologii. Był członkiem Rady Naukowej Instytutu.
W 2006 roku uzyskał tytuł profesora nauk medycznych.
Od 2007 roku aż do nagłej śmierci w 2016 pełnił funkcję dyrektora Instytutu Farmakologii PAN. W ocenie jego współpracowników, Krzysztof Wędzony „przyczynił się w istotny sposób do rozwoju Instytutu”. Pod jego kierunkiem Instytut pozyskał grant badawczy Depresja–Mechanizmy–Terapia (DEMETER), przyznany przez Ministerstwo Nauki i Szkolnictwa Wyższego, a finansowany ze środków Unii Europejskiej. Krzysztof Wędzony był również współautorem wniosku, na podstawie którego przyznano Instytutowi status Krajowego Naukowego Ośrodka Wiodącego. Doprowadził do utworzenia i finansowania międzywydziałowego, interdyscyplinarnego studium doktoranckiego (MOLMED). Dzięki „jego staraniom Instytut uzyskał duży grant na cele inwestycyjne i remontowe, dzięki któremu powstało w nim pięć innowacyjnych pracowni badawczych i przeprowadzono kapitalny remont jego infrastruktury”.
Swoje badania prowadził w szeregu ośrodków naukowych w różnych krajach, m.in. w Instytucie Badań Mózgu w Amsterdamie (Holandia), Instytucie Medycyny Doświadczalnej Maxa Plancka w Getyndze (Niemcy), Instytucie Farmakologii Doświadczalnej i Klinicznej Uniwersytetu we Freiburgu (Niemcy), Zakładzie Psychologii Uniwersytetu Tuftsa w Bostonie (USA) oraz Ośrodku Badawczym Centralnego Układu Nerwowego firmy farmaceutycznej Boehringer-Ingelheim w Mediolanie (Włochy).
Opublikował jako autor lub współautor niemal sto pięćdziesiąt oryginalnych prac badawczych w recenzowanych czasopismach naukowych, m.in. "Journal of Neuroscience", "European Journal of Neuropsychopharmacology", "European Journal of Neuroscience", "Neuroscience". W pracy badawczej zajmował się głównie mechanizmem działania leków przeciwdepresyjnych, neurobiologii i farmakoterapii schizofrenii oraz farmakologii antagonistów receptorów dla pobudzających aminokwasów (NMDA).
Był członkiem Komitetu Neurobiologii Polskiej Akademii Nauk oraz Komitetu Nauk Fizjologicznych i Farmakologicznych PAN, członkiem Rady Naukowej Instytutu Medycyny Doświadczalnej i Klinicznej im. M. Mossakowskiego PAN oraz Rady Naukowej Instytutu Biologii Doświadczalnej im. M. Nenckiego PAN w Warszawie, przewodniczącym Rady Redakcyjnej czasopisma naukowego "Pharmacological Reports". W 2011 roku został wybrany na członka korespondenta Polskiej Akademii Umiejętności.
Był promotorem w czterech przewodach doktorskich.
Udzielał się społecznie jako wiceprzewodniczący Fundacji im. Jadwigi i Janusza Supniewskich przy Instytucie Farmakologii PAN
Zmarł 19 listopada 2016. Został pochowany 25 listopada 2016 na Cmentarzu Salwatorskim w Krakowie.

</doc>
<doc id="4796433" url="https://pl.wikipedia.org/wiki?curid=4796433" title="Jelena Krasowskaja">
Jelena Krasowskaja



</doc>
<doc id="4796436" url="https://pl.wikipedia.org/wiki?curid=4796436" title="Medal Pamiątkowy Północny">
Medal Pamiątkowy Północny

Medal Pamiątkowy Północny (węg. "Felvidéki Emlékérem") – odznaczenie wojskowe o charakterze pamiątkowym z czasów regencji Królestwa Węgier, ustanowione 4 listopada 1938. 
Przyznawane było żołnierzom i żandarmom węgierskim za udział w zajmowaniu ziem uzyskanych przy podziale I Republiki Czechosłowacji, na podstawie pierwszego arbitrażu wiedeńskiego z 2 listopada 1938, gdzie Madziarom zwrócono tzw. Południową Słowację i Ruś Zakarpacką z etniczną większością węgierską. 
Patronem medalu, którego wizerunek znalazł się na awersie, był XVIII-wieczny książę siedmiogrodzki Franciszek II Rakoczy, znany z prób zjednoczenia Węgier i powstania antyhabsburskiego, zwanego powstaniem Rakoczego. 
Profil bohatera otaczała łacińska inskrypcja „RAKOCZY DLA OJCZYZNY I WOLNOŚCI” ("PRO PATRIA ET LIBERTATE RÁKÓCZI"). Na rewersie znajdował się węgierski napis w sześciu rzędach „NA PAMIĄTKĘ WYZWOLENIA PÓŁNOCNYCH WYŻYN WĘGIERSKICH 1938” ("A MAGYAR FELVIDÉK FELSZABADULÁSÁNAK EMLÉKÉRE 1938"). Medal miał średnicę 35 mm, wykonany był z brązu i mocowany do składanej w trójkąt wstążki w barwach herbowych rodu Rakoczych (niebieski i czerwony). Wstążka miała 40 mm szerokości; przypinano ją do lewej piersi wraz z innymi odznaczeniami.

</doc>
<doc id="4796437" url="https://pl.wikipedia.org/wiki?curid=4796437" title="Sandal Magna">
Sandal Magna

Sandal Magna – dzielnica miasta Wakefield w Anglii, w hrabstwie West Yorkshire, w dystrykcie Wakefield. Leży 3 km od centrum miasta Wakefield. W 1921 roku civil parish liczyła 9280 mieszkańców. Sandal Magna jest wspomniana w Domesday Book (1086) jako "Sandala"/"Sandale".

</doc>
<doc id="4796439" url="https://pl.wikipedia.org/wiki?curid=4796439" title="Ambroży Szuniewicz">
Ambroży Szuniewicz

Ambroży Szuniewicz (ur. 1810 w Polanach koło Oszmiany, zm. 22 września 1874 w Vierzon) – oficer powstania listopadowego, członek Towarzystwa Demokratycznego Polskiego we Francji. 
Był synem szlachcica Dionizego Szuniewicza i jego żony Rozalii z Paszkiewiczów. W czasie powstania listopadowego był podporucznikimn w 6 Pułku Strzelców Konnych. Latem 1831 wraz ze swoim oddziałem przekroczył granicę pruską i tam został internowany. Po roku udało mu się opuścić Prusy na pokładzie statku „La Vigilante”.. 24 czerwca 1832 wraz z grupą 164 powstańców wypłynął z Piławy, a portem docelowym było Bordeaux. Po przybyciu do Francji został skierowany do zakładu dla emigrantów polskich w Issoudun. Tamże w latach 1837-1844 był członkiem Zjednoczenia, a w 1848 zpstał przyjęty do Towarzystwa Demokratycznego Polskiego. Jego majątek pozostawiony na terenie byłego Wielkiego Księstwa Litewskiego został skonfiskowany przez władze carskie. 
Ambroży Szuniewicz ożenił się z Adèle Fouilloux. Pobrali się 5 września 1835 w Issoudun. Zmarł jako wdowiec w dn. 22 marca 1874 w Vierzon.

</doc>
<doc id="4796441" url="https://pl.wikipedia.org/wiki?curid=4796441" title="National Women’s League 2017">
National Women’s League 2017

National Women’s League 2017 – dziesiąta edycja najwyższej klasy rozgrywkowej w żeńskim rugby union w Kanadzie. Zawody odbywały się w dniach 17–22 lipca 2017 roku.
Transmitowane w Internecie zawody odbyły się systemem kołowym na boiskach Truro Saints RFC, a o mistrzostwo kraju walczyło pięć zespołów. Turniej rozegrano w pięciu rundach w ciągu sześciu dni, a podczas każdej z nich jedna z drużyn pauzowała. Jednocześnie rozegrano także mistrzostwa w kategoriach U-19 mężczyzn i U-20 kobiet. Z kompletem zwycięstw triumfował zespół z Ontario.

</doc>
<doc id="4796443" url="https://pl.wikipedia.org/wiki?curid=4796443" title="Jadwiga Maria Jarosiewicz">
Jadwiga Maria Jarosiewicz

Jadwiga Maria Jarosiewicz (ur. 24 września 1952 w Przemyślu) – polska malarka i scenografka. Ukończyła studia na Wydziale Malarstwa Akademii Sztuk Pięknych w Krakowie w pracowni prof. Czesława Rzepińskiego, oraz Podyplomowe Studium Scenografii pod kierunkiem prof. Andrzeja Kreutza Majewskiego.
Życiorys.
Jako scenograf zadebiutowała już w czasie studiów projektując scenografię i kostiumy do opery „Wolny Strzelec” C.M Webera w Operze Krakowskiej w reżyserii Małgorzaty Dziewulskiej.
Zrealizowała ok. 100 premier, głównie w teatrach operowych w Polsce i za granicą m.in. w Niemczech, Japonii, Chinach, Wielkiej Brytanii i na Kubie.
Wiele projektów przygotowała dla Teatru Wielkiego – Opery Narodowej w Warszawie m.in. do „Halki” i „Śpiewnika domowego” Stanisława Moniuszki w reżyserii Marii Fołtyn, „Historii Żołnierza” I. Strawińskiego w reżyserii M. Dziewulskiej oraz baletów; „La Sylphide”, „La Ventana” – Bournonville/Ralov, „Śpiąca Królewna” – P.Czajkowski/Gusiew, „Bayadera” – Petipa/Makarova. Współpracowała także z Teatrem Polskim w Warszawie za dyrekcji Kazimierza Dejmka.
Intensywne związki z teatrem nigdy nie przeszkodziły Jadwidze Marii Jarosiewicz uczestniczyć w życiu plastycznym. Wiodącym tematem jej malarstwa jest człowiek. Jest portrecistką ludzi i zwierząt. Swoje prace malarskie i scenograficzne prezentowała na około 50 wystawach indywidualnych, a także licznych zbiorowych.
Uczestniczy w wielu ważnych wystawach-aukcjach o charakterze charytatywnym jak „Bliźniemu swemu” na rzecz Towarzystwa im. św. Brata Alberta, „Aukcji Wielkiego Serca”, „Aukcji Aperio”, czy Podkarpackiego Hospicjum dla Dzieci.
Przez pięć lat była żoną znanego dziennikarza i krytyka muzycznego Bogusława Kaczyńskiego (1942-2016).
Ważniejsze wystawy indywidualne.
Lista ważniejszych wystaw indywidualnych
Ważniejsze realizacje teatralne.
Lista ważniejszych realizacji teatralnych

</doc>
<doc id="4796444" url="https://pl.wikipedia.org/wiki?curid=4796444" title="Roland Powinelli">
Roland Powinelli



</doc>
<doc id="4796446" url="https://pl.wikipedia.org/wiki?curid=4796446" title="Jerzy Gaul">
Jerzy Gaul

Jerzy Gaul (ur. 1948) – polski historyk, doktor habilitowany nauk humanistycznych, archiwista, profesor nadzwyczajny Wydziału Prawa, Administracji i Zarządzania Uniwersytetu Jana Kochanowskiego w Kielcach, specjalności naukowe: archiwistyka, austriacka kancelaria wojskowa, historia polityczna XX w.
Życiorys.
Uzyskał stopień naukowy doktora. W 2004 otrzymał na Wydziale Humanistycznym Uniwersytetu Zielonogórskiego stopień naukowy doktora habilitowanego nauk humanistycznych w dyscyplinie historia.
Został profesorem nadzwyczajnym na Wydziale Prawa, Administracji i Zarządzania Uniwersytetu Jana Kochanowskiego w Kielcach. Był pracownikiem Naczelnej Dyrekcji Archiwów Państwowych
Mieszka w Warszawie.

</doc>
<doc id="4796449" url="https://pl.wikipedia.org/wiki?curid=4796449" title="Donald Robertson (lekkoatleta)">
Donald Robertson (lekkoatleta)

Donald McNab Robertson (ur. 7 października 1905 w Glasgow, zm. 14 czerwca 1949 tamże) – szkocki lekkoatleta specjalizujący się w biegach długodystansowych, olimpijczyk.
Na igrzyskach olimpijskich reprezentował Wielką Brytanię, a na igrzyskach Imperium Brytyjskiego Szkocję.
Zdobył srebrny medal biegu maratońskim na igrzyskach Imperium Brytyjskiego w 1934 w Londynie, przegrywając jedynie z Haroldem Websterem Z Kanady, a wyprzedzając swego kolegę z reprezentacji Szkocji, obrońcę tytułu z 1930 Dunky’ego Wrighta.
Zajął 7. miejsce w maratonie na igrzyskach olimpijskich w 1936 w Berlinie i 4. miejsce w tej konkurencji na igrzyskach Imperium Brytyjskiego w 1938 w Sydney.
Był mistrzem Wielkiej Brytanii (AAA) w maratonie w latach 1932–1934, 1936, 1937 i 1939, wicemistrzem na tym dystansie w 1946 oraz brązowym medalistą w 1947. 
Zmarł w wieku 43 lat na zatorowość płucną.

</doc>
<doc id="4796455" url="https://pl.wikipedia.org/wiki?curid=4796455" title="A.F.C. Darwen">
A.F.C. Darwen



</doc>
<doc id="4796458" url="https://pl.wikipedia.org/wiki?curid=4796458" title="Gibałka (leśniczówka)">
Gibałka (leśniczówka)

Gibałka – nieistniejąca osada leśna w Polsce położona w województwie mazowieckim, w powiecie ostrołęckim, w gminie Lelis. 
Historia.
W latach 1921–1939 osada leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku osadę zamieszkiwało 5 osób w 1 budynku mieszkalnym. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4796463" url="https://pl.wikipedia.org/wiki?curid=4796463" title="Masakra na wyspie Bangka">
Masakra na wyspie Bangka

Masakra na wyspie Bangka – zbrodnia wojenna popełniona przez żołnierzy Cesarskiej Armii Japońskiej podczas wojny na Pacyfiku. 16 lutego 1942 roku na wyspie Bangka na wschód od Sumatry japońscy żołnierze zamordowali około 80 rozbitków z brytyjskiego parowca „Vyner Brooke” i innych statków, wśród nich 21 australijskich pielęgniarek. Te ostatnie zostały przed śmiercią zgwałcone. Masakrę przeżyły zaledwie trzy osoby.
Zatopienie „Vyner Brooke”.
Wieczorem 12 lutego 1942 roku z portu w Singapurze wypłynął brytyjski parowiec „Vyner Brooke”. Była to jedna z ostatnich jednostek pływających, którym udało się wydostać z oblężonej przez Japończyków twierdzy. Statek obrał kurs na południe. Na jego pokładzie znajdowało się 47 członków załogi oraz 181 pasażerów, w większości kobiety i dzieci (w źródłach można znaleźć także inne liczby). Wśród pasażerów było 65 wojskowych pielęgniarek, członkiń Australian Army Nursing Service. Ich przełożoną była Irene Drummond.
Aby uniknąć wykrycia, „Vyner Brooke” spędził większą część następnego dnia zacumowany u brzegu niewielkiej, porośniętej dżunglą wyspy. Niemniej już po południu został wykryty przez nieprzyjacielskie lotnictwo. Japońskie samoloty zaatakowały statek, lecz nie uzyskały żadnego trafienia. Po zapadnięciu zmroku „Vyner Brooke” podniósł kotwicę i obrał kurs na cieśninę Bangka. Obecność japońskich okrętów wojennych wymusiła jednak ostrożne manewrowanie. W rezultacie brytyjski statek nie zdołał pokonać cieśniny przed wschodem słońca.
14 lutego około godziny 14:00 płynący cieśniną Bangka statek został dostrzeżony przez nieprzyjacielskie lotnictwo. Intensywne manewrowanie i ostrzał z jedynego działa przeciwlotniczego pozwoliły „Vyner Brooke” odeprzeć pierwszy atak. Przy drugim podejściu japońskie samoloty zdołały jednak uzyskać trzy bezpośrednie trafienia. Po 15 lub 30 minutach statek zatonął.
Masakra na plaży Radji.
Katastrofę przeżyło około 150 pasażerów i członków załogi. W różnych grupach i w różnych odstępach czasu, w niektórych wypadkach po spędzeniu nawet 65 godzin na morzu, zdołali oni dotrzeć do wybrzeży wyspy Bangka. Część rozbitków, w tym przełożona Drummond i 21 pielęgniarek, wylądowała na plaży Radji w północnej części wyspy. Spotkali tam innych rozbitków: cywilów oraz do 60 żołnierzy i marynarzy z różnych krajów Wspólnoty Brytyjskiej, których statki i okręty również zostały zatopione u wybrzeży Bangka.
W ten sposób na plaży Radji znalazło się łącznie około 100 rozbitków. Wielu było rannych, brakowało także żywności. Wyspa znajdowała się już pod kontrolą Japończyków, stąd mieszkańcy pobliskich wiosek odmówili udzielenia rozbitkom pomocy. Nie widząc żadnego innego rozwiązania, najstarszy rangą oficer z „Vyner Brooke” postanowił udać się do miasteczka Muntok i tam poddać rozbitków Japończykom. Pod jego nieobecność przełożona Drummond zasugerowała cywilnym kobietom, aby zabrały dzieci i również udały się do Muntok. Wszystkie poza jedną zastosowały się do tej rady. Pielęgniarki pozostały natomiast na plaży, aby opiekować się rannymi rozbitkami. Wzniosły także znak Czerwonego Krzyża.
Przed południem 16 lutego brytyjski oficer wrócił na plażę. Towarzyszyło mu około 20 japońskich żołnierzy. Japończycy rozdzielili kobiety od mężczyzn. Tych ostatnich podzielili następnie na dwie grupy, które kolejno odprowadzili za pobliski cypel. Tam dokonali masowej egzekucji, mordując ofiary przy użyciu broni maszynowej i bagnetów. Z masakry ocaleli tylko dwaj mężczyźni: Ernest Lloyd (marynarz z pancernika HMS „Prince of Wales”) i Eric Germann (obywatel USA, pracownik browaru).
Po zamordowaniu mężczyzn Japończycy powrócili na plażę, gdzie wciąż przebywały 22 australijskie pielęgniarki i cywilna Brytyjka, a także około 10–12 ciężko rannych rozbitków, leżących na noszach. Pielęgniarka Vivian Bullwinkel wspominała, że żołnierze wyczyścili swoje karabiny i bagnety, po czym japoński oficer rozkazał kobietom, by uformowały się w szereg i weszły w morskie fale. Ofiary zdawały sobie sprawę z oczekującego je losu. Przełożona Drummond pocieszała podopieczne słowami:
Gdy kobiety znalazły się w morzu, Japończycy otworzyli ogień z broni maszynowej. Po zakończeniu egzekucji zakłuli bagnetami leżących na noszach rannych. Łącznie ofiarą masakry padło około 80 osób.
Przed egzekucją kobiety zostały zgwałcone przez japońskich żołnierzy. Fakt ten przez kilkadziesiąt lat był jednak ukrywany przez rząd Australii. Z ustaleń australijskiej historyk Lynette Silver wynika, że władze zamierzały w ten sposób oszczędzić traumy rodzinom ofiar, lecz jednocześnie zataić fakt, że australijskie dowództwo zaniedbało wcześniejszego ewakuowania pielęgniarek z Singapuru, mimo iż było świadome, że w zdobytym dwa miesiące wcześniej Hongkongu japońscy żołnierze zgwałcili i zamordowali wzięte do niewoli brytyjskie pielęgniarki.
Egzekucję przeżyła ranna pielęgniarka Vivian Bullwinkel, którą fale wyrzuciły na brzeg. Po pewnym czasie natrafiła na ukrywającego się w zaroślach szer. Cecila Kingsleya, brytyjskiego żołnierza z grupy rannych pozostawionych na noszach, który przeżył, mimo iż otrzymał cios bagnetem w pierś. Bullwinkel opatrzyła jego rany, przekonała także kobiety z pobliskiej wioski, aby podarowały im żywność. Po dwunastu dniach, gdy stan Kingsleya nieco się poprawił, postanowili udać się do Muntok. Po drodze natknęli się na oficera japońskiej marynarki wojennej, który zabrał ich na przesłuchanie do bazy marynarki, skąd trafili następnie do obozu dla internowanych w Muntok. Tam spotkali kobiety, które za radą przełożonej Drummond opuściły plażę Radji przed nadejściem Japończyków. Spotkali także ocalałe pielęgniarki z „Vyner Brooke”, które wylądowały w innych punktach wyspy. Kingsley zmarł po kilku dniach na skutek odniesionych obrażeń. Bullwinkel zataiła swoje przeżycia przed Japończykami i większością współwięźniów, obawiając się, że jako naoczny świadek zbrodni może zostać zamordowana.
Epilog.
Plaża Radji była odtąd znana wśród miejscowej ludności jako „angielska zatoka”. Odnajdywano tam kawałki ludzkich kości wyrzucone na brzeg przez morskie fale, ponoć przez długi czas ludność wyspy wzdrygała się także przed spożywaniem złowionych w tym rejonie ryb. Społeczeństwo australijskie dowiedziało się o masakrze dopiero po zakończeniu wojny.
W 1946 roku Vivian Bullwinkel wystąpiła jako świadek przed Międzynarodowym Trybunałem Wojskowym dla Dalekiego Wschodu w Tokio i złożyła zeznania na temat zbrodni na wyspie Bangka. Władze australijskie zakazały jej jednak wspominać o gwałtach, których ofiarą padła ona oraz jej towarzyszki.
Sprawcy masakry nie zostali nigdy ukarani. Nieznane pozostają także ich personalia.
Rodziny, które udzieliły pomocy Bullwinkel i Kingsleyowi, zostały po wojnie wynagrodzone przez rząd Australii. W 1993 roku na plaży Radji odsłonięto pomnik upamiętniający ofiary masakry. Vivian Bullwinkel ofiarowała Australian War Memorial swoje pamiętniki oraz pielęgniarski uniform, który miała na sobie w czasie egzekucji.

</doc>
<doc id="4796470" url="https://pl.wikipedia.org/wiki?curid=4796470" title="Madelyn Cline">
Madelyn Cline

Madelyn Renee Cline (ur. 21 grudnia 1997 w Charleston) – amerykańska aktorka, która wystąpiła m.in. w filmie "Wymazać siebie" i serialu "Outer Banks".
Życiorys.
Pochodzi z Karoliny Południowej. Gdy była młodsza, spędzała wakacje w Nowym Yorku, pracując nad reklamami - między innymi dla T-Mobile. Uczęszczała na publiczny Uniwersytet Coastal Carolina, ale porzuciła go w wieku 19 lat, by poświęcić się aktorstwu. Zagrała wiele pomniejszych ról, a w 2020 wystąpiła po raz pierwszy w głównej roli w serialu Netflixa "Outer Banks".
Życie prywatne.
W czerwcu 2020 roku potwierdzono jej związek z aktorem Chasem Stokesem, z którym wystąpiła razem w "Outer Banks".

</doc>
<doc id="4796474" url="https://pl.wikipedia.org/wiki?curid=4796474" title="Wybory parlamentarne na Malcie w 2017 roku">
Wybory parlamentarne na Malcie w 2017 roku

Wybory parlamentarne na Malcie w 2017 roku odbyły się 3 czerwca. W ich wyniku wyłoniono 67 posłów do Izby Reprezentantów.
Z poparciem 55,04% zwyciężyła w nich reprezentująca nurt centrolewicowy rządząca od wyborów w 2013 roku Partia Pracy Josepha Muscata, która po raz kolejny pokonała rządzącą w latach 1998–2013 centroprawicową Partię Narodową.
W wyborach wzięło udział pięć partii politycznych, była to największa liczba partii w wyborach od wyborów 1962 roku. Frekwencja wyborcza wyniosła 92,06%, co oznaczało spadek o 1pp w stosunku do wyborów z 2013 roku.
Wyniki.
Dwóch członków Partii Demokratycznej uzyskało mandaty kandydując z list Partii Narodowej. Wśród nich znalazła się ówczesna liderka tej partii .

</doc>
<doc id="4796475" url="https://pl.wikipedia.org/wiki?curid=4796475" title="Kaplica Loretto (Santa Fe)">
Kaplica Loretto (Santa Fe)

Kaplica Loretto w Santa Fe – dawny kościół rzymskokatolicki położony w Santa Fe w stanie Nowy Meksyk w USA. Obecnie jest wykorzystywany jako muzeum i kaplica weselna.
Największą atrakcją kaplicy, która przyciąga rocznie 250 tys. turystów i pielgrzymów, są niezwykłe spiralne schody prowadzące na chór.. Schody te znane są jako Cudowne Schody albo Schody Świętego Józefa. Zostały one wykonane przez anonimowego stolarza, którzy zbudował je w 1878 roku i zniknął bez odebrania zapłaty.
Historia kaplicy.
W 1852 roku siostry loretanki ze stanu Kentucky w USA przybyły do Santa Fe, celem założenia nowego klasztoru. Na miejscu okazało się, że większość mieszkańców (głównie Meksykanów i Indian), żyje w biedzie. Loretanki energicznie zaangażowały się w pomoc najuboższym i ewangelizację. Ich dziełem było zbudowanie szkoły, w której uczyły indiańskie i meksykańskie dzieci czytania i pisania. 
Po dwudziestu latach działalności uznały, że czas zbudować sobie kaplicę. Miejscowy biskup zdecydował, że powinna być zbudowana na wzór Sainte-Chapelle, pałacowej kaplicy w Paryżu, którą święty król Ludwik kazał zbudować dla przechowywania relikwii Męki Pańskiej, przywiezionych z wyprawy krzyżowej.
Do budowy zatrudniono architekta Paula Mouly’ego. Ten przygotował projekt kaplicy długiej na 22 metry i na 7 metrów szerokiej. Dla mniszek, jako miejsce modlitwy, zaprojektował chór.
Budowa kaplicy trwała pięć lat. Ściany zbudowano ze specjalnego piaskowca, a stropy z kamienia wulkanicznego. Z Paryża sprowadzono ozdobne witraże.
Projektujący kaplicę architekt zmarł przed jej oddaniem. I, dopiero gdy biskup przyjechał ją poświęcić, okazało się, że w przepięknej kaplicy siostry nie mają jak dostać się na swój chór, ponieważ wykonawcy zapomnieli wybudować schody, które połączyłyby kaplicę z chórem.
Teoretycznie schody można było dobudować, ale w praktyce ze względu na bardzo małe rozmiary kaplicy żaden specjalista nie chciał się tego podjąć. Zapraszani fachowcy sugerowali, że w takich warunkach wejście na chór może odbywać się jedynie po drabinie.
W tej sytuacji siostry rozpoczęły nowennę do świętego Józefa, który sam był cieślą, o pomoc w rozwiązaniu tego problemu.
Schody.
Tajemniczy cieśla.
Ostatniego dnia nowenny zdarzyło się coś niezwykłego. Według relacji sióstr: pewnego dnia do drzwi klasztoru zapukał starszy wiekiem mężczyzna. Nie przedstawił się z imienia i nazwiska, ale poinformował, że jest cieślą i że jest gotów wybudować schody. Mężczyźnie towarzyszył osioł, który niósł skrzynkę z narzędziami. Z zachowanej relacji matki Magdaleny, przełożonej klasztoru, wynika, że skrzynka zawierała parę młotków, dziwacznie wyglądającą piłę, miarę w kształcie dużej litery T – zapewne przykładnicę – oraz dłuto
Staruszek podjął się wykonania schodów, zastrzegając że nie chce niczyjej pomocy i nie chce też, by podglądano go przy pracy. Pracując zamykał kaplicę na klucz i udostępniał ją siostrom tylko na czas nabożeństw. Co jakiś czas tylko wychodził z kaplicy, by piłować i moczyć drewno. Po trzech miesiącach schody były ukończone.
Matka Magdalena, chciała mu zapłacić, a nawet zorganizować przyjęcie na jego cześć, ale mężczyzna więcej się nie pojawił. Poszukiwania podjęte przez siostry nie dały rezultatu. W miasteczku nikt go nie znał, ani nie widział. Nie pojawił się w żadnym z okolicznych tartaków. Na dodatek okazało się, że w promieniu kilku tysięcy kilometrów od Santa Fe nie rosną drzewa, z których pochodzi drewno użyte przy budowie schodów.
Wygląd schodów.
Zakonnice i okoliczni mieszkańcy byli zdumieni widokiem schodów w kształcie ślimacznicy, kunsztownie wykonanych, które nie zawierały żadnej podpory utrzymującej je w powietrzu. Żadnego słupa, wokół którego by się wiły, ani ściany, na której by się wspierały, ani podpory od dołu. Schody pnąc się w górę robiły dwa obroty po 360 stopni każdy.
Tajemniczy cieśla do ich budowy nie użył śrub, ani gwoździ, ale drewnianych czopów. Wykonał też idealnie dopasowane spirale, czyli skręcone szyny drewniane, na których wznosiły się trzydzieści trzy stopnie. Spirale nie zostały wykonane z jednego dużego kawałka drzewa, lecz złożone z wielu mniejszych kawałków. Liczba stopni – 33 – od razu kojarzyła się z wiekiem Chrystusowym (Pan Jezus w chwili śmierci na Krzyżu miał 33 lata).
Oryginalne schody nie miały poręczy, dopiero dziesięć lat później dobudował ją inny cieśla Phillip August Hesch.
Opinie fachowców.
Wielu architektów i wykonawców twierdzi, że konstrukcja z Santa Fe powinna się złamać tuż po wykonaniu, zamiast stać ponad sto lat. Są i tacy, którzy zagadkę schodów próbują rozwiązać, tłumacząc je konstrukcją, działającą na zasadzie dźwigni.
Fachowcy są zgodni, nawet teraz, przy obecnym stanie wiedzy, przy zastosowaniu nowoczesnych narzędzi czy specjalistycznych programów można by pokusić się o wybudowanie podobnej konstrukcji z innych materiałów (stal, żelbet), ale z drewna, bez użycia gwoździ, kleju czy odpowiednich wzmocnień stalowych wykonanie podobnych schodów jest niemal niemożliwe. Poza tym chodzi o arytmetykę. Jest niesamowicie trudno bez bardzo dobrej znajomości geometrii, wyliczyć i z taką dokładnością, rozplanować i umiejscowić stopnie.
Stan obecny kaplicy.
W 1960 roku kaplica przeszła w prywatne ręce. Pełni obecnie funkcję prywatnego muzeum i kaplicy weselnej. Kaplicę można zwiedzać codziennie, ale jedynie o określonych godzinach.
Schody, które przez osiemdziesiąt pięć lat służyły siostrom każdego dnia, stoją do dziś. W drugiej połowie lat 70. XX wieku odgrodzono je i przeznaczono do zwiedzania jako przykład wybitnej sztuki ciesielskiej.
Muzeum przyciąga rocznie 250 tys. turystów i pielgrzymów, którzy pragną zobaczyć tajemnicze schody. Niektórzy wierzą, że są one dziełem świętego Józefa.
Tożsamość cieśli.
Zakonnice z Santa Fe, które tak gorliwie w owym czasie modliły się do św. Józefa, były przekonane, że to sam święty przybył im z pomocą pod postacią starego człowieka, albo przynajmniej przysłał im genialnego mistrza stolarskiego. Kościół katolicki oficjalnie odcina się od jednoznacznej odpowiedzi czy to cud, czy nie cud. Nie wypowiada się też, czy schody powstały w nadnaturalny sposób.
Pod koniec lat 90. XX wieku, Mary Jean Straw Cook, autorka książki "Loretto: The Sisters and Their Santa Fe Chapel" zasugerowała, że prawdziwym budowniczym schodów był François-Jean Rochas, francuski ekspert w dziedzinie stolarki, który mieszkał przez pewien czas w regionie Santa Fe. Jednakże w 1878 roku, kiedy powstawały schody, Rochas miał zaledwie 27 lat, tymczasem siostry twierdziły, że spotkały starszego mężczyznę.

</doc>
<doc id="4796481" url="https://pl.wikipedia.org/wiki?curid=4796481" title="Medal Pamiątkowy Siedmiogrodzki">
Medal Pamiątkowy Siedmiogrodzki

Medal Pamiątkowy Siedmiogrodzki lub Transylwański (węg. "Erdélyi Emlékérem") – odznaczenie wojskowe o charakterze pamiątkowym z czasów regencji Królestwa Węgier, ustanowione 30 sierpnia 1940. 
Przyznawane było żołnierzom i żandarmom węgierskim za udział w zajmowaniu ziem odzyskanych od Królestwa Rumunii, na podstawie drugiego arbitrażu wiedeńskiego z 30 sierpnia 1940, gdzie Madziarom zwrócono północną część Siedmiogrodu oraz część Marmaroszu i Kriszany. 
Patronem medalu, którego wizerunek znalazł się na awersie, był XV-wieczny węgierski król Maciej Korwin, dzięki któremu Węgry znalazły się u szczytu potęgi.
Jego wizerunek w postaci profilu znajdował się na awersie, z węgierskim napisem wokoło „PAMIĘCI WYZWOLENIA CZĘŚCI SIEDMIOGRODU 1940” ("ERDÉLYI RÉSZEK FELSZABADULÁSÁNAK EMLÉKÉRE 1940"). 
Na rewersie znajdował się Herb Siedmiogrodu, wzdłuż którego obu bocznych krawędzi grawerowana była inskrypcja „W 500-LECIE URODZIN KRÓLA MACIEJA” ("MÁTYÁS KIRÁLY SZÜLETÉSÉNEK 500. ÉVFORDULÓJÁN"), a wokoło, wzdłuż krawędzi zewnętrznej medalu napis „W XX-LECIE PANOWANIA REGENTA MIKOŁAJ HORTHY DE NAGYBÁNYAI” ("VITÉZ NAGYBÁNYAI HORTHY MIKLÓS KORMÁNYZÓ ORSZÁGLÁSÁNAK XX. ÉVÉBEN"). 
Medal miał średnicę 36 mm, wykonany był z szarego metalu i mocowany do składanej w trójkąt wstążki z mory o barwie niebieskiej. Wstążka miała 40 mm szerokości; przypinano ją do lewej piersi wraz z innymi odznaczeniami.

</doc>
<doc id="4796482" url="https://pl.wikipedia.org/wiki?curid=4796482" title="Napowietrzanie wody">
Napowietrzanie wody

Napowietrzanie wody – proces jednostkowy w procesach przetwarzania wody. Stosowany w celu usunięcia niestabilnych pierwiastków, takich jak żelazo, mangan, związki siarki, które mogą powodować trudności technologiczne, takie jak wytrącanie się drobnych czarnych cząstek (dla Mn i Fe). Napowietrzanie usuwa z wody gazy rozpuszczone (CO2, H2S, CH4 i inne) mogące wpływać na smak i zapach oraz zwiększa zawartość tlenu, który (wprowadzony do wody) stwarza warunki do hydrolizy i utleniania związków żelaza i manganu oraz zapobiega powstawaniu środowiska redukcyjnego, mogącego pogłębić problemy smaku i zapachu. Z reguły proces ten poprzedza filtrację mechaniczną na filtrach piaskowych lub dekantację, gdzie następuje sedymentacja osadów.
Napowietrzanie wody powietrzem wzbogaconym w ozon.
Napowietrzanie wody powietrzem wzbogaconym w ozon – jest to proces napowietrzania wody mieszaniną powietrza i niewielkiej ilości ozonu celem odseparowywania naturalnie występujących w wodach podziemnych substancji. Technologia ta zwiększa efektywności procesu usuwania naturalnie występujących w tego typu wodach substancji nietrwałych, jak związków żelaza, manganu, siarki (II), których nadmiar może powodować występowanie charakterystycznego dla tych wód zapachu. Ilość dodawanego ozonu nie może przekroczyć wielkości niezbędnej do przeprowadzenia tego procesu. Ozon jest gazem bardzo reaktywnym, ale równocześnie nietrwałym. Czas połowicznego rozpadu wynosi od kilku sekund do kilku minut. Ozon użyty do wzbogacenia powietrza użytego na potrzeby procesu technologicznego nie wchodzi w skład napowietrzanej wody, bardzo szybko naturalnie zamienia się w tlen. Napowietrzanie powietrzem wzbogaconym w ozon usuwa niepożądany zapach, ale jednocześnie pozostaje neutralny w stosunku do kompozycji mineralnej decydującej o właściwościach wody. Ilość ozonu używana w procesach napowietrzania wód pitnych jest minimalna i pozwala jedynie usunąć nieprzyjemne związki zapachowe. Oznacza to, że woda poddana takiemu procesowi pozostaje naturalnie czysta i jest całkowicie bezpieczna dla każdego.
Procesy napowietrzania wody oraz napowietrzania wody powietrzem wzbogaconym w ozon mogą być wykorzystywane przy rozlewie naturalnych wód mineralnych i źródlanych, jednak z zastrzeżeniem, że ich zastosowanie:
Nasycanie naturalnych wód mineralnych i naturalnych wód źródlanych powietrzem wzbogaconym w ozon może być stosowane po uprzednim powiadomieniu przez producenta obu rodzajów wód, właściwego dla miejsca produkcji państwowego inspektora sanitarnego.
Proces napowietrzania: przebieg.
Napowietrzanie wody przeprowadza się w urządzeniach nazywanych aeratorami, wyposażonymi w mieszacze powietrza z wodą. Aeratory stosowane do napowietrzania naturalnych wód mineralnych i źródlanych to najczęściej zbiorniki zamknięte, w których mieszanie wody z powietrzem następuje pod ciśnieniem. Powietrze stosowane do napowietrzania musi być wolne od wszelkich zanieczyszczeń fizycznych i mikrobiologicznych. W przypadku napowietrzania powietrzem wzbogaconym w ozon, do wytwarzania ozonu stosuje się generatory ozonu (ozonatory). Suche, czyste powietrze przepływa w nich przez komorę cichych wyładowań elektrycznych uzyskiwanych pod wpływem działania prądu zmiennego o napięciu 10-20 kV. Powietrze po opuszczeniu komory zawiera ok. 0,5% do 1,5% ozonu i wprowadzane jest do wody najczęściej za pomocą inżektora zainstalowanego w obiegu cyrkulacji wody. Do zapewnienia właściwego czasu kontaktu powietrza z domieszką ozonu z wodą stosuje się zbiornik reakcyjny o właściwie dobranej objętości w zależności od wydajności instalacji. Nadmiar ozonu uwalniany jest do destruktora ozonu i w postaci tlenu wyprowadzany jest na zewnątrz instalacji.

</doc>
<doc id="4796502" url="https://pl.wikipedia.org/wiki?curid=4796502" title="Phil-Mar van Rensburg">
Phil-Mar van Rensburg

Phil-Mar van Rensburg (ur. 23 czerwca 1989) – południowoafrykański lekkoatleta specjalizujący się w rzucie oszczepem.
W 2015 roku został brązowym medalistą igrzysk afrykańskich, a rok później zdobył tytuł mistrza Afryki. Czwarty zawodnik igrzysk Wspólnoty Narodów w Gold Coast (2018). Wicemistrz Afryki z 2018 roku. 
Medalista mistrzostw Republiki Południowej Afryki.
Rekord życiowy: 80,49 (18 marca 2017, Germiston).

</doc>
<doc id="4796508" url="https://pl.wikipedia.org/wiki?curid=4796508" title="Alexander Kiprotich">
Alexander Kiprotich



</doc>
<doc id="4796524" url="https://pl.wikipedia.org/wiki?curid=4796524" title="Staryki">
Staryki



</doc>
<doc id="4796525" url="https://pl.wikipedia.org/wiki?curid=4796525" title="Martina Čufar">
Martina Čufar

Martina Čufar (ur. 14 stycznia 1977 w Jesenicach) – słoweńska wspinaczka sportowa. Specjalizowała się w prowadzeniu oraz we wspinaczce na szybkość. Mistrzyni świata we wspinaczce sportowej w konkurencji prowadzenie w 2001 roku, srebrna medalistka mistrzostw Europy z 2002.
Kariera.
W 2001 na mistrzostwach świata we wspinaczce sportowej w szwajcarskim Winterthurze w konkurencji prowadzenia zdobyła złoty medal. Podczas zawodów wspinaczkowych na mistrzostwach Europy w 2002 we francuskim Chamonix-Mont-Blanc wywalczyła srebrny medal.
Uczestniczka, medalistka światowych wojskowych igrzyskach sportowych z 2010 roku.
Wielokrotna uczestniczka, medalistka prestiżowych zawodów wspinaczkowych Rock Master we włoskim Arco, gdzie zdobyła 1 złoty i 2 brązowe medale. 

</doc>
<doc id="4796526" url="https://pl.wikipedia.org/wiki?curid=4796526" title="Nnamdi Chinecherem">
Nnamdi Chinecherem

Nnamdi Chinecherem (ur. 12 lipca 2002) – nigeryjski lekkoatleta specjalizujący się w rzucie oszczepem.
W 2019 roku został mistrzem Afryki juniorów oraz zdobył brązowy medal igrzysk afrykańskich. Brązowy medalista mistrzostw świata U20 (2021). 
Rekord życiowy: 78,02 (18 sierpnia 2021, Nairobi). 

</doc>
<doc id="4796529" url="https://pl.wikipedia.org/wiki?curid=4796529" title="Marko Macan">
Marko Macan

Marko Macan (ur. 26 kwietnia 1993) – chorwacki piłkarz wodny. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W 2017 Chorwaci z nim w składzie zdobyli tytuł mistrzów świata, w 2019 zajęli trzecie miejsce. Na mistrzostwach Europy w 2018 sięgnął po brąz. 

</doc>
<doc id="4796532" url="https://pl.wikipedia.org/wiki?curid=4796532" title="When Irish Eyes Are Smiling (album)">
When Irish Eyes Are Smiling (album)

When Irish Eyes Are Smiling (podtytuł: A Collection of Old and New Songs of Erin) – album muzyczny Binga Crosby’ego z piosenkami o tematyce irlandzkiej wydany w 1952 roku przez Decca Records.

</doc>
<doc id="4796538" url="https://pl.wikipedia.org/wiki?curid=4796538" title="Iraqi Freedom">
Iraqi Freedom



</doc>
<doc id="4796541" url="https://pl.wikipedia.org/wiki?curid=4796541" title="Ebbe Lundgaard">
Ebbe Lundgaard

Ebbe Lundgaard (ur. 25 sierpnia 1944 w Nykøbing Sjælland, zm. 24 marca 2009 w Slots Bjergby) – duński polityk, nauczyciel i samorządowiec, w latach 1996–1998 minister kultury.
Życiorys.
Studiował filologię angielską, duńską i niemiecką na Uniwersytecie Kopenhaskim, uzyskując w 1972 magisterium. Pracował jako nauczyciel, był dyrektorem szkół Skælskør Folkehøjskole (1978–1992) i Brandbjerg Højskole (1992–1996). Działał w socjalliberalnej partii Det Radikale Venstre, w latach 1986–2007 był członkiem jej władz krajowych. Zasiadał w radzie miasta Skælskør (1990–1992) i w radzie okręgu Vejle Amt (1994–1996). W 1993 przez kilka miesięcy wykonywał obowiązki zastępcy poselskiego w Folketingecie.
Od grudnia 1996 do marca 1998 sprawował urząd ministra kultury w trzecim rządzie Poula Nyrupa Rasmussena. W latach 1998–2008 przewodniczył FDB, organizacji spółdzielczej w branży spożywczej. W 2007 przeszedł z Det Radikale Venstre do Nowego Sojuszu, jednak już w 2008 powrócił do poprzedniego ugrupowania.

</doc>
<doc id="4796542" url="https://pl.wikipedia.org/wiki?curid=4796542" title="Fergus Suter">
Fergus Suter

Fergus Suter (ur. 21 listopada 1857 w Glasgow, zm. 31 lipca 1916 w Blackpool) – szkocki piłkarz, zawodnik klubów Partick F.C., Darwen F.C. i Blackburn Rovers F.C.
Kariera.
W latach 70. XIX wieku pracował w Glasgow jako kamieniarz. Grał także w Partick F.C., gdzie zwrócił na niego uwagę William Kirkham, właściciel zakładu z branży włókienniczej oraz klubu piłkarskiego w Darwen.
Grę w Darwen F.C. rozpoczął w 1878 roku. W tym samym roku do tego klubu przeszedł z Partick również inny zawodnik, James Love. Oficjalnie Suter był zatrudniony w zakładzie tkackim należących do właściciela klubu, w praktyce miał jednak przyzwolenie na niepracowanie. Otrzymywanie wynagrodzenia za grę było wówczas niezgodne z zasadami Związku Piłkarskiego – do 1885 roku w rozgrywkach mogły brać udział wyłącznie kluby amatorskie. W sezonie 1878/79 Darwen F.C. dotarł do ćwierćfinału Pucharu Anglii, w którym odpadł z Old Etonians F.C. dopiero w trzecim meczu (dwa pierwsze zakończyły się remisami).
W roku 1880 przeszedł do Blackburn Rovers. Wkrótce po przejściu zawodnika, 27 listopada 1880 roku, został rozegrany mecz towarzyski pomiędzy Blackburn a Darwen, który został przerwany z powodu zamieszek. Przejście Sutera do Blackburn mogło być pierwszym gotówkowym transferem w historii piłki nożnej. Nowy klub miał zapłacić za przejście zawodnika 100 funtów, choć nie ma na to dowodów. 
Wraz z Blackburn Rovers trzykrotnie zdobył Puchar Anglii: w latach 1884, 1885 i 1886. Wcześniej, w 1882, klub doszedł do finału tych rozgrywek, w którym przegrał z Old Ethonians. W sezonie 1888/89, w którym wystartowały rozgrywki ligowe, Suter rozegrał tylko jeden mecz. Po sezonie opuścił klub.
Wyróżniał się bardzo dobrą techniką, zwłaszcza grą podaniami. Bywa uznawany za pierwszego zawodowego piłkarza w historii. Znacznie przyczynił się do profesjonalizacji piłki nożnej i zmiany stylu gry.
W kulturze.
Jest jednym z głównych bohaterów serialu "Angielska gra" z 2020 roku, w jego rolę wcielił się Kevin Guthrie.

</doc>
<doc id="4796550" url="https://pl.wikipedia.org/wiki?curid=4796550" title="Themes and Songs from The Quiet Man">
Themes and Songs from The Quiet Man

Themes and Songs from The Quiet Man – kompilacyjny album muzyczny Binga Crosby’ego i Victora Younga wydany w 1952 roku przez Decca Records.

</doc>
<doc id="4796551" url="https://pl.wikipedia.org/wiki?curid=4796551" title="Liu Zhekai">
Liu Zhekai

Liu Zhekai (; ur. 18 sierpnia 2000) – chiński lekkoatleta specjalizujący się w rzucie oszczepem.
W 2017 roku najpierw został mistrzem Azji juniorów młodszych, a później sięgnął po mistrzostwo świata w tej samej kategorii wiekowej. Złoty medalista mistrzostw Azji U20 (2018). 
Rekord życiowy: 73.63 (16 sierpnia 2019. Taiyuan). 

</doc>
<doc id="4796553" url="https://pl.wikipedia.org/wiki?curid=4796553" title="Jindřich Krejčík">
Jindřich Krejčík

Jindřich Krejčík (ur. 28 marca 1905 w Pilznie, zm. 18 lipca 1945 w Roztoky) – czechosłowacki podpułkownik, aktor oraz polityk. W czasie II wojny światowej prowadził strajk pilzneński.
Życiorys.
Jindřich Krejčík był podpułkownikiem w czechosłowackim wojsku; podczas II wojny światowej uczestniczył w ruchu oporu listonoszy z Pilzna, a następnie prowadził strajk pilzneński. Początkowo w organizacji spiskowo-wojskowej (Druga Tajna Dywizja Lekka) byli także Miroslav Ferra oraz Josef Matas, jednak po załatwieniu spraw organizacyjnych związanych ze strajkiem organizację rozpracowało Gestapo i tylko Jindřichowi udało się uniknąć aresztowania. Od 1932 do 1941 roku Jindřich Krejčík pracował jako aktor-animator oraz autor spektakli w pilzneńskim teatrze lalek Loutkovým divadlem Feriálních, a następnie jako urzędnik pocztowy. 14 kwietnia 1945 Jindřich został przewodniczącym Rewolucyjnego Komitetu Narodowego w Pilznie, a później także burmistrzem Pilzna. Zmarł kilka miesięcy po rewolucji, 18 lipca 1945 roku w wyniku wypadku samochodowego na drodze Na Vypichu za Dušníky'ami, kiedy wracał z Pragi.

</doc>
<doc id="4796555" url="https://pl.wikipedia.org/wiki?curid=4796555" title="Ole Løvig Simonsen">
Ole Løvig Simonsen

Ole Løvig Simonsen (ur. 31 stycznia 1935 w Aalborgu) – duński polityk, nauczyciel i samorządowiec, parlamentarzysta, w latach 1994–1998 minister mieszkalnictwa.
Życiorys.
W 1958 ukończył szkołę nauczycielską w Aarhus. Pracował jako nauczyciel, był dyrektorem placówki szkolnej w mieście Stubbekøbing, a także inspektorem szkolnym w Maribo. Działacz Socialdemokraterne i centrali związkowej LO. Zasiadał w radzie miast Stubbekøbing (1966–1970) oraz Maribo (1974–1981), w drugiej z tych miejscowości od 1976 do 1981 był zastępcą burmistrza). W latach 1981–1987 i 1990–2001 sprawował mandat deputowanego do Folketingetu, w 1988 krótko wykonywał obowiązki zastępcy poselskiego. Pełnił funkcję przewodniczącego frakcji swojego ugrupowania.
Od września 1994 do marca 1998 sprawował urząd ministra mieszkalnictwa w drugim i trzecim rządzie Poula Nyrupa Rasmussena. W latach 1999–2001 był pierwszym wiceprzewodniczącym duńskiego parlamentu.

</doc>
<doc id="4796560" url="https://pl.wikipedia.org/wiki?curid=4796560" title="Paul Jacobus Botha">
Paul Jacobus Botha

Paul Jacobus Botha (ur. 1 stycznia 1998) – południowoafrykański lekkoatleta specjalizujący się w rzucie oszczepem.
Mistrz świata juniorów młodszych z Cali (2015). 

</doc>
<doc id="4796562" url="https://pl.wikipedia.org/wiki?curid=4796562" title="Trolle 2">
Trolle 2

Trolle 2 () – amerykański film animowany komputerowo z gatunku "jukebox musical", wydany w 2020 r. Wyreżyserował go współreżyser części pierwszej – Walt Dohrn, a scenarzystami byli Jonathan Aibel, Glenn Berger, Elizabeth Tippet, Maya Forbes i Wallace Wolodarsky. Muzykę skomponował Theodore Shapiro. Bohaterów stworzono na podstawie postaci "Troll dolls" autorstwa Thomasa Tama.
Film jest kontynuacją animowanego musicalu "Trolle" z 2016 r., nominowanego do Oscara, Złotego Globu i zdobywcy Nagrody Emmy za piosenkę „Can’t Stop the Feeling!” w reżyserii Mike’a Mitchella.
Jest to 38. film animowany z kanonu DreamWorks Animation, dystrybucją zajął się Universal Pictures. W dniu premiery z powodu rozprzestrzeniania się koronawirusa trafił jedynie do wybranych amerykańskich kin. Tego samego dnia udostępniono go więc w wypożyczalniach internetowych. Tam pobił kilka rekordów, w tym został najchętniej streamingowanym filmem Universalu. Dystrybutor ogłosił, że po takim sukcesie będzie powtarzał premiery kinowo–internetowe. W odpowiedzi kilka sieci kin, w tym AMC Theatres, ogłosiło, że nie będzie już rozprowadzać filmów studia.
Obsada.
wersja polska: Start International Polskareżyseria: Bartosz Wierzbiętadźwięk i montaż: Renata Gontarzkierownictwo produkcji: Dorota Nyczek
W pozostałych rolach:Antoni ZduńMarta KrólLila WassermannBruno SkalskiLeszek ZduńLeon PontekDaniel GaborJoanna BorerMagdalena KrylikMartyna SommerTomasz Kammel
wykonanie piosenek: Magdalena Wasylik, Piotr Bajlik, Jakub Szydłowski, Roksana Węgiel, Kamil Pruban, Adam Krylik
Odbiór.
Pierwotnie Universal Pictures planował premierę kinową w USA na 10 kwietnia 2020 r. Datę przesunięto na 14 lutego, a następnie – 17 kwietnia 2020 r. Starano się wybrać taki dzień, by zyski w okresie otwarcia były jak największe, toteż druga zmiana była podyktowana zepchnięciem premiery "Szybkich i Wściekłych 9" właśnie na 10.05. Po jej kolejnym opóźnieniu powrócono do pierwotnej daty. W związku z ustępowaniem wirusa, 1 maja 2020 r. film trafił do trzech kin sieci Santikos Theaters w San Antonio. Premiera w Wielkiej Brytanii miał odbyć się 20 marca ale z powodu rozprzestrzeniania się koronawirusa przeniesiono ją na 6 kwietnia. Miała miejsce tylko w wybranych kinach. Dotąd film pojawił się na tych samych zasadach w Rosji, Singapurze i Malezji. Z kolei wyłącznie w kinach stacjonarnych miał premierę w Hongkongu 8 maja 2020 r.
Marketing.
20 czerwca 2019 r. DreamWorks udostępnił 22 plakaty z postaciami filmu oraz fotosy do materiałów promocyjnych. 21 czerwca ukazał się pierwszy trailer produkcji. Drugi pokazano 15 listopada 2019, a trzeci – 6 marca 2020 r. Ten zawiera zmienioną datę premiery.
Kontrowersje.
W odpowiedzi na nieskonsultowaną z właścicielami kin publikację filmu przez Universal w Internecie oraz wypowiedzi CEO NBCUniversal – Jeffa Shella, sugerujące podobne działania spółki w przyszłości, ACM Theaters oświadczyło, że nie wyświetli już w swoich puntach filmów Universalu. Regal Cinemas poszło o krok dalej podając, że nie będzie współpracować z żadną wytwórnią lekceważącą kina stacjonarne Działanie zostało odebrane jako atak na tradycyjnych dystrybutorów.
Dodatkowo gazeta "The Hollywood Reporter" obwieściła, że obsada filmu – w tym Anna Kendrick (Poppy) i Justin Timberlake (Mruk) – nie została poinformowana o podwójnej premierze a ich przedstawiciele starają się zapewnić aktorom premie, które otrzymaliby po premierze ale wyłącznie kinowej. Wiążą się one bowiem głównie z bonusami kasowymi sieciówek.
W artykule eksperci spekulują, że w ten sposób wytwórnia może stracić większość zysków. Sposób rozliczania się z kinami i wypożyczalniami internetowymi jest bowiem odmienny. Przestrzegają także by Universal "nie przeceniał" premier steamingowych gdyż w wielu krajach ten system nie jest jeszcze dostatecznie rozwinięty i przyjęty.
Odbiór.
Box office.
W weekend otwarcia film zarobił na projekcji w USA ok. 60 tys. dolarów brutto. Tak niski dochód spowodowały obostrzenia związane z koronawirusem. Działało wówczas jedynie 25 kin. Jednak, jak poinformował FandangoNow, w tym samym czasie animacja stała się najchętniej strumieniowaną produkcją Universalu. Zajmowała również pierwsze miejsce w serwisach Amazon Prime, Comcast, Apple TV, Vudu, YouTube i DirecTV Now. Wytwórnia podała, że była wypożyczana 10 razy częściej niż poprzednia – "", która zarobiła pierwszego dnia 2–3 milionów. W sumie w weekend otwarcia "Trolle 2" zgromadziły ponad 40 milionów USD. Szacuje się, że w ciągu 19 dni od premiery były transmitowane strumieniowo przez 3–5 mln osób, co dało około 95 mln dolarów brutto przychodów. Z tego 77 mln trafiło do wytwórni – to stanowi większy przychód niż ten zgromadzony przez pierwszą część filmu z wszystkich projekcji kinowych.
Portal Deadline Hollywood twierdzi, że po wydaniu ok. 95 mln dol. na produkcję filmu i kolejnych 30 mln na reklamę (choć konkurencyjne wytwórnie twierdzą, że Universal wydał więcej, nawet 80-100 mln – tyle kosztuje standardowa kampania), film może przynieść straty nawet jeśli wypożyczy go 9–12 mln osób, co dałoby ok. 200 mln USD przychodu. Zdaniem "The Hollywood Reporter" wytwórnia może na nim "nie zarobić ani grosza". Sam Universal z kolei szacuje swoje zyski na 40 mln netto ze wszystkich źródeł dystrybucji (patrz: akapit "Kontrowersje").
Opinie.
W serwisie Rotten Tomatoes film uzyskał wynik 69% przy 137 recenzjach. Średnia ocen wyniosła 6,15/10. Konsensus z recenzji brzmi: "Zabawna kontynuacja dla fanów oryginału oferuje "drugą pomoc" w postaci kolorowej, zarażającej energią, animacji i wszystkim znanych piosenek". W serwisie Metacritic, wydającym opinię na podstawie średniej recenzji, film uzyskał 51/100 pkt. z 35 decyzji, co wskazuje na "mieszane lub średnie odczucia" (przyp.).
Owen Gleiberman z Variety magazine określił animację "zalaną muzyką". Stwierdził: "W swojej powierzchownej przyjemności jest produkcją sympatyczną choć niedocenianą, przyjmowaną bardziej z entuzjazmem niż zaskoczeniem ale także z przesadnie określonym przeznaczeniem".

</doc>
<doc id="4796564" url="https://pl.wikipedia.org/wiki?curid=4796564" title="Wojciech Kosiński">
Wojciech Kosiński

Wojciech Kosiński (ur. 17 września 1943 we Lwowie, zm. 9 kwietnia 2020 w Krakowie) – polski naukowiec, architekt, urbanista i wykładowca akademicki.
Życiorys.
Urodził się 17 września 1943 roku we Lwowie. Ukończył krakowskie III Liceum Ogólnokształcące a następnie studia na Wydziale Architektury Politechniki Krakowskiej w 1967 roku, uzyskując dyplom pod kierunkiem prof. Władysława Gruszczyńskiego. Następnie pozostał na uczelni jako pracownik naukowo-dydaktyczny, gdzie uzyskał stopień doktora nauk technicznych oraz w 2001 roku habilitację na podstawie pracy "Aktywizacja turystyczna małych miast – aspekty architektoniczno-krajobrazowe". W 2012 roku odebrał nominację profesorską z rąk prezydenta Bronisława Komorowskiego.
Dorobek naukowy.
Był autorem ponad 300 prac i monografii naukowych.

</doc>
<doc id="4796566" url="https://pl.wikipedia.org/wiki?curid=4796566" title="Selections from the Paramount Picture „Just for You”">
Selections from the Paramount Picture „Just for You”

Selections from the Paramount Picture „Just for You” – studyjny album muzyczny autorstwa Binga Crosby’ego, Jane Wyman i The Andrews Sisters wydany w 1952 roku przez Decca Records, zawierający utwory zaprezentowane w filmie "Just for You". Wszystkie piosenki zostały napisane przez Harry’ego Warrena (muzyka) i Leo Robina (teksty).

</doc>
<doc id="4796572" url="https://pl.wikipedia.org/wiki?curid=4796572" title="Dimitris Tsitsos">
Dimitris Tsitsos

Dimitris Tsitsos (gr. Δημήτρης Τσίτσος; ur. 27 września 2000) – grecki lekkoatleta specjalizujący się w rzucie oszczepem.
Brązowy medalista mistrzostw Europy U20 z 2019 roku.
Reprezentant Grecji w drużynowych mistrzostwach Europy, stawał na podium mistrzostw krajów bałkańskich juniorów.
Rekord życiowy: 77,79 (21 lipca 2019, Borås).

</doc>
<doc id="4796577" url="https://pl.wikipedia.org/wiki?curid=4796577" title="Krišjānis Suntažs">
Krišjānis Suntažs

Krišjānis Suntažs (ur. 19 grudnia 2000) – łotewski lekkoatleta specjalizujący się w rzucie oszczepem. 
Finalista mistrzostw świata juniorów młodszych w 2017 roku w Nairobi. Wicemistrz Europy U20 z 2019 roku. 
Rekord życiowy: 79,23 (21 lipca 2019, Borås). 

</doc>
<doc id="4796597" url="https://pl.wikipedia.org/wiki?curid=4796597" title="Marisleisys Duarthe">
Marisleisys Duarthe

Marisleisys Duarthe (ur. 17 września 2000) – kubańska lekkoatletka specjalizująca się w rzucie oszczepem.
Finalistka mistrzostw świata U20 w Bydgoszczy (2016). Używając oszczepu o wadze 500 gram ustanowiła 25 maja 2017 roku w Hawanie wynikiem 65,44 (obecnie nieaktualny) nieoficjalny rekord świata juniorów młodszych. Złota medalistka mistrzostw świata U18 z 2017 roku. 
Rekord życiowy: 55,80 (28 maja 2017, Hawana). 

</doc>
<doc id="4796601" url="https://pl.wikipedia.org/wiki?curid=4796601" title="Road to Bali (Selections From The Paramount Picture)">
Road to Bali (Selections From The Paramount Picture)

Road to Bali (Selections From The Paramount Picture) – studyjny album autorstwa Binga Crosby’ego, Boba Hope’a i Peggy Lee wydany w 1952 roku przez Decca Records, zawierający utwory wykonane w filmie "Droga do Bali" (ang. "Road to Bali"). Wszystkie piosenki napisali Jimmy Van Heusen (muzyka) oraz Johnny Burke (teksty).
Twórcy.
Personel orkiestry do nagrań to: Bing Crosby (wokal); Red Nichols (kornet); Frank Zinzer (trąbka); Ted Vesley, Elmer Smithers (puzony); Mahlon Clark (klarnet); Dent Eckles (saksofon tenorowy); Harry Steinfeld (obój); Buddy Cole (fortepian); Perry Botkin (gitara); Larry Breen (bas smyczkowy); Nick Fatool (perkusja).

</doc>
<doc id="4796603" url="https://pl.wikipedia.org/wiki?curid=4796603" title="Kick-Ass">
Kick-Ass



</doc>
<doc id="4796636" url="https://pl.wikipedia.org/wiki?curid=4796636" title="Biannulariaceae">
Biannulariaceae

Biannulariaceae Jülich – rodzina grzybów znajdująca się w rzędzie pieczarkowców ("Agaricales")
Systematyka.
Pozycja w klasyfikacji według Index Fungorum: "Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według Index Fungorum bazującego na "Dictionary of the Fungi" jest to takson monotypowy z jednym tylko rodzajem:

</doc>
<doc id="4796639" url="https://pl.wikipedia.org/wiki?curid=4796639" title="Biblioteka Główna US">
Biblioteka Główna US



</doc>
<doc id="4796650" url="https://pl.wikipedia.org/wiki?curid=4796650" title="Vénus">
Vénus

„Vénus” – nazwa noszona na przestrzeni dziejów przez szereg okrętów Marine nationale:

</doc>
<doc id="4796654" url="https://pl.wikipedia.org/wiki?curid=4796654" title="Annika Fuchs">
Annika Fuchs

Annika Fuchs (ur. 29 kwietnia 1997) – niemiecka lekkoatletka specjalizująca się w rzucie oszczepem.
Bez powodzenia startowała w lipcu 2016 roku w mistrzostwach świata U20 w Bydgoszczy. W 2019 roku uczestniczyła w igrzyskach europejskich oraz zdobyła złoty medal mistrzostw Europy do lat 23. Uczestniczka mistrzostw świata (2019).
Medalistka mistrzostw Niemiec.
Rekord życiowy: 63,68 (14 lipca 2019), Gävle).

</doc>
<doc id="4796658" url="https://pl.wikipedia.org/wiki?curid=4796658" title="Vénus (1935)">
Vénus (1935)

Vénus (Q187) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 6 kwietnia 1935 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł 15 listopada 1936 roku. Pełnił służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdował się pod kontrolą rządu Vichy. 27 listopada 1942 roku „Vénus”, mimo podjęcia próby ucieczki, została samozatopiona w Tulonie.
Projekt i budowa.
„Vénus” zamówiona została w ramach programu rozbudowy floty francuskiej z 1930 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Vénus” zbudowana została w stoczni Ateliers et Chantiers de la Seine-Maritime w Le Trait (numer stoczniowy 75). Stępkę okrętu położono 27 czerwca 1932 roku, a zwodowany został 6 kwietnia 1935 roku.
Dane taktyczno-techniczne.
„Vénus” była średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Vénus” weszła do służby w Marine nationale 15 listopada 1936 roku. Jednostka otrzymała numer burtowy Q187. W momencie wybuchu II wojny światowej okręt pełnił służbę na Morzu Śródziemnym, wchodząc w skład 15. dywizjonu 5. eskadry 1. Flotylli okrętów podwodnych w Tulonie (wraz z siostrzanymi jednostkami „Iris”, „Pallas” i „Cérès”). Dowódcą jednostki był w tym okresie kpt. mar. (fr. "lieutenant de vaisseau") P. Dartigues.
22 lutego 1940 roku wszystkie okręty 15. dywizjonu dotarły na Martynikę, zastępując powracające do metropolii jednostki 8. dywizjonu („Agosta”, „Bévéziers”, „Ouessant” i „Sidi Ferruch”). 1 maja „Vénus”, „Iris”, „Pallas” i „Cérès” wyruszyły w drogę powrotną, 31 maja przechodząc przez Cieśninę Gibraltarską i docierając 3 czerwca do Tulonu. W czerwcu 1940 roku okręt wchodził w skład 15. dywizjonu w Tulonie, a jego dowódcą był nadal kpt. mar. Dartigues. 10 czerwca, po wypowiedzeniu wojny przez Włochy jednostka opuściła bazę, udając się na patrol na Morze Tyrreńskie (wraz z „Iris”, „Pallas” i „Archimède”). 14 czerwca cztery okręty podwodne patrolowały wody nieopodal Savony, gotowe do wzajemnego wsparcia. 22 czerwca, w dniu zawarcia zawieszenia broni między Francją a Niemcami, „Vénus” stacjonowała w Hyères. W listopadzie 1940 roku rozbrojona „Vénus” znajdowała się w Tulonie w składzie 4. grupy okrętów podwodnych (wraz z „Iris”, „Pallas” i „Cérès”) pod kontrolą rządu Vichy.
6 lutego 1941 roku „Vénus”, „Iris”, „Pallas” i „Cérès” wyszły z Tulonu i 9 lutego dopłynęły do Oranu, skąd dwa dni później w eskorcie uzbrojonego trawlera „La Havraise” udały się w rejs do Casablanki, docierając do portu docelowego 13 lutego.
27 listopada 1942 roku, podczas ataku Niemców na Tulon, dowodzona przez kpt. mar. Crescenta jednostka stacjonowała w basenie Maurillon. „Vénus” jako pierwsza odbiła od nabrzeża i próbowała rozerwać sieci przeciwtorpedowe, jednak bezskutecznie. Wyrwę w przeszkodzie udało się zrobić dopiero „Casabiance”, a „Vénus” opuściła bazę tuż za nią. Uciekające z portu okręty podwodne stały się celem ataku bombowców Ju 88 i mimo otwarcia ognia przeciwlotniczego jedna ze zrzuconych bomb trafiła „Vénus”. Choć nie wybuchła, okręt został uszkodzony i jego dowódca uznał, że nie zdoła się zanurzyć i uciec swym prześladowcom. Kpt. Crescent nakazał w tej sytuacji opuszczenie okrętu przez załogę i jego samozatopienie.

</doc>
<doc id="4796662" url="https://pl.wikipedia.org/wiki?curid=4796662" title="Nowe Kurpiewskie">
Nowe Kurpiewskie

Nowe Kurpiewskie – część wsi Kurpiewskie w Polsce położona w województwie mazowieckim, w powiecie ostrołęckim, w gminie Lelis.
Dawniej Kurpiewskie Nowe.
Wierni kościoła rzymskokatolickiego należą do parafii Miłosierdzia Bożego w Łęgu Starościńskim.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 137 osób w 26 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Ostrołęce.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4796669" url="https://pl.wikipedia.org/wiki?curid=4796669" title="Grabovac">
Grabovac



</doc>
<doc id="4796671" url="https://pl.wikipedia.org/wiki?curid=4796671" title="Zofia Dudek (lekkoatletka)">
Zofia Dudek (lekkoatletka)

Zofia Dudek (ur. 25 grudnia 2001) – polska lekkoatletka specjalizująca się w biegach długich. 
W 2019 roku została mistrzynią Europy U20 w biegu na 3000 metrów oraz zajęła piąte miejsce w mistrzostwach Europy w biegach przełajowych. 
Mieszka w USA.
Medalistka mistrzostw Polski U20. 
Rekord życiowy: bieg na 3000 metrów – 9:28,82 (19 lipca 2019, Borås). 

</doc>
<doc id="4796677" url="https://pl.wikipedia.org/wiki?curid=4796677" title="Ludmiła Guriejewa">
Ludmiła Guriejewa

Ludmiła Nikołajewna Guriejewa (, ur. 12 lutego 1943 w Odessie, zm. 4 października 2017 w Moskwie) – radziecka siatkarka, medalistka igrzysk olimpijskich i uniwersjady.
Życiorys.
Guriejewa wystąpiła wraz z reprezentacją Związku Radzieckiego na igrzyskach olimpijskich w Tokio. Zagrała wówczas w trzech z pięciu meczów, a jej zespół zdobył srebrny medal. Zdobyła złoty medal na uniwersjadzie 1965 odbywającej się w Budapeszcie.
Była zawodniczką klubów Buriewiestnik Odessa (do 1964) i CSKA Moskwa (od 1964 do 1978). W mistrzostwach Związku Radzieckiego zajmowała 1. miejsce w 1961, 1965, 1966, 1967, 1968, 1969 i 1974, 2. miejsce w 1972, 1973 i 1977 oraz 3. miejsce w 1962 i 1975. Jest tryumfatorką pucharu ZSRR z roku 1972 i Puchar Europy Mistrzyń Krajowych z 1966 i 1967. Karierę sportową zakończyła w 1978.
Za osiągnięcia sportowe została w 2003 wyróżniona tytułem Zasłużony Mistrz Sportu Rosji. Sześciokrotnie widniała na liście 24 najlepszych siatkarek ZSRR. Jest absolwentką Instytutu Wychowania Fizycznego w Moskwie.

</doc>
<doc id="4796681" url="https://pl.wikipedia.org/wiki?curid=4796681" title="Krešimir Baranović">
Krešimir Baranović

Krešimir Baranović (ur. 25 lipca 1894 w Szybeniku, zm. 17 września 1975 w Belgradzie) – chorwacki kompozytor, dyrygent i pedagog.
Życiorys.
Studiował w Zagrzebiu i Wiedniu. W latach 1917–1925 był dyrygentem Opery w Zagrzebiu, a w latach 1929–1940 jej dyrektorem. W sezonie 1927–1928 występował z grupą baletową Anny Pawłowej. W latach 1943–1945 przebywał w Bratysławie. Po 1945 roku działał w Belgradzie, gdzie był wykładowcą Akademii Muzycznej, dyrygentem opery (1946–1962) i dyrektorem filharmonii (1951–1961).

</doc>
<doc id="4796692" url="https://pl.wikipedia.org/wiki?curid=4796692" title="Lekkoatletyka na Letnich Igrzyskach Olimpijskich 1928 – sztafeta 4 × 400 m mężczyzn">
Lekkoatletyka na Letnich Igrzyskach Olimpijskich 1928 – sztafeta 4 × 400 m mężczyzn

Bieg sztafetowy 4 × 100 metrów mężczyzn – był jedną z konkurencji lekkoatletycznych rozgrywanych podczas igrzysk olimpijskich w Amsterdamie. Zawody odbyły się 4 i 5 sierpnia 1928 roku.
Wyniki.
Runda eliminacyjna.
Po dwie najlepsze drużyny z każdego biegu zakwalifikowały się do finałów.

</doc>
<doc id="4796693" url="https://pl.wikipedia.org/wiki?curid=4796693" title="Oliwia Hildebrandt">
Oliwia Hildebrandt

Oliwia Hildebrandt (ur. 3 grudnia 1971 w Pińczowie) – polska malarka, zajmuje się także rysunkiem, grafiką i mixed mediami. Mieszka i pracuje w Kielcach.
Życiorys i twórczość.
Doktor sztuk pięknych w dziedzinie malarstwa w Instytucie Sztuk Pięknych Uniwersytetu Jana Kochanowskiego w Kielcach. Absolwentka Uniwersytetu Pedagogicznego w Krakowie - dyplom w zakresie grafiki warsztatowej. Członek zarządu Związku Polskich Artystów Plastyków Okręgu Świętokrzyskiego. Autorka wystaw indywidualnych i zbiorowych, zagranicznych, międzynarodowych i ogólnopolskich (Scheersberg, Remscheid, Drezno, Las Palmas, Telde, Rzym, Madryt, Barcelona, Bruksela, Warszawa, Szczecin, Jabłonna, Opole, Kielce). Uprawia twórczość w zakresie malarstwa, rysunku, grafiki i mixed mediów. 
Swoje działania artystyczne ogniskuje wokół eksperymentów formalnych, nadając im sens dąży do zapisu czasu w formie artefaktu, obiektu, dzieła, procesu. W malarstwie minimalizuje zwracając się ku abstrakcyjnym formom przez co nadaje swoim obrazom bardziej uniwersalny wymiar. Inspiracją staje się codzienność i naturalne procesy związane z czasem i właściwościami materii. Obrazuje je za pomocą uproszczonych form, przekazując symboliczne znaczenia przedmiotom i miejscom tworzy osobistą materię pamięci przeszłości i obecności. Kamień, jako obiekt i metafora, będący symbolem trwania i wieczności oraz uosobieniem odwiecznej tajemnicy w jej malarskich rozważaniach stał się z wyrazicielem spójni materii i ducha. Jako namacalny składnik codzienności, fragment nieożywionej przyrody jest obiektem poszukiwań, reliktem przeszłości, osobliwą formą zapisu czasu, a przede wszystkim inspiracją, by badać wartości malarskie i graficzne.

</doc>
<doc id="4796700" url="https://pl.wikipedia.org/wiki?curid=4796700" title="Nash Rambler">
Nash Rambler

Nash Rambler – samochód osobowy klasy kompaktowej produkowany przez amerykańską firmę Nash Motors, a następnie koncern American Motors w latach 1950–1955; w ostatnim roku także pod marką Hudson Rambler. Stanowił jeden z pierwszych amerykańskich powojennych samochodów kompaktowych i zapoczątkował powrót marki Rambler.
Wyprodukowany w liczbie około 280 tysięcy sztuk, występował początkowo jako kabriolet i dwudrzwiowe kombi, później wprowadzono także wydłużone odmiany czterodrzwiowe. Napęd stanowiły silniki sześciocylindrowe.
Historia i opis modelu.
Początek produkcji – lata 1950–1952.
W marcu 1950 roku amerykańskie przedsiębiorstwo Nash przedstawiło nowy model Rambler, nazwany tak od marki pierwszych samochodów produkcji przedsiębiorstwa Jeffery, poprzednika Nasha. Stał się on pierwszym przedstawicielem nowego mniejszego segmentu na rynku amerykańskim, określanego wówczas jako kompaktowy ("compact car"). Przyczyną jego powstania było rosnące zainteresowanie Amerykanów mniejszymi samochodami od dominujących na rynku, w tym importowanymi. Z rozstawem osi 100 cali (254 cm) był on w tym roku drugim najmniejszym samochodem produkcji amerykańskiej. Samochód zyskał awangardowe kształty nadwozia typowe dla większych modeli Nash, z dominującą formą jednolitej opływowej bryły pozbawionej wystających błotników i wcięć na nadkola. Styl ten nazwany był przez producenta Airflyte. Przedni pas zdobiły okrągłe reflektory na przedłużeniu błotników, a pod nimi znajdowały się małe okrągłe światła pozycyjne. Pomiędzy błotnikami była wybrzuszona maska. Atrapa chłodnicy w owalnym wycięciu miała dwie poprzeczki, a na środku mały ozdobny stożek.
Pierwszą odmianą nadwoziową był dwudrzwiowy kabriolet ze stałymi ramami drzwi (określony jako typ nadwozia "Landau" – lando), a po kilku miesiącach uzupełniło go dwudrzwiowe kombi (ang. "Station Wagon"). Oba nadwozia były o nowoczesnej konstrukcji samonośnej, pięciomiejscowe, zapewniające dobrą sztywność i bezpieczeństwo. Napęd stanowił sześciocylindrowy rzędowy silnik dolnozaworowy, przejęty ze starszego modelu Nash 600, o pojemności 2,8 l (172,6 cala sześciennego) i mocy brutto 82 KM. Napęd przenoszony był na tylną oś poprzez trzybiegową skrzynię mechaniczną, za dopłatą dostępny był nadbieg. Koła miały rozmiar 5,90×15. Samochód produkowany był początkowo w jedynej wersji wykończenia Custom i miał dobre wyposażenie jak na swoje czasy, posiadając między innymi standardowe radio, zegar elektryczny, podwójne wycieraczki szyby i kierunkowskazy. Dach w kabriolecie był rozciągany mechanicznie na prowadnicach ramy drzwi i mógł być częściowo otwarty. Mimo mniejszych rozmiarów, Nash Rambler nie był tani i kosztował w obu wersjach 1808 dolarów, co było ceną znacząco wyższą, niż za większe pełnowymiarowe samochody z nadwoziem sedan, chociaż niższą od ich odmian kabriolet i kombi. Wygoda była jednak podobna jak w dużych samochodach, wysoko oceniana była też jakość wykonania i wyposażenie. Samochód spotkał się z zainteresowaniem na rynku i powstało ich w pierwszym krótkim roku modelowym 11 420, w tym 1712 kombi. Produkowano je w Kenosha w stanie Wisconsin i El Segundo w Kalifornii.
Już w czerwcu 1950 roku wszedł na rynek Rambler 1951 roku modelowego, który nie wprowadził zmian w stylistyce ani napędzie, natomiast doszła trzecia wersja nadwoziowa o nazwie Country Club, w modnym stylu dwudrzwiowego hardtopu. Odznaczał się on stylistycznie szerokim pochylonym do tyłu tylnym słupkiem dachu (który później stał się charakterystyczny dla innych samochodów Nash) i opcjonalnym kołem zapasowym Continental. Ponadto, oprócz lepiej wyposażonej odmiany Custom, w gamie pojawiło się uboższe kombi o nazwie Suburban, oznaczone jako Super. Ceny wynosiły od 1885 do 1993 dolarów, a powstało aż 70 002 samochodów, w tym ponad połowa kombi (35 754). W ankiecie „Popular Mechanics” doceniano go przede wszystkim z uwagi na manewrowość, ekonomię eksploatacji i przyspieszenie, a za wady uznawano niewielki bagażnik w kabriolecie i słabe radio; 60% użytkowników oceniło samochód jako doskonały, 29% jako dobry, a 1% jako zły. W tym roku doszła konkurencja amerykańska w postaci kompaktowego samochodu Henry J o tym samym rozstawie osi, który był jednak tańszy, prostszy i występował tylko jako sedan.
Również w 1952 roku modelowym samochód nie przeszedł istotniejszych zmian. Ceny wzrosły o ponad 6% (2003–2119$), a wyprodukowano 51 752 sztuk – tym razem najpopularniejszy okazał się hardtop, z 25 785 egzemplarzami. Z konkurentów, oprócz Henry J, na rynku pojawił się także nieco większy dwudrzwiowy sedan lub hardtop Willys Aero, o podobnej cenie do Ramblera, który sprzedał się w ponad 30 tysiącach sztuk.
Restyling – 1953 rok.
W styczniu 1953 roku Nash Rambler został zmodernizowany przez studio Pininfarina, wzorem większych modeli marki, przestylizowanych już w ubiegłym roku. Zmieniono całe oblachowanie w dolnej części, wprowadzając tylne światła na niewielkich płetwach wystających do tyłu. Nadal koła były w większości zakryte, a na ich wysokości na całej długości nadwozia biegła ozdobna listwa ze stali nierdzewnej. Powiększona szyba przednia była nieco bardziej wygięta. Z przodu obniżono linię maski pomiędzy błotnikami i zmieniono atrapę chłodnicy, która otrzymała chromowaną obwódkę i pojedynczą poziomą belkę wewnątrz, z emblematem Nash pośrodku.
Napęd stanowił powiększony silnik R6 "Super Flying Scot", dolnozaworowy, o pojemności 3 l (184 cala sześciennego) i mocy brutto 85 KM, z trzybiegową skrzynią mechaniczną, a za dopłatą silnik R6 o pojemności 3,2 l (195,6 cala sześciennego) i mocy 90 KM ze skrzynią automatyczną "Dual-Range Hydra Matic" (osłabiona jednostka z modelu Nash Statesman). W wyposażeniu dodatkowym pojawiły się rozkładane siedzenia przednie, tworzące jednolitą kanapę do spania. Ceny pozostały podobne, a wyprodukowano ich 30 251. Do grona konkurentów doszedł natomiast sedan Hudson Jet, który wraz z Willysem Aero występował w tym roku po raz pierwszy w amerykańskim segmencie kompaktowym także w odmianie czterodrzwiowej.
Poszerzenie palety – 1954 rok.
W listopadzie 1953 roku został wprowadzony model Ramblera na 1954 rok, w którym oprócz dotychczasowych odmian dwudrzwiowych kombi, hardtop i kabriolet pojawił się wzorem innych marek dwudrzwiowy sedan, a nadto odmiany czterodrzwiowe o większym rozstawie osi 108 cali (2743 mm): sedan i kombi Cross Country. Poszerzono jednocześnie gamę wersji wykończenia, które stanowiły teraz: najuboższa DeLuxe (tylko dwudrzwiowy sedan), Super (sedan, hardtop i mniejsze kombi) i najlepiej wyposażona Custom (wszystkie nadwozia poza dwudrzwiowym sedanem). Odmiany Custom miały standardowo koło w stylu Continental na tylnym zderzaku, przez co były dłuższe o 18 cm. Wersje czterodrzwiowe mieściły sześciu pasażerów. Silniki pozostały takie same, z tym że odmiany czterodrzwiowe otrzymywały tylko silnik 3,2 l (90 KM) z trzybiegową skrzynią mechaniczną, a za dopłatą skrzynią automatyczną.
Oprócz poszerzenia cennika o tańsze wersje nadwoziowe, znacząco obniżono ceny wszystkich wersji Ramblera, które zaczynały się teraz od 1550 dolarów za dwudrzwiowy sedan DeLuxe przez 1795 za czterodrzwiowy sedan Super i 1800 za dotychczasowe kombi Super do 2050 dolarów za czterodrzwiowe kombi Custom Cross Country. Ceny sedanów były ogólnie porównywalne z cenami większych samochodów pełnowymiarowych, jednakże bardziej prestiżowe odmiany hardtop, kabriolet i kombi Ramblera były nadal tańsze od ich odpowiedników. Wyprodukowano jednak niewiele więcej – 36 175 samochodów, z tego prawie 21 tysięcy w odmianach czterodrzwiowych.
Usamodzielnienie modelu Rambler – 1955 rok.
Od listopada 1954 roku wprowadzono model na 1955 rok, który w ramach nowo utworzonego koncernu American Motors był sprzedawany także pod marką i ze znakiem firmowym Hudson. Odtąd był określany po prostu jako Rambler i traktowany jako samodzielny model koncernu. Zrezygnowano w nim z charakterystycznych zakrytych przednich nadkoli, które ograniczały promień skrętu. Dzięki temu, średnica skrętu dwudrzwiowego modelu – 11 m, była najniższa z samochodów amerykańskich w tym roku. Zmieniono także atrapę chłodnicy na kratę. 
Z gamy nadwozi usunięto kabriolet oraz dokonano w niej przesunięć, udostępniając więcej nadwozi w bazowej wersji DeLuxe, a także dodając w niej dwudrzwiowy trzymiejscowy Business Sedan obok pięciomiejscowego Club Sedan. Jedynym silnikiem pozostał 3,2 l o mocy 90 KM. W wyposażeniu opcjonalnym pojawiła się klimatyzacja (345 dolarów). Dokonano niewielkich korekt cen, które wynosiły od 1457 dolarów za DeLuxe Business Sedan do 1995 dolarów za kombi Custom Cross Country i 2098 dolarów za hardtop Custom Country Club. Rambler był w tym roku najtańszym samochodem produkcji amerykańskiej, chociaż jego cena była niewiele niższa od budżetowego segmentu samochodów pełnowymiarowych Chevrolet, Ford i Plymouth. W drugiej połowie roku pozostał on ostatnim amerykańskim samochodem kompaktowym z uwagi na zaprzestanie w kwietniu produkcji samochodów Willys Aero, a jeszcze w poprzednim roku Hudson Jet i Henry J. Wyprodukowano w konsekwencji znacznie więcej samochodów – 56 009 jako Nash i 24 194 jako Hudson, które stanowiły ponad 50% sprzedaży obu marek.
Następcą na 1956 rok modelowy był już tylko czterodrzwiowy Nash Rambler nowej generacji o dłuższym rozstawie osi 108 cali (późniejszy Rambler "Six"). Z uwagi jednak na zainteresowanie na rynku, produkcję nieco przestylizowanego dotychczasowego modelu o rozstawie osi 100 cali wznowiono w 1958 roku modelowym pod nazwą Rambler American.

</doc>
<doc id="4796706" url="https://pl.wikipedia.org/wiki?curid=4796706" title="Mistrzostwa Europy w Biegach Przełajowych 2019">
Mistrzostwa Europy w Biegach Przełajowych 2019

26. Mistrzostwa Europy w Biegach Przełajowych – zawody lekkoatletyczne w biegach przełajowych, które odbyły się 8 grudnia 2019 roku w Lizbonie. 
Stolica Portugalii została wybrana na gospodarza zawodów przez Radę European Athletics podczas jej posiedzenia 6 listopada 2017 w Lublanie.

</doc>
<doc id="4796710" url="https://pl.wikipedia.org/wiki?curid=4796710" title="Stare Kurpiewskie">
Stare Kurpiewskie

Stare Kurpiewskie – nieoficjalna część wsi Kurpiewskie w Polsce położona w województwie mazowieckim, w powiecie ostrołęckim, w gminie Lelis.
Dawniej Kurpiewskie Stare.
Wierni kościoła rzymskokatolickiego należą do parafii Miłosierdzia Bożego w Łęgu Starościńskim.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 56 osób w 10 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Ostrołęce.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4796713" url="https://pl.wikipedia.org/wiki?curid=4796713" title="Anne-Marie Bertrand">
Anne-Marie Bertrand

Anne-Marie Bertrand (ur. 27 listopada 1942) – francuska polityk partii Republikańskiej, senator.
Działalność publiczna.
Od 1988 do 2001 była merem Rognonas. Od 23 września 2017 po rezygnacji Jean-Claude Gaudina zasiada w Senacie reprezentując departament Delta Rodanu.

</doc>
<doc id="4796715" url="https://pl.wikipedia.org/wiki?curid=4796715" title="XIX Kongres esperanto">
XIX Kongres esperanto



</doc>
<doc id="4796722" url="https://pl.wikipedia.org/wiki?curid=4796722" title="Xavier García (waterpolista)">
Xavier García (waterpolista)



</doc>
<doc id="4796726" url="https://pl.wikipedia.org/wiki?curid=4796726" title="FK Austria/ASV Puch">
FK Austria/ASV Puch

FK Austria/ASV Puch – austriacki klub piłkarski, mający siedzibę w mieście Graz, w południowo-wschodniej części kraju. Obecnie gra w 1. Klasse Mitte A.
Historia.
Chronologia nazw:
Klub sportowy SC Südbahn Graz został założony w miejscowości Graz 15 kwietnia 1921 roku. Wkrótce dołączył do Związku Piłkarskiego Styrii. W 1925 roku zespół debiutował w "Steiermark 1. Klasse", jednak po skróceniu liczby drużyn w lidze do 4 spadł do "Steiermark 2. Klasse". Od 1931 roku regularnie uczestniczył w najwyższej lidze krajowej. Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Klub jako związek kolejowy musiał zmienić nazwę na Reichsbahn SG Graz i kontynuował występu na drugim poziomie ligowym, zwanym Bezirksklasse Süd, a od 1940 roku Gauliga Steiermark. W sezonie 1943/44 wygrał grupę A Gauligi i potem w meczach playoff wygrał ze zwycięzcą grupy B BSG Rosental (5:0, 1:2), jednak pozostał w drugiej lidze. W niedokończonym sezonie 1944/45 po 7.kolejkach prowadził w "Gauliga Steiermark Mitte". Po zakończeniu II wojny światowej klub po zmianie nazwy na SK Südbahn Graz kontynuował grę na drugim poziomie w Landesliga Steiermark (D2). W 1948 zmienił nazwę na ESV Austria Graz, a w 1950 po wygraniu "Landesligi Steiermark", grał potem w turnieju playoff, gdzie zajął drugie miejsce w grupie I (Ost). Klub awansował do Staatsligi B, która została wprowadzona w 1950 roku jako drugi poziom ligowy. W sezonie 1954/55 zajął drugie miejsce i potem w meczach playoff wygrał (2:2, 3:3, 4:0) z FC Dornbirn, uzyskując historyczny awans do najwyższej ligi. Debiutowy sezon 1955/56 w Staatsliga A zakończył na ostatnim 14.miejscu i spadł z powrotem do "Staatsligi B". W 1959 "Staatsliga B" została rozwiązana i wprowadzone trzy ligi regionalne. W wyniku reorganizacji klub kontynuował grę w Regionalliga Mitte. W 1962 został zdegradowany do Landesligi Steiermark (D3). W 1964 klub spadł do Oberligi. Potem powoli spadał coraz niżej w hierarchii ligowej, aby w 2006 dotrzeć do najniższej ligi regionalnych mistrzostw Styrii, zwanej 1. Klasse Mitte A. Dwa lata wcześniej, w 2004 klub połączył się z "ASV Puch" (zespół pracowników Puch-Werke) w FK Austria/ASV Puch. W 2009 awansował do Gebietsligi Mitte (D7),jednak w 2014 spadł z powrotem. W sezonie 2014/15 natychmiast wygrał "1. Klasse Mitte A" i wrócił na dwa lata do "Gebietsligi Mitte", po czym ponownie został zdegradowany do "1. Klasse Mitte A".
Barwy klubowe, strój.
Klub ma barwy fioletowe. Zawodnicy swoje domowe spotkania zazwyczaj grają w fioletowych koszulkach, fioletowych spodenkach oraz fioletowych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Sportplatz FK Austria/ASV Puch w Grazu o pojemności 1000 widzów. Wcześniej grał na Bundesstadion Liebenau o pojemności 19 000 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje również sekcja piłki nożnej kobiet.

</doc>
<doc id="4796728" url="https://pl.wikipedia.org/wiki?curid=4796728" title="Austria Graz">
Austria Graz



</doc>
<doc id="4796731" url="https://pl.wikipedia.org/wiki?curid=4796731" title="Nash Statesman">
Nash Statesman

Nash Statesman – samochód osobowy klasy średniej produkowany przez amerykański koncern American Motors w latach 1950–1956.
Pierwsza generacja.
Nash Statesman I został zaprezentowany po raz pierwszy w 1950 roku.
Model Statesman zastąpił w dotychczasowej ofercie firmy Nash model 600 jako sztandarowy pojazd w ofercie. Charakterystycznymi cechami wyglądu zewnętrznego była obła sylwetka z garbato zakończonym tyłem w stylu nadwozia fastback.
Z kolei z przodu nietypowym rozwiązaniem był brak wcięć w nadkolach na koła. Dodatkowym wariantme nawoziowym było także 2-drzwiowe coupe.
Druga generacja.
Nash Statesman II został zaprezentowany po raz pierwszy w 1952 roku.
Druga generacja modelu Statesman przeszła obszerny zakres zmian, zyskując sylwetkę klasycznej trójbryłowej limuzyny. Zachowano charakterystyczne zabudowane przednie nadkola, a ponadto pojawiły się wyraźniej zaznaczone reflektory i większa, chromowana atrapa chłodnicy. Samochód ponownie był oferowany w dwukolorowym malowaniu nadwozia.

</doc>
<doc id="4796734" url="https://pl.wikipedia.org/wiki?curid=4796734" title="Ivan Krapić">
Ivan Krapić

Ivan Krapić (ur. 14 lutego 1989) – chorwacki piłkarz wodny. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W 2017 Chorwacja z nim w składzie zdobyła tytuł mistrzów świata. 

</doc>
<doc id="4796736" url="https://pl.wikipedia.org/wiki?curid=4796736" title="William Henry Bullock">
William Henry Bullock

 
William Henry Bullock (ur. 13 kwietnia 1927 w Maple Lake, zm. 3 kwietnia 2011 w Madison) – amerykański duchowny katolicki, biskup pomocniczy archidiecezji Saint Paul i Minneapolis w latach 1980 – 1987, biskup ordynariusz diecezji Des Moines w latach 1987 – 1993, a w latach 1993 – 2003 biskup ordynariusz diecezji Madison. Od 2003 biskup senior.
Święcenia kapłańskie otrzymał 7 lipca 1952
3 lipca 1980 papież Jan Paweł II mianował go biskupem pomocniczym archidiecezji Saint Paul i Minneapolis ze stolicą tytularną Natchesium. Sakry udzielił mu 12 października 1980 arcybiskup John Robert Roach. 10 lutego 1987 papież Jan Paweł II przeniósł go na stanowisko biskupa ordynariusza diecezji Des Moines. Ingres odbył 2 kwietnia 1987 roku. 13 kwietnia 1993 tenże sam papież przeniósł go na stanowisko biskupa ordynariusza diecezji Madison. Ingres do katedry w Madison odbył 14 lipca tegoż roku. 23 maja 2003 roku Jan Paweł II przyjął jego rezygnację z pełnionego urzędu w związku z ukończeniem 75 lat.

</doc>
<doc id="4796741" url="https://pl.wikipedia.org/wiki?curid=4796741" title="Anka Krizmanić">
Anka Krizmanić

Anka Krizmanić (ur. 10 marca 1896 w Omilje, zm. 2 listopada 1987 w Zagrzebiu) – chorwacka malarka i graficzka.
Życiorys.
Urodziła się 10 marca 1896 w Omilje w rodzinie wiejskiego nauczyciela Josipa Sivoša i Jelki z domu Gušić. W dzieciństwie, po wczesnej śmierci ojca, wyjechała z matką do Zagrzebia, gdzie później uczęszczała do szkół. W latach 1910–1913 uczyła się w prywatnej szkole malarstwa Tomislava Krizmana, gdzie była najmłodszą uczennicą. Kolejne lata spędziła na studiach w Kunstgewerbeschule w Dreźnie, dokąd wyjechała dzięki wsparciu Krizmana oraz stypendium. W tym okresie rozpoczęła tworzyć cykle przedstawiające tancerzy i kochanków, które powstały z inspiracji tancerkami Anną Pawłową, Gretą Wiesenthal i szkołą taneczną Gertrud Leistikow. Studia w Niemczech ukończyła dyplomem w 1917 roku. W latach 1920–1930 rozwijała się w Paryżu. W Zagrzebiu angażowała się w lokalne życie kulturalne oraz wystawiała. Tworzyła portrety, pejzaże, prace z motywami ludowymi, a także mapy w technice litografii ("Dubrownik", 1921 i 1922 rok). W połowie lat 20. pracowała nad cyklem portretów i pejzaży w technice pastelu. W latach 1931–1954 (z wyłączeniem okresu II wojny światowej) była zatrudniona w roli rysowniczki na Katedrze Anatomii Uniwersytetu Medycznego w Zagrzebiu. Wystawiała do końca życia: jej prace pokazano na około 20 wystawach indywidualnych oraz wielu wystawach grupowych. Zmarła 2 listopada 1987 w Zagrzebiu.

</doc>
<doc id="4796742" url="https://pl.wikipedia.org/wiki?curid=4796742" title="Nash Ambassador">
Nash Ambassador

Nash Ambassador – samochód osobowy klasy luksusowej produkowany przez amerykańskie przedsiębiorstwo Nash Motors, a następnie koncern AMC w latach 1927–1957.

</doc>
<doc id="4796743" url="https://pl.wikipedia.org/wiki?curid=4796743" title="Dever Orgill">
Dever Orgill

Dever Akeem Orgill (ur. 8 marca 1990 w Port Antonio) – jamajski piłkarz grający na pozycji napastnika w klubie Ankaragücü oraz reprezentacji Jamajki.
Kariera klubowa.
Zanim rozpoczął klubową karierę grał w drużynach amatorskich i szkolnych. W 2007 roku trafił do akademii Vancouver Whitecaps. Na początku występował w sekcjach juniorskich. W 2008 roku dostawał szanse gry w pierwszym zespole. W 2010 roku powrócił do Jamajki. Występował w St. George's S.C..
W 2013 roku wyjechał do Europy. Przez trzy lata występował w fińskim IFK Mariehamn. Z klubem zdobył Veikkausliiga w roku 2016. Wygrał też Puchar Finlandii. W 2016 roku przeszedł do austriackiego Wolfsberger AC. W zespole rozegrał ponad 50 meczy. Od 2019 roku jest piłkarzem tureckiego Ankaragücü.
Kariera reprezentacyjna.
W dorosłej reprezentacji Jamajki zadebiutował 10 października 2010 roku w meczu z Trynidadem i Tobago. Znalazł się w kadrze Jamajki na Copa América 2016. Zagrał również na Złotym Pucharze CONCACAF 2019. Tam zdobył dwa gole w meczu z Hondurasem.

</doc>
<doc id="4796746" url="https://pl.wikipedia.org/wiki?curid=4796746" title="Antonio Petković">
Antonio Petković

Antonio Petković (ur. 11 stycznia 1986) – chorwacki piłkarz wodny. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. W 2015 Chorwacja z nim w składzie zajęła drugie miejsce na mistrzostwach świata. 

</doc>
<doc id="4796748" url="https://pl.wikipedia.org/wiki?curid=4796748" title="Moon River">
Moon River

Moon River – utwór autorstwa Henry’ego Manciniego i Johnny’ego Mercera, nagrany przez Audrey Hepburn w 1961 na potrzeby ścieżki dźwiękowej do filmu "Śniadanie u Tiffany’ego".
Utwór zapewnił twórcom Oscara za najlepszą piosenkę oryginalną oraz dwie Nagrody Grammy: za nagranie roku i piosenkę roku.
Również w 1961 własne wersje utworu wydali na singlu Jerry Butler i Danny Williams. W kolejnych latach własne interpretacje piosenki zarejestrował szereg wykonawców, w tym m.in. Andy Williams, Aretha Franklin, Louis Armstrong, Joey McIntyre, Elton John, Morrissey, The Killers, Jennifer Love Hewitt, Westlife, Chevy Chase czy R.E.M..
W 1999 utwór w aranżacji Henry’ego Manciniego został umieszczony na Grammy Hall of Fame. W 2018 na listę trafiła piosenka w wersji Andy’ego Williamsa.

</doc>
<doc id="4796750" url="https://pl.wikipedia.org/wiki?curid=4796750" title="Kick-Ass 2">
Kick-Ass 2



</doc>
<doc id="4796765" url="https://pl.wikipedia.org/wiki?curid=4796765" title="Tata Kazika kontra Hedora">
Tata Kazika kontra Hedora

Tata Kazika kontra Hedora – wspólny album studyjny polskiego wokalisty Kazika Staszewskiego oraz formacji Kwartet ProForma. Wydawnictwo ukazało się 19 maja 2017 roku nakładem wytwórni muzycznej S.P. Records.

</doc>
<doc id="4796766" url="https://pl.wikipedia.org/wiki?curid=4796766" title="Na skrzydłach orłów">
Na skrzydłach orłów

Na skrzydłach orłów () – oparta na faktach powieść sensacyjna brytyjskiego autora Kena Folletta, opisująca szczegóły misji specjalnej, która miała na celu uratowanie uwięzionych w ogarniętym rewolucją Iranie dwóch pracowników przedsiębiorstwa EDS.
W 1983 właściciel firmy, miliarder Ross Perot skontaktował się z brytyjskim pisarzem Kenem Follettem, który całe przedsięwzięcie opisał w swej książce. Follett twierdzi, że Perot nie zapłacił mu specjalnie za napisanie książki.
Książkę w Polsce wydało po raz pierwszy Wydawnictwo Amber w 1990 w tłumaczeniu Roberta Stażyńskiego. Potem była kilkakrotnie wznawiana przez wydawnictwo Albatros w przekładzie Andrzeja Leszczyńskiego.
Treść.
Ross Perot zorganizował grupę ratowniczą, złożoną z pracowników przedsiębiorstwa, dowodzoną przez byłego pułkownika sił specjalnych armii amerykańskiej, Arthura „Bulla” Simmonsa, w celu uwolnienia dwóch pracowników przedsiębiorstwa, Paula Chiapparone i Billa Gaylorda, uwięzionych bezprawnie w Teheranie w 1978 roku. Grupa dotarła do Iranu, gdzie planowała odbicie zakładników z terenu więzienia. Na nieszczęście, kilka dni później więźniowie zostali przeniesieni do innej, lepiej obwarowanej placówki. Zbawienny okazał się szturm przypuszczony na więzienie 12 lutego 1979 roku przez rewolucjonistów islamskich. Zniewoleni Amerykanie, korzystając z chaosu, uciekli z więzienia, odnaleźli hotel, w którym przebywała grupa ratownicza, a następnie, nie bez problemów, uciekli z pogrążonego w zamęcie wojennym Iranu drogą lądową przez granicę z Turcją. 
Książka została zekranizowana w 1986 w postaci dwuodcinkowego miniserialu w reżyserii Andrew V. McLaglena. Postać Perota odtwarzał Richard Crenna, zaś „Bulla” Simmonsa Burt Lancaster.

</doc>
<doc id="4796767" url="https://pl.wikipedia.org/wiki?curid=4796767" title="Hadrovci">
Hadrovci



</doc>
<doc id="4796771" url="https://pl.wikipedia.org/wiki?curid=4796771" title="Antoni Plichta">
Antoni Plichta

Antoni Plichta (ur. 10 stycznia 2000) – polski lekkoatleta specjalizujący się w biegach sprinterskich. 
W 2019 roku został wicemistrzem Europy U20 w biegu na 100 metrów.
Medalista mistrzostw Polski U20. 
Rekord życiowy: bieg na 100 metrów – 10,46 (18 lipca 2019, Borås). 

</doc>
<doc id="4796773" url="https://pl.wikipedia.org/wiki?curid=4796773" title="Epizema">
Epizema

Epizema (stgr. ἐπίσημα) – w starożytności godło przynależności umieszczane na tarczy wojownika greckiego.
Lica tarcz greckich malowano, zazwyczaj w wyróżniającej barwie czerwonej, białej bądź czarnej, nierzadko zdobiąc je tylko geometrycznymi wzorami (np. rozetą, wzorem łuskowym, spiralnym), lecz często oznakowując w sposób czytelny wraz z umieszczeniem na nich konkretnej epizemy. Najczęściej było nią godło fyli (szczepowe) – np. wąż, głowa wołu lub barana, koń, albo znak związany z patronującym bóstwem, np. orzeł (symbol Zeusa), koń (symbol Posejdona), sowa lub głowa Gorgony (kojarzona z Ateną). Jest prawdopodobne, że godła te należy łączyć z przeżytkami totemicznymi organizacji plemiennej z okresu koczowniczego, w postaci dawnych znaków rodowych przypisanych grupom, które swe pochodzenie w linii męskiej wiodły od wspólnego szlachetnego przodka. Typowymi przykładami był woli łeb attyckiego rodu Butadów, koń Pizystratydów (wywodzących się od Posejdona, któremu poświęconym zwierzęciem był koń), "triskeles" Alkmeonidów czy zad koński Filaidów (być może totem rozszczepiony wskutek podziału rodu). 
Źródła ikonograficzne wskazują, że obok podobnych znaków zoomorficznych występowały także dzik, pies, lew, sfinks, skorpion, kogut, kruk, ale też postacie ludzkie (np. wojownika) i niejasne znaczeniowo wyobrażenia figuralne (oko, noga, trójnóg, kantaros).
W czasach rozwiniętych miast-państw, zwłaszcza pod koniec V wieku p.n.e., na tarczach zamiast symbolicznych ozdób umieszczano litery wskazujące miejsce pochodzenia wojownika – np. literę alfa (A) dla Ateńczyków, lambdę (Λ) dla Spartan (Lacedemończyków) czy sigmę (Σ) dla Sykiończyków. 

</doc>
<doc id="4796775" url="https://pl.wikipedia.org/wiki?curid=4796775" title="Honda CBF 125">
Honda CBF 125

Honda CBF 125 – lekki motocykl szosowo-turystyczny produkowany przez koncern motocyklowy Honda.

</doc>
<doc id="4796777" url="https://pl.wikipedia.org/wiki?curid=4796777" title="John Robert Roach">
John Robert Roach

John Robert Roach (ur. 31 lipca 1921 w Prior Lake, zm. 11 lipca 2003) – amerykański duchowny katolicki, biskup pomocniczy archidiecezji Saint Paul i Minneapolis w latach 1971–1975, arcybiskup metropolita Saint Paul i Minneapolis w latach 1975–1995. Od 1995 arcybiskup senior tejże archidiecezji.
Święcenia kapłańskie otrzymał 8 czerwca 1946.
12 lipca 1971 papież Jan Paweł II mianował go biskupem pomocniczym archidiecezji Saint Paul i Minneapolis ze stolicą tytularną "Cenae". Sakry udzielił mu 8 sierpnia 1971 arcybiskup Luigi Raimondi. 21 maja 1975 tenże sam papież przeniósł go na stanowisko biskupa ordynariusza tejże archidiecezji. 8 sierpnia 1995 roku Jan Paweł II przyjął jego rezygnację z pełnionego urzędu.

</doc>
<doc id="4796778" url="https://pl.wikipedia.org/wiki?curid=4796778" title="Raindrops Keep Fallin’ on My Head">
Raindrops Keep Fallin’ on My Head

Raindrops Keep Fallin’ on My Head – singel B.J. Thomasa z października 1969, opublikowany na potrzeby ścieżki dźwiękowej do westernu "Butch Cassidy i Sundance Kid". Autorami i producentami utworu są Burt Bacharach i Hal David. Singel zapewnił twórcom Oscara za najlepszą piosenkę oryginalną oraz dotarł do pierwszego miejsca na amerykańskiej liście przebojów Hot 100 „Billboardu” i norweskiej Topp 20 Single.
W 2014 utwór otrzymał nagrodę Grammy Hall of Fame.

</doc>
<doc id="4796782" url="https://pl.wikipedia.org/wiki?curid=4796782" title="Fitzroy (rzeka w Queensland)">
Fitzroy (rzeka w Queensland)



</doc>
<doc id="4796783" url="https://pl.wikipedia.org/wiki?curid=4796783" title="Dawson (rzeka w Queensland)">
Dawson (rzeka w Queensland)



</doc>
<doc id="4796785" url="https://pl.wikipedia.org/wiki?curid=4796785" title="Mitchell (rzeka w Queensland)">
Mitchell (rzeka w Queensland)



</doc>
<doc id="4796786" url="https://pl.wikipedia.org/wiki?curid=4796786" title="Andrzej Łaganowski">
Andrzej Łaganowski

Andrzej Maria Łaganowski (ur. 24 września 1947 w Gębicach) – polski urzędnik państwowy i dyplomata, w latach 1993–1994 podsekretarz stanu w Ministerstwie Współpracy Gospodarczej z Zagranicą.
Życiorys.
Syn Kazimierza. Absolwent Wydziału Handlu Zagranicznego Szkoły Głównej Planowania i Statystyki. W 1975 zarejestrowany jako tajny współpracownik o pseudonimie „Rumak” przez Zarząd II Sztabu Generalnego Wojska Polskiego.
Od 1992 do 1993 pełnił funkcję dyrektora generalnego Ministerstwa Współpracy Gospodarczej z Zagranicą, następnie od 17 czerwca 1993 do 18 stycznia 1994 podsekretarza stanu w tym resorcie. Później zajmował stanowisko radcy handlowego ambasady RP w Waszyngtonie. Następnie związany z Ministerstwem Nauki i Informatyzacji, gdzie był kolejno radcą ministra oraz wiceszefem i szefem Departamentu Badań na Rzecz Gospodarki. Zajmował stanowisko dyrektora Biura Administracyjno-Gospodarczego w Ministerstwie Budownictwa.

</doc>
<doc id="4796809" url="https://pl.wikipedia.org/wiki?curid=4796809" title="Michel Amiel">
Michel Amiel

Michel Amiel (ur. 3 lipca 1954) – francuski polityk, senator.
Działalność publiczna.
Od 2001 do 2017 i ponownie od 2020 jest merem Les Pennes-Mirabeau. Od 1 października 2014 do 2 października 2020 zasiadał w Senacie reprezentując departament Delta Rodanu.

</doc>
<doc id="4796814" url="https://pl.wikipedia.org/wiki?curid=4796814" title="Zaleskie (obwód grodzieński)">
Zaleskie (obwód grodzieński)

Zaleskie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Żyrmuny. W XIX w. występowała także pod nazwą "Stecewicze".
Dawniej okolica szlachecka. W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Żyrmuny.

</doc>
<doc id="4796829" url="https://pl.wikipedia.org/wiki?curid=4796829" title="Rubilio Castillo">
Rubilio Castillo

Román Rubilio Castillo Álvarez (ur. 26 listopada 1991 w La Ceiba) – honduraski piłkarz grający na pozycji napastnika w klubie FC Motagua, do którego jest wypożyczony z CD Tondela oraz reprezentacji Hondurasu.
Kariera.
Dorosłą karierę rozpoczynał w CDS Vida. Podczas pięcioletniego pobytu był wypożyczony na rok do Deportes Savio. Następnie przeniósł się do FC Motagua. W klubie rozegrał ponad 150 meczy, zdobywając ponad 80 bramek. Wywalczył dwa tytuły Apertura i jeden Clausura w Liga Nacional. W 2019 roku przeniósł się do Saprissy. Potem zaliczył transfer do portugalskiego CD Tondela. Aktualnie jest wypożyczony do FC Motagua.
W reprezentacji Hondurasu zadebiutował 4 lutego 2015 roku w meczu z Wenezuelą. 6 czerwca 2015 roku zdobył pierwszego gola w starciu z Paragwajem. Został powołany na Złoty Puchar CONCACAF 2015 i 2019.

</doc>
<doc id="4796831" url="https://pl.wikipedia.org/wiki?curid=4796831" title="Parlament Konga">
Parlament Konga

Parlament Republiki Konga (fr. "Parlement de la République du Congo") – główny organ władzy ustawodawczej w Republice Konga. Ma charakter bikameralny i składa się ze Zgromadzenia Narodowego oraz Senatu.
Zgromadzenie Narodowe.
Zgromadzenie Narodowe jest izbą niższą i składa się ze 151 deputowanych. Wybierani są na pięcioletnią kadencję, w 151 jednomandatowych okręgach wyborczych.
Ostatnie wybory do Zgromadzenia Narodowego odbyły się 16 lipca 2017 roku, większość uzyskała Kongijska Partia Pracy (PCT) zdobywając 96 mandatów.
Senat.
Senat jest izbą wyższą i składa się z 72 członków (sześciu z każdego z 12 regionów Konga), wybieranych na sześcioletnią kadencję przez rady regionalne. Senat reprezentuje władze lokalne.
Ostatnie wybory do Senatu odbyły się 31 sierpnia 2017 roku, większość uzyskała Kongijska Partia Pracy (PCT) zdobywając 46 mandatów.

</doc>
<doc id="4796832" url="https://pl.wikipedia.org/wiki?curid=4796832" title="Adam Walanus">
Adam Walanus

Adam Walanus (ur. 6 kwietnia 1952) – polski naukowiec i fotograf; geolog, fizyk, analityk danych, statystyk i programista, profesor nauk o Ziemi, wykładowca Akademii Górniczo-Hutniczej w Krakowie.
Życiorys.
Wczesne lata.
Wychował się w Tarnowskich Górach, gdzie ukończył szkołę podstawową, a następnie w 1971 roku II Liceum Ogólnokształcące im. Stanisława Staszica.
Działalność zawodowa-naukowa.
W 1976 roku ukończył studia fizyczno-techniczne na Wydziale Matematyczno-Fizycznym Politechniki Śląskiej w Gliwicach, uzyskując z wyróżnieniem stopień magistra na podstawie pracy "Rozkład prawdopodobieństwa ilorazu zliczeń mionów w liczniku proporcjonalnym". W tym samym roku podjął pracę w Zakładzie Zastosowań Radioizotopów Instytutu Fizyki Politechniki Śląskiej, gdzie w latach 1976–1984 był zatrudniony jako asystent, a w latach 1984–1998 jako adiunkt.
W 1983 roku uzyskał stopień naukowy doktora w Instytucie Fizyki i Techniki Jądrowej Akademii Górniczo-Hutniczej w Krakowie na podstawie pracy "Obiektywizacja pomiaru w datowaniach metodą 14C". W latach 1986–1989 pracował na pół etatu w Instytucie Botaniki Polskiej Akademii Nauk w Krakowie, na stanowisku konsultanta i później starszego specjalisty.
W latach 1990–1998 prowadził samodzielną działalność gospodarczą wykonując usługi komputerowe, oprogramowanie i analizę danych, w większości dla instytucji naukowych. Pracował też w prywatnych przedsiębiorstwach jako analityk-projektant w zakresie oprogramowania pomiarowego i statystycznego sterowania jakością oraz jako konsultant w dziale technicznym. W latach 1999–2000 prowadził wykłady ze statystyki i obsługi komputera w policealnej Szkole Bankowości i Finansów w Krakowie.
W 2002 roku na Wydziale Geologii Geofizyki i Ochrony Środowiska AGH uzyskał stopień doktora habilitowanego na podstawie pracy "Istotność statystyczna wniosków z analiz ilościowych na przykładzie badań górnego czwartorzędu". W latach 2003–2006 wykładał na Uniwersytecie Rzeszowskim, gdzie uzyskał stanowisko profesora nadzwyczajnego. Do 2004 pracował tam w Instytucie Archeologii, a następnie w Instytucie Techniki Wydziału Matematyczno-Przyrodniczego UR.
W 2007 roku objął stanowisko profesora nadzwyczajnego Akademii Górniczo-Hutniczej w Krakowie, na Wydziale Geologii Geofizyki i Ochrony Środowiska. W 2014 roku uzyskał tytuł profesora nauk o Ziemi. W marcu 2019 roku został wybrany na członka Komisji Filozofii Nauk Polskiej Akademii Umiejętności, kierowanej przez Michała Hellera.
W pracy badawczej specjalizuje się w analizie danych i metodach statystycznych w naukach przyrodniczych. Współuczestniczył w budowie aparatury pomiarowej Gliwickiego Laboratorium Radiowęglowego, a następnie zajął się statystyczną obróbką wyników datowań i ich probabilistyczną interpretacją. Opublikował jako autor lub współautor kilkaset prac badawczych w recenzowanych czasopismach naukowych, m.in. w "Nature", "Radiocarbon", "The Holocene", "Climatic Change", "Theoretical and Applied Climatology", "Aerobiologia", "Human Ecology", "Natural Hazards", "Journal of Environmental Monitoring", "Journal of Paleolimnology". Był współautorem podręcznika akademickiego "Datowanie radiowęglowe" (2009, wraz z Tomaszem Goslarem; Wydawnictwo AGH). Opublikował również szereg tekstów popularnonaukowych na łamach magazynów "Wiedza i Życie", "Magazyn Przemysłowy" czy "Wszechświat".
Fotografia.
Poza działalnością zawodową na przestrzeni lat amatorsko uprawiał fotografię. Tworzył m.in. pejzaże i portrety, a także z własnej inicjatywy udokumentował szereg wydarzeń naukowych i kulturalnych. W 1971 roku otrzymał III Nagrodę na II Biennale Krajobrazu Polskiego w Kielcach. Jego prace były prezentowane na szeregu wystaw indywidualnych, m.in. "Człowiek wśród ludzi" w Wojewódzkiej Bibliotece Publicznej w Krakowie (9 maja – 18 czerwca 2015).
Życie prywatne.
Jest żonaty, ma dwóch synów (ur. 1978 i 1985).

</doc>
<doc id="4796833" url="https://pl.wikipedia.org/wiki?curid=4796833" title="Mixed media">
Mixed media

W sztukach wizualnych zwrot mixed media, zwany też mix-media, jest określeniem techniki artystycznej, w której zastosowano więcej niż jeden materiał. Asamblaż i kolaż są dwoma przykładami technik wykorzystujących różne materiały, na przykład tkaniny, papier, drewno lub przedmiot Ready-made.
Historia mixed media.
Pierwszym nowoczesnym dziełem, które można uznać za mixed media, jest kolaż Pablo Picassa "Martwa natura z plecionką krzesła" z 1912 r. Artysta wykorzystał w nim papier, tkaninę, farbę i sznurek, powodując efekt pseudo-3D. Z powodu wpływu nurtów takich jak Kubizm i Dadaizm, mixed media zyskały na popularności w XX wieku, wraz z artystami takimi jak Henri Matisse, Joseph Cornell, Jean Dubuffet i Ellsworth Kelly. Techniki mieszane są nadal popularną formą wśród artystów.

</doc>
<doc id="4796837" url="https://pl.wikipedia.org/wiki?curid=4796837" title="Michał Frąckowiak">
Michał Frąckowiak



</doc>
<doc id="4796838" url="https://pl.wikipedia.org/wiki?curid=4796838" title="Stefan Tadeusz Studniarski">
Stefan Tadeusz Studniarski

Stefan Tadeusz Studniarski herbu Pobóg (ur. 16 kwietnia 1868 w Szamotułach, zm. 24 marca 1942 w Grzegorzewicach) – polski inżynier leśnik, nadleśniczy, ekonomista, profesor Uniwersytetu Poznańskiego.
Życiorys.
Urodził się w Szamotułach w rodzinie Feliksa Studniarskiego i Antoniny z Chosłowskich. Był bratankiem Wincentego oraz starszym bratem Jana. W 1886 zdał maturę w Gimnazjum św. Marii Magdaleny w Poznaniu do którego uczęszczał od 1877. W tym samym roku podjął studia medyczne we Wrocławiu, a następnie w Berlinie, z których zrezygnował na rzecz Akademii Leśnej w Tharandt. Po jej ukończeniu odbył podróż naukową po lasach Saksonii, Turyngii i Meklemburgii. Od 1894 pracował jako nadleśniczy w Kutach i Suchodole. W 1895 otrzymał dyplom inżyniera-leśnika w ministerstwie rolnictwa w Wiedniu. W 1905 w ministerstwie rolnictwa Austro-Węgier złożył drugi egzamin. W 1910 został inspektorem lasów w Dyrekcji Domen i Lasów Państwowych we Lwowie. W 1918 wrócił do Wielkopolski i piastował stanowisko nadleśniczego w nadleśnictwie w Oborniki. Od 1921 dawał wykłady na Uniwersytecie Poznańskim, a w 1923 został mianowany profesorem i objął nowo powstałą Katedrę Administracji i Rachunkowości Leśnej. W 1929 był członkiem komitetu Powszechnej Wystawy Krajowej i współorganizował jej Dział Leśnictwa. W latach 1931-1932 był dziekanem Wydziału Rolniczo-Leśnego. W 1937 został mianowany profesorem zwyczajnym nauk leśnych, w październiku tego roku przeszedł na emeryturę. Po wkroczeniu Niemców do Poznania został osadzony 15 listopada 1939 w obozie na Głównej. Został wysiedlony do Ostrowca Świętokrzyskiego a następnie do Grzegorzewic, gdzie zmarł 24 marca 1942. Pochowany został na lokalnym cmentarzu. 

</doc>
<doc id="4796839" url="https://pl.wikipedia.org/wiki?curid=4796839" title="Michał Frąckowiak (ekonomista)">
Michał Frąckowiak (ekonomista)

Michał Julian Frąckowiak (ur. 14 sierpnia 1961) – polski menedżer i ekonomista, w 1992 podsekretarz stanu w Ministerstwie Współpracy Gospodarczej z Zagranicą, były prezes Nafty Polskiej.
Życiorys.
Absolwent Szkoły Głównej Planowania i Statystyki, pracował jako nauczyciel akademicki na tej uczelni. Od 1 marca do 7 sierpnia 1992 pełnił funkcję podsekretarza stanu w Ministerstwie Współpracy Gospodarczej z Zagranicą (z rekomendacji Adama Glapińskiego), kierował wówczas komisją przyznającą koncesje na obrót paliwami. Na początku 1994 objął fotel dyrektora warszawskiego oddziału, a następnie prezesa firmy Solo (potem Duo) z branży paliwowej. W latach 1998–2001 zajmował stanowisko prezesa Nafty Polskiej. Później prowadził działalność gospodarczą, zasiadał też m.in. w radzie nadzorczej BRE Banku. W 2005 zeznawał przed komisją śledczą ds. PKN Orlen.

</doc>
<doc id="4796869" url="https://pl.wikipedia.org/wiki?curid=4796869" title="II liga polska w piłce siatkowej mężczyzn (2019/2020)">
II liga polska w piłce siatkowej mężczyzn (2019/2020)

II liga polska w piłce siatkowej mężczyzn 2019/2020 – 30. edycja ligowych rozgrywek siatkarskich trzeciego szczebla, organizowanych przez Polski Związek Piłki Siatkowej pod nazwą II liga.
Odwołanie fazy play-off.
Z powodu pandemii COVID-19 (koronawirusa) faza play-off i play-out została przerwana po pierwszych rozegranych spotkaniach – mecze unieważniono, a wyniki uzyskane w fazie zasadniczej są wynikami kończącymi sezon 2019/2020, nie rozgrywane też pozostałe fazy. Według komunikatu Polskiego Związku Piłki Siatkowej nikt w tym sezonie nie spada z ligi, a od czterech drużyn został przyjęty do rozpatrzenia akces do I ligi organizowanej przez Polska Liga Siatkówki. Ostatecznie decyzją PLS negatywnie rozpatrzono akces drużyny LKS Czarni Rząśnia, awans do I ligi uzyskały drużyny: Avia Świdnik, BAS Białystok oraz Olimpia Sulęcin.

</doc>
<doc id="4796872" url="https://pl.wikipedia.org/wiki?curid=4796872" title="Jemielno (powiat człuchowski)">
Jemielno (powiat człuchowski)



</doc>
<doc id="4796877" url="https://pl.wikipedia.org/wiki?curid=4796877" title="Zadroże (gmina Przechlewo)">
Zadroże (gmina Przechlewo)



</doc>
<doc id="4796880" url="https://pl.wikipedia.org/wiki?curid=4796880" title="Zbrzyca (gmina Przechlewo)">
Zbrzyca (gmina Przechlewo)



</doc>
<doc id="4796885" url="https://pl.wikipedia.org/wiki?curid=4796885" title="Zbrzyca (powiat człuchowski)">
Zbrzyca (powiat człuchowski)



</doc>
<doc id="4796930" url="https://pl.wikipedia.org/wiki?curid=4796930" title="Chondracanthodes">
Chondracanthodes

Chondracanthodes – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1932 roku przez amerykańskiego biologa Charlesa Brancha Wilsona. Rodzaj został ujęty w Catalogue of Life.

</doc>
<doc id="4796933" url="https://pl.wikipedia.org/wiki?curid=4796933" title="Mit czystego Wehrmachtu">
Mit czystego Wehrmachtu

Mit czystego Wehrmachtu – błędne przekonanie, że regularne niemieckie siły zbrojne "Wehrmacht" nie były zaangażowane w Holokaust i inne zbrodnie wojenne podczas II wojny światowej.
Mit zaprzecza winie niemieckiego dowództwa wojskowego w planowaniu i przygotowywaniu zbrodni wojennych. Nawet tam, gdzie popełniono zbrodnie wojenne i prowadzono wojnę eksterminacyjną, szczególnie na froncie wschodnim – gdzie naziści postrzegali Słowian jako „podludzi” rządzonych przez „żydowskich bolszewików” – przypisuje się te zbrodnie „partyjnym żołnierzom”, głównie oddziałom Schutzstaffel (SS), a nie regularnemu niemieckiemu wojsku.

</doc>
<doc id="4796937" url="https://pl.wikipedia.org/wiki?curid=4796937" title="Hamzići">
Hamzići



</doc>
<doc id="4796938" url="https://pl.wikipedia.org/wiki?curid=4796938" title="Hodžići">
Hodžići



</doc>
<doc id="4796939" url="https://pl.wikipedia.org/wiki?curid=4796939" title="Ivica">
Ivica

Ivica – imię

</doc>
<doc id="4796942" url="https://pl.wikipedia.org/wiki?curid=4796942" title="Jasenje">
Jasenje



</doc>
<doc id="4796946" url="https://pl.wikipedia.org/wiki?curid=4796946" title="Jasenik">
Jasenik



</doc>
<doc id="4796948" url="https://pl.wikipedia.org/wiki?curid=4796948" title="Chondracanthodes bulbosus">
Chondracanthodes bulbosus

Chondracanthodes bulbosus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1965 roku przez kanadyjskiego parazytologa polskiego pochodzenia Zbigniewa Kabatę.

</doc>
<doc id="4796949" url="https://pl.wikipedia.org/wiki?curid=4796949" title="Jasikovac">
Jasikovac



</doc>
<doc id="4796950" url="https://pl.wikipedia.org/wiki?curid=4796950" title="Chondracanthodes deflexus">
Chondracanthodes deflexus

Chondracanthodes deflexus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1932 roku przez amerykańskiego biologa Charlesa Brancha Wilsona. Gatunek został ujęty w Catalogue of Life.

</doc>
<doc id="4796951" url="https://pl.wikipedia.org/wiki?curid=4796951" title="Jelačići">
Jelačići



</doc>
<doc id="4796959" url="https://pl.wikipedia.org/wiki?curid=4796959" title="Johovica">
Johovica



</doc>
<doc id="4796961" url="https://pl.wikipedia.org/wiki?curid=4796961" title="Kent Andersson">
Kent Andersson

Imię i nazwisko Kent Andersson nosili lub noszą m.in.:

</doc>
<doc id="4796964" url="https://pl.wikipedia.org/wiki?curid=4796964" title="Kalac">
Kalac



</doc>
<doc id="4796970" url="https://pl.wikipedia.org/wiki?curid=4796970" title="Karići">
Karići



</doc>
<doc id="4796974" url="https://pl.wikipedia.org/wiki?curid=4796974" title="Karovići">
Karovići



</doc>
<doc id="4796988" url="https://pl.wikipedia.org/wiki?curid=4796988" title="Chondracanthodes radiatus">
Chondracanthodes radiatus

Chondracanthodes radiatus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1777 roku przez duńskiego biologa Otto Friedricha Müllera. Gatunek został ujęty w Catalogue of Life.

</doc>
<doc id="4796989" url="https://pl.wikipedia.org/wiki?curid=4796989" title="Hans Albert Einstein">
Hans Albert Einstein

Hans Albert Einstein (ur. 14 maja 1904 r. w Bernie, zm. 26 lipca 1973 r. w Woods Hole) – amerykański inżynier hydrotechnik i wykładowca akademicki pochodzenia żydowsko-szwajcarskiego.
Życiorys.
Urodził się 14 maja 1904 r. w Bernie jako drugie z trójki dzieci Alberta Einsteina z Milevą Marić. W 1914 r. wraz z rodziną przeniósł się do Berlina, ale wkrótce wyjechał z matką i bratem ponownie do Zurychu. W 1919 r., po pięciu latach separacji jego rodzice rozwiedli się; po ich rozstaniu Hans Einstein intensywnie korespondował z ojcem"" i spędzał z nim czas, kiedy ten odwiedzał synów w Szwajcarii. Początkowo za jego edukację odpowiadała matka, następnie zaś podjął studia z inżynierii lądowej na Politechnice Federalnej w Zurychu, gdzie wcześniej studiowali jego rodzice. Wybór tego kierunku krytykował jego ojciec, uznając go za "obrzydliwy". Studia ukończył w 1926 r. z wyróżnieniem, a po uzyskaniu dyplomu przeniósł się do Niemiec, pracując jako inżynier"", m.in. w latach 1926–1930 przy konstrukcji mostu w Dortmundzie. W 1936 r. uzyskał doktorat w dziedzinie nauk technicznych na Politechnice Federalnej w Zurychu.
Po dojściu do władzy w Niemczech nazistów, jego ojciec wyemigrował już w 1933 r., jednak Hans Einstein opuścił kraj później. W 1937 r. wyjechał do USA w poszukiwaniu nowego domu i pracy, a dopiero w 1938 r. wyemigrował wraz z rodziną. Osiadł w Greenville, gdzie rozpoczął pracę dla Departamentu Rolnictwa w agrotechnicznej stacji badawczej w Clemson, a w 1943 r. przeniósł się do Kalifornii, podejmując pracę wykładowcy w California Institute of Technology. W 1947 roku przyjął propozycję pracy na Uniwersytecie Kalifornijskim w Berkley, gdzie wykładał hydrotechnikę do emerytury w 1971 r., z czasem uzyskując posadę profesora. Po osiągnięciu wieku emerytalnego pozostał na uczelni jako emerytowany profesor i wykładowca do swojej śmierci. Einstein korespondował z ojcem aż do końca jego życia, dyskutując m.in. o kwestiach zawodowych.
W 1927 roku ożenił się z Friedą Knecht, z którą miał trzech synów; ten wybór również był obiektem krytyki ojca, który nawet usiłował zabronić posiadania dzieci z żoną. Wraz z żoną adoptował też wkrótce po urodzeniu dziewczynkę o imieniu Evelyn. Evelyn Einstein uważała, że może być w rzeczywistości owocem któregoś z romansów Alberta Einsteina. Po śmierci pierwszej żony w 1958 r. ożenił się z neurochemiczką Elizabeth Roboz, z którą nie miał dzieci.
Jako uznany specjalista w swojej dziedzinie często podróżował, biorąc udział w konferencjach branżowych. Podczas jednej z takich podróży zmarł 26 lipca 1973 r. w Woods Hole z powodu nagłego incydentu kardiologicznego.
W 1988 r. Amerykańskie Stowarzyszenie Inżynierii Lądowej utworzyło Nagrodę Hansa Alberta Einsteina w celu honorowania wybitnych zasług w badaniach nad erozją, sedymentacją i rozwojem dróg wodnych. W 1991 roku jego druga żona Elizabeth opublikowała książkę poświęconą jego i ich wspólnemu życiu: "Hans Albert Einstein: Reminiscences of his Life and our Life Together".

</doc>
<doc id="4796990" url="https://pl.wikipedia.org/wiki?curid=4796990" title="Stowarzyszenie Pracowników Socjalnych Sierra Leone">
Stowarzyszenie Pracowników Socjalnych Sierra Leone

Stowarzyszenie Pracowników Socjalnych Sierra Leone (ang. "Sierra Leona Association of Social Worker", SLASOW) – stowarzyszenie zrzeszające pracowników socjalnych w Sierra Leone z siedzibą we Freetown.
Organizacja powstała we wrześniu 2015. W maju 2016 przeprowadzono badania dotyczące funkcjonalności pracy socjalnej w Sierra Leone, jako zawodu. W 2017 przystąpiono do Międzynarodowej Federacji Pracowników Socjalnych. Stowarzyszenie współpracuje z przedstawicielami innych zawodów, którzy mają wpływa na środowiskową pracę socjalną, a zatem m.in. z nauczycielami, czy pielęgniarkami, a także z organizacjami społecznymi. Jest organizatorem działań propagujących pracę socjalną, w tym audycji radiowych.
W 2020 organizacja liczyła ponad 150 członków. Jej prezydentem jest George Mansaray (2020).

</doc>
<doc id="4797001" url="https://pl.wikipedia.org/wiki?curid=4797001" title="Some Fine Old Chestnuts">
Some Fine Old Chestnuts

Some Fine Old Chestnuts – muzyczny album studyjny Binga Crosby’ego wydany w 1954 roku przez Decca Records.
Album został wydany ponownie w 2014 roku na płytę CD pod nazwą "Some Fine Old Chestnuts (60th Anniversary Deluxe Edition)" i zawierał kilka nowych utworów bonusowych.

</doc>
<doc id="4797015" url="https://pl.wikipedia.org/wiki?curid=4797015" title="Lanište (gmina Bela Palanka)">
Lanište (gmina Bela Palanka)



</doc>
<doc id="4797018" url="https://pl.wikipedia.org/wiki?curid=4797018" title="Bing Sings the Hits">
Bing Sings the Hits

Bing Sings the Hits – kompilacyjny album muzyczny piosenkarza Binga Crosby'ego wydany przez Decca Records w 1954 roku w formacie płyty LP z numerem katalogowym DL 5520.
Twórcy.
John Scott Trotter i jego orkiestra

</doc>
<doc id="4797025" url="https://pl.wikipedia.org/wiki?curid=4797025" title="Lepenac (gmina Brus)">
Lepenac (gmina Brus)



</doc>
<doc id="4797026" url="https://pl.wikipedia.org/wiki?curid=4797026" title="Lepenica (gmina Vladičin Han)">
Lepenica (gmina Vladičin Han)



</doc>
<doc id="4797027" url="https://pl.wikipedia.org/wiki?curid=4797027" title="Lepnica (wieś)">
Lepnica (wieś)



</doc>
<doc id="4797028" url="https://pl.wikipedia.org/wiki?curid=4797028" title="Lepnica (Bośnia i Hercegowina)">
Lepnica (Bośnia i Hercegowina)



</doc>
<doc id="4797031" url="https://pl.wikipedia.org/wiki?curid=4797031" title="Leskovik (gmina Bela Palanka)">
Leskovik (gmina Bela Palanka)



</doc>
<doc id="4797036" url="https://pl.wikipedia.org/wiki?curid=4797036" title="Człowiek z Cienia">
Człowiek z Cienia

Człowiek z cienia – polski krótkometrażowy dramat filmowy z roku 1995 w reżyserii Jerzego Zińczuka, na podstawie wspólnego scenariusza z Janem Kamińskim. 
Akcja toczy się w latach 90. i nawiązuje do głośnej w XX w. sprawy porwania 22 stycznia 1957 i zabójstwa warszawskiego licealisty Bohdana Piaseckiego. 
Dzielący razem stancję - Kasia i Adam - odnajdują szpulkę taśmy filmowej, na której zarejestrowano zabójstwo. Ich odkrycie rzuca nowe światło na sprawę zbrodni sprzed wielu lat. Budzi się nadzieja oraz budzą się demony. Film ma na celu przywrócenie świadomości, o tej niewyjaśnionej do dziś zbrodni. Fabuła nie odzwierciedla prawdy historycznej. W rolę licealisty wcielił się Szymon Hołownia.
Film realizowany był jako produkcja niezależna i nie był szerzej prezentowany. Obecnie autor udostępnia go w całości na portalu youtube - link do filmu. 
Fabuła.
W Prokuraturze Generalnej w Warszawie pojawia się przeniesiony właśnie do Warszawy prokurator z prowincji z zamiarem wznowienia dochodzenia w sprawie głośnej zbrodni politycznej sprzed lat - znanej jako Zabójstwo Bohdana Piaseckiego 
Obsada.
"W oparciu o napisy filmu."
Produkcja.
Film ma na celu przywrócenie świadomości, o tej niewyjaśnionej do dziś zbrodni. Fabuła nie odzwierciedla prawdy historycznej.

</doc>
<doc id="4797041" url="https://pl.wikipedia.org/wiki?curid=4797041" title="Livađe (gmina Brus)">
Livađe (gmina Brus)



</doc>
<doc id="4797047" url="https://pl.wikipedia.org/wiki?curid=4797047" title="Ljubljanica (Chorwacja)">
Ljubljanica (Chorwacja)



</doc>
<doc id="4797050" url="https://pl.wikipedia.org/wiki?curid=4797050" title="Ljuta (gmina Konjic)">
Ljuta (gmina Konjic)



</doc>
<doc id="4797052" url="https://pl.wikipedia.org/wiki?curid=4797052" title="Ljuša (gmina Kuršumlija)">
Ljuša (gmina Kuršumlija)



</doc>
<doc id="4797055" url="https://pl.wikipedia.org/wiki?curid=4797055" title="Lokva (gmina Knjaževac)">
Lokva (gmina Knjaževac)



</doc>
<doc id="4797063" url="https://pl.wikipedia.org/wiki?curid=4797063" title="Lozna (gmina Trstenik)">
Lozna (gmina Trstenik)



</doc>
<doc id="4797068" url="https://pl.wikipedia.org/wiki?curid=4797068" title="Lugovi (Bośnia i Hercegowina)">
Lugovi (Bośnia i Hercegowina)



</doc>
<doc id="4797069" url="https://pl.wikipedia.org/wiki?curid=4797069" title="Nowości Illustrowane">
Nowości Illustrowane



</doc>
<doc id="4797071" url="https://pl.wikipedia.org/wiki?curid=4797071" title="Lukar (miasto Jagodina)">
Lukar (miasto Jagodina)



</doc>
<doc id="4797080" url="https://pl.wikipedia.org/wiki?curid=4797080" title="Lučane (gmina Bujanovac)">
Lučane (gmina Bujanovac)



</doc>
<doc id="4797091" url="https://pl.wikipedia.org/wiki?curid=4797091" title="Łowickie Zakłady Przemysłowe Cukrownia i Rafineria „Irena”">
Łowickie Zakłady Przemysłowe Cukrownia i Rafineria „Irena”

Łowickie Zakłady Przemysłowe Cukrownia i Rafineria „Irena” – dawna spółka akcyjna z siedzibą w Warszawie. Założona w 1857, a ustrój spółki akcyjnej przyjęty w 1929 roku. W 1938 r. siedziba zarządu znajdowała się w Warszawie przy ul. Mazowieckiej 5, a cukrownia w Łyszkowicach.
Radca handlowy Herman Epstein, wydzierżawił od Zarządu Księstwa Łowickiego byłą fabrykę mydła i świec i na jej miejscu wybudował cukrownię. W 1851 zakład zatrudniający 480 robotników rozpoczął produkcję cukru. Przy cukrowni wybudowano domy dla pracowników, pomoc lekarska i szkółka dla dzieci. W 1857 cukrownia przyjęła nazwę Łowickie Zakłady Przemysłowe, Cukrownia i Rafineria „Irena”. Po śmierci Hermana Epsteina (1867), administratorem zakładu został jego syn Mieczysław Epstein. Po I wojnie światowej zakład kupił Henryk Rosenberg. W 1929 cukrownię przejęła spółka akcyjna której członkami zarządu byli: Henryk Rosenberg (prezes), T. Sułowski i H. Ginsberg.
Zakład mieszczący się w Łyszkowicach zajmował teren 14 hektarów. Składał się z ok. 20 budynków. Były tu domy dyrekcji, administracji i pracowników oraz biura i pomieszczenia techniczno-magazynowe. Cukrownia posiadała również magazyny w Łowiczu, Sobocie, Jackowicach i Czerniewie. W roku 1920 wybudowano wąskotorowe połączenie kolejowe ze stacją normalnotorową w Domaniewicach. Do 1941 sieć kolejowa zakładu wynosiła ok 50 kilometrów. Eksploatowano m.in. parowóz 0-2-0 t „Ryś” na tor 600 mm.
W 1938 na czele stał zarząd w składzie: Henryk Rosenberg (prezes), Józef Rosenberg. Dyrektorami byli Witold Wajnman i Henryk Rosenberg (administracja). Kapitał zakładowy wynosił 2 mln zł, podzielonych na 20 tys. akcji na okaziciela, o nominale 100 zł każda. Produkowano kryształ biały i rafinadę. W sezonie 1936/1937 – 34 290 q, przerabiając 208 136 q. Obszar plantacji wynosił 1799 ha.
W 1940 starosta łowicki Schwender, na mocy ustaw o konfiskacie majątku prywatnego w Generalnym Gubernatorstwie przejął zakład i na jego dyrektora został wyznaczony Otto Fischer. W kampanii cukrowniczej 1940/41 wyprodukowano 34 747 q cukru.
Po wyzwoleniu, 27 stycznia 1945 Łowickie Zakłady Przemysłowe Cukrownia i Rafineria „Irena” zostały przejęte przez polskie władze państwowe. 17 czerwca 1947 przeszły na własność państwa. Weszły w skład Zjednoczenia Przemysłu Cukrowniczego Okręgu Warszawskiego. W 1950 przeszły w stan likwidacji, a w 1952 majątek cukrowni przekazany został Centralnemu Zarządowi Przemysłu Mleczarskiego w Warszawie.

</doc>
<doc id="4797092" url="https://pl.wikipedia.org/wiki?curid=4797092" title="Selections from Irving Berlin’s White Christmas">
Selections from Irving Berlin’s White Christmas

Selections from Irving Berlin's White Christmas – studyjny album muzyczny wydany w 1954 roku, zawierający utwory zaprezentowane w filmie "Białe Boże Narodzenie" (ang. "White Christmas") wykonane przez Binga Crosby'ego, Danny'ego Kaye'a i Trudy Stevens (w filmie głos dla Very-Ellen) oraz Peggy Lee (zamiast Rosemary Clooney), która nie wystąpiła w filmie, ale wykonała do niego niektóre partie muzyczne. Był to jeden z ostatnich albumów muzycznych w formacie 78 obr./min wydanych przez Decca Records.
Nagrywanie albumu.
Oryginalne nagranie ścieżki dźwiękowej nigdy nie zostało wydane. Stało się tak, ponieważ Crosby miał kontrakt z wytwórnią Decca Records, a Rosemary Clooney z Columbia Records i umownie nie mogli nagrywać razem. Dlatego też Peggy Lee nagrała partie, które Clooney śpiewała w filmie.
Muzyka i teksty zostały napisane przez bardzo cenionego autora piosenek Irvinga Berlina.

</doc>
<doc id="4797128" url="https://pl.wikipedia.org/wiki?curid=4797128" title="Chondracanthodes tuberofurcatus">
Chondracanthodes tuberofurcatus

Chondracanthodes tuberofurcatus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1966 roku przez kanadyjskiego parazytologa polskiego pochodzenia Zbigniewa Kabatę i radzieckiego parazytologa-helmintologa Alexandra Władimirowicza Gusiewa.

</doc>
<doc id="4797139" url="https://pl.wikipedia.org/wiki?curid=4797139" title="Haus Belvedere">
Haus Belvedere

Haus Belvedere (także: stacja kolejowa Belvedere; lub ) – dawny budynek dworca na stacji kolejowej w Müngersdorf, otwarty 2 sierpnia 1839 roku; położony jest w dzisiejszej dzielnicy Kolonii, jest najstarszym zachowanym budynkiem dworcowym w Niemczech.
Historia.
Budynek dworca kolejowego.
Stacja kolejowa znajdowała się na pierwszej na świecie międzynarodowej linii kolejowej z Kolonii do Akwizgranu i Antwerpii. Budowę dworca ukończono w 1839 roku, należał do Rheinische Eisenbahngesellschaft. Znajduje się na wzgórzu w niewielkiej odległości od linii kolejowej z widokiem na Kolonię. W budynku dworca mieściła się też restauracja dla gości wycieczek z Kolonii.
2 sierpnia 1839 roku odbyła się uroczysta inauguracja trasy z Kolonii do Müngersdorfu, w której uczestniczyli zaproszeni goście specjalnej wycieczki kolejowej. Przy stacji kolejowej Müngersdorf „powstał ogród i wybudowano niewielki, ale okazały budynek dworca, który prowadzi także restaurację”. Od 16 sierpnia 1839 roku w poniedziałki, środy, piątki i niedziele pomiędzy Kolonią a Muengersdorfem, kursowało sześć par pociągów, a w niedziele dodatkowo wieczornym kursem przyjeżdżała wycieczka z Müngersdorf.
Sprzedaż biletów kolejowych nie rozwijała się jednak zgodnie z oczekiwaniami inwestorów. Dlatego budynek został wycofany z użytku w XIX wieku. W 1892 roku przeszedł w posiadanie miasta i był wykorzystywany jako budynek mieszkalny. 
Budynek mieszkalny.
Od 1935 roku do 1943 roku mieszkała tam Klara Stoffels. Jej mąż Fritz Stoffels został aresztowany w 1939 roku i za dystrybucję publikacji biblijnych skazany na trzy lata więzienia. W kwietniu 1943 roku zostali aresztowani za produkcję i dystrybucję publikacji biblijnych w okresie zakazu działalności i prześladowań Świadków Jehowy w III Rzeszy (współpracowali z Juliusem Engelhardtem). W sierpniu 1944 roku wykonano na nich wyrok kary śmierci. 20 stycznia 2007 roku przy budynku umieszczono ich stolpersteiny.
Od lat 50. XX w. mieszkało tam i pracowało dwóch artystów. Od 1980 roku budynek i cześć parku jest zabytkiem umieszczonym pod nrem 268.
Od 2010 roku budynek nie jest użytkowany i nadaje się do remontu. W grudniu 2010 roku Förderkreis Station Belvedere e. V., zorganizował fundusze na jego remont. 23 czerwca 2015 roku Rada Miasta Kolonii jednogłośnie głosowała za jego renowacją. Miasto przekazało dzierżawę budynku fundacji i wsparł koszty remontu i rozbudowy. 29 października 2018 roku fundacja za swój wkład w zachowanie budynku otrzymała srebrny tytuł "Deutscher Preis für Denkmalschutz 2018". Haus Belvedere jest częścią sieci Via Industrialis w Kolonii.
Budynek został prawdopodobnie zaprojektowany przez architekta miejskiego Johanna Petera Weyera lub w opinii Waltera Buschmanna – przez architekta miejskiego Matthiasa Bierchera. Dwupiętrowy budynek, zbudowany w klasycystycznym stylu wiejskiego domu, jest najstarszym zachowanym budynkiem dworcowym w krajach niemieckojęzycznych i jednym z niewielu budynków szkoły Schinkela w Nadrenii. Murowany budynek z wysokimi oknami położony jest bokiem od linii kolejowej przy Belvederestrasse, nazwana od nazwy dworca. Środkowa część fasady od strony ulicy posiada balkon wsparty na wolutach. Od strony ogrodu znajduje się ogród tarasowy pozostałość po ogrodzie zimowym.
Park.
W roku 1991 nieruchomość należąca została objęta ochroną jako element chronionego obszaru krajobrazowego. W parku znajduje się siedem 150-letnich platanów klonolistnych.

</doc>
<doc id="4797140" url="https://pl.wikipedia.org/wiki?curid=4797140" title="Maja Vidmar">
Maja Vidmar

Maja Vidmar (ur. 30 października 1985 w Kranju) – słoweńska wspinaczka sportowa. Specjalizowała się w konkurencji; prowadzenia oraz w boulderingu. Dwukrotna brązowa medalistka mistrzostw świata we wspinaczce sportowej w konkurencji prowadzenia w 2007 oraz w 2009, srebrna medalistka mistrzostw Europy z 2008.
Kariera.
W 2007 na mistrzostwach świata we wspinaczce sportowej w hiszpańskim Avilés oraz w 2009 w chińskim Xining w konkurencji prowadzenia zdobyła brązowe medale. Podczas zawodów wspinaczkowych na mistrzostwach Europy w 2006 w rosyjskim Jekaterynburgu wywalczyła brązowy, a na kolejnych mistrzostwach w Paryżu a 2008 zdobyła srebrny medal.
Uczestniczka World Games w 2009 w Kaohsiung, gdzie zdobyła złoty medal w prowadzeniu. Złota medalistka światowych wojskowych igrzyskach sportowych z 2010 roku we wspinaczce sportowej w konkurencji prowadzenia. 
Wielokrotna uczestniczka, medalistka prestiżowych zawodów wspinaczkowych Rock Master we włoskim Arco, gdzie zdobyła 2 srebrne medale. 

</doc>
<doc id="4797142" url="https://pl.wikipedia.org/wiki?curid=4797142" title="Flaga powiatu ostródzkiego">
Flaga powiatu ostródzkiego



</doc>
<doc id="4797150" url="https://pl.wikipedia.org/wiki?curid=4797150" title="Gleby szarobure">
Gleby szarobure



</doc>
<doc id="4797151" url="https://pl.wikipedia.org/wiki?curid=4797151" title="Paul Vincent Dudley">
Paul Vincent Dudley

Paul Vincent Dudley (ur. 27 listopada 1926 w Northfield, zm. 20 listopada 2006 w Saint Paul) – amerykański duchowny katolicki, biskup pomocniczy archidiecezji Saint Paul i Minneapolis w latach 1976–1978, biskup ordynariusz diecezji Sioux Falls w latach 1978–1995. Od 1995 arcybiskup senior tejże diecezji.
Święcenia kapłańskie otrzymał 2 lipca 1951.
9 listopada 1976 papież Jan Paweł II mianował go biskupem pomocniczym archidiecezji Saint Paul i Minneapolis ze stolicą tytularną "Ursona". Sakry udzielił mu 25 stycznia 1977 arcybiskup John Robert Roach. 6 listopada 1978 biskup Paul został przeniesiony na stanowisko biskupa ordynariusza Sioux Falls w Południowej Dakocie. Ingres odbył 13 grudnia 1981 roku. 21 marca 1995 Jan Paweł II przyjął jego rezygnację z pełnionego urzędu.

</doc>
<doc id="4797162" url="https://pl.wikipedia.org/wiki?curid=4797162" title="Ljubljanica (rzeka)">
Ljubljanica (rzeka)



</doc>
<doc id="4797166" url="https://pl.wikipedia.org/wiki?curid=4797166" title="Hans Ibbeken">
Hans Ibbeken

Hans Ibbeken (ur. 20 września 1899, zm. 1 września 1971) – niemiecki oficer marynarki, dowódca szeregu jednostek lądowych i morskich marynarki, a także niemieckich okrętów nawodnych i podwodnych czasie II wojny światowej i w latach ją poprzedzających. W kwietniu 1945 roku dowódca obrony Szlezwik-Holsztyna.
Życiorys.
Urodzony 20 września 1899 roku w Szlezwiku, w kwietniu 1918 roku wstąpił do marynarki wojennej Republiki Weimarskiej, gdzie służył jako kadet na szeregu okrętów, w tym krążowniku SMS „König Albert”. W latach 1920–1922 przeszedł kilka szkoleń w akademii marynarki Flensburg-Mürwick. W latach 1923–1926 służył jako 2. oficer wachtowy, a następnie oficer torpedowy na torpedowcu SMS G8. Przeszedł następnie szkolenie w morskiej szkole artylerii. W latach 1926–1926 zajmował kilka stanowisk dowódczych w mniejszych jednostkach lądowych marynarki oraz w szkole morskiej we Friedrichsort. Po przejściu w maju 1929 roku szkolenia w zakresie obrony przeciwlotniczej, we wrześniu tego roku objął dowództwo okrętu szkolnego Hay. Od września 1930 do września 1933 roku sprawował dowództwo V Dywizjonu Artylerii Morskiej, po czym w latach 1934–1935 był doradcą w dowództwie floty na Bałtyku. Od maja do sierpnia 1936 roku przechodził szkolenie podwodne, wtedy też przeszedł przeszkolenie techniczne w zakresie okrętów podwodnych „Baubelehrung” w stoczni Deschimag AG Weser w Bremie.
12 sierpnia 1936 roku objął dowództwo swojego pierwszego U-Boota – U-27 typu "VIIA". W październiku 1937 roku, w stopniu "korvettenkapitäna", objął dowództwo 2. Flotylli U-Bootów „Saltzwedel”, które zdał we wrześniu 1939 roku obejmując dowództwo szkoły U-Bootów. W czerwcu 1940 roku objął dówdztwo jednostki szkolnej okrętów podwodnych 1. ULD. Na przełomie 1941 i 1942 roku ponownie przeszedł szkolenie „Baubelehrung”, przed objęciem w lutym tego roku dowództwa okrętu podwodnego U-178 typu "IXD-2". Na tej jednostce odbył jeden, trwający 125 dni patrol bojowy, zakończony zatopieniem sześciu jednostek o łącznym tonażu 47 097 BRT i uszkodzeniem jednej o tonażu 6,348 BRT.
21 lutego 1943 roku zdał dowództwo okrętu podwodnego, aby objąć dowództwo w szkole torpedowej w Mürwik, aby po roku objąć dowództwo wyższego rzędu w tej placówce, które sprawował do marca 1945 roku. Od marca do kwietnia dowodził jednostką Wehrmachtu w Kilonii, wtedy też do kapitulacji Niemiec, sprawował w Kappeln dowództwo morskiej obrony Szlezwik-Holsztyna.

</doc>
<doc id="4797167" url="https://pl.wikipedia.org/wiki?curid=4797167" title="Ropelicha">
Ropelicha

Ropelicha – część wsi Lelis w Polsce, położona w województwie mazowieckim, w powiecie ostrołęckim, w gminie Lelis. Dawniej Lelis kolonia.
W latach 1975–1998 Ropelicha administracyjnie należała do województwa ostrołęckiego.
Historia.
W latach 1921–1939 kolonia leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 159 osób w 27 budynkach mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.

</doc>
<doc id="4797181" url="https://pl.wikipedia.org/wiki?curid=4797181" title="Bolesław Heilpern">
Bolesław Heilpern

Bolesław Konrad Heilpern (ur. 22 stycznia 1893 w Warszawie, zm. 19 listopada 1915 w Dębicy) – sierżant Legionów Polskich, działacz niepodległościowy, kawaler Orderu Virtuti Militari.
Życiorys.
Urodził się 22 stycznia 1893 w Warszawie, w rodzinie Maksymiliana (1856–1924), przyrodnika, nauczyciela i Ernestyny z domu Gutman.
Absolwent warszawskiego gimnazjum, następnie rozpoczął studia na Politechnice Lwowskiej. Od roku 1912 członek Polskich Drużyn Strzeleckich, w których ukończył, w 1914 roku, szkołę podoficerską. W tym samym roku odbył praktyki inżynierskie na Smoleńszczyźnie. Po wybuchu I wojny światowej powrócił do Warszawy. Po wyzwoleniu tego miasta (sierpień 1915) wyruszył, w szeregach Batalionu Warszawskiego, do Legionów Polskich.
Otrzymał przydział do 1 kompanii I batalionu 5 pułku piechoty, wchodzącego w skład I Brygady Legionów. 22 sierpnia 1915 roku, już w randze sierżanta, objął dowodzenie nad plutonem w tejże kompanii. Szczególnie odznaczył się w walkach nad Styrem. 20 października 1915 w bitwie pod Kołkami razem z patrolem dotarł do okopów wroga pod Koszyszczami. Został wówczas ciężko ranny w wyniku wymiany ognia karabinowego. Zmarł w szpitalu w Dębicy i spoczął na miejscowym cmentarzu. W maju 1916 roku jego zwłoki ekshumowano i przeniesiono na cmentarz Powązkowski w Warszawie - powtórny pogrzeb odbył się w dniu 21 maja 1916 roku. Spoczywa razem z siostrą Wandą (zmarłą w 1925 r., absolwentką Szkoły Dramatycznej) i matką Ernestyną (zmarłą w 1926 r.) - kwatera: 95, rząd: 3, miejsce: 22. Bolesław Heilpern nie zdążył założyć rodziny.
Awansowany został również do stopnia starszego sierżanta.

</doc>
<doc id="4797182" url="https://pl.wikipedia.org/wiki?curid=4797182" title="ICN Business School">
ICN Business School

ICN Business School – europejska szkoła biznesowa posiadająca cztery kampusy: w Berlinie, Nancy, La Défense i Norymberdze. Założona w 1905. We Francji posiada status grande école.
W 2019 roku ICN uplasowała się na 69 miejscu pośród wszystkich szkół biznesowych w Europie.
Programy studiów realizowane przez ICN BS posiadają potrójną akredytację przyznaną przez AMBA, EQUIS oraz AACSB. Wśród najznamienitszych absolwentów tej uczelni znajdują się między innymi: Daniel Kablan Duncan (ekonomista i polityk Wybrzeża Kości Słoniowej) i Nicolas Thévenin (francuski duchowny katolicki, arcybiskup).

</doc>
<doc id="4797185" url="https://pl.wikipedia.org/wiki?curid=4797185" title="Institut commercial de Nancy">
Institut commercial de Nancy



</doc>
<doc id="4797187" url="https://pl.wikipedia.org/wiki?curid=4797187" title="Karol Nittman">
Karol Nittman

Karol Jan Nittman, właśc. Nittmann (ur. 6 maja 1863 w Brzeżanach, zm. 13 marca 1929 we Lwowie) – polski nauczyciel.
Życiorys.
Karol Nittman urodził się 6 maja 1863 w Brzeżanach. Był wyznania rzymskokatolickiego. W 1882 zdał egzamin dojrzałości C. K. Gimnazjum w Brzeżanach. Początkowo studiował prawo na Uniwersytecie Wiedeńskim od 1882 do 1883, które kontynuował od 1883 do 1884 na Wydziale Prawa Uniwersytetu Lwowskiego. Następnie studiował na Wydziale Filozoficznym Uniwersytetu Lwowskiego od 1885 do 1888, specjalizując się w historii oraz w geografii pod kierunkiem profesorów Ludwika Finkela i Aleksandra Semkowicza. W 1888 był aplikantem w Zakładzie Narodowym im. Ossolińskich. W maju 1898 uzyskał doktorat filozofii na Uniwersytecie Lwowskim. Latem 1898 odbył podróż do Danii.
20 stycznia 1891 podjął pracę nauczyciela. Z III Gimnazjum im. Franciszka Józefa we Lwowie reskryptem z 25 lipca 1892 został przeniesiony do C. K. V Gimnazjum we Lwowie (w związku z przekształcenia tej szkoły z filii w samodzielne niższe gimnazjum). Tam uczył do 1895. Stamtąd jako egzaminowany zastępca nauczyciela 5 lipca 1895 został przydzielony do C. K. IV Gimnazjum we Lwowie. Tam uczył historii, geografii, języka polskiego. 22 czerwca 1896 złożył egzamin nauczycielski. W drugim półroczu 1896/1897 był ciężko chory i niezdolny do pracy. 20 września 1897 został mianowany nauczycielem rzeczywistym i przeniesiony na posadę nauczyciela głównego w C. K. Seminarium Nauczycielskim Męskim we Lwowie. Od 1900 do 1912 uczył w Seminarium Nauczycielskim Żeńskim Zofii Strzałkowskiej we Lwowie. Od 1912 do 1913 był dyrektorem Seminarium Nauczycielskiego Męskiego w Stanisławowie. W tym czasie w Stanisławowie pełnił funkcję zastępcy dyrektora Komisji Egzaminacyjnej dla Nauczycieli i Nauczycielek Szkół Wydziałowych i Ludowych Pospolitych oraz jako reprezentant zawodu nauczycielskiego był członkiem Rady Szkolnej Okręgowej. Był też historycznie pierwszym dyrektorem Seminarium Nauczycielskiego Męskiego oo. Dominikanów w Czortkowie, założonego w 1909. 1 maja 1913 w Krakowie zdał egzamin nauczycielski uzupełniający z filologii ruskiej. Był dyrektorem Seminarium Nauczycielskiego Męskiego we Lwowie przy ulicy Nabielaka 67. W 1918 był dyrektorem Seminarium Nauczycielskiego Żeńskiego we Lwowie z językiem polskim i ruskim wykładowym. Do 1918 był jednym z zastępców dyrektora C. K. Komisji Egzaminacyjnej dla Nauczycieli Szkół Powszechnych we Lwowie.
Po odzyskaniu przez Polskę niepodległości i nastaniu II Rzeczypospolitej pozostawał jednym z zastępców dyrektora polskiej Państwowej Komisji Egzaminacyjnej dla Nauczycieli Szkół Powszechnych we Lwowie. Zasiadał też w Komisji Egzaminacyjnej dla egzaminów eksternów na Wyższym Kursie Nauczycielskim. W latach 20. był dyrektorem Państwowego Seminarium Nauczycielskiego Żeńskiego im Adama Asnyka we Lwowie przy ulicy Sakramentek 7, gdzie uczył geografii oraz kierownikiem działającego pod tym samym adresem Państwowego Seminarium dla Ochroniarek. Ze stanowiska dyrektora Seminarium Nauczycielskiego Żeńskiego im Adama Asnyka we Lwowie 29 maja 1926 został przeniesiony na własną prośbę w stan spoczynku, a przy tej okazji Minister Wyznań Religijnych i Oświecenia Publicznego wyraził "uznanie za nader gorliwą i owocną pracę na polu szkolnictwa oraz podziękowanie za celową i wybitną działalność narodowo-społeczną". Jako emerytowany dyrektor seminarium od roku szkolnego 1926/1927 pracował w Zakładzie Naukowym Żeńskim im. Zofii Strzałkowskiej we Lwowie, gdzie w Prywatnym Gimnazjum uczył historii i geografii, a ponadto 16 sierpnia 1926 został potwierdzony na stanowisku dyrektora tamtejszego Seminarium Nauczycielskiego Żeńskiego, a ponadto był dyrektorem otwartego 1 października 1926 Seminarium Ochroniarsko-Gospodarczego. W trakcie lat swojej pracy w seminariach był wychowawcą wielu pokoleń nauczycielek.
Ponadto był aktywnym prelegentem w zakresie geografii ziem polskich w ramach Powszechnych Wykładach Uniwersyteckich, odwiedzając w tym celu nierzadko tereny prowincjonalne (np. Wołyń) i gromadząc podczas prelekcji tłumy uczestników (według statystyk średnio ok. 250 słuchaczy). Od 1899 do 1900 był członkiem wydziału Towarzystwa Nauczycieli Szkół Wyższych. Należał do Towarzystwa Historycznego. Działał w Towarzystwie Zabaw Ludu i Młodzieży. W latach 20. był członkiem komisji rewizyjnej zarządu Okręgu Lwowskiego Towarzystwa Nauczycieli Szkół Średnich i Wyższych. Ponadto należał do sekcji seminaryjnej TNSW i był prezesem zarządu okręgu tejże do 2 lutego 1927, gdy został wybrany członkiem zarządu. Był członkiem komisji rewizyjnej Zarządu Głównego Zrzeszenia Polskich Nauczycieli Geografii, w 1926 uczestniczył w II Zjeździe Ogólnopolskim Nauczycieli Geografii. Udzielał się także jako literat i publicysta. Był autorem prac historycznych oraz z dziedziny pedagogiki i geografii. Uchodził za znawcę literatury dla dzieci i młodzieży. Był członkiem komisji rewizyjnej wydziału Towarzystwa Dziennikarzy Polskich we Lwowie. Był współpracownikiem pism ze Lwowa, Krakowa, Poznania.
Zmarł 13 marca 1929 we Lwowie w wieku 65 lat. Został pochowany w grobowcu rodzinnym na Cmentarzu Łyczakowskim we Lwowie 16 marca 1929. Od 21 stycznia 1891 był żonaty z Wandą z domu Poznańską, po pierwszym mężu Liberman (1867-1931, początkowo aktorka teatralna, w latach 20. uczyła w oddziałach równorzędnych Państwowego Seminarium Nauczycielskiego Żeńskiego), z którą miał syna Tadeusza (1896-1942, oficer, literat) i córkę.

</doc>
<doc id="4797188" url="https://pl.wikipedia.org/wiki?curid=4797188" title="Fort Triumph">
Fort Triumph

Fort Triumph – turowa gra strategiczna, wyprodukowana przez CookieByte Entertainment i wydana przez All in! Games. Premiera gry we wczesnym dostępie na PC (Windows, Macintosh i Linux) miała miejsce 26 kwietnia 2018 roku. Premiera pełnej wersji odbyła się 16 kwietnia 2020 roku, a Fort Triumph dostępny jest na platformach Steam i GOG. Gra ukazała się również na Xbox One, PlayStation 4 i Nintendo Switch.
Gameplay.
Akcja gry ma miejsce w średniowiecznym świecie fantasy. Gracz wybiera jedną z czterech frakcji, kieruje grupą bohaterów, rozwija ich umiejętności i wykonuje misje. Gra bazuje na eksploracji i potyczkach, podczas których do walki z przeciwnikami wykorzystywać można środowisko. Mapy i wydarzenia w grze są generowane losowo.
Za muzykę odpowiada Marco Valerio Antonini. Gra powstaje na silniku Unity.
Produkcja i odbiór.
Grę ufundowano na Kickstarterze. W maju 2017 roku zakończono zbiórkę, w czasie której zebrano 78 tysięcy dolarów amerykańskich. Jest to pierwszy niezależny projekt twórców. Niektórzy recenzenci porównali mechanikę gry do XCOM, a PCGamer zauważył podobieństwo eksploracji w grze do Heroes of Might and Magic. 
Fort Triumph po premierze pełnej wersji gry 16 kwietnia 2020 roku spotkał się z pozytywnym odbiorem. Techraptor przyznał grze ocenę 7,5/10, zaś ScreenRant 9/10. Magazyn „CD-Action” opublikował recenzję gry w numerze 308 (06/2020), oceniając Fort Triumph na 7/10. Fort Triumph uzyskał 79 na 100 punktów w serwisie Metacritic.

</doc>
<doc id="4797196" url="https://pl.wikipedia.org/wiki?curid=4797196" title="Katarzyna Barbara Radziwiłł">
Katarzyna Barbara Radziwiłł



</doc>
<doc id="4797202" url="https://pl.wikipedia.org/wiki?curid=4797202" title="DT-54">
DT-54

DT-54 (ros. ДТ-54) – gąsienicowy ciągnik rolniczy produkowany w latach 1949–1979 w ZSRR w trzech fabrykach, opracowany w Stalingradzkiej Fabryce Traktorów (STZ).
Historia.
W skolektywizowanym wielkopowierzchniowym rolnictwie ZSRR od okresu międzywojennego szeroko używane były ciągniki gąsienicowe. Ciągnik DT-54 wywodził się z konstrukcji przedwojennego ciągnika gąsienicowego STZ-NATI produkowanego przez Stalingradzką Fabrykę Traktorów (STZ, od 1961 roku Wołgogradzka Fabryka Traktorów – WgTZ). Oprócz innych ulepszeń, główną zmianą było zastosowanie silnika wysokoprężnego o mocy 54 KM zamiast benzynowego, co pozwoliło na zwiększenie ekonomiki pracy. Zastosowano też pięciobiegową skrzynię biegów i poprawiono ergonomię pracy przez zmniejszenie siły potrzebnej do kierowania. Od 1953 roku zastosowano w pełni zakrytą kabinę.
Pierwsze egzemplarze silników testowano na ciągnikach STZ-NATI, a prototypy nowego ciągnika testowano w latach 1946–48 w różnych warunkach. 7 listopada 1949 roku, z okazji rocznicy rewolucji październikowej, nowe ciągniki zaprezentowano publicznie w Stalingradzie. Zgodnie z poleceniem władz, 25 listopada 1949 DT-54 zastąpił ciągnik STZ-NATI na liniach produkcyjnych w STZ bez wstrzymywania produkcji. Produkcję w tym samym roku rozpoczęto też w Charkowskiej Fabryce Traktorów (ChTZ) w Charkowie, a w 1952 roku w Ałtajskiej Fabryce Traktorów (ATZ) w Rubcowsku. W 1950 roku główny inżynier W. Kargapołow i główny konstruktor A. Płatonow oraz grupa pracowników zakładów ChTZ i ATZ otrzymali nagrody państwowe za skonstruowanie i wdrożenie ciągnika. 
W toku produkcji poprawiano jakość i wprowadzano ulepszenia. Po wprowadzeniu w 1957 roku systemu hydraulicznego podwieszania osprzętu, oznaczenie zmieniono na DT-54A. Produkowano też odmiany o mniejszym nacisku jednostkowym do poruszania się po grząskim terenie DT-55 i DT-55A. Od 1958 roku produkowano wersję pochodną DТ-57 do pracy na stokach o dużym nachyleniu (do 25°), z mechanizmami podwieszeń z przodu i tyłu dla uniknięcia konieczności zawracania, otwartą lżejszą kabiną z dwoma siedzeniami w obu kierunkach, skrzynią biegów z pięcioma przełożeniami w obu kierunkach oraz innymi ulepszeniami. Krótko przed zakończeniem produkcji w WgTZ, co nastąpiło 30 grudnia 1963 roku, produkowano tam wariant DT-54W (ДТ-54В), wykorzystujący niektóre elementy, jak kabina i zawieszenie od wdrażanego nowego ciągnika DT-75. Produkcja DT-54 w zakładach ATZ trwała natomiast jeszcze do 1979 roku.
Z uwagi na dobre charakterystyki eksploatacyjne i niewielki koszt, ciągniki DT-54 były masowo produkowane i zyskały wielkie rozpowszechnienie ZSRR w latach 50. i 60. Stały się najpopularniejszym typem ciągników rolniczych w brygadach ciągnikowych funkcjonujących do 1958 roku Stacji Maszynowo-Traktorowych (ros. MTS), odgrywających dużą rolę w powiększeniu areału upraw na wcześniej niewykorzystywane ziemie. Ogółem wyprodukowano ich 957 900. Wykorzystywano je też na mniejszą skalę do celów przemysłowych i budowlanych, na przykład ze spychaczem, do czego jednak nadawały się w ograniczonym zakresie z uwagi na mniejszą moc. Były one również eksportowane, głównie do krajów bloku wschodniego.
Opis techniczny.
Napęd stanowił czterocylindrowy czterosuwowy silnik wysokoprężny z wtryskiem pośrednim D-54, z komorą wirową, rozwijający moc 54 KM (39,6 kW). W modelu DT-54A był ulepszony silnik D-54A. Dla podwyższenia żywotności w trudnych warunkach, silnik miał dwustopniowy filtr paliwa, trzystopniowy filtr oleju i trzystopniowy filtr powietrza. Silnik uruchamiany był przy pomocy dwusuwowego benzynowego silnika startowego PD-10 lub PD-10M. Silnik rozruchowy był chłodzony wodą we wspólnym obiegu i jego drugim zadaniem było podgrzanie silnika głównego. Skrzynia biegów miała pięć biegów do przodu i jeden do tyłu. Od 1956 roku montowano ulepszony tylny most napędowy dzielony na trzy części, z osobnymi przedziałami dla sprzęgieł bocznych, co upraszczało kierowanie.
Podstawę konstrukcji ciągnika stanowiła rama prostokątna. Zawieszenie składało się z dwóch dwukołowych resorowanych wózków (z podwójnymi metalowymi kołami), zawieszonych wahliwie po każdej ze stron. Gąsienicowy układ jezdny dopełniały koła napędowe z tyłu, koła napinające z przodu i dwa podwójne koła podtrzymujące po każdej stronie. Ciągnik rozwijał prędkość od 3,6 do 7,9 km/h. Skrzynia biegów mogła dodatkowo być wyposażona w reduktor, zmniejszający minimalną prędkość do 0,48 km/h.
Ciągniki poszczególnych producentów różniły się skrótami fabryk wytłoczonymi cyrylicą nad atrapą chłodnicy: СТЗ (STZ), później ВГТЗ (WGTZ), ХТЗ (ChTZ) lub АТЗ (ATZ). Po bokach okapotowania silnika była wytłoczona nazwa cyrylicą: ДТ-54 lub ДТ-54A.

</doc>
<doc id="4797207" url="https://pl.wikipedia.org/wiki?curid=4797207" title="Bubbletea">
Bubbletea

Bubbletea – piąty singiel polskiego rapera Kuby Grabowskiego, znanego pod pseudonimem Quebonafide, z gościnnym udziałem Darii Zawiałow, promujący album zatytułowany "Romantic Psycho". Wydawnictwo, w formie digital download ukazało się 1 kwietnia 2020 roku nakładem QueQuality. Utwór wyprodukowany przez Duita został zarejestrowany w Nobocoto Studio.
Jest to jego pierwszy utwór, który zaczął być emitowany w rozgłośniach mainstreamowych. Jest to efekt wcześniejszego sukcesu mainstreamowego Darii Zawiałow, która pojawiła się gościnnie w tym utworze.

</doc>
<doc id="4797208" url="https://pl.wikipedia.org/wiki?curid=4797208" title="Płoszyce (leśniczówka)">
Płoszyce (leśniczówka)

Płoszyce – niestandaryzowana nazwa leśniczówki w Polsce położona w województwie mazowieckim, w powiecie ostrołęckim, w gminie Lelis.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 14 osób, 13 było wyznania rzymskokatolickiego, 1 prawosławnego. Jednocześnie 13 mieszkańców zadeklarowało polską przynależność narodową a 1 rosyjską. Były tu 3 budynki mieszkalne. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4797209" url="https://pl.wikipedia.org/wiki?curid=4797209" title="Jürgen Iversen">
Jürgen Iversen

Jürgen Iversen (ur. 24 lutego 1921) – niemiecki oficer marynarki, "Oberleutnant zur See", dowódca niemieckich okrętów podwodnych U-8 oraz U-1103.
Urodzony 24 lutego 1921 roku w Neuenbrook w Holsztynie, wstąpił do Kriegsmarine w październiku 1939 roku. Do października 1941 roku przechodził szkolenie oficerskie, po czym objął funkcję 2. oficera wachtowego na okręcie podwodnym U-355. W lipcu 1943 roku awansowany na stanowisko 1. oficera wachtowego na tym samym okręcie, po czym w grudniu 1943 roku przeszedł na stanowisko oficerskie w jednostce szkolnej 3. ULD, po czym w lutym 1944 roku przeszedł do jednostki treningowej 1. UAA.
Od marca do maja 1944 roku przechodził szkolenie dowódcze w zakresie pływania podwodnego w 27. Szkolnej Flotylli U-Bootów, po czym 13 maja 1944 roku objął samodzielne dowództwo U-8. Na tym okręcie nie przeprowadził żadnego patrolu bojowego, jednak 25 listopada tego samego roku objął dowodzenie U-1103, które sprawował do 25 lutego 1945 roku. Według niektórych źródeł, od lutego 1945 roku do kapitulacji Niemiec, pełnił funkcję dowódcy 6. Flotylli U-Bootów, co jednak budzi wątpliwości gdyż flotylla to została oficjalnie rozformowana w sierpniu 1944 roku w Saint-Nazaire. Dowodząc U-Bootami, nie zatopił żadnych jednostek przeciwnika.

</doc>
<doc id="4797212" url="https://pl.wikipedia.org/wiki?curid=4797212" title="Abraham Calov">
Abraham Calov

Abraham Calov (; ur. 16 kwietnia 1612 w Mohrungen, zm. 25 lutego 1686 w Wittenberdze) – niemiecki ortodoksyjny teolog luterański i filozof. Pastor luterański, rektor Gdańskiego Gimnazjum Akademickiego oraz profesor Uniwersytetu w Königsbergu i Uniwersytetu w Wittenberdze. Uczestnik Colloquium charitativum.
Życiorys.
Urodził się w Mohrungen (obecnie Morąg). Po ukończeniu szkoły miejskiej w Morągu kontynuował naukę w gimnazjum w Toruniu (1624) oraz w Königsbergu (obecnie Kaliningrad, 1625). Do Mohrungen powrócił w czasie epidemii dżumy.
Posiadając elektorskie stypendium w lutym 1626 immatrykulował się na kierunku sztuki wyzwolone na Uniwersytecie w Königsbergu. W roku 1632 został magistrem filozofii a następnie podjął studia na kierunku teologii.
Od września 1634 mieszkał w Rostocku gdzie przez trzy lata prowadził publiczne i prywatne wykłady z filozofii i teologii. Wojna trzydziestoletnia uniemożliwiła mu dalsze studia teologiczne, które zamierzał kontynuować w Jenie i Wittenberdze. W roku 1637 doktoryzował się na kierunku teologii na Uniwersytecie w Rostoku oraz został adiunktem fakultetu filozofii na Uniwersytecie w Königsbergu. W roku 1640 został profesorem nadzwyczajnym na katedrze teologii.
W latach 1643–1650 był pastorem kościoła św. Trójcy w Gdańsku oraz profesorem teologii i rektorem Gdańskiego Gimnazjum Akademickiego. W 1645 uczestniczył w Colloquium charitativum, wspólnym zjeździe katolików, luteran i kalwinistów, gdzie występował przeciw synkretyzmowi. Założył fundację "Aerarium pauperum studiosorum". Z zajmowanych funkcji ustąpił w roku 1650, w okresie gdańskich sporów luteran i kalwinistów.
31 lipca 1650 został profesorem fakultetu teologii na Uniwersytecie w Wittenberdze, gdzie wielokrotnie piastował godność dziekana fakultetu teologicznego. Od listopada 1650 roku był członkiem wittenberskiego konsystorium oraz zastępował starzejącego się pastora miejscowego kościoła Paula Röbera. W 1652 (rok po śmierci Röbera) został wybrany w jego miejsce pastorem oraz mianowany przez księcia elektora saskiego Johanna Georga II Wettyna generalnym superintendentem Saksonii.
W Wittenberdze pozostał do końca życia zajmując się wyłącznie sporami teologicznymi i polemicznymi publikacjami, w których podejmował dyskusje z katolikami, kalwinistami i braćmi polskimi. Szczególnie zwalczał synkretystów i ich czołowego przedstawiciela, Georga Calixta, z którym pozostawał w sporze od Colloqium charitativum. Zyskał miano wybitnego polemisty. Wdał się też w ostry spór z Christianem Dreierem nadwornym kaznodzieją w Königsbergu, w wyniku którego elektor brandenburski Fryderyk Wilhelm w 1662 wydał edykt zakazujący brandenburskim studentom kształcenia się na fakultetach filozofii i teologii Uniwersytetu w Wittenberdze. Sposób polemik które prowadził spowodował poróżnienie z własnym księciem, Johannem Georgiem II, gdy bez jego zgody opublikował dzieło "Historia Syncretismi" (1682).
Zmarł w wyniku apopleksji. Po jego śmierci w kościele w Wittenberdze wzniesiono mu epitafium.
Życie rodzinne.
Był synem Petera Kalau (zm. 1631) podskarbiego sądowego elektorów brandenburskich w Morągu oraz jego żony Katheriny (zm. 1629), córki burmistrza Mohrungen.
Był sześciokrotnie żonaty. Miał 13 dzieci (wszystkie zmarły przed rokiem 1684).

</doc>
<doc id="4797214" url="https://pl.wikipedia.org/wiki?curid=4797214" title="Anthony Weradet Chaiseri">
Anthony Weradet Chaiseri

Anthony Weradet Chaiseri (ur. 26 czerwca 1963 w Tha Rae) – tajski duchowny katolicki, arcybiskup Thare i Nonseng od 2020.
Życiorys.
Prezbiterat.
Święcenia kapłańskie otrzymał 21 marca 1992 i został inkardynowany do archidiecezji Thare i Nonseng. Pracował głównie jako duszpasterz parafialny. W latach 1997–1998 był wychowawcą niższego seminarium duchownego, a przez kolejne dziesięć lat pełnił funkcję jego rektora. W 2008 mianowany wikariuszem generalnym archidiecezji.
Episkopat.
13 maja 2020 papież Franciszek mianował go arcybiskupem metropolitą Thare i Nonseng. Sakry biskupiej 15 sierpnia 2020 roku udzielił mu jego poprzednik arcybiskup Louis Chamniern Santisukniram.

</doc>
<doc id="4797218" url="https://pl.wikipedia.org/wiki?curid=4797218" title="Przewrotna Góra">
Przewrotna Góra

Przewrotna Góra – część wsi Durlasy w Polsce położona w województwie mazowieckim, w powiecie ostrołęckim, w gminie Lelis.
Dawniej wieś.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwały 73 osoby w 9 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4797227" url="https://pl.wikipedia.org/wiki?curid=4797227" title="Igła (powieść)">
Igła (powieść)

Igła () – thriller szpiegowski z 1978 dotyczący okresu II wojny światowej, brytyjskiego autora Kena Folletta. Początkowo wydany pod tytułem "Storm Island".
Książkę w Polsce wydało po raz pierwszy wydawnictwo Czytelnik w 1981 w tłumaczeniu Małgorzaty Targowskiej-Grabińskiej. Potem była kilkakrotnie wznawiana przez inne wydawnictwa także w przekładzie Janusza Ochaba.
Powieść otrzymała Nagrodę Edgara w 1979 i okazała się pierwszym dużym sukcesem Kena Folletta. W 2019 BBC Arts umieściło powieść na liście 100 powieści, które ukształtowały świat.
Książka została zekranizowana pod tym samym tytułem w 1981 w reżyserii Richarda Marquanda. W rolach głównych wystąpili Donald Sutherland, Kate Nelligan i Ian Bannen.
Treść.
II wojna światowa. Alianci szykują się do inwazji na, opanowaną przez hitlerowskie Niemcy, kontynentalną Europę i utworzenia drugiego frontu. Jednak lądowanie w Normandii może nie dojść do skutku dzięki działającemu na terenie Anglii niemieckiemu szpiegowi o kryptonimie "Igła". Trwa walka wywiadów i agentów. 

</doc>
<doc id="4797231" url="https://pl.wikipedia.org/wiki?curid=4797231" title="Pułkownik Sun">
Pułkownik Sun

Pułkownik Sun (ang. "Colonel Sun") – powieść Kingsleya Amisa o przygodach agenta 007 - Jamesa Bonda. Została napisana w 1968 roku i jest trzynastą z kolei powieścią w cyklu o Bondzie.
Opis.
Od partii golfa odrywa Bonda niesłychana wiadomość: uprowadzono M! Porywacze byli bezlitośni - służący M nie żyją, zastrzeleni z zimną krwią. Na zwodniczo spokojnej greckiej wyspie czeka na Bonda złowrogi człowiek Wschodu, pułkownik Sun, który wciąga go w szczególną grę. Grę na śmierć i życie. Grę bez reguł.

</doc>
<doc id="4797232" url="https://pl.wikipedia.org/wiki?curid=4797232" title="Izasław Frenkel">
Izasław Frenkel

Izasław Frenkel (ur. 28 grudnia 1929 w Łęczycy, zm. 21 lipca 2020 w Warszawie) – polski ekonomista, profesor nauk ekonomicznych, specjalista demografii społeczno-ekonomicznej (głównie: procesy demograficzne na wsi, wiejski rynek pracy oraz zatrudnienie w rolnictwie). Wieloletni pracownik Instytutu Rozwoju Wsi i Rolnictwa Polskiej Akademii Nauk.
Życiorys.
Izasław Frenkel urodził się 28 grudnia 1929 roku w Łęczycy, w rodzinie pracowniczej. Ojciec, Henryk Frenkel, był księgowym; matka, Stefania z domu Szulc, pracowała jako pielęgniarka. Do 1939 roku Izasław mieszkał w Łodzi, gdzie rozpoczął naukę szkolną. Pod koniec 1939 roku rodzina Frenklów, jako uchodźców spod okupacji niemieckiej, przebywała do 1941 r. z niewielkimi przerwami w Białymstoku. Pozostały okres II wojny światowej spędził w Związku Radzieckim, m.in. w kołchozie w obwodzie saratowskim (w pobliżu Wołgi), gdzie ukończył szkołę podstawową i rozpoczął naukę w szkole średniej, którą później kontynuował w wielokrotnie ewakuowanym sanatorium dla chorych dzieci.
Po zakończeniu wojny, w 1946, powrócił razem z rodziną do Łodzi, gdzie w 1948 roku zdał maturę w 1. Miejskim Gimnazjum i Liceum. Od lipca do końca sierpnia 1948 roku, po uzyskaniu uprawnień traktorzysty, orał ugory na Ziemiach Odzyskanych w Państwowych Nieruchomościach Ziemskich, w powiecie pyrzyckim. W okresie jesień 1948–wiosna 1949 był w Młodzieżowych Brygadach Międzynarodowych w Jugosławii, z którymi budował kolej. W latach 1948–1953 studiował na Uniwersytecie Moskiewskim im. Łomonosowa na Wydziale Ekonomii Politycznej, gdzie zdobył z wyróżnieniem tytuł magistra ekonomii. Po powrocie do Polski, w 1953 roku, został skierowany do pracy w Szkole Partyjnej przy KC PZPR, w której pracował do 1957 roku na stanowisku asystenta w Katedrze Ekonomii Politycznej.
W 1959 roku zawarł związek małżeński z Weroniką. W 1968 roku urodził się syn: Marek.
W latach 1957–1969 pracował na stanowisku starszego radcy w Komisji Planowania przy Urzędzie Rady Ministrów, w niewielkim Zespole Planów Perspektywicznych, który był kierowany przez prof. Michała Kaleckiego. Zespół ten został rozwiązany w 1968 roku, a Izasław Frenkel zwolniony z pracy kilka miesięcy później. Miało to związek z planowaną przez niego emigracją. Pomysł wyjazdu jednak porzucił, decydując się pozostać w kraju.
W latach 1969–1971 pracował w Zakładzie Badań Rejonów Uprzemysławianych PAN. Od 1971 roku rozpoczął pracę w Instytucie Rozwoju Wsi i Rolnictwa PAN, gdzie w latach 90. był kierownikiem Pracowni Badań Demograficznych. W okresie 1990-1991 równolegle pracował w Głównym Urzędzie Statystycznym.
W 1968 roku uzyskał tytuł doktora nauk ekonomicznych na podstawie rozprawy pt. „Dynamika zatrudnienia w rolnictwie w procesie rozwoju gospodarczego Polski 1950-1960”. W 1980 roku, w oparciu o dorobek naukowy oraz publikację „Zmiany zatrudnienia w rolnictwie w latach 1970–1974”, uzyskał stopień doktora habilitowanego nauk ekonomicznych w zakresie demografii społeczno-gospodarczej wsi i rolnictwa. Oba przewody, doktorski i habilitacyjny, prowadzone były w Instytucie Ekonomiki Rolnej. W 1993 otrzymał tytuł profesora nauk ekonomicznych.
Współpracował jako ekspert z Bankiem Światowym, Międzynarodową Organizacją Pracy, ośrodkiem demograficznym Uniwersytetu Princeton, Komisją Ludnościową ONZ, Europejską Komisją Gospodarczą ONZ oraz szeregiem instytucji krajowych.
Jako doradca-konsultant brał udział w zespołach przygotowujących w GUS programy spisów powszechnych oraz Badania Aktywności Ekonomicznej Ludności (BAEL).
Przez szereg kadencji był członkiem sekcji demografii gospodarczej Komitetu Nauk Demograficznych PAN, Komitetu Przestrzennego Zagospodarowania Kraju PAN oraz Komitetu Nauk o Pracy i Polityce Społecznej PAN.
Dorobek naukowy.
Dorobek naukowy Izasława Frenkla obejmuje ponad 130 pozycji opublikowanych oraz prawie 100 prac niepublikowanych, głównie ekspertyz i recenzji.
W pracach Frenkla, wyróżniających się precyzją metodologiczną, znajdują się między innymi rozważania na temat zmian zasobów pracy w rolnictwie indywidualnym, zmian zatrudnienia rolniczego, skali i znaczenia marginalnych zasobów pracy itp. Wprowadził rozróżnienie aktualnych (przy obecnej strukturze agrarnej) oraz potencjalnych (powstałych w wyniku zmian strukturalnych rolnictwa) nadwyżek zasobów pracy w stosunku do rzeczywistych potrzeb pracy w gospodarstwach indywidualnych. Analizował również zmiany reprodukcji zasobów pracy na wsi związane z nakładaniem się procesów przejścia demograficznego, falowania demograficznego oraz migracji w przekroju wieś-miasto.
W roku 1995 ukazał się „Atlas demograficzny i społeczno-zawodowy obszarów wiejskich w Polsce” pod red. I. Frenkla i A. Rosnera. Była to publikacja nowatorska nie tylko na krajowym rynku, wykorzystująca technikę komputerową przetwarzania danych statystycznych i tworzenia na ich podstawie plików graficznych – map. Atlas był rezultatem współpracy z Paolem Santacroce i Annalizą Conte z Uniwersytetu w Wenecji.
Nagrody i wyróżnienia.
Wielokrotnie wyróżniany odznaczeniami resortowymi i państwowymi za swoją pracę naukową i zaangażowanie w pracach eksperckich, w tym m.in.:

</doc>
<doc id="4797235" url="https://pl.wikipedia.org/wiki?curid=4797235" title="Drobycki Jar">
Drobycki Jar



</doc>
<doc id="4797245" url="https://pl.wikipedia.org/wiki?curid=4797245" title="Toyo Ito">
Toyo Ito



</doc>
<doc id="4797255" url="https://pl.wikipedia.org/wiki?curid=4797255" title="Kaweryki">
Kaweryki

Kaweryki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Żyrmuny.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Żyrmuny.

</doc>
<doc id="4797259" url="https://pl.wikipedia.org/wiki?curid=4797259" title="Katastrofa w Siewieromorsku">
Katastrofa w Siewieromorsku

Katastrofa w Siewieromorsku – seria eksplozji spowodowana pożarem z 13 maja 1984 r., do której doszło w bazie radzieckiej floty w Siewieromorsku.
Historia.
13 maja 1984 w magazynach radzieckiej Floty Północnej w Siewieromorsku koło Murmańska wybuchł pożar, którego nie udało się opanować. Cztery dni później pożar ten spowodował serię eksplozji uzbrojenia przetrzymywanego w magazynach, w wyniku której zniszczeniu uległa połowa zapasów amunicji strategicznej, m.in. 580 z 900 rakiet ziemia-powietrze SA-1 i SA-3 (S-125 Newa), 320 z 400 rakiet woda-woda SS-3 i GS-12, wszystkie 80 rakiet nośnych dla głowic nuklearnych SS-20, a z prowadzonego w Norwegii monitoringu skażenia promieniotwórczego wynika, że uszkodzeniu musiało ulec także część ładunków atomowych. Pożar zagroził również dwóm atomowym okrętom podwodnym, które udało się jednak ewakuować z portu. Ogień opanowano ostatecznie 18 maja.
Detonacje zmagazynowanej amunicji spowodowały atak paniki wśród mieszkańców miasta, którzy uznali je za skutek wrogiego ataku w ramach pierwszej fazy spodziewanego konfliktu atomowego.
Przyczyna katastrofy nie została do końca wyjaśniona; za najbardziej prawdopodobną uznano niedopałek papierosa rzucony przez jednego z marynarzy oraz fakt, że zbyt duże ilości amunicji składowano na zbyt małej przestrzeni. W katastrofie w Siewieromorsku zginęło ok. 200–300 osób zwalczających pożar, głównie pracowników magazynów oraz techników amunicyjnych, którzy usiłowali zapobiec detonacji zapasów pocisków nuklearnych. Była to największa katastrofa w radzieckiej marynarce wojennej od czasu zakończenia II wojny światowej. Oficjalnie ani dowodzący flotą ZSRR adm. Siergiej Gorszkow, ani szef jej sztabu Władimir Czernawin, nie zostali obciążeni odpowiedzialnością za katastrofę, jednak z uwagi na bliskość Siewieromorska od granicy z Norwegią władze Związku Radzieckiego nie dały rady zatuszować zajścia. 
Straty, jakie spowodowała katastrofa w Siewieromorsku, uczyniły Flotę Północną bezbronną, gdyż straciła ona możliwość zaopatrzenia się w amunicję. Część amunicji, w tym m.in. pociski SS-22 były najnowszymi na uzbrojeniu floty ZSRR, jako że weszły na stan uzbrojenia dopiero w 1983 r. Równocześnie zapasów pocisków SA-3 nie można było łatwo uzupełnić, gdyż jeszcze w latach 70. zaprzestano ich produkcji. Bezpośrednio po zajściu amerykańska administracja szacowała, że Flota Północna będzie zdolna do działania po pół roku, a do pełnej sprawności bojowej wróci po dwóch latach.
Przypisy.
 

</doc>
<doc id="4797265" url="https://pl.wikipedia.org/wiki?curid=4797265" title="Natalija Gros">
Natalija Gros

Natalija Gros (ur. 29 listopada 1984 w Kranju) – słoweńska wspinaczka sportowa. Specjalizowała się w konkurencji; boulderingu oraz w prowadzeniu. Mistrzyni Europy we wspinaczce sportowej w konkurencji boulderingu z 2008 roku.
Kariera sportowa.
W 2008 na mistrzostwach Europy we wspinaczce sportowej w Paryżu zdobyła złoty medal w konkurencji boulderingu, natomiast na mistrzostwach w 2004 we włoskim Lecco wywalczyła srebrny medal w prowadzeniu.
Uczestniczka World Games w 2005 w Duisburgu, gdzie zdobyła srebrny medal w prowadzeniu. Wielokrotna uczestniczka, prestiżowych zawodów wspinaczkowych Rock Master we włoskim Arco. 

</doc>
<doc id="4797270" url="https://pl.wikipedia.org/wiki?curid=4797270" title="PWRC">
PWRC



</doc>
<doc id="4797273" url="https://pl.wikipedia.org/wiki?curid=4797273" title="Chondracanthus">
Chondracanthus

Chondracanthus – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1811 roku przez francuskiego biologa François-Étienne de La Roche. Rodzaj został ujęty w Catalogue of Life.

</doc>
<doc id="4797277" url="https://pl.wikipedia.org/wiki?curid=4797277" title="Pod Sól">
Pod Sól

Pod Sól – część wsi Szafranki w Polsce położona w województwie mazowieckim, w powiecie ostrołęckim, w gminie Łyse.
Dawniej wieś Sól.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Kadzidło).
Według Powszechnego Spisu Ludności z 1921 roku wieś zamieszkiwało 70 osób w 12 budynkach mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4797288" url="https://pl.wikipedia.org/wiki?curid=4797288" title="Medal Pamiątkowy Południowy">
Medal Pamiątkowy Południowy

Medal Pamiątkowy Południowy (węg. "Délvidéki Emlékérem") – odznaczenie wojskowe o charakterze pamiątkowym z czasów regencji Królestwa Węgier, ustanowione 4 września 1941.
Przyznawane było żołnierzom i żandarmom węgierskim za atak na Królestwo Jugosławii rozpoczęty 11 kwietnia 1941, a także udział w zajmowaniu, okupacji oraz przyłączaniu do Węgier ziem Baczka, Baranja, Prekmurje i Međimurje.
Patronem medalu, którego wizerunek znalazł się na awersie, był XV-wieczny węgierski regent i bohater walk z Imperium Osmańskim wojewoda Jan Hunyady.
Jego wizerunek w postaci rycerza na koniu znajdował się na awersie, z węgierskim napisem pomiędzy ramieniem jeźdźca a grzbietem wierzchowca „HUNYADI JÁNOS”, a wokoło „PAMIĘCI ODZYSKANIA WĘGIERSKIEGO POŁUDNIA” ("MAGYAR DÉLVIDÉK VISSZAFOGLALÁSA EMLÉKÉRE").
Na rewersie znajdowały się trzy tarcze herbowe: centralnie u góry ukoronowany Koroną św. Stefana Herb Węgier, a poniżej z lewej Korwin rodu Hunyady z hełmem heraldycznym, a z prawej ukoronowany koroną heraldyczną herb rodziny Horthów – na niebieskim polu prawe ramię w zbroi skierowane w prawo i trzymające trzy kłosy zboża w gołej dłoni, u podstawy tarczy potrójny zielony pagórek. Wokoło, poniżej krawędzi wygrawerowano inskrypcję „NA XXII-LECIE REGENCJI MIKOŁAJA HORTHY DE NAGYBÁNYAI” ("VITÉZ NAGYBÁNYAI HORTHY MIKLÓS KORMÁNYZÓSÁGÁNAK XXII. ÉVÉBEN 1941").
Medal miał średnicę 36 mm, wykonany był z brązu i mocowany do składanej w trójkąt wstążki z mory o barwie żółto-niebieskiej. Wstążka miała 40 mm szerokości; przypinano ją do lewej piersi wraz z innymi odznaczeniami.

</doc>
<doc id="4797292" url="https://pl.wikipedia.org/wiki?curid=4797292" title="Medimurje">
Medimurje



</doc>
<doc id="4797293" url="https://pl.wikipedia.org/wiki?curid=4797293" title="Young European Socialists">
Young European Socialists



</doc>
<doc id="4797294" url="https://pl.wikipedia.org/wiki?curid=4797294" title="ECOSY">
ECOSY



</doc>
<doc id="4797300" url="https://pl.wikipedia.org/wiki?curid=4797300" title="Port morski Baku">
Port morski Baku

Port Baku (aze. "Bakı Beynəlxalq Dəniz Ticarət Limanı") – największy w Azerbejdżanie port morski położony nad Morzem Kaspijskim w Zatoce Bakijskiej.
Jest największym i najbardziej ruchliwym portem na Morzu Kaspijskim. Od ponad stu lat odgrywa ważną rolę w regionalnym handlu i jest główną bramą morską do Azerbejdżanu. W ostatnich latach port jest ważnym elementem Inicjatywy z Baku oraz projektów INOGATE i TRACECA we współpracy z Komisją Europejską i pozostałymi sygnatariuszami Inicjatywy z Baku.
Historia.
Najstarsze wzmianki o porcie Baku pochodzą z 1564 roku, gdy swoim dekretem Tahmasp I mianował Sheikh Zahida na stanowisko zarządcy portu. Wiadomo natomiast, że port działał również w poprzednich stuleciach.
17 września 1854 roku Car Rosji Mikołaj I Romanow nakazał restrukturyzację portu na terminal wojskowy, co sprawiło, że port zyskał na znaczeniu, gdyż poza handlem przez jego tereny zaczęli przemieszczać się również wojskowi i obsługujący ich cywile. W wyniku dekretu rozpoczęła się rozbudowa portu i jego unowocześnienie.
21 lipca 1902 roku został oddany do użytku nowy port w Baku. W momencie otwarcia był jednym z największych portów na świecie oraz największym portem Imperium Rosyjskiego pod względem obrotów ładunkowych, zdolności przeładunkowej i liczby obsługiwanych pasażerów. W latach 1923–1924 towary obsługiwane przez port stanowiły 27,3% całego handlu Związku Socjalistycznych Republik Radzieckich.
W 1963 roku rozpoczęto budowę osobnego terminala obsługującego promy i statki pasażerskie, został on otwarty razem z centrum pasażerskim w 1972 roku.
Obecny Port of Baku w Alat.
W 2007 roku koreańska firma GSEngineering &amp; Construction złożyła Ministerstwu Transportu Azerbejdżanu projekt na nowy port przeładunkowy w okolicach Baku. Port miał zostać oddany do użytku przed 2015 rokiem. Wstępne obliczenia szacowały koszt budowy nowego portu na ponad 400 milionów dolarów amerykańskich. Zgodnie z przedstawionym projektem port miał posiadać 11 stanowisk do obsługi kontenerowców i być w stanie obsługiwać ponad 11 milionów ton cargo. Projekt był budowany zakładając uczestnictwo w projekcie nowego Jedwabnego szlaku – Jeden pas i jedna droga.
22 września 2014 prezydent Azerbejdżanu İlham Əliyev wziął udział w otwarciu nowe terminala pasażerskiego, który był pierwszym etapem budowy nowego "Port of Baku" w . Dekretem İlhama Əliyeva z 18 marca 2015 roku zarządzanie nowo otwartym portem rozpoczęła spółka celowa CJSC. 9 stycznia 2018 został otwarty terminal towarowy nowego portu. Port został całkowicie oddany do użytku podczas oficjalnej ceremonii otwarcia 14 maja 2018 roku.

</doc>
<doc id="4797301" url="https://pl.wikipedia.org/wiki?curid=4797301" title="Port Baku">
Port Baku



</doc>
<doc id="4797303" url="https://pl.wikipedia.org/wiki?curid=4797303" title="Rechtstadt">
Rechtstadt



</doc>
<doc id="4797309" url="https://pl.wikipedia.org/wiki?curid=4797309" title="EOS System">
EOS System

EOS System – medyczny system diagnostyki obrazowej, którego celem jest dostarczanie przedniego oraz bocznego obrazu radiologicznego w pozycji stojącej lub siedzącej, przy jednoczesnym ograniczeniu dawki promieniowania rentgenowskiego dla pacjenta.
Jest ukierunkowany na diagnostykę schorzeń układu kostno-szkieletowego, w szczególności skoliozy (w tym wczesnodziecięcej), wad postaw, chorób zwyrodnieniowych stawów biodrowych i kolanowych, zespołów bólowych kręgosłupa oraz zwyrodnień kręgosłupa.
Jest to jedyny system umożliwiający jednoczesne wykonanie dwóch prostopadłych obrazów całego szkieletu pacjenta w pozycji siedzącej lub stojącej za pomocą skanów rentgenowskich 2D oraz modeli szkieletowych 3D.
Historia.
Technologia obrazowania EOS opiera się na naukowym odkryciu Georges’a Charpaka, który w 1992 roku otrzymał Nagrodę Nobla w fizyce za rozwój detektorów cząstek ksenowowych.
W 2004 roku szpitale w Paryżu oraz Brukseli zakończyły testy kliniczne prototypu EOS. W latach 2007–2011 firma uzyskała oznakowanie CE w Europie i dopuszczenie FDA do sprzedaży systemu EOS w Stanach Zjednoczonych.
Pierwsze instalacje systemu EOS miały miejsce w europejskich i północnoamerykańskich szpitalach, klinikach w latach 2008–2010. W ciągu 2011 roku system EOS został zintegrowany z procedurami klinicznymi centrów medycznych w 10 krajach m.in. Stanach Zjednoczonych, Kanadzie, Australii.
W 2020 roku blisko 300 sztuk Systemu EOS jest zainstalowanych na wszystkich kontynentach.
Działanie Systemu EOS.
Daje możliwość wykonania dwóch skanów jednocześnie w płaszczyźnie przedniej i bocznej w pozycji stojącej lub siedzącej, wynikiem tego są długoodcinkowe zdjęcia kośćca pacjenta w skali 1:1 przy neutralnym obciążeniu. Skan może obejmować fragment lub cały szkielet.
Oprogramowanie SterEOS umożliwia generowanie obrazów 3D kośćca pacjenta, ta funkcja pozwala na przygotowanie szczegółowego opisu parametrów klinicznych i automatycznym przygotowaniu raportów z danymi konkretnego pacjenta bazując na pomiarach 3D.
Badanie EOS odbywa się w pionowej kabinie skaningowej, w której pacjent może stać lub siedzieć. Dzięki pionowo przesuwającemu się ramieniu wspierającemu dwie cienkie wiązki promieni rentgenowskich ustawionych prostopadle do siebie, system EOS uzyskuje przednie i boczne obrazy pacjenta. Te dwupłaszczyznowe obrazy wykorzystuje się również przy stworzeniu modelu 3D szkieletu pacjenta.
System EOS w zasadzie ALARA.
Zasada Alara (As Low As Reasonably Acievable – tak nisko, jak jest to realnie możliwe) to podstawowa zasada ochrony radiologicznej.
Obrazowanie EOS dostosowuje się do tej zasady, zapewniając krótszy czas badania i ilość promieniowania w porównaniu z konwencjonalnymi systemami obrazowania.
Ponadto system EOS posiada Micro Dose, która dodatkowo zmniejszyła ekspozycję na promieniowanie o 5,5 razy w porównaniu z typowym protokołem badania EOS z niską dawką, co daje prawie pomijalną dawkę promieniowania.
EOS w Polsce i na świecie.
Obecnie ponad 300 systemów EOS jest instalowanych w centrach medycznych w 51 różnych krajach m.in. Stanach Zjednoczonych, Kanadzie, Korei, Chinach, Indiach, Australii oraz na terenie Europy.
System EOS jest dostępny w siedmiu placówkach z listy Top 10 najlepszych szpitali na świecie:
Pierwszy system EOS w Polsce został zainstalowany w placówce diagnostyki obrazowej w Łodzi przy ul. Św.Teresy od Dzieciątka Jezus 92.

</doc>
<doc id="4797310" url="https://pl.wikipedia.org/wiki?curid=4797310" title="Jan z Koniecpola">
Jan z Koniecpola



</doc>
<doc id="4797312" url="https://pl.wikipedia.org/wiki?curid=4797312" title="Andreas Marynowsky">
Andreas Marynowsky



</doc>
<doc id="4797335" url="https://pl.wikipedia.org/wiki?curid=4797335" title="Wojciech Marok">
Wojciech Marok

 Wojciech Marok (ur. 12 września 2001) – polski lekkoatleta specjalizujący się w pchnięciu kulą oraz rzucie dyskiem. 
Zajmował czwarte miejsce w rzucie dyskiem podczas olimpijskiego festiwalu młodzieży w 2017 roku oraz na mistrzostwach Europy juniorów młodszych w kolejnym sezonie. W 2019 roku został wicemistrzem Europy U20 w pchnięciu kulą.
Medalista mistrzostw Polski U20 oraz ogólnopolskiej olimpiady młodzieży. 
Rekord życiowy: pchnięcie kulą (6 kg) – 20,07 (19 lipca 2019, Borås); rzut dyskiem (1,5 kg) – 63,25 (29 lipca 2018, Chorzów). 

</doc>
<doc id="4797342" url="https://pl.wikipedia.org/wiki?curid=4797342" title="The Ophidian Trek">
The Ophidian Trek

The Ophidian Trek – drugie wydawnictwo DVD szwedzkiej grupy muzycznej Meshuggah. Wydawnictwo ukazało się 29 września 2014 roku nakładem wytwórni muzycznej Nuclear Blast.
Lista utworów.
DVD
CD 1
CD 2

</doc>
<doc id="4797359" url="https://pl.wikipedia.org/wiki?curid=4797359" title="Andrzej Budziński">
Andrzej Budziński

Andrzej Antoni Budziński (ur. 13 kwietnia 1947) – polski ekonomista, urzędnik państwowy i menedżer, doktor nauk ekonomicznych, w latach 1991–1992 podsekretarz stanu w Ministerstwie Współpracy Gospodarczej z Zagranicą.
Życiorys.
W 1970 ukończył studia na Wydziale Handlu Zagranicznego Szkoły Głównej Planowania i Statystyki. Został adiunktem na tej uczelni i w 1976 obronił na niej doktorat. W latach 1977–1992 pracował w Ministerstwie Handlu Zagranicznego i Ministerstwie Współpracy Gospodarczej z Zagranicą, w tym od 1982 do 1986 na stanowisku radcy handlowego w ambasadzie PRL w Waszyngtonie. Od 1987 do 1990 zajmował stanowisko dyrektora departamentu ekonomicznego, a od stycznia 1991 do stycznia 1992 podsekretarza stanu w resorcie współpracy gospodarczej z zagranicą. Od 1992 związany z przedsiębiorstwem Rolimpex, pełnił w nim kolejno funkcje: dyrektora biura w Brukseli, członka zarządu, wiceprezesa i od 2001 prezesa. Został także członkiem zarządu Polskiej Federacji Producentów Żywności.
W 2001 odznaczony Krzyżem Kawalerskim Orderu Odrodzenia Polski "za wybitne zasługi dla rozwoju gospodarki narodowej".

</doc>
<doc id="4797366" url="https://pl.wikipedia.org/wiki?curid=4797366" title="21 Armia">
21 Armia



</doc>
<doc id="4797371" url="https://pl.wikipedia.org/wiki?curid=4797371" title="Port Poetycki">
Port Poetycki

Port Poetycki – festiwal poetycki, który odbywa się w Chorzowie od 2009 (w latach 2009–2010 trzy razy w roku, w latach 2011–2012 dwa razy w roku a od 2013 raz w roku). W ramach festiwalu odbywają się spotkania poetyckie oraz organizowane są warsztaty poetyckie, koncerty muzyczne, targi książki poetyckiej, wystawy plastyczne i fotograficzne. Organizatorami festiwalu są Barbara Janas-Dudek i Jacek Dudek (pomysłodawcy tego przedsięwzięcia) oraz Urząd Miasta Chorzów, Kompleks Dobrego Smaku Sztygarka, Tomasz Pietrzak, Agnieszka Czyżewska, Małgorzata Południak (2014-2017), Włodzimierz Szymczewski, Sabina Waszut i Mariusz Czajka. Wśród wielu partnerów festiwalu są m.in. Chorzowskie Centrum Kultury, Smak Książki, Telewizja Silesia, ArtPapier, miesięcznik Śląsk.
Port Poetycki jest także organizatorem Turnieju Jednego Wiersza im. Barbary Dziekańskiej oraz współorganizatorem Ogólnopolskiego Konkursu Literackiego im. Marka Hłaski i Ogólnopolskiego Konkursu Literackiego „Okno”.

</doc>
<doc id="4797373" url="https://pl.wikipedia.org/wiki?curid=4797373" title="Anna Paniszewa">
Anna Paniszewa

Anna (Hanna) Paniszewa (ur. 15 listopada 1964 we wsi Niestierowszczyna) – polska działaczka społeczna i oświatowa na Białorusi, dziennikarka, założycielka Klubu Inteligencji Katolickiej w Brześciu i Polskiej Harcerskiej Szkoły Społecznej im. R. Traugutta w Brzesciu, w latach 2012–2013 p.o. prezesa Oddziału Brzeskiego Związku Polaków na Białorusi w nieuznawanym przez białoruskie władze zarządzie organizacji obwodowej.
Życiorys.
Anna Paniszewa, córka Wiktora, urodziła się 15 listopada 1964 roku we wsi Niestierowszczyna (biał. "Несцераўшчына") rejonu dokszyckiego obwodu witebskiego na Białorusi. Ukończyła studia dzienne Białoruskiego Państwowego Uniwersytetu w Mińsku o specjalności historia w 1986 roku. Po studiach pracowała jako nauczycielka historii oraz socjologii. 
Od roku 2004 do roku 2013 była członkiem zarządu Związku Polaków na Białorusi (ZPB). Od roku 2012 do maja 2013 roku pełniła obowiązki prezesa oddziału ZPB obwodu brzeskiego i reprezentowała ZPB na międzynarodowych konferencjach naukowych. Od roku 2012 założycielka i wieloletni (2004-2019) prezes Klubu Inteligencji Katolickiej w Brześciu, techniczny redaktor pisma „Brześć Katolicki” w latach 2010, 2011. 
W roku szkolnym 2007/2008 zadbała o udział uczniów Polskiej Szkoły Społecznej w Brześciu w Programie Edukacyjnym Instytutu Pamięci Narodowej w Warszawie „Opowiem Ci o wolnej Polsce. Rozmowa ze świadkiem historii”. Owocem tej pracy stał się film o historii Związku Obrońców Wolności (ZOW) polskiej organizacji młodzieżowej działającej na Polesiu w latach 1945–1948. Realizowała program „Korona polskiego wychowania” we współpracy z Fundacją Szczęśliwe Dzieciństwo” w Lublinie w latach 2014–2016. Współzałożycielka Forum Polskich Inicjatyw Lokalnych Brześcia i Obwodu Brzeskiego w roku 2013. Dyrektor Brzeskiego Forum Polskich Inicjatyw Lokalnych od roku 2015. Założycielka Polskiej Harcerskiej Szkoły Społecznej im. R. Traugutta w Brześciu w roku 2015. 
Ukończyła studia podyplomowe (2005-2007) z historii oraz języka polskiego na Uniwersytecie Marii Curie-Skłodowskiej w Lublinie. Aktywna w życiu społecznym. Od roku 2007 do roku 2016 była koordynatorem Lubelskiego Jarmarku Jagiellońskiego na Białorusi, za co została uhonorowana medalem pamiątkowym Prezydenta Lublina w roku 2017. Stale współpracuje z Urzędem Miasta Lublina w dziedzinie kultury jako organizatorka oraz tłumaczka. Działa na pograniczu polsko-białoruskim w sferze edukacji oraz kultury. 
Przetłumaczyła na język białoruski 50 wierszy Marii Konopnickiej o tematyce kościuszkowskiej we współpracy z Polską Fundacją Kościuszkowską w Warszawie, za co została odznaczona medalem tej fundacji. Od roku 2004 do roku 2015 regularnie pisała teksty do pisma polskiego, wydawanego w Brześciu, kwartalnika „Echa Polesia”. Jest jedną z autorów zbiorowej pracy projektu Katalogu miejsc pamięci narodowej obwodu brzeskiego. Od roku 2012 jest redaktorem polskiego pisma – kwartalnika „Harcerz Brześcia”, redaktorem strony forumbrzeskie.by. Od 2009 roku jest członkiem, a od 2012 członkiem zarządu Światowej Rady Badań nad Polonią. Pomysłodawca i organizator brukowania placu Romualda Traugutta w Szostakowie w roku 2014.
W marcu 2021 roku została zatrzymana przez białoruskie władze pod zarzutem szerzenia nienawiści na tle narodowościowym i osadzona w więzieniu. Zatrzymanie miało związek ze zorganizowaniem przez nią Dnia Żołnierzy Wyklętych. Dzięki zaangażowaniu prezydenta Andrzeja Dudy i polskich służb konsularno-dyplomatycznych odzyskała wolność i 25 maja przyjechała do Polski.

</doc>
<doc id="4797374" url="https://pl.wikipedia.org/wiki?curid=4797374" title="Ante Nardelli">
Ante Nardelli

Ante Nardelli lub Nardeli (ur. 15 kwietnia 1937, zm. 5 września 1995) – chorwacki piłkarz wodny. W barwach Jugosławii srebrny medalista olimpijski z Tokio.
Mierzący 181 cm wzrostu zawodnik w 1964 w Tokio wspólnie z kolegami zajął drugie miejsce. Były to jego drugie igrzyska - cztery lata wcześniej Jugosławia była czwarta. Był srebrnym medalistą mistrzostw Europy w 1962 i medalistą igrzysk śródziemnomorskich, także w konkurencjach pływackich.

</doc>
<doc id="4797375" url="https://pl.wikipedia.org/wiki?curid=4797375" title="Rudolf Ites">
Rudolf Ites

Rudolf Ites (ur. 5 lutego 1918, zm. 1 marca 1944) – niemiecki oficer marynarki, "Oberleutnant zur See", dowódca niemieckiego okrętu podwodnego U-709.
Życiorys.
Urodzony 5 lutego 1918 roku w Ostfriesland, do służby w Kriegsmarine wstąpił w 1936 roku. Od sierpnia 1939 do lutego 1941 roku służył w 216. oddziale obrony przeciwlotniczej marynarki, od lutego do września 1941 roku w oddziale nr 806, natomiast we wrześniu tego roku został przeniesiony do 808 oddziału, gdzie służył do końca 1941 roku. Otrzymał wówczas przydział do 2. flotylli okrętów dozorowych ("Vorpostenboot"), gdzie służył do marca 1942 roku. Od marca do września 1942 roku przechodził szereg szkoleń, w tym szkolenie sternika. Po ich ukończeniu, do marca 1943 roku przechodził szkolenie podwodne, zaś w marcu tego roku objął stanowisko 2. oficera wachtowego na U-709, które sprawował do lipca 1943. Został wtedy awansowany na stanowisko 1. oficera wachtowego. Od listopada 1943 roku przechodził szkolenie podwodne i dowódcze w 3. ULD, a następnie w 24. Flotylli U-Bootów.
3 grudnia 1943 roku powrócił na U-709 obejmując jego dowództwo, a 25 stycznia 1944 roku wyszedł z nim z Lorient na swój pierwszy patrol bojowy w tym charakterze. 22 lutego BdU wysłał na okręt rozkaz dołączenia do grupy skoordynowanego ataku "Preussen", Rudolf Ites zginął jednak na północ od Azorów zatopiony wraz ze swoim okrętem 1 marca 1944 roku przez amerykańskie niszczyciele USS „Thomas”, „Bostwick” oraz „Bronstein”. Do dnia śmierci, nie zatopił żadnych jednostek przeciwnika.

</doc>
<doc id="4797380" url="https://pl.wikipedia.org/wiki?curid=4797380" title="Paradoks dwóch kondensatorów">
Paradoks dwóch kondensatorów

Paradoks dwóch kondensatorów lub paradoks kondensatorów to paradoks lub sprzeczny z intuicją eksperyment myślowy w teorii obwodów elektrycznych. Eksperyment myślowy zwykle opisuje się następująco: dwa identyczne kondensatory są połączone równolegle z otwartym przełącznikiem między nimi. Jeden z kondensatorów jest naładowany napięciem formula_1 drugi jest nienaładowany. Gdy przełącznik jest zamknięty, część ładunku formula_2 pierwszego kondensatora przepływa do drugiego, zmniejszając napięcie na pierwszym i zwiększając napięcie na drugim. Gdy osiągnięty zostanie stan ustalony, a prąd zmaleje do zera, napięcie na dwóch kondensatorach musi być równe, ponieważ są one połączone razem. Ponieważ oba mają tę samą pojemność formula_3 ładunek zostanie równo podzielony między kondensatory, więc każdy kondensator będzie miał ładunek o wartości formula_4 i napięcie wynoszące formula_5 Na początku eksperymentu całkowita energia początkowa formula_6 w obwodzie jest energią zmagazynowaną w naładowanym kondensatorze:
Pod koniec eksperymentu energia końcowa formula_8 jest równa sumie energii dwóch kondensatorów
Zatem energia końcowa formula_8 jest równa połowie energii początkowej formula_11 Co się stało z drugą połową początkowej energii?
Rozwiązania.
Jest to stary problem, który był szeroko dyskutowany w literaturze poświęconej elektrotechnice. W przeciwieństwie do niektórych innych paradoksów w nauce, ten paradoks nie jest spowodowany ograniczeniami fizyki klasycznej, ale ograniczeniami konwencji o „idealnych obwodach” stosowanych w teorii obwodów. Nie jest możliwe skonstruowanie opisanego powyżej obwodu, jeżeli zakłada się, że obwód składa się z elementów idealnych, jak to zwykle ma miejsce w teorii obwodów. Jeśli przewody łączące dwa kondensatory, przełącznik i same kondensatory są idealnie, tj. ich rezystancja i indukcyjność są pomijalnie małe, wówczas zamknięcie przełącznika połączyłoby punkty o różnym napięciu z doskonałym przewodnikiem, powodując przepływ nieskończonego prądu. Dlatego rozwiązanie wymaga odejścia od idealizowania elementów w obwodzie, co nie zostało określone w powyższym opisie. Rozwiązanie różni się w zależności od założeń dotyczących rzeczywistych właściwości elementów obwodu:
Opracowano różne dodatkowe rozwiązania oparte na bardziej szczegółowych założeniach dotyczących właściwości elementów obwodu.
Inne wersje.
Istnieje kilka innych wersji paradoksu. Jednym z nich jest obwód z dwoma kondensatorami wstępnie naładowanymi o jednakowych co do wartości bezwzględnej napięciach o przeciwnych znakach formula_12 i formula_13 Inną równoważną wersją jest pojedynczy naładowany kondensator zwarty przez idealny przewodnik. W tych przypadkach w stanie końcowym cały ładunek został zneutralizowany, końcowe napięcie na kondensatorach wynosi zero, więc cała energia początkowa zniknęła. Rozwiązania dotyczące tego, w jaki sposób energia zniknęła, są podobne do opisanych w poprzednim rozdziale.

</doc>
<doc id="4797382" url="https://pl.wikipedia.org/wiki?curid=4797382" title="Gullinbursti">
Gullinbursti

Gullinbursti (Złota Szczecina) – złoty odyniec, wierzchowiec boga Frejra z mitologii nordyckiej. Stworzony przez krasnoludzkich mistrzów, braci Sindriego i Brokkiego.
Jako dzik był istotą czci, symbolem płodności i wojowniczości. Znakiem rozpoznawczym Gulliburstiego jest złota szczecina, która świeciła w ciemności i nie pozwalała zagubić się jego towarzyszom nawet w największej ciemności. Potrafił latać, gnając po niebie szybciej od konia. Jest najbardziej znanym dzikiem w mitologii skandynawskiej. 
Siostra Frejra, Freja, posiadała niemal takiego samego odyńca – dzika o imieniu Hildisvíni (Bojowy Wieprz). Posiadał tak samo świecącą w ciemnościach złotą szczecinę oraz umiejętność latania. Do Freji należał także Ottar, mężczyzna zaklęty przez boginię w odyńca, będący jej kochankiem.
W licznych rytualnych obrzędach wykorzystywano krew świń i odyńców oraz ich mięso. Składano je także w ofierze Bogom, przypisując im wielką moc.
Przykładowo, podczas święta Krwi (sv. "Blodfest") odbywającego się co 9 lat, dla przebłagania bóstw składano ofiary z ludzi i zwierząt, m.in. z dzików.

</doc>
<doc id="4797384" url="https://pl.wikipedia.org/wiki?curid=4797384" title="Lučka Rakovec">
Lučka Rakovec

Lučka Rakovec (ur. 6 maja 2001 w Lublanie) – słoweńska wspinaczka sportowa, mistrzyni Europy w prowadzeniu z 2019 roku.
Kariera.
W 2019 na mistrzostwach Europy we wspinaczce sportowej w szkockim Edynburgu zdobyła złoty medal w konkurencji prowadzenia.
W 2019 roku w Tuluzie na światowych kwalifikacjach do igrzysk olimpijskich zajęła wysokie czwarte miejsce, które jednak nie zapewniło jej kwalifikacji na IO 2020 w Tokio ponieważ została wyprzedzona przez koleżankę z reprezentacji. Mia Krampl, która była trzecia w finale ale jednocześnie była drugą Słowenką "(po Janji Garnbret)", która uzyskał kwalifikacje "(z jednego państwa na IO 2020 tylko mogły awansować tylko 2 zawodniczki)".

</doc>
<doc id="4797387" url="https://pl.wikipedia.org/wiki?curid=4797387" title="Antonio Anastasio Rossi">
Antonio Anastasio Rossi

Antonio Anastasio Rossi (ur. 18 lipca 1864 w Mediolanie, zm. 29 marca 1948) – włoski duchowny katolicki, arcybiskup Udine w latach 1910 – 1927, tytularny łaciński patriarcha Konstantynopola i prałat tytularny Pompei od 1927 do swojej śmierci w 1948 roku.
Życiorys.
Święcenia kapłańskie otrzymał 25 marca 1887 roku. 8 stycznia 1910 roku papież Pius X mianował go arcybiskupem Udine. Sakrę otrzymał 3 kwietnia tegoż roku z rąk biskupa Francesco Ciceri. 19 grudnia 1927 roku został mianowany przez papieża Piusa XI prałatem terytorialnym Pompei i tytularnym łacińskim patriarchą Konstantynopola. Był ostatnim w historii pełniącym ten urząd, gdyż po jego śmierci w 1948 patriarchat pozostawał nieobsadzony, aż do 1964 roku, kiedy go całkowicie zlikwidowano. Patriarcha Antonio Anastasio Rossi został pochowany w krypcie w sanktuarium w Pompejach.

</doc>
<doc id="4797389" url="https://pl.wikipedia.org/wiki?curid=4797389" title="Clitocybe candida">
Clitocybe candida



</doc>
<doc id="4797392" url="https://pl.wikipedia.org/wiki?curid=4797392" title="Maciej z Bogusławic">
Maciej z Bogusławic

 Maciej z Bogusławic herbu Ostoja (zm. po 1428 r.) – dziedzic dóbr ziemskich w Bogusławicach i Jackowie.
Życiorys.
Maciej z Bogusławic był właścicielem części Bogusławic i Jackowa (położonych obecnie w województwie śląskim, w powiecie częstochowskim). Jego synami zapewne byli Leonard i Ścibor z Bogusławic. W roku 1405 świadczył w procesie Jana z Łyskorni naganionego przez Macieja z Raczyna. W roku 1412 naganił w szlachectwie Jakuba z Jankowic przed sądem w Radomsku. Maciej z Bogusławic świadczył także w lutym 1424 roku w sprawie Stanisława Cichosza z Kraszkowic naganionego przez Piotra z Olewina. W roku 1426, w Radomsku, Maciej z Bogusławic wraz z Janem Gsekiem z Jackowa herbu Ostoja (zapewne krewnym) potwierdzili szlachectwo Piotra z Biestrzykowa herbu Amadej. Maciej wraz z Leonardem z Bogusławic herbu Ostoja świadczyli w sprawie Stefana z Ulesia naganionego w czerwcu 1427 roku przez Jana Kolano z Ulesia. Naganiony zaproponował sześciu światków mających potwierdzić jego szlachectwo, byli to: Wawrzyniec i Bartłomiej z Szynczyc herbu Rogala, Jan z Rożniatowic i Henryk Biel z Błeszna herbu Ostoja oraz Mikołaj i Jan z Radkowa herbu Prawdzic. Sprawa znalazła swój finał rok później w Nowym Mieście Korczynie. Zmianie uległ zarówno sąd jak i skład świadków, który stanowili: Mikołaj z Kalenic i Świętosław z Luborczy herbu Rogala, wspomniani wyżej Maciej i Leonard z Bogusławic herbu Ostoja, a także Mikołaj i Florian z Borkowy herbu Prawdzic. Jest wielce prawdopodobne, iż Maciej i Leonard z Bogusławic herbu Ostoja są tożsami z Maciejem i Leonardem z Jackowa, którzy, jako ojciec z synem, w roku 1413 procesowali się w Radomsku z sąsiadami, Mikołajem i Wojciechem z Jackowa.

</doc>
<doc id="4797395" url="https://pl.wikipedia.org/wiki?curid=4797395" title="I.R.S. Records">
I.R.S. Records

International Record Syndicate (w skrócie I.R.S. Records) – amerykańska wytwórnia płytowa, założona w 1979 roku przez Milesa Copelanda III, działająca początkowo na rynku europejskim. wydawała płyty z muzyką punk i new wave. W 1996 roku zakończyła działalność. Wydała albumy takich artystów jak: Belinda Carlisle, Black Sabbath, Buzzcocks, Concrete Blonde, Dead Kennedys, Dread Zeppelin, R.E.M., The Alarm, The Go-Go’s i The Lords Of The New Church.
Historia.
Współpraca z A&amp;M Records (1979–1985).
International Record Syndicate założyli w 1979 roku Miles Copeland III i Jay Boberg. Była to jedna z pierwszych, niezależnych wytwórni specjalizujących się w punk rocku, które odniosły sukces. Jeden z jej założycieli, Miles Copeland III, odniósł wcześniej pewien sukces na rynku brytyjskim dzięki swoim wytwórniom Faulty Products/Illegal Records. Był starszym bratem Stewarta, perkusisty brytyjskiego zespołu Curved Air z połowy lat 70. i Iana, zajmującego się rezerwacją imprez muzycznych. Kiedy Curved Air zaprzestał działalności, Miles zajął się nowym zespołem Stewarta, pierwotnie zwanym Strontium 90, a później The Police. Miles Copeland zaprezentował pierwszy singiel zespołu, „Fall Out”/„Nothing Achieving”, brytyjskim wytwórniom, ale gdy żadna z nich nie wyraziła zainteresowania jego wydaniem, założył własną wytwórnię, Illegal Records, za pośrednictwem której sprzedał ponad 70 000 egzemplarzy singla. Założył też kilka innych wytwórni: Deptford Fun City Records, Fashion Music, Industrial Records, Rough Trade Records, Step Forward Records i Spy Records. Wszystkie je wchłonęła po pewnym czasie I.R.S.. Pierwszym (i jedynym) prezesem I.R.S. został Jay Boberg. W marcu 1979 roku Copeland zawarł umowę z A&amp;M Records dotyczącą singla „Roxanne” The Police. Według umowy A&amp;M miała zająć się wyprodukowaniem i dystrybucją singla, a Copeland jego promocją i organizacją tras koncertowych zespołu, który własną umowę z A&amp;M podpisał kilka tygodni później. W kolejnych miesiącach tego samego roku Miles Copeland wynegocjował umowę dystrybucyjną z A&amp;M ugruntowując tym samym obecność The Police w Stanach Zjednoczonych i Kanadzie. I.R.S. miała biura w siedzibie A&amp;M w Hollywood, a także w Nowym Jorku przy 250 W. 57th Street.
Współpraca z MCA Records (1985–1990).
Pod koniec kwietnia 1985 roku I.R.S. Records zerwała umowę dystrybucyjną z A&amp;M. Do tego czasu zespół The Go-Go’s wydał pod jej szyldem trzy złote i dwa platynowe albumy, które były najlepiej sprzedającymi się albumami w historii I.R.S. R.E.M. wydał pod szyldem I.R.S. dwa złote albumy. Ogółem wytwórnia wydała 109 albumów, 68 singli 7-calowych i 18 12-calowych. A&amp;M kontynuował jednak do 1990 roku wydawanie pozycji z poprzedniego katalogu I.R.S..
W 1985 roku dystrybutorem nowych nagrań I.R.S. została MCA Records.
Współpraca z Enigma Records (1990–1996).
W 1990 roku kolejnym dystrybutorem I.R.S. została Enigma Records. MCA nadal wydawała niektóre nagrania I.R.S. zrealizowane w latach 1985–1990.
Zakończenie działalności (1996).
11 lipca 1996 roku I.R.S. została oficjalnie zamknięta.
Przywrócenie wytwórni (2011–2015).
W czerwcu 2011 roku EMI Music North America we współpracy z nowojorską firmą Crush Management postanowiła wznowić działalność I.R.S. Records. Pierwsze nagrania planowano wydać pod koniec tego samego roku.
W 2013 roku I.R.S. przeszła pod patronat Caroline (oddział Capitol Music Group) zmieniając przy tym nazwę na I.R.S. Nashville, ponieważ prezes Crush Management, John Grady, otworzył w tym mieście biura swojej firmy.
W 2015 roku I.R.S. Nashville została zamknięta.
Aluzyjna nazwa wytwórni.
Nazwa I.R.S. było aluzją do bardziej znanego skrótu, IRS, Internal Revenue Service, jako ze Miles Copeland i obaj jego bracia byli synami funkcjonariusza CIA. Większość życia spędzili poza USA, ponieważ ich ojciec był przydzielany do zadań w różnych miejscach na świecie. Kolejną aluzją do agencji rządu federalnego było nazwanie przez Iana Copelanda swojej agencji rezerwacji Frontier Booking International (ten samo skrót co FBI).
Certyfikaty sprzedaży RIAA.
Platynowa Płyta.
Trzy albumy wydane przez I.R.S. Records otrzymaly certyfikat Platynowej lub Multiplatynowej Płyty, przyznany przez RIAA za przynajmniej 1 milion sprzedanych kopii:
Złota Płyta.
Siedem albumów otrzymało certyfikat Złotej Płyty, przyznany przez RIAA za przynajmniej 0,5 miliona sprzedanych kopii:

</doc>
<doc id="4797400" url="https://pl.wikipedia.org/wiki?curid=4797400" title="Smile (album Katy Perry)">
Smile (album Katy Perry)

Smile – szósty album studyjny amerykańskiej piosenkarki i autorki tekstów Katy Perry, który został wydany 28 sierpnia 2020 roku poprzez wytwórnię Capitol Records, trzy lata po poprzedniku "Witness" (2017). Perry określiła "Smile" jako „podróż poprzez światło z historiami o odporności, nadziei i miłości”. Album został poprzedzony wydaniem dwóch singlów: „Daisies” wydane 15 maja 2020 roku, które uplasowało się na 40. miejscu amerykańskiej listy Hot 100 oraz „Smile” 10 lipca 2020 roku, które uplasowało się na 57. pozycji w polskim zestawieniu AirPlay – Top. Standardowa edycja albumu również zawiera poprzednio wydane single „Never Really Over” oraz „Harleys in Hawaii”, a „Fan Edition” oraz japońska edycja zawierają również single „Small Talk” oraz „Never Worn White” w charakterze utworów bonusowych.
Geneza i wydanie.
"Smile" zostało stworzone po okresie depresji piosenkarki, publicznym krytycyzmie, rozstaniu z jej ówczesnym chłopakiem, a teraz narzeczonym, Orlando Bloomem oraz podczas jej ciąży. 30 maja 2017 roku Katy zapowiedziała, że będzie tworzyła nowy album podczas swojej trasy koncertowej i pisanie dla albumu zaczęła po pierwszej odnodze trasy, kiedy Perry została zauważona z Ianem Kirpatrickiem. Kirpatrick powiedział dla „The Fader”, że „Katy Perry i ja mieliśmy razem sesję. Robiliśmy przez parę dni i ona jest zajebista. Poza swoją artystycznością, Katy Perry, jako osoba, jest najzabawniejszą osobą, jaką kiedykolwiek spotkałem. Byłem zdziwiony”. Podczas odnogi w Europie w czerwcu 2018, Katy zatrzymała się w Sztokholmie w Szwecji, aby nagrać coś wspólnie z jej wieloletnim współpracownikiem, Maxem Martinem. Podczas odnogi w Oceanii, supportem był Zedd, producent muzyczny, który już wcześniej wyraził chęć współpracy z piosenkarką, lecz nigdy nie miał okazji. W marcu 2020 Ryan Tedder ujawnił dla Official Charts Company, że współpracował z artystką, mówiąc „Pracowałem z Katy dwa tygodnie temu. [Ona była] w dobrym humorze. Zrobiłem z nią tylko jedną piosenkę, ale i tak ją kocham”.
W marcu 2020, Katy zapowiedziała, że ma zamiar podczas lata wydać dużo muzyki. 15 maja wydała główny singel albumu – „Daisies”. W tym samym miesiącu zostało potwierdzone, że album ukaże się 14 sierpnia. W wywiadzie dla magazynu „Billboard” w czerwcu, zdradziła tytuł jednej z piosenek z albumu – „Teary Eyes”. Później, w lipcu, potwierdziła, że „Never Really Over” będzie uwzględnione w liście utworów albumu W tym samym miesiącu artystka oficjalnie ogłosiła, że album będzie się nazywał "Smile".
Album został również wydany w takich formatach jak: płyta gramofonowa, obrazkowa płyta oraz kaseta. Limitowana płyta deluxe z okładką wydrukowaną soczewkowo, która jest nazwana „Fan Edition” i zawiera single „Small Talk” i „Never Worn White”, a także akustyczne wykonanie „Daisies” oraz remiks tej piosenki wykonany przez Olivera Heldensa. 2 sierpnia wystartowała ograniczona czasowo na 5 dni przedsprzedaż pięciu limitowanych edycji albumu, które miały inne okładki niż standardowa edycja. 27 lipca zostało ogłoszone, że data wydania albumu obsunęła się o dwa tygodnie z 14 sierpnia na 28 sierpnia, z powodu „nieprzewidywalnych obsuw produkcyjnych”.
Koncepcja i okładka.
Katy wytłumaczyła, że "Smile" jest o „szukaniu światełka w tunelu” i przywracaniu swojego uśmiechu. W 2017 piosenkarka podupadła na zdrowiu psychicznym, przez rozstanie i niezadowalający sukces komercyjny jej poprzedniego albumu – "Witness". Artystka wzmagała się wtedy z depresją i myślami samobójczymi, ale powiedziała, że wdzięczność uratowała jej życie.
Odsłonienie okładki albumu było konkursem przeprowadzonym na Twitterze, w którym trzeba było przekłuć balony i spowodować, aby hasztag „KP5Reveal” był trendujący. Okładka ukazuje Katy przebraną za clowna ze znudzoną bądź smutną mimiką, gdzie słowo „SMILE” zajmuje dolną połowę okładki. W sierpniu artystka ukazała alternatywne okładki dla limitowanych edycji albumu, które były dostępne do zakupu w okresie pięciu dni.
Single.
Tydzień po zapowiedzi, „Daisies” zostało wydane 15 maja 2020 roku jako główny singel albumu. Singel zadebiutował na 40. miejscu amerykańskiej listy Hot 100. 10 lipca utwór tytułowy albumu został wydany jako drugi główny singel promujący krążek. Singel uplasował się na 57. pozycji polskiego zestawienia AirPlay – Top.
Poprzez 2019 i 2020 rok Katy wydała wiele singlów, które miały nie należeć do żadnego projektu. „Never Really Over”, wydane 31 maja 2019, zostało zapowiedziane jako jeden z utworów albumu w czerwcu 2020. „Harleys in Hawaii”, wydane 16 października 2019, zostało ujawnione jako dziesiąty utwór "Smile" poprzez przedsprzedaż albumu. „Small Talk”, wydane 9 sierpnia 2019, oraz „Never Worn White”, wydane 5 marca 2020, zostały uwzględnione jako utwory bonusowe „Fan Edition”.
Single promocyjne.
„What Makes a Woman” zostało wydane jako singel promocyjny albumu 20 sierpnia 2020 roku. Ekskluzywnie dla platformy Vevo, artystka opublikowała akustyczne wystąpienie utworu. W czerwcu 2020 Katy wyjawiła, że „What Makes a Woman” jest dedykowane jej, wtedy, nienarodzonej córce. Piosenkarka o utworze powiedziała „że to jest nadzieja, którą mam dla swojego dziecka, to że nie ma żadnych limitów nad jej marzeniami czy nad tym kim chce być lub kim myśli, że jest”.

</doc>
<doc id="4797411" url="https://pl.wikipedia.org/wiki?curid=4797411" title="Tomás Carlovich">
Tomás Carlovich

Tomás Felipe Carlovich ps. "El Trinche" (ur. 19 kwietnia 1946 w Rosario, zm. 8 maja 2020 tamże) – argentyński piłkarz chorwackiego pochodzenia, grający na pozycji ofensywnego pomocnika.
Życiorys.
Nie jest znana jego dokładna data urodzenia, jednak najprawdopodobniej urodził się 19 kwietnia 1946. Jego ojcem był Mario Karlović, chorwacki emigrant z Jugosławii. Dorastał w sąsiedztwie (barrio) Belgrano. Większość kariery spędził w niższych ligach, tylko trzy razy zagrał na pierwszym poziomie rozgrywkowym i za każdym razem kończył grę przed czasem z powodu urazu. Odrzucił również propozycję gry w AC Milanie oraz lidze francuskiej, gdyż nie chciał opuszczać Rosario. Mimo tego w Argentynie był popularny i uchodził jednego z najbardziej utalentowanych piłkarzy. Daniel Passarella, kapitan reprezentacji Argentyny, która w 1978 zdobyła tytuł mistrzów świata, uważał go za najlepszego znanego sobie piłkarza poza pierwszą ligą. Hiszpańskie „El País” nazwało Carlovicha najlepszym z nieznanych zawodników w historii piłki nożnej. Kontrakt z nim chciał zawrzeć New York Cosmos, w tej sprawie interweniował sam Pelé, jednak Carlovich odmówił. Karierę skończył w wieku 42 lat, później pracował jako murarz. 
W 2002 władze Rosario przyznały mu tytuł wybitnego sportowca i rentę, dzięki której nie musiał pracować. Cierpiał z powodu osteoporozy, w 2005 przeszedł endoprotezoplastykę stawu biodrowego.
Przez kibiców z Rosario uważany za autora zagrania, w którym piłka dwukrotne przepuszczana jest między nogami przeciwnika. Diego Maradona, jeden z najwybitniejszych piłkarzy w historii, uważał "El Trinche" za swojego idola i najlepszego piłkarza wszech czasów.
6 maja 2020 w Rosario podczas jazdy rowerem został zaatakowany przez 32-letniego mężczyznę, który usiłował ukraść rower, i doznał ciężkiego urazu mózgu. Zmarł dwa dni później, nie odzyskawszy przytomności. 10 maja na stadionie Central Cordoba pożegnał go tłum kibiców, który w tym celu złamał zakaz zgromadzeń wydany w związku z pandemią wirusa SARS-CoV-2.

</doc>
<doc id="4797414" url="https://pl.wikipedia.org/wiki?curid=4797414" title="Minimalizacja kosztów przedsiębiorstwa">
Minimalizacja kosztów przedsiębiorstwa

Minimalizacja kosztów przedsiębiorstwa – jeden z głównych problemów mikroekonomii badanych w teorii postępowania producenta. Ma on na celu znalezienie możliwie najniższego kosztu, który zapewni wytworzenie określonego poziomu produkcji bądź też wyznaczenia w ogóle najniższych kosztów produkcji danego przedsiębiorstwa. Problem minimalizacji kosztów przedsiębiorstwa może zostać rozwiązany poprzez:
Warto zaznaczyć, że problem minimalizacji kosztów przedsiębiorstwa jest tożsamy z problemem maksymalizacji jej zysku.
Minimalizacja kosztów dla określonej produkcji.
Problem minimalizacji kosztów może zostać zapisany jako:
gdzie:
Najniższe możliwe koszty produkcji dla określonego formula_7 zależą od funkcji produkcji formula_9 będącej ograniczeniem technicznych czynników formula_4 i formula_3 dla wytworzenia danego formula_7 oraz od funkcji kosztów formula_13 która po odpowiednich przekształceniach daje nam linię jednakowego kosztu o nachyleniu formula_14 stanowiącą ograniczenie budżetowe produkcji danego poziomu formula_15
Tym samym znalezienie optymalnego rozwiązania sprowadza się do wyznaczenia punktu, gdzie nachylenie izokoszty będzie równe nachyleniu izokwanty, która "de facto" jest krańcową stopą technicznej substytucji; tak więc równanie to będzie miało postać:
a to można zapisać jako:
Z powyższego równania można wywnioskować, że przedsiębiorstwa minimalizujące koszty produkcji będą angażować tyle czynników produkcji tak, aby krańcowy produkt wytworzony z nich na jednostkę pieniądza wydanego na jego zaangażowanie był taki sam.
Minimalizacja kosztów w krótkim czasie.
Analizując działalność przedsiębiorstwa w krótkim czasie, zakłada się, iż jeden z czynników produkcji jest stałą przez co nie może ono zmienić jego poziomu zaangażowania. Gdy założymy, że zmienną w funkcji kosztów jest tylko czynnik formula_18 funkcja ta będzie wyglądać następująco:
gdzie:
Wtedy problem minimalizacji kosztów będzie można zapisać:
W założonych okolicznościach osiągnięcie optymalnego rozwiązania przez przedsiębiorstwo będzie możliwe tylko dla jednego, konkretnego poziomu produkcji formula_23 gdyż dostosowuje ona ilość czynnika zmiennego formula_3 do stałej ilości czynnika formula_25 Spełnienie wcześniej wspomnianego warunku styczności izokwanty z izokosztą przez ten jeden punkt wskazuje, że jest to punkt optymalny również w długim czasie działania przedsiębiorstwa. Z tego powodu przedsiębiorstwa w krótkim czasie są zmuszone wybierać takie punkty, które jedynie przecinają te obie funkcje a ich koszty są wyższe od tego jedynego punktu styczności dającego optymalne rozwiązanie problemu.
Minimalizacja kosztów w długim czasie.
Działanie przedsiębiorstwa w długim czasie znacznie ułatwia rozwiązanie kwestii minimalizowania kosztów, jako że wszystkie czynniki produkcji są zmienne, umożliwiając osiągnięcie optymalnego wyniku dla każdego poziomu produkcji formula_15 W takim przypadku funkcja kosztów będzie równa:
Wtedy problem minimalizacji kosztów będzie można zapisać:
Analiza problemu minimalizacji kosztów z użyciem mnożników Lagrange’a.
Korzystając z metody mnożników Lagrange’a, można znaleźć taką kombinację wielkości produkcji formula_7 i zaangażowanych czynników, która przy danych cenach tych czynników pozwoli zminimalizować koszt całkowity.
Powyższe funkcje zapisujemy w postaci funkcji Lagrange’a:
gdzie:
Funkcję poddajemy procesowy różniczkowania po wszystkich zmiennych (tj. formula_18 formula_37 formula_35) i następnie przyrównujemy wyniki do zera, wykorzystując tym samym warunek konieczny istnienia ekstremum (warunek pierwszego rzędu wymagający zerowania się pierwszych pochodnych funkcji):
Dokonując pewnych uproszczeń, otrzymamy:
W celu wyznaczenia szukanej ilości czynników produkcji, dla których koszty produkcji formula_7 na danym poziomie są zminimalizowane, należy przekształcić powyższą zależność i wyznaczyć odpowiednio wartości tych czynników, a następnie podstawić je do funkcji produkcji formula_44

</doc>
<doc id="4797417" url="https://pl.wikipedia.org/wiki?curid=4797417" title="Osvaldo Colarusso">
Osvaldo Colarusso

Osvaldo Colarusso (ur. 26 maja 1958 w São Paulo) – brazylijski dyrygent.
Biografia.
Studia muzyczne rozpoczął w Miejskiej Szkole Muzycznej w São Paulo, gdzie studiował waltornię i przedmioty teoretyczne. Był uczniem Eleazara de Carvalho (dyrygentura) i Michela Philippota (kompozycja). Później doskonalił umiejętności u Gienadija Rożdiestwieńskiego w Akademii Chiggiana w Sienie (Włochy).
Od 1980 roku jest gościnnym dyrygentem najważniejszych orkiestr w Brazylii: Brazylijskiej Orkiestry Symfonicznej, Orkiestry Symfonicznej Stanu São Paulo, Orkiestry Symfonicznej Porto Alegre, Orkiestry Symfonicznej Teatru Narodowego w Brasílii, Orkiestry Symfonicznej Bahia w Salvador i wielu innych.
Debiutował z Orkiestrą Symfoniczną Teatru Miejskiego w São Paulo. W tym czasie został nagrodzony przez APCA jako najlepszy dyrygent orkiestrowy sezonu. Przez sześć sezonów był dyrygentem Chóru Lirycznego Teatru Miejskiego w São Paulo (1980–1985), z który otrzymał wiele nagród za wykonania dzieł chóralnych, takich jak "Wesele" Igora Strawińskiego, "Ein Deutsches Requiem" Johannesa Brahmsa i "Msza c-moll" W.A. Mozarta.
W latach 1985–1998 był dyrygentem Orkiestry Symfonicznej Stanu Paraná, z którą wykonał ponad 250 koncertów, baletów i oper. W międzyczasie debiutował w Europie (Lenzburg Festival).
W 2000 roku kilkakrotnie dyrygował Brazylijską Orkiestrą Symfoniczną i corocznie występował z orkiestrą Petrobrás Sinfonica w Rio de Janeiro. Jego koncerty charakteryzuje szeroki repertuar (dokonał kilku brazylijskich premier wielkich dzieł XX-wiecznych kompozytorów takich jak Schönberg, Hindemith i Tippett) oraz udziałem znakomitych solistów, takich jak Nelson Freire, Đặng Thái Sơn, Michaił Rudy, David Garrett, Richard Markson, Arnaldo Cohen i Artur Moreira Lima. Często występował w Teatrze Miejskim w Rio de Janeiro, reżyserując dzieła takie jak "Eugeniusz Oniegin" i "Śpiąca Królewna" Czajkowskiego oraz brazylijska premiera "Erwartung" Arnolda Schönberga.

</doc>
<doc id="4797422" url="https://pl.wikipedia.org/wiki?curid=4797422" title="Lisa (ujednoznacznienie)">
Lisa (ujednoznacznienie)



</doc>
<doc id="4797423" url="https://pl.wikipedia.org/wiki?curid=4797423" title="Francesco Ciceri">
Francesco Ciceri

Francesco Ciceri (ur. 19 lipca 1848 w Vill’Albese, zm. 2 lipca 1924) – włoski duchowny katolicki, biskup Pawii w latach 1901 – 1924.
Życiorys.
Święcenia kapłańskie otrzymał 27 grudnia 1870 roku. 15 kwietnia 1901 roku papież Leon XIII mianował go biskupem ordynariuszem Pawii. Sakrę otrzymał 25 września tegoż roku z rąk arcybiskupa Agostino Gaetano Riboldi. Zmarł 2 lipca 1924 roku. 

</doc>
<doc id="4797424" url="https://pl.wikipedia.org/wiki?curid=4797424" title="Bodie (Kalifornia)">
Bodie (Kalifornia)

Bodie – miasto w Bodie Hills na wschód od pasma górskiego Sierra Nevada w hrabstwie Mono w stanie Kalifornia. Jest położone około 120 kilometrów na południowy wschód od jeziora Tahoe, 19 km na wschód-południowy wschód od Bridgeport, na wysokości 2553 m n.p.m.
Bodie stało się szybko rozwijającym miastem w 1876 roku po odkryciu rentownej linii wydobywczej złota. W 1879 r. zamieszkiwało go około 7 tysięcy osób. Miasto podupadło w kolejnych dziesięcioleciach i w 1915 roku zostało nazwane miastem duchów. W 1961 roku najprawdopodobniej wyprowadził się ostatni mieszkaniec tego miasta.
W 1962 Kalifornijski Departament Parków i Rekreacji uznał Bodie za narodowy historyczny punkt orientacyjny.

</doc>
<doc id="4797430" url="https://pl.wikipedia.org/wiki?curid=4797430" title="Ciceri">
Ciceri



</doc>
<doc id="4797431" url="https://pl.wikipedia.org/wiki?curid=4797431" title="Tadeusz Michał Nittman">
Tadeusz Michał Nittman

Tadeusz Michał Nittman (ur. 6 września 1896 we Lwowie, zm. 1942) – rotmistrz kawalerii Wojska Polskiego, kawaler Virtuti Militari, literat, dziennikarz, podróżnik.
Życiorys.
Tadeusz Michał Nittman urodził się 6 września 1896 we Lwowie. Był synem Karola (1863-1929, profesor gimnazjalny, historyk) i Wandy (1867-1931, aktorka teatralna, nauczycielka). Miał siostrę.
Od 1910 do 1914 należał do harcerstwa, od 1913 do 1914 do drużyn strzeleckich. Po wybuchu I wojny światowej wstąpił do Legionów Polskich i od 1914 do 1915 służył w szeregach 1 pułku piechoty w składzie I Brygady. Następnie został wcielony do C. K. Armii i przebywał na froncie włoskim i bałkańskim oraz w szeregach tzw. „dywizji tureckiej” na obszarze Azji Mniejszej. Potem w C. K. Obronie Krajowej został mianowany podporucznikiem piechoty z dniem 1 stycznia 1917. Do 1918 był przydzielony do pułku strzelców cesarskich Nr III oraz do 19 pułku strzelców. U kresu wojny działał we Lwowie w związku „Wolność”, a po aresztowaniu por. dr. Adama Próchnika ps. „Halny”, został wybrany komendantem tej organizacji. Działał też w Polskiej Organizacji Wojskowej pod pseudonimem „Michał”.
Od początku listopada 1918 uczestniczył w obronie Lwowa podczas wojny polsko-ukraińskiej walcząc w stopniu podporucznika. W pierwszych dniach był oficerem do zleceń Naczelnej Komendy Wojsk Polskich. 3 listopada 1918 w składzie ochotników przeszedł ze Szkoły im. Konarskiego na Dworzec Główny. Tam został mianowany przez komendanta dworca por. Ludwika de Laveaux komendantem załogi dworca. Tam brał udział w działaniach, przyczyniając się do zachowania dworca w rękach polskich. 4 listopada został przydzielony przez NKWP do placówki na Wulce, gdzie punktem polskiego oporu był Dom Techników. 5 listopada wystąpił z propozycją utworzenia kawaleryjskiego lotnego oddziału konnego karabinów maszynowych, który następnie organizował w Szkole im. Sienkiewicza i został jego dowódcą (jednostka została określona mianem jako „lotna maszynka”). Wraz ze sformowanym oddziałem działał poza Lwowem, we wsiach Rzęsna Ruska, Kozice, Domażyr, Rzęsna Polska, rozbijając siły ukraińskie i biorąc jeńców. Około połowy listopada oddział „lotna maszynka” przydzielono pod komendę por. Tadeusza Krynickiego, dowódcy ułanów lwowskich „Wilków”, wraz z którym tworzył jednostkę (która potem stanowiła dywizjon ułanów lwowskich). W niej Nittman objął funkcję wachmistrza-szefa szwadronu. W połowie miesiąca brał udział w zwycięskich walkach na Zamarstynowie i Podzamczu. 18 listopada jego oddział skierowano do operacji na Gródek Jagielloński, gdzie przeprowadził skuteczną akcję przeciw wrogom. Następnie wraz z kawalerzystami powrócił do Lwowa, oswobodzonego przez Polaków 22 listopada, zajmując koszary przy ul. Piekarskiej. Łącznie w walkach o miasto jego oddział był kierowany w różne rejony walk, odznaczając się decydującą w walkach skutecznością używanych lotnych karabinów maszynowych. Od 25 listopada uformowany był już szwadron karabinów maszynowych, dysponujący 3 plutonami po 2 km, w sile około 100 koni i 60 ludzi.
Potem walczył na froncie ukraińskim i w wojnie polsko-bolszewickiej. 14 lipca 1920, w stopniu porucznika, został dowódcą dywizjonu karabinów maszynowych Detachement rtm. Abrahama, którego proporzec bojowy „lotnej maszynki ułańskiej” został poświęcony 25 lipca 1920 przed kościołem św. Marcina na Podzamczu. 9 sierpnia 1920 został ciężko ranny pod Chodaczkowem. Wówczas w trakcie kontroli karabinów maszynowych, rozstawionych w różnych pozycjach, został trafiony przy ostrzale ze strony wroga. Rannego wynosiło go sześciu towarzyszy, z których trzech zostało wtedy śmiertelnie postrzelonych, a czwarty ranny. W rezultacie Nittman trafił do niewoli sowieckiej.
W Wojsku Polskim został awansowany na stopień rotmistrza ze starszeństwem z dniem 1 czerwca 1919. W 1923 był oficerem w stanie nieczynnym 2 pułku ułanów z Suwałk. Był inwalidą. Około 1924 został przeniesiony w stan spoczynku. Jako emerytowany oficer zamieszkiwał we Lwowie. Był członkiem kapituły Krzyża Obrony Lwowa. W 1934 jako rotmistrz w stanie spoczynku był przydzielony do Oficerskiej Kadry Okręgowej nr I jako "oficer w dyspozycji dowódcy O.K. I" i pozostawał wówczas w ewidencji Powiatowej Komendy Uzupełnień Warszawa Miasto III. Został osadnikiem wojskowym w majątku Sienkiewicze nr 2 i 9 na terenie osady Duże Zahajce (gmina Dederkały, Powiat krzemieniecki). Był członkiem założycielem Związku Obrońców Lwowa. W 1928 pełnił funkcję prezesa zarządu Legii Inwalidów Wojsk Polskich. Współtworzył Federację Polskich Związków Obrońców Ojczyzny. Działał w organizacjach inwalidów i młodzieżowych. Był ławnikiem w Inwalidzkim Sądzie Administracyjnym.
Ukończył studia prawnicze i nauk politycznych na Wydziale Prawa Uniwersytetu Jana Kazimierza we Lwowie. Studiował też filozofię na Uniwersytecie w Heidelbergu i Uniwersytecie w Monachium. Uzyskał stopień doktora praw i nauk politycznych. Był literatem, dziennikarzem. Pisał powieści (w tym dotyczące tematyki egzotycznych państw, które odwiedzał), nowele, opowiadania, artykuły do prasy. Tworzył także wiersze, w 1919 wydał poezje legionowe, był też krytykiem literackim. W kwietniu 1933 w Warszawie został wybrany członkiem zarządu Zrzeszenia Beletrystów Polskich. Był współautorem przedstawienia "Szachy Pana Marszałka". Redagował wydawane w latach 30. czasopismo „Głos Orląt”, bezpłatny dodatek do „Wiarusa” dla dzieci rodzin podoficerskich. Był również podróżnikiem, w 1924 jako korespondent czasopism podróżował po Afryce Północnej i Zachodniej (Maroko, Algieria, Południowa Sahara). Następnie przebywał we Francji i w Hiszpanii, w 1932 na Węgrzech i w Czechosłowacji, a w 1933 we Włoszech, Jugosławii, Bułgarii i w Rumunii (w tym czasie zajmował się kwestią macedońską). Odwiedził też Azję Mniejszą. Latem 1935 został wybrany delegatem okręgowego zgromadzenia wyborczego w Okręgu nr 3 w Warszawie. Wygłaszał prelekcje, także na antenie radiowej.
Pod koniec 1937, jadąc pociągiem z Wiednia do Warszawy został okradziony (przed stacją w Radziwiłłowie) z pieniędzy przez dwóch sprawców, którzy przysiadając się do przedziału poczęstowali to uprzednio czekoladkami, które wywołały rozstrój żołądka (podróżujący wraz z nim obywatel belgijski Abram Wit Żak także został okradziony).
Był żonaty z Haliną. Do 1939 zamieszkiwał w Warszawie przy ulicy Czerniakowskiej 202. Zmarł w 1942. Został pochowany na Cmentarzu Łyczakowskim we Lwowie.

</doc>
<doc id="4797433" url="https://pl.wikipedia.org/wiki?curid=4797433" title="SK Amateure Steyr">
SK Amateure Steyr

SK Amateure Steyr – austriacki klub piłkarski, mający siedzibę w gminie Dietach powiatu Steyr, na północy kraju. Obecnie gra w Bezirksliga Ost.
Historia.
Chronologia nazw:
Klub sportowy SK Freiheit Steyr został założony w miejscowości Steyr 17 lutego 1920 roku. W sezonie 1922/23 zespół debiutował w "Oberösterreicher 1. Klasse". 4 maja 1923 roku klub zmienił nazwę na SK Amateure Steyr. Już w 1925 spadł z pierwszej klasy, a dopiero w roku 1930 powrócił do niej. W sezonie 1937/38 zdobył tytuł mistrza Oberösterreicher 1. Klasse i uzyskał historyczny awans do najwyższej ligi. Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. Debiutowy sezon 1938/39 w Gauliga Ostmark zakończył na 9.miejscu i spadł do Oberdonauer 1. Klasse. Po wygraniu pierwszej klasy w 1941, potem w meczach playoff walczył o awans, jednak przegrał z SV Austria Salzburg (4:2, 1:2). Po dwóch latach znów wygrał pierwsza klasę, ale tym razem w barażach zajął pierwsze miejsce w grupie II i zdobył promocję do Gauligi Donau-Alpenland. Jednak ze względu na przebieg wojny coraz więcej graczy zostało powołanych do służby wojskowej, i klub był zmuszony wycofać się z "Gauligi" 20 kwietnia 1944 roku, dwie rundy przed końcem mistrzostw, ponieważ nie mógł już zebrać drużyny. Po wycofaniu się klub połączył się w kwietniu 1944 z SK Vorwärts Steyr, który był w podobnej sytuacji. Połączony klub z nazwą FG Steyr. W niedokończonym sezonie 1944/45 zajmował 4.miejsce w Oberdonauer 1. Klasse (D2).
Po zakończeniu II wojny światowej fuzja została rozwiązana i klub z nazwą SK Amateure Steyr kontynuował grę na drugim poziomie w Oberösterreicher Gruppe A (D2). W 1947 roku po raz pierwszy i ostatni zdobył "Landespokal", wygrywając 3:0 w finale z "ESV Westbahn Linz". W sezonie 1949/50 zajął czwarte miejsce w Landesliga Oberösterreich (D2). Klub awansował do Staatsligi B, która została wprowadzona w 1950 roku jako drugi poziom ligowy. Od 1950 do 1956 rozpoczęła huśtawka – klub co roku zmieniał ligi pomiędzy "Staatsligą B" a "Landesligą Oberösterreich". W 1960 po wygraniu "Landesligi Oberösterreich" wrócił na dziewięć lat do drugiej ligi, zwanej Regionalliga Mitte. W 1969 klub spadł do "1. Landesligi Oberösterreich". W sezonie 1975/76 zdobył mistrzostwo w lidze, jednak potem w meczach playoff do drugiej ligi przegrał (0:3, 0:0) z SC Amateure St. Veit/Glan. Latem 1976 austriacka sieć domów towarowych "Pluskauf" była pierwszym sponsorem uwzględnionym w nazwie klubu. W 1980 status "1. Landesligi" został obniżony do IV poziomu. W 1996 po zajęciu ostatniej pozycji w "1. Landesliga" został zdegradowany po raz pierwszy do 2. Landesligi Ost (D5). Potem powoli spadał coraz niżej w hierarchii ligowej, aby w 2002 spaść do Bezirksliga Ost, a w 2003 do 1. Liga Ost (D7). W 2006 dotarł da najniższego ósmego poziomu Górnej Austrii, spadając do 2. Liga Ost. W 2008 awansował do "1. Liga Ost", jednak w sezonie 2011/12 grał przez rok w "2. Liga Ost". Po zakończeniu sezonu 2018/19 wrócił do "Bezirksliga Ost".
Barwy klubowe, strój.
Klub ma barwy zielono-białe. Zawodnicy swoje domowe spotkania zazwyczaj grają w pasiastych pionowo niebiesko-białych koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Sportplatz SK Amateure Steyr w Steyr o pojemności 1000 widzów. Wcześniej grał na Vorwärts-Stadion o pojemności 6000 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje również sekcja piłki nożnej kobiet.

</doc>
<doc id="4797434" url="https://pl.wikipedia.org/wiki?curid=4797434" title="Amateure Steyr">
Amateure Steyr



</doc>
<doc id="4797436" url="https://pl.wikipedia.org/wiki?curid=4797436" title="Ścibor z Bogusławic">
Ścibor z Bogusławic

 Ścibor z Bogusławic herbu Ostoja (zm. po 1480 r.) – dziedzic dóbr ziemskich w Bogusławicach. 
Życiorys.
Ścibor z Bogusławic herbu Ostoja był prawdopodobnie synem Macieja. Posiadał dział dziedziczny w Bogusławicach (położonych obecnie w województwie śląskim, w powiecie częstochowskim). Zapewne to od jego imienia rodzina Ścibor-Bogusławskich przybrała swój przydomek. W roku 1445, w Radomsku, zanegował szlachectwo Stanisława z Brzeźnicy i Jajek herbu Ostoja. W dniu 18 września 1480 roku występował jako świadek w dokumencie poświadczającym, że Jan z Dąbrowy spłacił Stanisława Chrzanowskiego z tytułu jego praw do części Dąbrowy. Ścibor z Bogusławic miał syna Macieja, który w roku 1492 asystował swej siostrze rodzonej Katarzynie, żonie Mikołaja ze Sromutki, kiedy odbierała 60 grzywien posagu od szwagra Andrzeja ze Sromutki w zamian za ustąpienie z dóbr w Sromutce i Grębocinach. Prawdopodobnie drugim synem Ścibora z Bogusławic był Jan zw. Ściborkiem, który w roku 1503 procesował się z plebanem z Borowna Stanisławem Łowieńskim (od 1507 roku dziekanem kolegiaty wieluńskiej) o dziesięcinę pobieraną z pól kmiecych i folwarcznych dla kościoła parafialnego w Borownie. 

</doc>
<doc id="4797437" url="https://pl.wikipedia.org/wiki?curid=4797437" title="Urška Repušič">
Urška Repušič

Urška Repušič (ur. 5 czerwca 2000 w Rače) – słoweńska wspinaczka sportowa. Specjalizuje się w boulderingu oraz we wspinaczce łącznej. Mistrzyni Europy we wspinaczce sportowej w konkurencji boulderingu z 2019 roku.
Kariera.
W 2019 na mistrzostwach Europy we wspinaczce sportowej w Polsce w Zakopanem zdobyła złoty medal w konkurencji boulderingu.
W 2019 roku na mistrzostwach świata w japońskim Hachiōji we wspinaczce łącznej zajęła siedemnaste miejsce nie dające kwalifikacji na IO 2020 w Tokio.

</doc>
<doc id="4797444" url="https://pl.wikipedia.org/wiki?curid=4797444" title="Puchar Ameryki Północnej w narciarstwie dowolnym 2019/2020">
Puchar Ameryki Północnej w narciarstwie dowolnym 2019/2020

Puchar Ameryki Północnej w narciarstwie dowolnym 2019/2020 rozpoczął się 20 grudnia 2019 roku w amerykańskim Utah Olympic Park, a zakończył 8 marca 2020 roku w ośrodku narciarskim Bristol Mountain Resort. Początkowo zmagania miały zakończyć się 5 kwietnia 2020 w Copper Mountain Resort, ale ostatecznie nie doszły do skutku.

</doc>
<doc id="4797456" url="https://pl.wikipedia.org/wiki?curid=4797456" title="Rebecca Breeds">
Rebecca Breeds

Rebecca Elizabeth Breeds (ur. 17 czerwca 1987 w Sydney) – australijska aktorka filmowa i telewizyjna, była aktorka dziecięca. Znana jest głównie z ról Cassie Cometti w serialu "Na wysokiej fali", Ruby Buckton w operze mydlanej "Zatoka serc", Aurory de Martel w serialu "The Originals", a także z roli Nicole Gordon w szóstym i siódmym sezonie serialu "Słodkie kłamstewka".
Życie prywatne.
Od stycznia 2013 jest żoną Luke’a Mitchella, z którym występowała w serialu "Zatoka serc".

</doc>
<doc id="4797461" url="https://pl.wikipedia.org/wiki?curid=4797461" title="Florence Bascom">
Florence Bascom

Florence Bascom (ur. 14 lipca 1862 w Williamstown w stanie Massachusetts, zm. 18 czerwca 1945) – amerykańska geolog i petrolog. 
Bascom jest drugą kobietą, która uzyskała doktorat z geologii w Stanach Zjednoczonych (pierwszą była Mary Holmes, która uzyskała ten tytuł na Uniwersytecie Michigan w 1888), oraz pierwszą kobietą, która uzyskała doktorat na Uniwersytecie Johnsa Hopkinsa (1893, tematem jej pracy doktorskiej były początki i proces tworzenia się Appalachów). Rok później została wybrana na członka Amerykańskiego Towarzystwa Geologicznego, a w 1896 jako pierwsza kobieta podjęła pracę w United States Geological Survey. Była jedną z pierwszych kobiet, które uzyskały tytuł magistra w dziedzinie geologii. „Pierwsza kobieta-geolog w Stanach Zjednoczonych”.
Życiorys.
Florence Bascom urodziła się w Williamstown w stanie Massachusetts, była córką Johna Bascoma i Emmy Curtiss. Pochodziła z rodziny, która w przeciwieństwie do innych w tamtym czasie, zachęcała kobiety do uczestnictwa w życiu lokalnej społeczności. Jej ojciec, John Bascom, był rektorem w Williams College, a następnie Uniwersytetu Wisconsin w Madison. To dzięki niemu Florence zainteresowała się geologią. Jej matka, Emma Curtiss Bascom, była aktywistką zaangażowaną w ruch sufrażystek, walczący o prawa wyborcze dla kobiet w końcu XIX i na początku XX wieku. Jej rodzice byli niezłomnymi zwolennikami praw kobiet i zachęcali kobiety do uzyskania wykształcenia wyższego. 
John Bascom, został rektorem Uniwersytetu Wisconsin w 1874 roku. Zaledwie rok później uniwersytet ten zaczął ponownie przyjmować kobiety. 
Urodziła się w czasie, gdy wojna secesyjna podzieliła kraj. Dorastała w domu, w którym jej rodzina podkreślała znaczenie równości płci. Jej ojciec działał na rzecz kobiet i podkreślał ich znaczenie w społeczeństwie. Florence od dziecka była bardzo dojrzała i zżyta ze swoim ojcem, który zmagał się z depresją. By lepiej się poczuć, a zarazem zainteresować swoje dzieci przyrodą, zabierał je w góry. Florence ukończyła Madison High School w wieku 16 lat. Następnie rozpoczęła naukę na Uniwersytecie Wisconsin, gdzie uzyskała tytuły: Bachelor’s degree w dziedzinie nauk humanistycznych (1882), Bachelor of Science w 1884 i Master of Science w 1887. W 1889 rozpoczęła naukę na Uniwersytecie Johnsa Hopkinsa, a cztery lata później doktoryzowała się. 
Pracowała najpierw jako asystentka geologa, a od 1909 jako geolog w USGS. Była też współredaktorką magazynu "American Geologist". Jej badania naukowe skupiały się głównie na wyjaśnieniu budowy i struktury skał wulkanicznych (na przykład ryolitu) w South Mountain w stanie Pensylwania. Na podstawie tych badań w 1896 roku powstała książka jej autorstwa zatytułowana "The Ancient Volcanic Rocks of South Mountain, Pennsylvania". W 1906 roku „American Men of Science” umieścił ją na liście 100 najlepszych geologów w kraju. Florence założyła również instytut geologii w Bryn Mawr College, na którym wykładała przez 33 lata. Opublikowała ponad 40 artykułów naukowych na temat petrografii i geomorfologii. 
Zmarła 18 czerwca 1945.
Upamiętnienie.
Jej imię nosi między innymi jeden z kraterów na Wenus, planetoida (6084) Bascom, jezioro polodowcowe oraz Florence Bascom Geoscience Center, będące częścią United States Geological Survey.
Publikacje.
Florence Bascom jest autorką lub współautorką m.in. następujących publikacji:

</doc>
<doc id="4797462" url="https://pl.wikipedia.org/wiki?curid=4797462" title="Tepelta">
Tepelta

Tepelta (łac. "Diocesis Tepeltensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4797464" url="https://pl.wikipedia.org/wiki?curid=4797464" title="Operacja Bokser">
Operacja Bokser

Operacja Bokser (hebr. מִבְצָע בּוֹקְסֶר, "Miwca Bokser") – operacja wojskowa Sił Powietrznych Izraela polegająca na przeprowadzeniu serii ataków na terytorium Egiptu w okolicach Kanału Sueskiego w dniach 20–28 lipca 1969 roku podczas wojny na wyczerpanie. Operacja była wynikiem decyzji izraelskiego dowództwa, żeby uderzeniami odwetowymi na cele militarne odpowiedzieć na egipskie ataki artyleryjskie i sabotaże komandosów na Synaju, które powodowały liczne straty Sił Obronnych Izraela. W wyniku ataków przeprowadzonych w trakcie operacji Izraelczycy znacznie osłabili potencjał wojsk obrony przeciwlotniczej Egiptu niszcząc m.in. baterie rakiet przeciwlotniczych S-75 (kod NATO: SA-2), radary i artylerię przeciwlotniczą.
Tło wydarzeń.
Koniec wojny sześciodniowej w 1967 roku nie stanowił zakończenia konfliktu arabsko-izraelskiego. Państwa arabskie nie mogły się pogodzić ze zwycięstwem Izraela oraz ze wzrostem jego pozycji w regionie. We wrześniu 1967 roku odbyła się konferencja w Chartumie, na której do głosu doszli zwolennicy prowadzenia zdecydowanej polityki wobec Izraela. Uznali, że nie można prowadzić żadnych negocjacji i rozmów pokojowych z politykami izraelskimi. Egipcjanie nie pogodzili się ze stratą Synaju, a Izrael nie akceptował postanowień Rezolucji Rady Bezpieczeństwa ONZ nr 242 nakazującej mu zwrot zdobytych terytoriów. W wyniku napięć politycznych doszło do, początkowo pojedynczych później regularnych, ostrzałów pozycji jednej i drugiej strony nad Kanałem Sueskim. Toczące się od 1967 do 1970 roku działania zbrojne nazwane zostały wojną na wyczerpanie. Gamal Abdel Naser wierzył, że przedłużający się konflikt doprowadzi do osłabienia Izraela. W trakcie konfliktu dochodziło do operacji desantowych, naruszeń przestrzeni powietrznych, ostrzałów i wypadów komandosów na tyły wroga. Egipt chciał przez to utrzymać zainteresowanie międzynarodowe sytuacją nad Kanałem Sueskim i zyskać sojuszników. Naser otrzymał szeroką pomoc wojskową ze Związku Radzieckiego. Z kolei Izrael nie chciał pokazać słabości i wycofać się z pozycji na zachodzie Synaju mimo strat wśród żołnierzy stacjonujących na linii Bar-Lewa. Obszar walk w trakcie wojny na wyczerpanie był również poligonem doświadczalnym dla nowego sprzętu amerykańskiego i radzieckiego.
Preludium.
W 1969 roku Naser nakazał egipskiej armii rozpoczęcie ataków artyleryjskich, powietrznych i lądowych na izraelskie pozycje wzdłuż Kanału Sueskiego. Uznał, że izraelska opinia publiczna jest wyczulona na wysokie straty, w szczególności wśród żołnierzy. Prezydent Egiptu wierzył, że zadając Izraelczykom straty w ludziach doprowadzi do szybkiego zakończenia konfliktu i zmusi Państwo Izrael do rozmów pokojowych. Ponadto Egipcjanie przeprowadzali nocne ataki komandosów na wybrane cele na Synaju, a także stawiali miny morskie.
W okresie od maja do lipca Egipcjanie w wyniku ostrzałów i ataków zabili 47 żołnierzy Cahalu, a ranili 157. Izraelczycy postanowili wykorzystać swoje Siły Powietrzne w celu przeprowadzenia ataków na tyłach armii egipskiej i wywołania efektu psychologicznego. 17 czerwca 1969 roku myśliwce izraelskie wykonały bardzo niskie loty nad Kairem, rezydencją Nasera i stołecznym lotniskiem, żeby doprowadzić do powstania efektów akustycznych zwanych gromami dźwiękowymi. W lipcu izraelskie myśliwce stoczyły kilka walk powietrznych z egipskimi myśliwcami MiG-21, zestrzeliwując 9 nieprzyjacielskich maszyn. Izraelczycy nie ponieśli strat. Wydarzenia te były niedopuszczalne dla Nasera. 10 lipca, w nocy, komandosi egipscy zaatakowali na Synaju jednostkę pancerną, zabijając 9 żołnierzy. 16 lipca dowództwo izraelskie zaakceptowało propozycję gen. Ezera Weizmana, który przedstawił plan użycia Sił Powietrznych jako latającej artylerii i przeprowadzenia serii ataków na cele za liniami egipskimi. Do tej pory Izraelczycy nie używali lotnictwa z obawy na to, iż doprowadzą w ten sposób do eskalacji konfliktu. Dowództwo uznało, że celami nalotów będą radzieckie systemy przeciwlotnicze S-75 (SA-2) i artyleria przeciwlotnicza kal. 40 mm, które zlokalizowane były obok lotnisk i baz wojskowych.
W nocy z 19 na 20 lipca oddziały "Sajjeret Matkal" i "Szajetet 13" przeprowadziły szturm na Zieloną Wyspę. Jego założeniem było zniszczenie stanowisk przeciwlotniczych, które mogłyby przeszkodzić w realizacji operacji Bokser. Po ataku okazało się, że dane dostarczone przez wywiad były fałszywe, a umocniona wyspa nie stanowiła żadnego zagrożenia dla izraelskich samolotów.
Przebieg operacji.
Bokser 1.
Pierwszy atak w ramach operacji Bokser rozpoczął się 20 lipca o godzinie 14:00. W pierwszej fali znalazły się dwa samoloty Mirage IIICJ "Szachak" ze 117. Eskadry, pilotowane przez majora Uri’ego Ewen-Nira oraz kapitana Gi’orę Gorena. Ich zadaniem był atak na stanowiska zestawów SA-2 na zachód od Port Saidu. Po dotarciu na miejsce ostrzelali oni działa przeciwlotnicze, radary kierowania ogniem SNR-75 oraz same zestawy SA-2. Po nich do ataku dołączyły samoloty A-4 "Skyhawk" ze 109. Eskadry, które ponownie zbombardowały zaskoczonych Egipcjan. Następnie do ataków na różne cele przystąpiły samoloty Dassault MD 450 "Ouragan", Dassault "Mystère", Dassault "Super Mystère" i "Sud Aviation Vautour II" ze 109., 102., 115. Eskadry. Bombardowano stanowiska moździerzy, artylerii, dział przeciwlotniczych, bazy jednostek pancernych, umocnienia wzdłuż Kanału Sueskiego. W ciągu trzech godzin wykonano 171 lotów bojowych, w których zrzucono bomby o łącznej masie 200 ton. W wyniku nalotów Izraelczycy zniszczyli dwie baterie SA-2, dwie stacje radarowe, stanowiska artylerii plot. kal. 85 mm, trzy baterie artylerii kal. 160 mm. Nie podano łącznej ilości zniszczonych czołgów, schronów oraz zabitych żołnierzy.
Pomimo dużych strat Egipskie Siły Powietrzne odpowiedziały na izraelski atak. O godzinie 16:45 nad Synaj nadleciało ok. 60 samolotów. Samoloty MiG-17 i Su-7 pod eskortą MiG-ów 21 atakowały izraelskie umocnienia i stanowiska artylerii wzdłuż kanału. Do odparcia Egipcjan użyto 101. Eskadry. W trakcie ataków dwa izraelskie samoloty zostały uszkodzone, a ich piloci katapultowali się nad Synajem. Egipcjanie stracili dwa samoloty Su-7, jednego MiG-21 oraz dwa MiG-17. Dwa zostały zestrzelone przez obronę przeciwlotniczą.
Bokser 2.
24 lipca zaplanowano kolejne ataki na zestawy przeciwlotnicze i radary. Ataki rozpoczęły dwa samoloty ze 119. Eskadry. Ich celem był radar zlokalizowany na południe od Kanału Sueskiego, koło góry Dżabal Ataka. Zadanie nie powiodło się ze względu na ogień przeciwlotniczy. Piloci zdołali wrócić do bazy, mimo uszkodzeń. Następnie izraelskie samoloty zaatakowały cztery baterie SA-2 oraz radar dowództwa obrony powietrznej na północy kanału. Zaatakowano również umocnienia egipskie, stanowiska artylerii plot., stanowiska moździerzy oraz mosty w okolicach Port Tawfik. Brak egipskiej odpowiedzi spowodował, że dowództwo izraelskie zdecydowało się na przeprowadzenie kolejnych nalotów przez samoloty A-4 "Skyhawk" ze 109. Eskadry, wymierzonych w stanowiska przeciwlotnicze koło Al Manajf. Kolejnym celem były stanowiska artylerii plot. kal. 37 mm i 57 mm w rejonie Al-Kantary. Następnie bombami z napalmem zaatakowano artylerię przeciwpancerną, stanowiska czołgów i moździerzy. Na koniec dnia samoloty Dassault Mystère ze 116. Eskadry dokonały kolejnych ataków na egipskie cele.
Tego dnia ataki prowadzone były od godziny 10:30 do 19:30. Po izraelskich nalotach Egipcjanie postanowili odpowiedzieć atakami z powietrza na stanowiska Cahalu wzdłuż kanału. W trakcie walk Izraelczycy zestrzelili cztery Su-7, dwa MiG-i 17 oraz jednego MiG-a 21. Ponadto dwa egipskie samoloty zostały uszkodzone. Do niewoli izraelskiej dostał się jeden pilot, który katapultował się nad Synajem – major Nabil Sa’id.
Bokser 3.
25 lipca odbyły się kolejne ataki na egipskie pozycje. Osiem samolotów Dassault "Mystère" ze 116. Eskadry zostało oddelegowanych do ataku na baterię SA-2 na zachodnim brzegu kanału. Dowództwo uznało, że jest to niebezpieczne, jednak była to ostatnia, niezaatakowana bateria SA-2 w tym rejonie. Podczas podchodzenia do celu w stronę samolotów zostały wystrzelone rakiety ziemia-powietrze. Atak się załamał, a piloci podjęli decyzję o wycofaniu.
Bokser 4.
26 lipca izraelskie lotnictwo przeprowadziło kolejne naloty na egipskie pozycje. Rozpoczęto atakami dwóch samolotów z 102. Eskadry na artylerię przeciwlotniczą w Port Ibrahim obok Suezu. Kolejne cztery samoloty udały się w kierunku bazy lotniczej Déversoir (inaczej Abu Sultan) obok Wielkiego Jeziora Gorzkiego. Po nalocie udały się do bazy, ponieważ nie było żadnej odpowiedzi ze strony egipskiej. Trzecia grupa uderzeniowa skierowała się na pozycje artylerii pod Al-Kantarą. W tym samym czasie w tym obszarze pojawiły się samoloty MiG-21. Ze źródeł wynika jednak, że żadna ze stron nie zanotowała strat w samolotach. Egipcjanie podali, że w ciągu całego dnia zestrzelili trzy samoloty A-4 "Skyhawk", ale rzecznik izraelskiej armii zaprzeczył tym informacjom.
Bokser 5.
27 lipca miała miejsce przedostatnia seria nalotów związanych z całą operacją. Tego dnia ataki przeprowadzało 16 samolotów ze 115. Eskadry, cztery samoloty ze 116. Eskadry oraz 10 samolotów ze 109. Eskadry.
Bokser 6.
28 lipca był ostatnim dniem operacji Bokser. Działania rozpoczęto o godzinie 16:00. Postanowiono, że jeden z samolotów 119. Eskadry odbędzie lot zwiadowczy w celu wykonania zdjęć wyrzutni znajdujących się w okolicach Kanału Sueskiego. Samoloty te często były wybierane za cel przez egipskich pilotów, co miało miejsce i tym razem. Izraelczycy przewidzieli tę taktykę i postanowili w ten sposób urządzić zasadzkę. Około godziny 17:00 zameldowano o aktywności egipskich MiG-ów. Wsparciem dla samolotu zwiadowczego były cztery myśliwce Mirage IIICJ "Szachak" z 101., 117. i 119. Eskadry. Trzy były pilotowane przed dowódców eskadr, a czwarty przez dowódcę Bazy Chacor. W starciu żadna ze stron nie poniosła strat.
Podsumowanie.
W trakcie trwania operacji Bokser izraelskie samoloty wykonały ponad 500 lotów bojowych. Szacuje się, że w ich trakcie zginęło co najmniej 300 żołnierzy egipskich. Dowództwo Sił Powietrznych Izraela poinformowało, że ataki znacznie osłabiły obronę przeciwlotniczą Egiptu w kierunku na Kair oraz obniżyły potencjał artylerii. Straty, jakie doznał Egipt w wyniku nalotów sprawiły, że armia egipska zaprzestała ostrzałów pozycji izraelskich wzdłuż Kanału Sueskiego na kilka następnych tygodni. Mimo sukcesu operacji, Izraelczycy uznali, że była to operacja jednorazowa.

</doc>
<doc id="4797465" url="https://pl.wikipedia.org/wiki?curid=4797465" title="Jordan Romero">
Jordan Romero

Jordan Romero (ur. 12 lipca 1996) – amerykański alpinista, najmłodszy zdobywca Korony Ziemi. W wieku 13 lat zdobył najwyższy szczyt świata Mount Everest i jest najmłodszym jego zdobywcą. W ekspedycji oprócz Jordana wzięli udział jego ojciec Paul Romero i macocha Karen Lundgren, oraz trzech Szerpów. Oprócz tej góry zdobywał również inne szczyty należące do Korony Ziemi. Uwieńczył to zdobyciem 24 grudnia 2011 Masywu Winsona na Antarktydzie w wieku 15 lat i stał się wówczas najmłodszym zdobywcą całej korony.

</doc>
<doc id="4797470" url="https://pl.wikipedia.org/wiki?curid=4797470" title="Wanda Nittman">
Wanda Nittman

Wanda Alina Apolonia Nittman herbu Bożawola, z domu Poznańska, "primo voto" Liberman, ps. „Wanda Charlemont” (ur. 1867 w Warszawie, zm. 23 sierpnia 1931 we Lwowie) – polska aktorka teatralna, nauczycielka.
Życiorys.
Urodziła się w 1867 w Warszawie. Pochodziła z rodu Poznańskich herbu Bożawola. Była córką Damiana i Anieli z domu Putornickiej.
Jako aktorka kształciła się u boku Wincentego Rapackiego. Początkowo występowała w teatrach amatorskich. Na profesjonalnej scenie Teatru we Lwowie zadebiutowała 1 października 1888 wcielając się w rolę Jadwigi Karłowieckiej w jednoaktowym dramacie Henryka Sienkiewicza. W tym samym miesiącu wystąpiła też w roli Klary w "Ślubach panieńskich" Aleksandra Fredry, a potem zagrała jeszcze Paulinę w dramacie "Pan Benet" Fredry. Posługiwała się pseudonimem scenicznym „Wanda Charlemont”. W teatrze pozostawała zatrudniona w sezonie 1888/1889, po czym zrezygnowała.
Po raz pierwszy była zamężna z bankierem Libermanem. Od 21 stycznia 1891 była zamężna z Karolem Nittmanem (1863-1929, profesor gimnazjalny, historyk), z którym miała syna Tadeusza (1896-1942, oficer, literat) i córkę.
18 marca 1899 wystąpiła w dzienniku mówionym „Nenufary” we Lwowie. W 1900 zasiadała w zarządzie czytelni dla szwaczek, założonej przez koło TSL we Lwowie.
Od około 1923 uczyła języka francuskiego w oddziałach równorzędnych Państwowego Seminarium Nauczycielskiego Żeńskiego we Lwowie przy ulicy Słodowej 6 (w głównym zakładzie PSNŻ przy ulicy Sakramentek 7 dyrektorem był jej mąż Karol Nittman). Pracowała tam niedługo, jako że w spisie z 1926 już nie figurowała.
Zmarła 23 sierpnia 1931 we Lwowie w wieku 65 lat. Została pochowana na Cmentarzu Łyczakowskim we Lwowie 25 sierpnia 1931.

</doc>
<doc id="4797474" url="https://pl.wikipedia.org/wiki?curid=4797474" title="Mistrzostwa Świata we Wspinaczce Sportowej 2019 – bouldering kobiet">
Mistrzostwa Świata we Wspinaczce Sportowej 2019 – bouldering kobiet

Bouldering – jedna z ekstremalnych konkurencji sportowych rozgrywana przez kobiety na 16. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Esforta Arena w japońskim mieście Hachiōji w dniach 11–13 sierpnia 2019. Mistrzynią świata w konkurencji boulderingu została Słowenka Janja Garnbret, srebrny medal przypadł Japońce Akiyo Noguchi, a brązowy zdobyła Angielka Shauna Coxsey &lt;br&gt;.
Terminarz.
Konkurencja rozpoczęła się eliminacjami w dniu 11 sierpnia o godzinie 10:00 "(czasu miejscowego)". Finał rozegrano w dniu 13 o godz 12:00. 
Uczestniczki.
Do zawodów zgłoszonych zostało 89 wspinaczek sportowych. Polskę reprezentowały w boulderingu:
Wyniki.
Eliminacje.
89 zawodniczek wystartowało w eliminacjach mistrzostw świata, do fazy półfinałowej zakwalifikowało się 20 wspinaczek z najlepszymi wynikami, które następnie walczyły o występ w finale. W finale o medale walczyło 6 zawodniczek.

</doc>
<doc id="4797487" url="https://pl.wikipedia.org/wiki?curid=4797487" title="Olga Rudnicka">
Olga Rudnicka

Olga Rudnicka (ur. 1988 w Śremie) – polska pisarka specjalizująca się w powieści kryminalnej, autorka dwudziestu powieści.
Życiorys.
Absolwentka Uniwersytetu im. Adama Mickiewicza w Poznaniu, kierunku Edukacja i rehabilitacja osób z niepełnosprawnością intelektualną. Pracuje jako opiekunka społeczna w Śremie (województwo wielkopolskie). Pierwszą książkę ("Martwe jezioro") wydała w 2008.
Jako swych ulubionych autorów podaje Joannę Chmielewską, Stephena Kinga, Joe Hilla, Harlana Cobena, Tess Gerritsen i Jeffery'ego Deavera.

</doc>
<doc id="4797492" url="https://pl.wikipedia.org/wiki?curid=4797492" title="Hochschule für Musik Franz Liszt Weimar">
Hochschule für Musik Franz Liszt Weimar

Wyższa Szkoła Muzyczna im. Ferenca Liszta, Uniwersytet Muzyczny Weimar „Franz Liszt” (niem. "Hochschule für Musik Franz Liszt Weimar") – niemiecki uniwersytet muzyczny z siedzibą w Weimarze, w kraju związkowym Turyngia. 
Historia.
Dom książęcy w Weimarze, zbudowany przez architekta Antona Georga Hauptmanna i zaprojektowany przez mistrza budowlanego Johanna Gottfrieda Schlegla, został ukończony w 1774 roku. Stało się to w samą porę, aby przenieść do niego Weimarer Hof czyli urząd miejski, ponieważ pałac miejski w Weimarze spłonął niemal całkowicie w tym samym roku. Dom książęcy w Weimarze stał się siedzibą i jest dziś głównym budynkiem uniwersytetu.
Ferenc Liszt był zaangażowany w zakładanie szkół muzycznych od około 1850 r., szczególnie w stworzenie ośrodka szkoleniowego dla muzyków orkiestrowych w Weimarze. Ale dopiero w 1872 roku Carl Müllerhartung założył pierwszą "szkołę orkiestry" w Niemczech w Weimarze. Szkolenie odbywało się na wszystkich instrumentach orkiestrowych, a także na fortepianie i w zakresie dyrygentury. W kolejnym etapie dołączono zajęcia śpiewu, opery i teatru, kompozycji, oraz szkolenie pedagogiczne dla nauczycieli w zakresie instrumentalnym i wokalnym, a wkrótce także szkolenie wirtuozowskie. W 1948 r. pojawiły się obligatoryjne zajęcia z zakresu teorii muzyki i historii muzyki oraz nowy niezależny kierunek studiów, muzykologia. 
Rozwój szkoły wpływał z czasem na zmiany jej nazwy:
W październiku 1995 r. utworzono Państwowe Archiwum Muzyki w Turyngii ("nazwa" "własna" : "HSA | ThLMA") jako centralną instytucję uniwersytetu. 
Uniwersytet muzyczny w Weimarze, nazwany imieniem Franza Liszta, wykorzystuje dziś także budynek Altenburga, długoterminowej rezydencji Liszta w Weimarze.
W 2017 na Uniwersytecie Muzycznym „Franz Liszt” w Weimarze kształciło się 872 studentów a kadra profesorska liczyła 72 osoby. 

</doc>
<doc id="4797495" url="https://pl.wikipedia.org/wiki?curid=4797495" title="Glory World Series">
Glory World Series



</doc>
<doc id="4797499" url="https://pl.wikipedia.org/wiki?curid=4797499" title="Iris (okręt)">
Iris (okręt)

„Iris” – nazwa noszona na przestrzeni dziejów przez kilka okrętów różnych państw:

</doc>
<doc id="4797501" url="https://pl.wikipedia.org/wiki?curid=4797501" title="John Grey">
John Grey

John Grey of Groby (ur. ok. 1432 - zm. 17 lutego 1461) – angielski szlachcic, pierwszy mąż królowej Elżbiety Woodville.
Życiorys.
Urodził się jako pierworodny syn Edwarda Greya i Elisabeth Ferres. Jego rodzina popierała dynastię Lancasterów.
Około 1452 r. poślubił najstarszą córkę Richarda Woodville i Jakobiny Luksemburskiej, Elżbietę. Małżonkowie zamieszkali w posiadłości rodziców Greya w Groby Hall w hrabstwie Leicestershire. Z tego małżeństwa pochodziło dwóch synów: Thomas, który był pradziadem 9-dniowej królowej Anglii Jane Grey oraz Richard, który został stracony w 1483 r. z rozkazu króla Ryszarda III.
John Grey zginął 17 lutego 1461 r. w drugiej bitwie pod Saint Albans walcząc po stronie Lancasterów. Królem Anglii został Edward IV York.
W 1464 r. wdowa po nim, Elżbieta Woodville została żoną króla Anglii, a w 1465 r. odbyła się jej koronacja. Już jako królowa zadbała o korzystne mariaże dla starszego syna ze swego pierwszego małżeństwa.

</doc>
<doc id="4797502" url="https://pl.wikipedia.org/wiki?curid=4797502" title="Iris (1934)">
Iris (1934)

Iris (Q188) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 23 września 1934 roku w stoczni Chantiers Dubigeon w Nantes, a w skład Marine nationale wszedł 15 września 1936 roku. Pełnił służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdował się pod kontrolą rządu Vichy. 27 listopada 1942 roku okręt uniknął samozatopienia w Tulonie, uciekając do Hiszpanii, gdzie został internowany. Po wojnie powrócił do Francji, a w lutym 1950 roku został sprzedany na złom.
Projekt i budowa.
„Iris” zamówiona została w ramach programu rozbudowy floty francuskiej z 1930 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Iris” zbudowana została w stoczni Chantiers Dubigeon w Nantes. Stępkę okrętu położono 1 lipca 1932 roku, a zwodowany został 23 września 1934 roku.
Dane taktyczno-techniczne.
„Iris” była średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Iris” weszła do służby w Marine nationale 15 września 1936 roku. Jednostka otrzymała numer burtowy Q188. W momencie wybuchu II wojny światowej okręt pełnił służbę na Morzu Śródziemnym, będąc jednostką flagową 15. dywizjonu 5. eskadry 1. Flotylli okrętów podwodnych w Tulonie (w skład którego wchodziły siostrzane okręty „Vénus”, „Pallas” i „Cérès”). Dowódcą jednostki był w tym okresie kmdr ppor. (fr. "capitaine de corvette") R.A.H.J. Mourral („Iris” przechodziła remont, który zakończył się 10 września). 18 listopada dowództwo okrętu objął kmdr ppor. R.D.M. Antoine.
22 lutego 1940 roku wszystkie okręty 15. dywizjonu dotarły na Martynikę, zastępując powracające do metropolii jednostki 8. dywizjonu („Agosta”, „Bévéziers”, „Ouessant” i „Sidi Ferruch”). 1 maja „Iris”, „Vénus”, „Pallas” i „Cérès” wyruszyły w drogę powrotną, 31 maja przechodząc przez Cieśninę Gibraltarską i docierając 3 czerwca do Tulonu. W czerwcu 1940 roku okręt był jednostką flagową 15. dywizjonu w Tulonie, a jego dowódcą był nadal kmdr ppor. Antoine. 10 czerwca, po wypowiedzeniu wojny przez Włochy jednostka opuściła bazę, udając się na patrol na Morze Tyrreńskie (wraz z „Vénus”, „Pallas” i „Archimède”). 14 czerwca cztery okręty podwodne patrolowały wody nieopodal Savony, gotowe do wzajemnego wsparcia. 22 czerwca, w dniu zawarcia zawieszenia broni między Francją a Niemcami, „Iris” stacjonowała w Hyères. W listopadzie 1940 roku rozbrojona „Iris” znajdowała się w Tulonie w składzie 4. grupy okrętów podwodnych (wraz z „Vénus”, „Pallas” i „Cérès”) pod kontrolą rządu Vichy.
6 lutego 1941 roku „Iris”, „Vénus”, „Pallas” i „Cérès” wyszły z Tulonu i 9 lutego dopłynęły do Oranu, skąd dwa dni później w eskorcie uzbrojonego trawlera „La Havraise” udały się w rejs do Casablanki, docierając do portu docelowego 13 lutego.
Później „Iris” znalazła się w Tulonie. 27 listopada 1942 roku, podczas ataku Niemców na tę bazę, jednostka stacjonowała w basenie Maurillon. Ponieważ na pokładzie nie było dowódcy, rozkaz odbicia od nabrzeża i ucieczki wydał jego zastępca, kpt. mar. Dege. Uciekające z portu okręty podwodne (prócz „Iris” były to „Vénus”, „Marsouin”, „Casabianca” i „Le Glorieux”) stały się celem ataku bombowców Ju 88. Mimo otwarcia ognia przeciwlotniczego przez okręty podwodne „Iris” w wyniku nalotu doznała uszkodzeń. Załodze udało się jednak doprowadzić okręt do pobliskiej Barcelony, gdzie wobec braku paliwa i niemożliwych do usunięcia uszkodzeń „Iris” została internowana. Później jednostkę przeholowano do Kartageny, gdzie doczekała końca działań wojennych.
W 1945 roku okręt otrzymał nowy numer taktyczny – S05. Jednostka została sprzedana na złom 1 lutego 1950 roku.

</doc>
<doc id="4797503" url="https://pl.wikipedia.org/wiki?curid=4797503" title="Biblia Calova">
Biblia Calova

Biblia Calova (pełny tytuł ) – trzytomowa Biblia Lutra z uwagami Marcina Lutra, skompilowana i uzupełniona obszernymi komentarzami luterańskiego teologa Abrahama Calova od którego nazwiska wzięła swoją nazwę. Została wydana w latach 1681–1692. Przez długi czas uważana za zaginioną.
Egzemplarz J.S. Bacha.
Jednym z posiadaczy Biblii Calova był niemiecki kompozytor epoki baroku Johann Sebastian Bach. Między teologią a muzyką tworzoną przez J.S. Bacha istnieje istotny związek. Był religijnym człowiekiem, od dzieciństwa uczył się podstaw teologii. Przez całe życie studiował Biblię i dzieła teologiczne, szczególnie te napisane przez Marcina Lutra. Ze względu na znaczenie, jakie Bach nadawał słowom Ewangelii, większość badaczy uznała go za muzycznego komentatora Biblii, a jego kantaty za rodzaj muzycznych kazań. Czytając Biblię Calova Bach zapisywał na jej marginesach swoje spostrzeżenia. Na stronie tytułowej każdego z tomów umieścił też swoją sygnaturę i datę 1733.
Przez dwa stulecia Biblia Calova była uznawana za utraconą. W czerwcu 1934 roku luterański pastor Christian G. Riedel udając się na synod luterański w Frankenmuth w stanie Michigan zatrzymał się w domu swojego kuzyna Leonarda Reichle’a, który na strychu posiadał starą Biblię w języku niemieckim i nie wiedział co z nią zrobić. Biblia ta okazała się być egzemplarzem Biblii Calova, który należał do Johanna Sebastiana Bacha, co poświadczały jego odręczne uwagi w tekście. Rodzina Reichle zakupiła tę Biblię w latach 30. XIX w. w Filadelfii.
W 1938 roku rodzina Reichle z Frankenmuth przekazała odnaleziony egzemplarz należący do Bacha do biblioteki luterańskiego Seminarium Concordia w Saint Louis, gdzie jest przechowywana.
Faksymile egzemplarza Biblii, który posiadał Bach wraz z jego odręcznymi wpisami w roku 2017 wydało Wydawnictwo Diecezji Pelplińskiej „Bernardinum” we współpracy z holenderskim wydawcą Uitgeverijem Van Wijnenem i amerykańskim Seminarium Concordia.
Inne egzemplarze.
Biblia Calova miała kilka wydań, których egzemplarze są dostępne w bibliotekach.

</doc>
<doc id="4797510" url="https://pl.wikipedia.org/wiki?curid=4797510" title="Biblia Bacha">
Biblia Bacha



</doc>
<doc id="4797517" url="https://pl.wikipedia.org/wiki?curid=4797517" title="Chińsko – Polska Izba Gospodarcza">
Chińsko – Polska Izba Gospodarcza



</doc>
<doc id="4797525" url="https://pl.wikipedia.org/wiki?curid=4797525" title="Pârscov (gmina)">
Pârscov (gmina)

Pârscov – gmina w Rumunii, w okręgu Buzău. Obejmuje miejscowości Bădila, Curcănești, Lunca Frumoasă, Oleșești, Pârjolești, Pârscov, Robești, Runcu, Târcov, Tocileni, Trestieni i Valea Purcarului. W 2011 roku liczyła 5654 mieszkańców.

</doc>
<doc id="4797526" url="https://pl.wikipedia.org/wiki?curid=4797526" title="Małgorzata Szwejkowska">
Małgorzata Szwejkowska

Małgorzata Marta Szwejkowska – polska prawniczka (radczyni prawna) i nauczycielka akademicka, profesor nauk prawnych oraz dziekan studiów prawno-administracyjnych Akademii Ekonomicznej i Humanistycznej w Warszawie. Specjalistka z zakresu prawa karnego materialnego, prawa karnego wykonawczego i międzynarodowego prawa karnego. Autorka książek, podręczników oraz artykułów naukowych.
Życiorys.
Absolwentka Wydziału Prawa i Administracji Uniwersytetu Warszawskiego. 16 czerwca 2008 na Wydziale Prawa i Administracji Uniwersytetu Gdańskiego obroniła pracę doktorską "Zasady umieszczania niepoczytalnych tempore criminis sprawców czynów zabronionych w zakładach zamkniętych na tle prawno-porównawczym", 13 października 2014 habilitowała się na tym samym wydziale na podstawie pracy zatytułowanej "Skazani z zaburzeniami preferencji seksualnych. Studium karnoprawne i kryminologiczne". Objęła funkcję profesora nadzwyczajnego w Katedrze Prawa Karnego Materialnego na Wydziale Prawa i Administracji Uniwersytetu Warmińsko-Mazurskiego w Olsztynie.
Od 2015 była kierownikiem Katedry Prawa Międzynarodowego Publicznego Wydziału Prawa i Administracji Uniwersytetu Warmińsko-Mazurskiego w Olsztynie.
Od 2018 profesor nadzwyczajna Akademii Ekonomiczno-Humanistycznej w Warszawie, gdzie od 2019 piastuje stanowisko dziekana studiów prawno-administracyjnych.
Postanowieniem Prezydenta Rzeczypospolitej Polskiej z dnia 28 września 2020 r. uzyskała tytuł profesora nauk społecznych w dyscyplinie nauki prawne.

</doc>
<doc id="4797530" url="https://pl.wikipedia.org/wiki?curid=4797530" title="Bădila (okręg Buzău)">
Bădila (okręg Buzău)

Bădila – wieś w Rumunii, w okręgu Buzău, w gminie Pârscov. W 2011 roku liczyła 820 mieszkańców.

</doc>
<doc id="4797533" url="https://pl.wikipedia.org/wiki?curid=4797533" title="Dekanat Borzyszkowy">
Dekanat Borzyszkowy



</doc>
<doc id="4797535" url="https://pl.wikipedia.org/wiki?curid=4797535" title="Dekanat Brusy">
Dekanat Brusy



</doc>
<doc id="4797537" url="https://pl.wikipedia.org/wiki?curid=4797537" title="Dekanat Bytów">
Dekanat Bytów



</doc>
<doc id="4797538" url="https://pl.wikipedia.org/wiki?curid=4797538" title="Dekanat Chojnice">
Dekanat Chojnice



</doc>
<doc id="4797540" url="https://pl.wikipedia.org/wiki?curid=4797540" title="Janusz Fajkowski">
Janusz Fajkowski

Janusz Władysław Fajkowski (ur. 3 marca 1958) – polski ekonomista, urzędnik państwowy, dyplomata i menedżer, doktor nauk ekonomicznych, w latach 1991–1992 podsekretarz stanu w Ministerstwie Współpracy Gospodarczej z Zagranicą.
Życiorys.
W latach 1977–1982 studiował na Wydziale Nauk Ekonomicznych Uniwersytetu Warszawskiego. W 1986 obronił doktorat z międzynarodowych stosunków gospodarczych na Uniwersytecie Leningradzkim, publikował prace naukowe z ekonomii. Uzyskał też uprawnienia do zasiadania w radach nadzorczych spółek Skarbu Państwa.
W latach 1986–2003 zatrudniony w resortach związanych z gospodarką i placówkach dyplomatycznych, kolejno w: Ministerstwie Handlu Zagranicznego, Ministerstwie Współpracy Gospodarczej z Zagranicą i Ministerstwie Gospodarki. Od 1990 do 1991 był wicekonsulem w Przedstawicielstwie RP w Kanadzie. Później, od 30 grudnia 1991 do 4 kwietnia 1992, pełnił funkcję wiceministra współpracy gospodarczej z zagranicą. Następnie działał jako radca handlowy i minister pełnomocny polskich ambasad w: Danii (1992–1994), Rosji (1994–1999) oraz Chinach (1999–2003).
Po odejściu z administracji od 2004 związany z sektorem prywatnym. Pełnił funkcje kierownicze w przedsiębiorstwach z branży medycznej i informatycznej, był też szefem przedstawicielstwa Polfy Warszawa w Federacji Rosyjskiej. Zasiadał w radach nadzorczych różnych spółek państwowych, m.in. Cenzinu, Budimexu i Polleny-Silesia. Działał też jako wiceprezes Polsko-Azjatyckiej Izby Gospodarczej i członek zarządu Polsko-Chińskiej Izby Gospodarczej.
Odznaczony m.in. Srebrnym Krzyżem Zasługi (2005).

</doc>
<doc id="4797541" url="https://pl.wikipedia.org/wiki?curid=4797541" title="Dekanat Czersk (diecezja pelplińska)">
Dekanat Czersk (diecezja pelplińska)



</doc>
<doc id="4797542" url="https://pl.wikipedia.org/wiki?curid=4797542" title="Dekanat Człuchów">
Dekanat Człuchów



</doc>
<doc id="4797543" url="https://pl.wikipedia.org/wiki?curid=4797543" title="Dekanat Główczyce">
Dekanat Główczyce



</doc>
<doc id="4797544" url="https://pl.wikipedia.org/wiki?curid=4797544" title="Legia Inwalidów Wojsk Polskich">
Legia Inwalidów Wojsk Polskich

Legia Inwalidów Wojsk Polskich im. gen. Józefa Sowińskiego (LIWP) – stowarzyszenie inwalidów Wojska Polskiego w II Rzeczypospolitej. 
Historia.
Celem stowarzyszenia było "otoczenie opieką moralną i materialną inwalidów Wojsk Polskich oraz tych inwalidów Armij Zaborczych, którzy się do Powstania Państwa Polskiego w jakikolwiek sposób przyczynili, utrzymanie w nich ducha miłości Ojczyzny, której dowody na polach bitew złożyli, rozwijanie w nich instynktu państwowego, przy zabezpieczeniu możności bytu i wysunięcie ich na czoło narodu". Siedzibą stowarzyszenia była Warszawa.
Patronem LIWP został wybrany gen. Józef Longin Sowiński. Prezesami zarządu stowarzyszenia byli: Juraszek (1927, posądzony o układ z posłem komunistycznym Jerzym Czeszejko-Sochackim), rtm. dr Tadeusz Michał Nittman (1928), mjr Mieczysław Pawluk (1929, dotychczasowy wiceprezes).

</doc>
<doc id="4797545" url="https://pl.wikipedia.org/wiki?curid=4797545" title="Dekanat Gniewino">
Dekanat Gniewino



</doc>
<doc id="4797546" url="https://pl.wikipedia.org/wiki?curid=4797546" title="Dekanat Gniew">
Dekanat Gniew



</doc>
<doc id="4797548" url="https://pl.wikipedia.org/wiki?curid=4797548" title="Dekanat Jeżewo">
Dekanat Jeżewo



</doc>
<doc id="4797549" url="https://pl.wikipedia.org/wiki?curid=4797549" title="Dekanat Kamień Krajeński">
Dekanat Kamień Krajeński



</doc>
<doc id="4797550" url="https://pl.wikipedia.org/wiki?curid=4797550" title="Dekanat Kartuzy">
Dekanat Kartuzy



</doc>
<doc id="4797551" url="https://pl.wikipedia.org/wiki?curid=4797551" title="Dekanat Koronowo">
Dekanat Koronowo



</doc>
<doc id="4797555" url="https://pl.wikipedia.org/wiki?curid=4797555" title="Dekanat Kościerzyna">
Dekanat Kościerzyna



</doc>
<doc id="4797556" url="https://pl.wikipedia.org/wiki?curid=4797556" title="Dekanat Lębork">
Dekanat Lębork



</doc>
<doc id="4797557" url="https://pl.wikipedia.org/wiki?curid=4797557" title="Dekanat Lubiewo">
Dekanat Lubiewo



</doc>
<doc id="4797558" url="https://pl.wikipedia.org/wiki?curid=4797558" title="Dekanat Łeba">
Dekanat Łeba



</doc>
<doc id="4797559" url="https://pl.wikipedia.org/wiki?curid=4797559" title="Dekanat Łupawa">
Dekanat Łupawa



</doc>
<doc id="4797560" url="https://pl.wikipedia.org/wiki?curid=4797560" title="Dekanat Nowe nad Wisłą">
Dekanat Nowe nad Wisłą



</doc>
<doc id="4797561" url="https://pl.wikipedia.org/wiki?curid=4797561" title="Dekanat Pelplin">
Dekanat Pelplin



</doc>
<doc id="4797562" url="https://pl.wikipedia.org/wiki?curid=4797562" title="Dekanat Rytel">
Dekanat Rytel



</doc>
<doc id="4797563" url="https://pl.wikipedia.org/wiki?curid=4797563" title="Dekanat Sierakowice">
Dekanat Sierakowice



</doc>
<doc id="4797565" url="https://pl.wikipedia.org/wiki?curid=4797565" title="Dekanat Skarszewy">
Dekanat Skarszewy



</doc>
<doc id="4797566" url="https://pl.wikipedia.org/wiki?curid=4797566" title="Dekanat Skórcz">
Dekanat Skórcz



</doc>
<doc id="4797567" url="https://pl.wikipedia.org/wiki?curid=4797567" title="Dekanat Starogard Gdański">
Dekanat Starogard Gdański



</doc>
<doc id="4797568" url="https://pl.wikipedia.org/wiki?curid=4797568" title="Dekanat Stężyca">
Dekanat Stężyca



</doc>
<doc id="4797569" url="https://pl.wikipedia.org/wiki?curid=4797569" title="Dekanat Świecie nad Wisłą">
Dekanat Świecie nad Wisłą



</doc>
<doc id="4797570" url="https://pl.wikipedia.org/wiki?curid=4797570" title="Dekanat Tczew">
Dekanat Tczew



</doc>
<doc id="4797571" url="https://pl.wikipedia.org/wiki?curid=4797571" title="Dekanat Tuchola">
Dekanat Tuchola



</doc>
<doc id="4797572" url="https://pl.wikipedia.org/wiki?curid=4797572" title="Dekanat Zblewo">
Dekanat Zblewo



</doc>
<doc id="4797573" url="https://pl.wikipedia.org/wiki?curid=4797573" title="Tomasz Kownacki">
Tomasz Kownacki

Tomasz Kownacki – polski politolog, dr hab. nauk społecznych, adiunkt Wyższej Szkole Finansów i Zarządzania w Warszawie Wydziału Politologii i Katedry Prawa i Instytucji Unii Europejskiej Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
22 stycznia 2003 obronił pracę doktorską "Frakcje polityczne w Parlamencie Europejskim", 9 lipca 2014 habilitował się na podstawie pracy zatytułowanej "Legitymizowanie systemu politycznego Unii Europejskiej". Objął funkcję adiunkta w Katedrze Prawa i Instytucji Unii Europejskiej na Wydziale Nauk Politycznych i Studiów Międzynarodowych Uniwersytetu Warszawskiego, oraz w Akademii Ekonomicznej i Humanistycznej w Warszawie.
Piastował stanowisko sekretarza generalnego Polskiego Towarzystwa Nauk Politycznych.

</doc>
<doc id="4797576" url="https://pl.wikipedia.org/wiki?curid=4797576" title="Mikrobolometr">
Mikrobolometr

Mikrobolometr – matryca bolometrów, wykonany w technologii mikromechanicznej bezpośrednio na płytce krzemowej układu scalonego. 
Budowa.
Podstawowym elementem bolometru jest płytka o grubości 0,5 μm podtrzymywana na dwóch linkach termicznych zapewniających odpowiednio wysoką rezystancję termiczną między płytką i otoczeniem. Aktywnym materiałem detektora jest tlenek wanadu naparowany na płytce. Zmiany temperatury na płytce są sygnalizowane przez monolitycznie zintegrowane obwody elektryczne położone poniżej mostka i połączone elektrycznie cienkimi warstwami metalicznymi osadzonymi na linkach termicznych.
Mikrobolometr nadprzewodzący.
Ze względu na skokową zmianę rezystancji dla nadprzewodnika pobliżu temperatury krytycznej T_c, uzyskuje się w tym obszarze dużą zmianę rezystancji przy małych zmianach temperatury. Dzięki odkryciu nadprzewodników temperaturowych oraz technologii mikromechanicznej nastąpił rozwój produkcji bolometrów zwiększający ich czułość i dokładność. 
Zastosowanie.
Jest stosowany między innymi w technice wojskowej do wykrywania i określania położenia obiektów cieplejszych od otoczenia, a w astronomii do wyznaczania jasności gwiazd.
Termowizja.
Jest stosowany jako element matrycy detektorów w kamerach termowizyjnych, zazwyczaj mikrobolometr niechłodzony na płytce krzemu. W kamerach osiągają czułość 0,15°C i odświeżanie z częstotliwością 6 Hz. W celu otrzymania większej dokładności, np. w celownikach termowizyjnych stosuje się mikrobolometry umożliwiające odświeżanie z częstotliwością 50 Hz i czułości termicznej około 70 mK 

</doc>
<doc id="4797579" url="https://pl.wikipedia.org/wiki?curid=4797579" title="Bădila">
Bădila



</doc>
<doc id="4797580" url="https://pl.wikipedia.org/wiki?curid=4797580" title="Technikum nr 7 w Warszawie">
Technikum nr 7 w Warszawie

Technikum nr 7 w Warszawie – publiczna szkoła średnia, mieszcząca się przy ulicy Szczęśliwickiej 56 w dzielnicy Ochota. Najstarsza średnia szkoła techniczna w Polsce. Przez wiele lat nosiła nazwę Technikum Kolejowego i pod tą nazwą zapisała się w pamięci wielu pokoleń. Wchodzi w skład Zespołu Szkół im. inż. Stanisława Wysockiego, d. „Kolejówka”.
Szkoła obecnie.
Aktualnie (luty 2022 r.) ok. 860 uczniów Technikum nr 7 kształci się w 7 zawodach:
Kształcenie zawodowe prowadzone jest we współpracy z przyszłymi pracodawcami, absolwenci przygotowani są na bieżące potrzeby rynku pracy. W celu budowania relacji uczeń – pracodawca szkoła rozpoczęła w 2020 r. organizację cyklicznego wydarzenia pod nazwą Targi Praktyk Zawodowych i Ochockie Targi Pracy. W kształceniu szkołę wspierają partnerzy: Koleje Mazowieckie, Metro Warszawskie, Polskie Linie Kolejowe, Polskie Towarzystwo Miłośników Astronomii, PKP Cargo, PKP Intercity, Stowarzyszenie Elektryków Polskich, Szybka Kolej Miejska, Tramwaje Warszawskie i Wyższa Szkoła Ekologii i Zarządzania w Warszawie.
Uczniowie Technikum nr 7 biorą udział w ogólnopolskich konkursach zawodowych z zakresu mechatroniki, energii odnawialnej i logistyki. Wielokrotnie zajmowali w nich czołowe miejsca i wygrywali indeksy na renomowane polskie uczelnie.
Szkoła posiada znakomitą bazę dydaktyczną. Działa obserwatorium astronomiczne z dwoma teleskopami zwierciadlanymi produkcji amerykańskiej: jednym do obserwacji Słońca i drugim tzw. księżycowym do obserwacji gwiazd, planet i powierzchni Księżyca. Aula szkolna umożliwia wystawianie spektakli teatralnych, projekcje filmowe i organizowanie spotkań. Zbiory skomputeryzowanej biblioteki liczą 31.800 książek. Zamknięta strzelnica (z sześcioma stanowiskami) umożliwia prowadzenie zajęć dydaktycznych, pozalekcyjnych i zawodów w strzelaniu z wiatrówek.
Uczniowie mogą wybierać z bogatej oferty zajęć pozalekcyjnych. Są prowadzone zajęcia sportowe, Klub Młodego Odkrywcy "Chempo" i różnorodne koła zainteresowań: geograficzne, astronomiczne, szachowe, energetyki odnawialnej, mechatroniczne, języków obcych i miłośników kolei. Realizowane są szkolne misje balonowe oraz międzynarodowe, ogólnopolskie i szkolne projekty o tematyce kosmicznej m.in. European Astro Pi – Misja laboratorium kosmiczne (2019, 2020), CREDO – Łowcy cząstek kosmicznych (2019), Sally Ride EarthKAM (2019).
Uczniowie systematycznie doskonalą umiejętności językowe w ramach programu „Kolej na kulturę” podczas spektakli anglojęzycznych wystawianych przez TNT British Theatre, licznych warsztatów językowych w ramach programu edukacyjnego Nauka Bez Granic (Learning Without Borders) i projektów językowych w ramach programu eTwinning. Działa szkolny wolontariat – kilkudziesięcioosobowa grupa uczniów poświęca swój wolny czas dla dzieci, seniorów i prowadzi akcje m.in. na rzecz ochrony środowiska.
Uczniowie (i rodzice) przez 10 godzin dziennie mogą korzystać z porad szkolnych psychologów i pedagoga. Zapewniona jest również stała opieka pielęgniarska. W szkole istnieje Muzeum Szkolne, od 2018 r. uczestniczące w imprezie Noc Muzeów.
Historia.
Najwcześniejsze wzmianki o początkach szkoły pochodzą z roku 1872, kiedy to powstał pomysł utworzenia szkoły zawodowej dla młodych robotników. W 1873 r. Zarząd Drogi Żelaznej Warszawsko-Wiedeńskiej, z inicjatywy znanego warszawskiego bankiera i działacza społecznego Leopolda Kronenberga, utworzył (przy działających już od prawie 30 lat warsztatach mechanicznych kolei) Warsztat Instruktorski. Kształcił on początkowo 90 praktykantów w wieku 18–25 lat na maszynistów, mechaników i majstrów warsztatowych.
W sierpniu 1875 r. rosyjski minister komunikacji ustawowo powołał do życia Szkołę Techniczną Warszawsko-Wiedeńskiej Kolei Żelaznej. Uczniami szkoły mogli być tylko poddani rosyjscy. Kandydaci do szkoły musieli wykazywać się znajomością głównych zasad religijnych oraz posiadać umiejętność czytania i pisania w językach polskim i rosyjskim, znać cztery działania arytmetyczne, a także orientować się w zakresie obowiązujących miar i wag. Uczniowie uzyskiwali prawa pracowników kolei, mieli zapewnione bezpłatne podręczniki, opiekę lekarską. Uczono arytmetyki, rysunków, religii, języków: polskiego i intensywnie rosyjskiego, potrzebnego do podjęcia pracy.
Szkoła, umieszczona w nieistniejącym dziś budynku przy ul. Chmielnej 88 posiadała jeszcze charakter rzemieślniczy, ale w miarę rozwoju uzyskała poziom właściwej średniej szkoły technicznej, poziom bodajże najwyższy w porównaniu z innymi uczelniami tego typu w ówczesnej Rosji.
W czerwcu 1908 r. na skutek decyzji władz rosyjskich Szkoła Techniczna Warszawsko-Wiedeńskiej Kolei Żelaznej uległa rozwiązaniu. Nie była to jednak przerwa w dziejach szkoły, a jedynie spowodowała dość istotną zmianę w jej charakterze. Rada Zarządzająca Kolei Warszawsko-Wiedeńskiej otworzyła bowiem Średnią Szkołę Ogólnokształcącą, 6-klasową z dodatkową klasą siódmą, z polskim językiem wykładowym. Była to de facto szkoła ogólnokształcąca, z dużym naciskiem na przedmioty matematyczno-fizyczne i z elementami nauki zawodu kolejarza. Prowadzono zawodowe zajęcia praktyczne w warsztatach. W takiej formie szkoła działała w latach 1908–1914.
Po wybuchu pierwszej wojny światowej w końcu sierpnia 1914 r. w obliczu ofensywy niemieckiej i zagrożenia Warszawy władze rosyjskie nakazały ewakuację szkoły do Wilna. Tylko jednak personel rosyjski zastosował się do tego zarządzenia. Dalszy bieg działań na froncie spowodował wstrzymanie ewakuacji szkoły i zajęcia w Warszawie trwały dalej mimo huku dział niemieckich. Perturbacje związane z ewakuacją placówki spowodowały, że nowy rok szkolny rozpoczęto dopiero w listopadzie 1915 r. w Moskwie, gdzie ostatecznie znaleziono lokum. Moskwa była siedzibą szkoły w latach 1915–1918. W ostatnim roku, po rewolucji 1917 r., możliwe było wprowadzenie języka polskiego.
W okresie międzywojennym o prawo nauki w Państwowej Średniej Szkole Technicznej Kolejowej ubiegało się 3–4. krotnie więcej kandydatów niż wynosił limit miejsc. Pierwszeństwo przy przyjęciu przysługiwało synom pracowników kolejowych. Zawód kolejarza cieszył się dużym szacunkiem i uznaniem w społeczeństwie, co powodowało duży napływ chętnych do nauki. Nauka na każdym wydziale (mechaniczno-elektryczny, drogowo-budowlany i eksploatacyjny) trwała cztery lata. Uczniowie odbywali corocznie podczas wakacji praktyki zawodowe na kolei.
W latach 1924–1925 przebudowano i rozbudowano budynek szkoły przy ul. Chmielnej 88/90, aby pomieścić 1000 uczniów.
We wrześniu 1939 r. budynki szkolne, trafione bombami, uległy zniszczeniu w ok. 2/3. Zajęcia wznowiono 1 kwietnia 1940 dzięki pracy nauczycieli oraz wychowanków przy usuwaniu gruzów, naprawach i adaptacji pomieszczeń szkolnych.
W styczniu 1941 r. szkoła została podzielona na dwie odrębne jednostki organizacyjne. Przy ul. Chmielnej działała Państwowa Szkoła Techniczno-Mechaniczna, przy ul. Koszykowej 55 Państwowa Szkoła Budownictwa Lądowego i Wodnego. Realizowano tajne nauczanie. W warsztatach szkolnych przy ul. Chmielnej produkowano broń dla partyzantki m.in. zamki do pistoletów maszynowych sten. Mimo ponawianych rewizji hitlerowcy nie natrafili na ślad tej konspiracyjnej działalności.
Po II wojnie światowej szkoła rozpoczęła zajęcia już 15 marca 1945 r. jako pierwsza w lewobrzeżnej Warszawie. Było to możliwe dzięki pracy nowego dyrektora Aleksandra Uzarowicza i nauczycieli, którzy w krótkim czasie przygotowali sale szkolne w zniszczonym budynku. Dobudowano również prowizoryczny barak na podwórzu.
Mijały kolejne lata, szkoła wielokrotnie zmieniała nazwę, programy nauczania i specjalności kształcenia.
7 września 1953 r. Technikum Kolejowe Ministerstwa Komunikacji rozpoczęło zajęcia w nowym budynku przy ul. Szczęśliwickiej 56 (IV piętra, kubatura 77 000 m³) zaprojektowanym przez architekta inż. Jana Golińskiego, w 1955 r. zostały oddane sale gimnastyczne, w 1960 r. aula. Dwa lata później otwarto użytku internat dla 500 uczniów.
Od 1 września 1978 technikum stało się częścią składową Zespołu Szkół Zawodowych Dyrekcji Generalnej PKP, od 1994 r. Zespołu Szkół Kolejowych.
W latach 1959–1990 nosiło imię inż. Jana Rabanowskiego, wieloletniego ministra resortu komunikacji.
W 1998 r. Technikum Kolejowe otrzymało innego patrona – znalazło się w Zespole Szkół Kolejowych im. inż. Stanisława Wysockiego – projektanta i naczelnego inżyniera budowy Kolei Warszawsko-Wiedeńskiej. Podczas uroczystego nadania imienia odsłonięto w budynku szkolnym na I p. tablicę z płaskorzeźbą inż. Stanisława Wysockiego, autorstwa Eugeniusza Kozaka.
W 2001 r. Zespół Szkół Kolejowych im. inż. Stanisława Wysockiego zmienił nazwę na Zespół Szkół im. inż. Stanisława Wysockiego d. „Kolejówka”&lt;ref name="Uchwała nr XXXII/333/01 Rady Powiatu Warszawskiego z dnia 14 lutego 2001 r. w sprawie zmiany nazwy Zespołu Szkół Kolejowych im. Inż. Stanisława Wysockiego w Warszawie przy ul. Szczęśliwickiej 56"&gt;Uchwała nr XXXII/333/01 Rady Powiatu Warszawskiego z dnia 14 lutego 2001 r. w sprawie zmiany nazwy Zespołu Szkół Kolejowych im. Inż. Stanisława Wysockiego w Warszawie przy ul. Szczęśliwickiej 56.&lt;/ref&gt;.
Z dniem 1 września 2002 przekształcono Technikum Kolejowe w obecne Technikum nr 7.
Znani nauczyciele.
W szkole uczyli m.in.

</doc>
<doc id="4797586" url="https://pl.wikipedia.org/wiki?curid=4797586" title="Mi Polin">
Mi Polin

Mi Polin (hebr. z Polski, zapis oryg. MI POLIN) – pierwsza polska firma tworząca współczesne judaika z siedzibą w Warszawie, założona w 2014 roku przez Helenę Czernek i Aleksandra Prugara. Mi Polin tworzy między innymi mezuzy, menory i dekoracyjne elementy odwołujące się kształtem i symboliką do tradycji żydowskiej. Cała produkcja odbywa się w Polsce. Właściwa forma nazwy studia zapisywana jest kapitalikami: MI POLIN.
Mi Polin to hebrajskie wyrażenie przyimkowe, w tłumaczeniu na język polski oznacza „z Polski”. Nazwa podkreśla polsko-żydowską tożsamość studia. Mi Polin to pierwsza polska firma poświęcona w całości judaikom. Działalność Mi Polin nawiązuje do bogatej, przedwojennej tradycji produkcji żydowskiej sztuki religijnej i rytualnej. Przed II wojną światową większość judaików było produkowanych właśnie w Polsce.
Zasadą projektową Mi Polin jest przestrzeganie tradycyjnej, biblijnej zasady "hiddur micwa", wskazującej, że przedmioty religijne oraz rytualne powinny być piękne.
W 2019 właściciele MI POLIN powołali Mi Polin / Z Polski Fundacja. Fundacja powstała, by organizować i promować inicjatywy w zakresie upamiętniania historii, kultury i sztuki polskiej oraz żydowskiej, a także inicjować akcje społeczne. Celem Fundacji jest również działalność artystyczna i edukacyjna w obszarze problematyki Powstania Warszawskiego (współpraca z Muzeum Historii Polski) oraz Powstania w Getcie Warszawskim.
W grudniu 2019 założyciele MI POLIN zorganizowali pierwszy w Polsce festiwal poświęcony tematyce mezuz: Edukacyjny Festiwal Mezuza. W ramach festiwalu odbył się spacer, który umożliwił mieszkańcom Warszawy odkrycie na nowo śladów po mezuzach, wykład Rabina Stasa Wojciechowicza oraz Jerzego Majewskiego. Głównym wydarzeniem Festiwalu była inauguracja wystawy opowiadająca o 100 śladach po mezuzach. Wydarzenie zostało sfinansowane przez Miasto Stołeczne Warszawa oraz Ministerstwo Kultury i Dziedzictwa Narodowego.
Ślady po mezuzach.
Jednym z kluczowych zadań Mi Polin jest poszukiwanie, katalogowanie oraz artystyczne przetwarzanie śladów po mezuzach. Przed wojną w Polsce mieszkało 3,5 miliona Żydów. W prawie każdym żydowskim domu znajdowało się nawet kilka mezuz. Razem ze zniknięciem Żydów zniknęły też mezuzy. Pozostały po nich puste ślady. Dziś również śladów po mezuzach zostało niewiele. Te miejsca to charakterystyczne nacięcia na framugach drzwi, regularny kształt farby czy powyginane gwoździe, które kiedyś mocowały mezuzę. To materialne dziedzictwo historyczne nie jest chronione prawnie. Z tego powodu ślady znikają podczas remontów oraz rekonstrukcji budynków. Dzięki pionierskim badaniom śladów po mezuzach udało się stworzyć pierwszą klasyfikację śladów po mezuzach. Poniższe zestawienie odzwierciedla charakterystyczne typy śladów po mezuzach.
Poszukiwania śladów po mezuzach rozpoczęły się przed formalnym założeniem Mi Polin. Pierwsze ślady zostały znalezione w Warszawie i Krakowie. Obecnie baza zawiera 130 skatalogowanych obiektów. Ta największa w Polsce baza obejmuje zdjęcia, adresy oraz opracowania historyczne dotyczące budynków, z których pochodzą ślady. Opracowania powstają we współpracy z działem genealogicznym Żydowskiego Instytutu Historycznego.
Mi Polin zbiera odciski śladów po mezuzach i odlewa je w brązie, tworząc w ten sposób nowe, użytkowe mezuzy. Każdy z odlewów ma grawer z adresem z którego pochodzi ślad po mezuzie. Dodatkowo na mezuzie jest grawerowana litera Szin, symbolizująca jedno z imion boga. Mezuzy są odlewane w brązie metodą na wosk tracony, ręcznie polerowane i wykańczane
Mezuzy z brązu były pokazywane na szeregu wystawach designu w Polsce i za granicą m.in. w Żydowskim Instytucie Historycznym, JCC Osher Marin w Kalifornii, JCC Foster City w Kalifornii, w Muzeum Narodowym w Krakowie i Miles Nadal JCC w Toronto.
Jedna z nich trafiła na wystawę "Z drugiej strony rzeczy. Polski dizajn po roku 1989" otwartą w 2018 roku w Muzeum Narodowym w Krakowie. Ekspozycja miała charakter przekrojowy i pokazywała najważniejsze osiągnięcia w dziedzinie najnowszego polskiego designu. Na wystawie została zaprezentowana mezuza z brązu z ulicy Brzeskiej 18 w Warszawie.
Poszukiwania są prowadzone głównie na terenach dawnej Rzeczypospolitej. Dotychczas Mi Polin zorganizowało cztery duże, międzynarodowe wyprawy poświęcone śladom po mezuzach.
Działalność edukacyjna.
Mi Polin prowadzi warsztaty i wykłady poświęcone kulturze żydowskiej i żydowskiemu dziedzictwu zarówno w Polsce, jak i za granicą. Dużą popularnością cieszą się również tematyczne spacery śladami żydowskich mieszkańców Warszawy, podczas których pokazywane są zachowane dotychczas w warszawskich kamienicach ślady po mezuzach.
Mi Polin na wystawach i w kolekcjach stałych.
W 2017 roku zespół kuratorów Muzeum Żydowskiego w Nowym Jorku włączył mezuza "Tangible mezuzah" do kolekcji głównej. Dotyk mezuzy ma w judaizmie ważne znaczenie: stanowi przypomnienie o przykazaniach i symbolizuje bezpośredni, fizyczny z nimi kontakt. W tym projekcie dotyk nabiera dodatkowego znaczenia, bowiem projekt skierowany był do osób niewidomych: umożliwia nie tylko przypomnienie, ale i poznanie. Słowo "Szaddaj", czyli jedno z imion Boga, zapisane jest hebrajskim alfabetem Braille’a. "Tangible mezuzah" to pierwszy polski powojenny obiekt włączony do kolekcji muzeum. Mezuza znajduje się również w kolekcji Państwowego Muzeum Etnograficznego w Warszawie.
Największą kolekcję mezuz z brązu posiada progresywna synagoga Congregation Beit Symchat Torach. W wiedeńskim znajdują się obiekty z ceramiki. Twórczość Mi Polin trafiła na wystawy polskich i zagranicznych galerii.
Lista najważniejszych wystaw.
Mi Polin jest reprezentowane przez Muzeum Żydowskie w Nowym Jorku, United States Holocaust Memorial Museum w Waszyngtonie, National Musuem of American Jewish History w Filadelfii czy Museum of Tolerance w Los Angeles i inne.
Kolekcja Mi Polin.
Mi Polin od początku swojej działalności tworzy kolekcję przedwojennych zwojów z mezuz oraz futryn z zachowanymi śladami. Dotychczas udało się pozyskać i zabezpieczyć 7 zwojów po mezuzach, 4 oryginalne mezuzy oraz 7 framug ze śladami po mezuzach.
Publikacje.
"Ślady po mezuzach", Helena Czernek, Aleksander Prugar, Iwona Przybyła, Agnieszka Milewska, Warszawa 2019. 
Media o Mi Polin.
W 2019 amerykański Foreign Policy w artykule "Poland Is Becoming a Global Capital of Chutzpah" wskazał Polskę jako kraj, w którym żydowska sztuka przeżywa światowy renesans, głównie ze względu na działalność Mi Polin.
W 2019 roku izraelski Haaretz określił mezuzy Mi Polin jako produkt, który powinien być w ofercie każdego muzeum związanego z Holocaustem.
Czwórka Polskie Radio: "„Mezuzy MI POLIN wypełniają pustkę i tęsknotę Żydów o polskim pochodzeniu za dawnym krajem rodzinnym, domem rodziców czy dziadków”".
The Canadian Jewish Jews: "„Gdy my, Żydzi o polskim pochodzeniu mówimy o Polsce jako cmentarzu to tracimy cząstkę własnej tożsamości. MI POLIN pomaga nam kształtować naszą współczesną tożsamość, głęboko zakorzenioną w polskości”".
Jewish Telegraphic Agency: „"The connection my family now has with the past was so overwhelming that it made my wife cry. It will now be proudly displayed in our home and I will make sure every visitor knows the story. This bronze" [mezuzah] "will truly be eternal"”"."

</doc>
<doc id="4797591" url="https://pl.wikipedia.org/wiki?curid=4797591" title="Południowa Konwencja Baptystów">
Południowa Konwencja Baptystów



</doc>
<doc id="4797595" url="https://pl.wikipedia.org/wiki?curid=4797595" title="Yvonne Herløv Andersen">
Yvonne Herløv Andersen

Yvonne Herløv Andersen (ur. 11 września 1942 w Kopenhadze) – duńska polityk, pedagog społeczny i samorządowiec, parlamentarzystka, w latach 1994–1996 minister.
Życiorys.
Z wykształcenia i zawodu pedagog społeczny. Pracowała w szpitalu dziecięcym, w placówce opiekuńczej oraz instytucji mieszkaniowej. Zaangażowała się w działalność polityczną w ramach partii Centrum-Demokraterne. Była jej sekretarzem i członkiem prezydium. Wchodziła w skład rady gminy Gladsaxe oraz rady okręgu Kopenhaga (1974–1978), była później radną Zelandii Zachodniej (1982–1993) oraz gminy Dianalund (1989–1993). W latach 1977–1979, 1981–1984, 1987–1988 i 1998–2001 sprawowała mandat posłanki do Folketingetu. Od 1982 do 1984 przewodniczyła frakcji poselskiej ugrupowania. Od 1984 do 1987 wchodziła w skład Radiorådet (głównego organu Danmarks Radio), następnie do 1994 była członkinią rady dyrektorów tego nadawcy.
W lutym 1994 została ministrem spraw społecznych w pierwszym rządzie Poula Nyrupa Rasmussena. We wrześniu tegoż roku przeszła na funkcję ministra zdrowia w jego drugim gabinecie. Pełniła ją do grudnia 1996. W późniejszych latach działała lokalnie w gminie Slagelse.

</doc>
<doc id="4797597" url="https://pl.wikipedia.org/wiki?curid=4797597" title="Hans Eckermann">
Hans Eckermann

Hans Eckermann (ur. 30 maja 1905, zm. 30 marca 1985) – oficer niemieckiej floty podwodnej, "Fregattenkapitän", w okresie przedwojennym oraz w trakcie II wojny światowej dowódca kolejno 3. Flotylli U-Bootów „Lohs”, 1. Flotylli „Weddingen” oraz 8. Flotylli Szkolnej. Od listopada 1940 do lutego 1942 roku, dowódca okrętu podwodnego U-A. W późniejszym okresie wysoki oficer sztabowy Kriegsmarine, w tym FdU Norwegen. Po kapitulacji III Rzeszy aresztowany, po czym zwolniony 20 lipca 1945 roku.
Życiorys.
Urodzony 30 maja 1905 roku w Berlinie-Schönebergu, w roku 1925 wstąpił do służby w Reichsmarine. Po utworzeniu Kriegsmarine i odrodzeniu się w 1935 roku niemieckiej floty podwodnej, 1 lutego 1936 roku objął dowództwo U-20 typu "IIB". W związku z rozrostem "U-Bootwaffe", jako jeden z dotychczasowych dowódców U-Bootów, w październiku 1937 roku objął stanowisko nowej jednostki marynarki wojennej 3. Flotylli U-Bootów „Lohs”. Stanowisko to zajmował do grudnia 1939 roku, już jednak od września tego roku, był również odpowiedzialny za Flotyllę U-Bootów „Weddingen”, aby w styczniu 1940 roku formalnie objąć jej dowództwo, które piastował do października 1940 roku. 1 listopada 1940 roku objął dowództwo przejętego od Turcji okrętu podwodnego U-A, na którym do 14 lutego 1942 roku odbył cztery patrole operacyjne. Pod jego dowództwem, U-A zatopił jedną jednostkę nieprzyjacielską – brytyjski parowiec „Dunaff Head” (5258 BRT). Po zejściu z okrętu objął dowództwo 8. Szkolnej Flotylli U-Bootów, które sprawował do stycznia 1943 roku. Otrzymał wówczas funkcję w sztabie FdU Norwegen, odpowiedzialnym za operacje 11. Flotylli U-Bootów stacjonującej w Bergen oraz 13. Flotylli w Trondheim.
1 marca 1944 roku został promowany na swój najwyższy stopień "fregattenkapitäna". Stanowisko w FdU zachował do listopada 1944 roku, kiedy zostało mu powierzone kierowanie dowództwem w Gdańsku, odpowiedzialnym za akceptację do służby nowo budowanych okrętów. W kwietniu 1945 roku otrzymał funkcję generalnego doradcy Oberkommando der Marine (OKM) ds. transportu Wehrmachtu, którą piastował do kapitulacji Niemiec. Został następnie aresztowany przez aliantów, po czym zwolniony 20 lipca 1945 roku.
W trakcie służby został odznaczony Krzyżem Żelaznym 2. Klasy oraz odznaką "Wojny U-Bootów 1939".

</doc>
<doc id="4797602" url="https://pl.wikipedia.org/wiki?curid=4797602" title="Bizantyjski system sygnalizacyjny">
Bizantyjski system sygnalizacyjny

Bizantyjski system sygnalizacyjny – system sygnalizacyjny, oparty na znakach świetlnych przy użyciu ognia, używany w IX wieku przez Bizantyjczyków podczas wojen z Arabami. Wykorzystywano go do nadawania wiadomości od granicy z państwem Abbasydów na wschodzie, poprzez całą Anatolię, aż do bizantyjskiej stolicy w Konstantynopolu.
Źródła.
System został opisany w trzech pracach:
W zależności od źródła, system czasami różni się co do miejsc, w których miały znajdować się stanowiska sygnalizacyjne. Zgadzają się jednak co do istnienia samego systemu i jego funkcjonowania na trasie przez Anatolię.
Działanie.
System został prawdopodobnie opracowany przez arcybiskupa Salonik, matematyka i filozofa imieniem Leo i wprowadzony w czasach cesarza Teofila. Opierał się o szereg punktów, w których znajdowały się stanowiska sygnałowe i mierzył łącznie ok. 720 km długości. W Anatolii średnia odległość pomiędzy punktami wynosiła ok. 97 km, na północy – w pokrytej wzgórzami Bitynii – co ok. 56 km. Ponadto istniał szereg mniej ważnych odnóg, dzięki którym wiadomości przekazywano wzdłuż wschodniej granicy i do innych lokalizacji - w zależności od potrzeb.
Początkiem była forteca Loulon, którą wzniesiono jako strażnicę na północ od Bramy Cylicyjskiej, która łączyła abbasydzką Cylicję z bizantyjską Anatolią. Dalsze punkty były rozmieszczone w kierunku północno-zachodnim: od góry Argaios, przez górę Samos/Isamos, twierdzę Aigilion, górę Mamas (lub Olimp Myzyjski, obecnie: Uludağ), górę Kyrizos, górę Mokilos i górę Św. Auksencjusza w Bitynii. Ostatnim punktem była latarnia w pałacu cesarskim w Konstantynopolu. Dla zapewnienia prawidłowego funkcjonowania, twórcy umieścili zegary wodne w Loulon i w pałacowej latarni. Do każdej z dwunastu zegarowych godzin przypisano różne wiadomości: rozpalenie ogniska na pierwszym stanowisku o określonej porze sygnalizowało określone zdarzenie, które było przekazywane dalej aż do Konstantynopola. Według wykonanych współcześnie eksperymentów, przy sprawnej obsłudze na każdym ze stanowisk, wiadomość znad granicy mogła dotrzeć do cesarza w ciągu zaledwie ok. 1 godziny.
Wiele punktów sygnalizacyjnych zawartych w źródłach pozostaje dziś niezidentyfikowana, a historycy starają się określić przybliżone miejsca, w których stanowiska te się znajdowały. Na ogół powszechnie uważa się, że góra Argaios to współczesne szczyt Mount Hasan (Hasan Dağı) z miejscowością Keçikalesi lub szczyt Erciyes Dağı w pobliżu miasta Kayseri. Lokalizacja góry Samos/Isamos, jest niezidentyfikowana, ale za prawdopodobną uznaje się lokalizację na północ od jeziora Tuz. Podobnie niezidentyfikowana pozostaje forteca Aigilion, choć branym pod uwagę położeniem są okolice na południe od starożytnego miasta Dorylaion. Kontrowersje budzi także góra Mamas, której nie odnaleziono, ale jej alternatywą występującą w źródłach jest dobrze znany szczyt Uludağ (Olimp Myzyjski). Przybliżone pozostaje również położenie góry Kyrizos (pomiędzy jeziorem İznik a Zatoką Gemlik. Szkocki archeolog William M. Ramsay identyfikował tą górę ze szczytem Katerlı Dağı. Góra Mokilos to prawdopodobnie szczyt w pobliżu miasta Yalova (wg Ramsaya była to góra Samanlı Dağı), a góra Św. Auksencjusza lokalizowana jest na południowy wschód od Chalkedonu.
Koniec systemu.
Według kronikarzy z drugiej połowy IX w., system został rozwiązany przez syna i następcę Teofila, cesarza Michała III (842–867), ponieważ miał uważać, że widok zapalonych latarni i wiadomość o inwazji arabskiej mogła grozić rozproszeniem ludzi i tym samym zepsuciem jego występu jako uczestnika wyścigu rydwanów na Hipodromie. Ta opowieść jest jednak zwykle odrzucana przez historyków. Uważa się bowiem, że była to zmowa ówczesnych dziejopisów w ramach celowej kampanii propagandowej, która miała na celu osłabić wizerunek Michała III na korzyść dynastii macedońskiej. Jej pierwszym przedstawicielem był Bazyli I, który zdobył władzę w wyniku przewrotu pałacowego i zamordowania prawowitego władcy - właśnie Michała III. W historiografii przyjmuje się, że przypisywanie Michałowi III likwidacji systemu Teofila, miało być zbyt daleko idącą nadinterpretacją jakiejś redukcji lub modyfikacji systemu sygnalizacyjnego. Całkowita likwidacja wydaje wówczas nieuzasadniona, gdyż cesarz prowadził walki zarówno z muzułmanami na zachodzie (najazd na Sycylię i południową Italię), jak i właśnie z Arabami w Anatolii (udało mu się opanować Samosatę). Wydaje się, że ocalałe fragmenty systemu lub nowy, podobny, został reaktywowany za czasów cesarza Manuela I (1143–1180).

</doc>
<doc id="4797604" url="https://pl.wikipedia.org/wiki?curid=4797604" title="Miloš Vavruška">
Miloš Vavruška

Miloš Vavruška (ur. 25 sierpnia 1924 w Kutnej Horze, zm. 20 kwietnia 2003 w Pradze) – czeski aktor filmowy, teatralny i telewizyjny.
W 1948 ukończył studia aktorskie na wydziale teatralnym Konserwatorium w Pradze, po czym podjął pierwszą pracę w Teatrze Miejskim w Pardubicach. Od 1951 pracował w praskich teatrach. W filmie zadebiutował w 1946.

</doc>
<doc id="4797607" url="https://pl.wikipedia.org/wiki?curid=4797607" title="David Amram">
David Amram

David Werner Amram III (ur. 17 listopada 1930 w Filadelfii) – amerykański kompozytor i multiinstrumentalista.
Życiorys.
Uczył się gry na rogu, fortepianie, różnych rodzajach fletów, perkusji i instrumentach ludowych. Kształcił się w Oberlin Conservatory of Music w Ohio, później studiował historię na George Washington University, w 1952 roku uzyskując stopień Bachelor of Arts. W zakresie kompozycji pozostał autodydaktą. W latach 1951–1952 grał na rogu w National Symphony Orchestra w Waszyngtonie, później występował w orkiestrze stacjonującej w Europie 7th United States Army. Podczas pobytu w Paryżu grał z zespołem jazzowym Lionela Hamptona. W latach 1955–1956 studiował w Manhattan School of Music, gdzie jego nauczycielami byli Dimitri Mitropoulos, Vittorio Giannini i Gunther Schuller. Uczęszczał też na prywatne korepetycje u Charlesa Millsa. Od 1966 do 1967 roku współpracował z Filharmonią Nowojorską. Pisał muzykę do sztuk teatralnych, filmów i programów telewizyjnych. W swojej twórczości łączył muzykę poważną z elementami jazzu.
Opublikował autobiografię "Vibrations: The Adventures and Musical Times of David Amram" (Nowy Jork 1968) oraz wspomnieniowe "Offbeat: Collaborating with Kerouac 1956–69" (2002) i "Upbeat: Nine Lives of a Musical Cat" (2009). W 1998 roku powstał poświęcony kompozytorowi film dokumentalny "Amram Jam".

</doc>
<doc id="4797613" url="https://pl.wikipedia.org/wiki?curid=4797613" title="Kalifornijska Południowa Konwencja Baptystów">
Kalifornijska Południowa Konwencja Baptystów



</doc>
<doc id="4797620" url="https://pl.wikipedia.org/wiki?curid=4797620" title="Cérès">
Cérès

„Cérès” – nazwa noszona na przestrzeni dziejów przez okręty Marine nationale:

</doc>
<doc id="4797624" url="https://pl.wikipedia.org/wiki?curid=4797624" title="Cérès (1938)">
Cérès (1938)

Cérès (Q190) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 9 grudnia 1938 roku w stoczni Ateliers et Chantiers de la Seine-Maritime w Le Trait, a w skład Marine nationale wszedł w 1939 roku. Jednostka pełniła służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej, 9 listopada 1942 roku okręt został samozatopiony w Oranie. Podniesiony, nigdy nie został wyremontowany i w lutym 1946 roku został sprzedany na złom.
Projekt i budowa.
„Cérès” zamówiona została w ramach programu rozbudowy floty francuskiej z 1936 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Cérès” zbudowana została w stoczni Ateliers et Chantiers de la Seine-Maritime w Le Trait (numer stoczniowy 85). Stępkę okrętu położono 8 sierpnia 1936 roku, a zwodowany został 9 grudnia 1938 roku.
Dane taktyczno-techniczne.
„Cérès” była średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Cérès” weszła do służby w Marine nationale w 1939 roku. Jednostka otrzymała numer burtowy Q190. W momencie wybuchu II wojny światowej okręt pełnił służbę na Morzu Śródziemnym, wchodząc w skład 15. dywizjonu 5. eskadry 1. Flotylli okrętów podwodnych w Tulonie (wraz z siostrzanymi jednostkami „Iris”, „Vénus” i „Pallas”). Dowódcą jednostki był w tym okresie kpt. mar. (fr. "lieutenant de vaisseau") G.L.P. Lemiere.
22 lutego 1940 roku wszystkie okręty 15. dywizjonu dotarły na Martynikę, zastępując powracające do metropolii jednostki 8. dywizjonu („Agosta”, „Bévéziers”, „Ouessant” i „Sidi Ferruch”). 1 maja „Cérès”, „Iris”, „Vénus” i „Pallas” wyruszyły w drogę powrotną, 31 maja przechodząc przez Cieśninę Gibraltarską i docierając 3 czerwca do Tulonu. W czerwcu 1940 roku okręt wchodził w skład 15. dywizjonu w Tulonie, a jego dowódcą był nadal kpt. mar. Lemiere. 22 czerwca, w dniu zawarcia zawieszenia broni między Francją a Niemcami, „Cérès” stacjonowała w Hyères, atakowana rankiem nieskutecznie przez włoskie samoloty. W listopadzie 1940 roku rozbrojona „Cérès” znajdowała się w Tulonie w składzie 4. grupy okrętów podwodnych (wraz z „Iris”, „Vénus” i „Pallas”) pod kontrolą rządu Vichy.
6 lutego 1941 roku „Cérès”, „Iris”, „Vénus” i „Pallas” wyszły z Tulonu i 9 lutego dopłynęły do Oranu, skąd dwa dni później w eskorcie uzbrojonego trawlera „La Havraise” udały się w rejs do Casablanki, docierając do portu docelowego 13 lutego.
W październiku 1942 roku stacjonujący w Oranie okręt został rozbrojony. 8 listopada 1942 roku, w momencie desantu Aliantów na Oran „Cérès” wraz z siostrzaną „Pallas” znajdowały się w porcie. Następnego dnia, na rozkaz dowódcy bazy wiceadm. Rioulta okręt został samozatopiony, by uniknąć przejęcia przez wojska amerykańskie. Później jednostkę podniesiono, nie została jednak nigdy wyremontowana i 18 lutego 1946 roku została sprzedana na złom.

</doc>
<doc id="4797625" url="https://pl.wikipedia.org/wiki?curid=4797625" title="Sławomir Dudczak">
Sławomir Dudczak

Sławomir Dudczak (ur. 4 listopada 1963 w Osięcinach) – żołnierz, polski dowódca wojskowy, generał brygady Wojska Polskiego, były dowódca 12 Brygady Zmechanizowanej im. gen. broni Józefa Hallera.
Życiorys.
Wykształcenie.
Sławomir Dudczak ukończył Wyższą Szkołę Oficerską Wojsk Zmechanizowanych (1988), kurs przekwalifikowania dowódców kompanii specjalnych w WSOWZ Wrocław (1990), kurs doskonalenia pedagogicznego dowódców pododdziałów na Akademii Obrony Narodowej (1993), studia wyższe na wydziale wojsk lądowych kierunku dowódczo – sztabowym na Akademii Obrony Narodowej (1996), kurs języka angielskiego w Łodzi (1998), kurs języka angielskiego w ośrodku szkolenia językowego w Saint-Jean w Kanadzie (1998), staż "On The Job Training" w instytucjach Ministerstwa Obrony Kanady oraz w dowództwach i sztabach w Kanadyjskich Siłach Zbrojnych (2000), podyplomowe studia na wydziale zarządzania przedsiębiorstwem Uniwersytet Szczeciński (2000), podyplomowe studia polityki obronnej w AON (2014). 
Służba wojskowa.
Służbę wojskową rozpoczął w 1988 jako dowódca plutonu rozpoznawczego w 16 batalionie rozpoznawczym w Szczecinie. Następnie w tym samym batalionie był zastępcą dowódcy kompanii specjalnej oraz dowódcy kompanii rozpoznawczej, którym był do 1993. W latach 1996–1997 był kierownikiem sekcji rozpoznawczej w 12 Brygadzie Zmechanizowanej w Szczecinie. W 1997 został wyznaczony na stanowisko starszego oficera i szefa sekcji w 12 Dywizji Zmechanizowanej. W latach 2001-2006 pełnił funkcję dowódcy 12 Batalionu Rozpoznawczego w Szczecinie. W międzyczasie, od lipca 2003 do stycznia 2004 był w ramach I zmiany Polskiego Kontyngentu Wojskowego w Iraku na stanowisku szefa sekcji. W 2006 piastował funkcję szefa wydziału rozpoznania i walki elektronicznej w 12 Dywizji Zmechanizowanej, z przerwą na udział w VI zmianie PKW Irak ("styczeń – lipiec 2006") oraz w X zmianie PKW IRAK ("styczeń – październik 2008") jako szef oddziału G-2. W 2008 został wyznaczony na stanowisko dowódcy 2 Pułku Rozpoznawczego w Hrubieszowie. W 2011 objął stanowisko szefa sztabu w 12 Dywizji Zmechanizowanej. Od września 2013 r. przebywał w rezerwie kadrowej w AON-ie i Dowództwie Generalnym Rodzajów Sił Zbrojnych w Warszawie. W sierpniu 2014 r. objął funkcję szefa Zarządu Rozpoznania i Walki Elektronicznej w Dowództwie Operacyjnym Rodzajów Sił Zbrojnych w Warszawie. 
4 lutego 2019 został desygnowany na stanowisko dowódcy 12 Brygady Zmechanizowanej imienia generała Józefa Hallera w Szczecinie. W dniu 12 listopada 2019 r. awansowany do stopnia generała brygady. Akt mianowania odebrał z rąk Prezydenta Rzeczypospolitej Polskiej Andrzeja Dudy. 1 października 2020 objął służbę w Dowództwie Generalnym Rodzajów Sił Zbrojnych. 

</doc>
<doc id="4797641" url="https://pl.wikipedia.org/wiki?curid=4797641" title="Jerzy Kasprzak (prawnik)">
Jerzy Kasprzak (prawnik)

Jerzy Wojciech Kasprzak – polski prawnik, dr hab. nauk prawnych, profesor Katedry Postępowania Karnego i Prawa Karnego Wykonawczego Wydziału Prawa i Administracji Uniwersytetu Warmińsko-Mazurskiego w Olsztynie i profesor zwyczajny Wydziału humanistycznego Akademii Ekonomicznej i Humanistycznej w Warszawie.
Życiorys.
Obronił pracę doktorską, 27 września 2004 habilitował się na podstawie pracy zatytułowanej "Otoskopia kryminalistyczna". 26 lutego 2013 nadano mu tytuł profesora w zakresie nauk prawnych. Objął funkcję profesora w Katedrze Prawa Karnego na Wydziale Prawa Uniwersytetu w Białymstoku, oraz w Katedrze Postępowania Karnego i Prawa Karnego Wykonawczego na Wydziale Prawa i Administracji Uniwersytetu Warmińsko-Mazurskiego w Olsztynie.
Został zatrudniony na stanowisku profesora zwyczajnego Katedry Procesu Karnego Wydziału Prawa i Administracji Uniwersytetu Warmińsko-Mazurskiego w Olsztynie i Wydziału humanistycznego Akademii Ekonomicznej i Humanistycznej w Warszawie.
Od 1 września 2016 do 19 października 2018 był dziekanem Wydziału Prawa i Administracji Uniwersytetu Warmińsko Mazurskiego w Olsztynie.
Był kierownikiem Katedry Procesu Karnego i prodziekanem na Wydziale Prawa i Administracji Uniwersytetu Warmińsko-Mazurskiego w Olsztynie.

</doc>
<doc id="4797643" url="https://pl.wikipedia.org/wiki?curid=4797643" title="Wielka Biblia">
Wielka Biblia

Wielka Biblia () – pierwszy autoryzowany angielski przekład Pisma Świętego opublikowany w kwietniu 1539 roku. Z inicjatywy Thomasa Cromwella został przygotowany przez Mylesa Coverdale’a, a jej druk autoryzował król Henryk VIII. Nazwa Biblii wzięła się od sporych rozmiarów, a tekst księgi został wydrukowany pogrubioną czcionką gotycką.
Opis.
Thomas Cromwell, mianowany przez Henryka VIII wikariuszem generalnym Kościoła Anglii, nakazał duchowieństwu „sporządzenie angielskiej Biblii w jak największym rozmiarze i umieszczenie jej w dostępnym miejscu w każdym kościele, tak aby ludzie mieli do niej dostęp i mogli ją czytać”. Na spodzie strony tytułowej napisano: „Jest to Biblia przeznaczona do użytku kościołów”. Ponieważ była ona eksponowana publicznie, z obawy przed zaginięciem często przykuwano ją łańcuchem do pulpitu, na którym leżała.
Thomas Cromwell zwrócił się do arcybiskupa Thomasa Cranmera, by zlecił Milesowi Coverdale’owi kolejne tłumaczenie, które byłoby rewizją Biblii opracowanej przez niego i wydanej w roku 1535. Coverdale szybko przystąpił do pracy wykorzystując przekład znany jako "Matthew Bible", wydany w roku 1537 pod pseudonimem „Thomas Matthew” przez Johna Rogersa, który zawierał Nowy Testament Williama Tyndale’a oraz te księgi Starego Testamentu, które Tyndale zdążył przetłumaczyć, nim został schwytany i skazany na śmierć. Ponieważ Coverdale słabo znał grekę i hebrajski, pozostałe księgi Starego Testamentu i apokryfy przetłumaczył z łacińskiej Wulgaty, posiłkując się przekładami na język niemiecki. Niekorzystanie przez Coverdale’a z tekstów oryginalnych stało się przyczynkiem do następnych tłumaczeń Biblii na język angielski.
Druk Wielkiej Biblii rozpoczęto w roku 1539 w Paryżu. Szybko jednak prace drukarskie wstrzymała francuska inkwizycja, która postanowiła skonfiskowane stronice sprzedać jako makulaturę. Thomas Cromwell wykupił wydrukowane strony i przewiózł je do Anglii, gdzie kontynuowano pracę nad wydaniem Wielkiej Biblii w drukarniach Graftona i Whitchurcha. 
Pierwszy nakład 2500 egzemplarzy ukończono w roku 1539, a Henryk VIII autoryzował jej druk. Pierwsza edycja rozeszła się w ciągu kilku tygodni. Drugie, większe wydanie ukończono w roku 1540. Wstęp do tego wydania zawierał zalecenie codziennego czytania Pisma Świętego, które napisał Thomas Cranmer. Z tego powodu drugie wydanie zostało nazwane „Biblią Cranmera”. Publiczna ekspozycja Biblii w kościołach wzbudziła u wiernych pragnienie posiadania własnego egzemplarza Biblii, co stało się przyczynkiem do serii następnych wznowień i kolejnych przekładów.
W roku 1568 wydano Biblię biskupią (ang. "Bishops' Bible"), która jako druga została oficjalnie autoryzowana do użytku w kościołach Anglii. Ostatnia z ponad 30 edycji Wielkiej Biblii ukazała się w 1569 roku.

</doc>
<doc id="4797645" url="https://pl.wikipedia.org/wiki?curid=4797645" title="Norman Del Mar">
Norman Del Mar

Norman René Del Mar (ur. 31 lipca 1919 w Londynie, zm. 6 lutego 1994 w Bushey) – brytyjski dyrygent i pisarz muzyczny.
Życiorys.
Urodził się jako Norman René Levi, później przybrał nazwisko Del Mar, będące panieńskim nazwiskiem jego matki. Studiował w Royal College of Music u Ralpha Vaughana Williamsa i Reginalda Owena Morrisa, uczęszczał też na lekcje kompozycji u Constanta Lamberta. W czasie II wojny światowej służył w RAF. W 1944 roku założył Chelsea Symphony Orchestra. W latach 1948–1951 asystent Thomasa Beechama przy Royal Philharmonic Orchestra. Od 1949 do 1955 roku był pierwszym dyrygentem English Opera Group, z którą wystawił "Let’s Make an Opera" Benjamina Brittena. Dyrygował London Philharmonic Orchestra (1951–1954), Yorkshire Symphony Orchestra (1954–1955), BBC Scottish Symphony Orchestra w Glasgow (1960–1965) i Orkiestrą Symfoniczną w Göteborgu (1969–1973). Prowadził też orkiestrę kameralną Królewskiej Akademii Muzycznej (1973–1977), zespół muzyczny BBC Academy (1974–1977) i gościnnie Bournemouth Sinfonietta (1982–1985). W latach 1985–1988 dyrektor artystyczny Orkiestry Symfonicznej w Århus.
Od 1953 do 1960 roku wykładał dyrygenturę w Guildhall School of Music. W latach 1972–1990 był wykładowcą Royal College of Music. Od 1975 roku Komandor Orderu Imperium Brytyjskiego (CBE). Jego synem był Jonathan Del Mar.
Twórczość.
Był autorem prac "Paul Hindemith" (Londyn 1957), "Modern Music and the Conductor" (Londyn 1960), "Richard Strauss: A Critical Commentary of His Live and Works" (3 tomy; Londyn 1962, 1968, 1972), "Mahler’s Sixth Symphony: A Study" (Londyn 1980), "Anatomy of the Orchestra" (Londyn 1981), "A Companion to the Orchestra" (Londyn 1987), "Conducting Beethoven" (tom 1 "The Symphonies" Oxford 1992, tom 2 "Overtures, Concertos, Missa Solemnis" Oxford 1993), "Conducting Brahms" (Oxford 1993).

</doc>
<doc id="4797651" url="https://pl.wikipedia.org/wiki?curid=4797651" title="Jarosław Fedorowski">
Jarosław Fedorowski

Jarosław F. Fedorowski – polski lekarz, specjalista chorób wewnętrznych, kardiologii oraz organizacji kompleksowej ochrony zdrowia, prezes Polskiej Federacji Szpitali, gubernator i członek Prezydium Europejskiej Federacji Szpitali, wiceprzewodniczący Korporacji "Zdrowe Zdrowie" Pracodawców RP.
Życiorys.
Ukończył studia na Wydziale Lekarskim Śląskiej Akademii Medycznej. W następnych latach pracował w Wojewódzkim Ośrodku Kardiologii w Zabrzu oraz w Katedrze Mikrobiologii w Katowicach. Nostryfikował dyplom i pracował w szpitalach uniwersyteckich w Nowym Jorku oraz Savannah. Na terenie USA prowadził też własną praktykę, był nauczycielem akademickim i członkiem zarządu kliniki. Pełnił też funkcję konsultanta w Polsce, Wielkiej Brytanii, Szwajcarii, jak również na Uniwersytecie Vermontu. Ukończył studia Master of Business Administration (zarządzanie ochroną zdrowia) i studia podyplomowe na Harvard Medical School, Temple University School of Medicine, American College of Physician Executives, American College of Cardiology, American Heart Association i American College of Managed Care Medicine. Doktoryzował się na University of the State of New York (medycyna) i na Uniwersytecie Jagiellońskim (nauki medyczne). W 1997 został docentem, natomiast w 2003 otrzymał amerykański stopień profesora medycyny klinicznej na University of Vermont College of Medicine.
Osiągnięcia.
Był współzałożycielem, prezesem i członkiem rady nadzorczej spółki operatorskiej "Szpitale Polskie S.A.", a także wykładowcą na Akademii Leona Koźmińskiego w Warszawie (MBA), Uniwersytecie Warmińsko-Mazurskim w Olsztynie (medyczne studia anglojęzyczne), Śląskim Uniwersytecie Medycznym, Uniwersytecie Medycznym w Poznaniu i na Uczelni Łazarskiego w Warszawie. 
Jest autorem ponad stu publikacji z zakresu medycyny klinicznej, ekonomiki zdrowia, zdrowia publicznego i organizacji ochrony zdrowia. Publikował m.in. w "The Lancet" i w "Journal of Clinical Oncology". W 1996 opublikował pierwszy światowy opis przypadku obrzęku tarczy nerwu wzrokowego jako pierwotnego objawu boreliozy. Jako pierwszy polski delegat w 43-letniej historii Światowego Kongresu Szpitali, wygłosił referat podczas spotkania w Omanie. Złożył do publikacji (jako główny badacz i kierujący projektem) raport z projektu "Smoke Free Hospitals in Poland" w ramach grantu National Cancer Institute (USA). Otrzymał tytuły "Fellow of the American College of Physicians" i "Fellow of the European Society of Cardiology". Ma uprawnienia ratownika wodnego i kapitana jachtowego. Jest perkusistą w zespole muzycznym "Kardioband".

</doc>
<doc id="4797652" url="https://pl.wikipedia.org/wiki?curid=4797652" title="Pallas (1938)">
Pallas (1938)

Pallas (Q189) – francuski dwukadłubowy okręt podwodny z okresu międzywojennego i II wojny światowej, jedna z sześciu zbudowanych jednostek typu "Minerve". Okręt został zwodowany 25 sierpnia 1938 roku w stoczni Chantiers et Ateliers Augustin Normand w Hawrze, a w skład Marine nationale wszedł w 1939 roku. Jednostka pełniła służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdowała się pod kontrolą rządu Vichy. Po lądowaniu Aliantów w Afryce Północnej, 9 listopada 1942 roku okręt został samozatopiony w Oranie. Podniesiony, nigdy nie został wyremontowany i w 1944 roku został sprzedany na złom.
Projekt i budowa.
„Pallas” zamówiona została w ramach programu rozbudowy floty francuskiej z 1936 roku. Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
„Pallas” zbudowana została w stoczni Augustin Normand w Hawrze. Stępkę okrętu położono 19 października 1936 roku, a zwodowany został 25 sierpnia 1938 roku.
Dane taktyczno-techniczne.
„Pallas” była średniej wielkości dwukadłubowym okrętem podwodnym. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręt napędzany był na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażony był w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręt przenosił dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostka wyposażona też była w hydrofony.
Załoga okrętu składała się z 3 oficerów oraz 39 podoficerów i marynarzy.
Służba.
„Pallas” weszła do służby w Marine nationale w 1939 roku. Jednostka otrzymała numer burtowy Q189. W momencie wybuchu II wojny światowej okręt pełnił służbę na Morzu Śródziemnym, wchodząc w skład 15. dywizjonu 5. eskadry 1. Flotylli okrętów podwodnych w Tulonie (wraz z siostrzanymi jednostkami „Iris”, „Vénus” i „Cérès”). Dowódcą jednostki był w tym okresie kpt. mar. (fr. "lieutenant de vaisseau") M.G.R. Douenel.
22 lutego 1940 roku wszystkie okręty 15. dywizjonu dotarły na Martynikę, zastępując powracające do metropolii jednostki 8. dywizjonu („Agosta”, „Bévéziers”, „Ouessant” i „Sidi Ferruch”). 1 maja „Pallas”, „Iris”, „Vénus” i „Cérès” wyruszyły w drogę powrotną, 31 maja przechodząc przez Cieśninę Gibraltarską i docierając 3 czerwca do Tulonu. W czerwcu 1940 roku okręt nadal wchodził w skład 15. dywizjonu w Tulonie, a jego dowódcą był kpt. mar. L.P.A. Tremellat. 10 czerwca, po wypowiedzeniu wojny przez Włochy jednostka opuściła bazę, udając się na patrol na Morze Tyrreńskie (wraz z „Iris”, „Vénus” i „Archimède”). 14 czerwca cztery okręty podwodne patrolowały wody nieopodal Savony, gotowe do wzajemnego wsparcia. 22 czerwca, w dniu zawarcia zawieszenia broni między Francją a Niemcami, „Pallas” stacjonowała w Hyères. W listopadzie 1940 roku rozbrojona „Pallas” znajdowała się w Tulonie w składzie 4. grupy okrętów podwodnych (wraz z „Iris”, „Vénus” i „Cérès”) pod kontrolą rządu Vichy.
6 lutego 1941 roku „Pallas”, „Iris”, „Vénus” i „Cérès” wyszły z Tulonu i 9 lutego dopłynęły do Oranu, skąd dwa dni później w eskorcie uzbrojonego trawlera „La Havraise” udały się w rejs do Casablanki, docierając do portu docelowego 13 lutego.
W październiku 1942 roku stacjonujący w Oranie okręt został rozbrojony. 8 listopada 1942 roku, w momencie desantu Aliantów na Oran „Pallas” wraz z siostrzaną „Cérès” znajdowały się w porcie. Następnego dnia, na rozkaz dowódcy bazy wiceadm. Rioulta okręt został samozatopiony, by uniknąć przejęcia przez wojska amerykańskie. Później jednostkę podniesiono, nie została jednak nigdy wyremontowana i w 1944 roku została sprzedana na złom.

</doc>
<doc id="4797660" url="https://pl.wikipedia.org/wiki?curid=4797660" title="M30 Luftwaffe Drilling">
M30 Luftwaffe Drilling



</doc>
<doc id="4797669" url="https://pl.wikipedia.org/wiki?curid=4797669" title="Carolina Visca">
Carolina Visca

Carolina Visca (ur. 31 maja 2000) – wloska lekkoatletka specjalizująca się w rzucie oszczepem. 
Jako juniorka młodsza wygrała olimpijski festiwal młodzieży w 2015 roku oraz była druga w mistrzostwach Europy do lat 18 w kolejnym sezonie. W 2017 roku została wicemistrzynią, a dwa lata później mistrzynią Europy do lat 20. 
Medalistka mistrzostw Włoch, reprezentantka kraju w meczach międzypaństwowych oraz w pucharze Europy w rzutach i drużynowych mistrzostwach Europy. 
Rekord życiowy: 58,47 (28 lipca 2019, Bressanone). 

</doc>
<doc id="4797674" url="https://pl.wikipedia.org/wiki?curid=4797674" title="Kabula Nkalango Masanja">
Kabula Nkalango Masanja

Kabula Nkalango Masanja (ur. 4 czerwca 1998 w Tanzanii) – aktywistka na rzecz osób chorych na albinizm, adoptowana córka Martyny Wojciechowskiej.
Życiorys.
Urodziła się w małej wiosce w Tanzanii. Była wychowywana przez matkę. Ojciec odszedł, nie akceptując albinizmu córki. Kabula mieszkała wraz z matką do czasu, gdy w wieku 13 lat została okaleczona przez grupę mężczyzn, którzy, chcąc pozyskać ciało albinosów w celu stworzenia amuletów, odcięli dziewczynce rękę.
W tanzańskiej kulturze istnieje przesąd, że ciało albinosów, nazywanych zeroo, czyli „duchy”, ma magiczną moc. To doprowadziło do prześladowań osób dotkniętych albinizmem. Ponieważ rząd Tanzanii jako środek zapobiegający przemocy wobec osób dotkniętych albinizmem, szczególnie dzieci, stosuje izolowanie ich w ośrodkach zamkniętych, najczęściej w szkołach dla dzieci niedowidzących, w 2010 Kabula zamieszkała w ośrodku dla dzieci z albinizmem i dzieci niedowidzących Buhangija Secondary School. Znajduje się tam szkoła i internat. Przebywa tam około 100 albinoskich dzieci, którymi opiekuje się 4 wychowawców. Dzieci przebywają na zamkniętej przestrzeni, co służy zapewnieniu im bezpieczeństwa. Nie mają dostępu do profesjonalnej opieki medycznej, są jednak leczone przez lekarkę pobliskiego szpitala, dr Florę Pallangyo, która pomaga w leczeniu powszechnych dolegliwości, takich jak np. grzybica, wszawica, choroby skóry. Dzieci w ośrodku dzielą ubrania i łóżka. Niski poziom sanitarny utrudnia utrzymanie dzieci i miejsca w czystości. Po przyjeździe do ośrodka Kabula po raz pierwszy zaczęła uczęszczać do szkoły, gdzie nauczyła się czytać i pisać. Zaczęła marzyć o studiowaniu prawa, by później móc pomagać osobom w podobnej sytuacji życiowej jak ona. Osoby dotknięte albinizmem są nie tylko zagrożone ze względu na wierzenia lokalne, ale doświadczają dyskryminacji ze względu na objawy swojej choroby. Często postrzegane są jako nie w pełni rozwinięte. Albinosi i albinoski mają utrudnione funkcjonowanie w społeczeństwie ze względu na genetycznie uwarunkowane kłopoty ze wzrokiem, m.in. oczopląs.
Kabula i Martyna Wojciechowska
W 2014 do ośrodka przyjechała Martyna Wojciechowska. Chciała stworzyć dokument „Ludzie Duchy", który naświetliłby problem przemocy wobec osób z albinizmem w Tanzanii. Kabula stała się główną bohaterką odcinka, opowiadając swoją historię i budując więź z reporterką. Kabula z pomocą Wojciechowskiej spotkała się ze swoją rodziną po raz pierwszy od 5 lat.
Po kilku miesiącach Kabula otrzymała ponad 100 tys. złotych, dzięki czemu mogła sfinansować swoją edukację w kierunku prawniczym. Suma została zebrana dzięki składce widzów dokumentu, którzy zdecydowali się wesprzeć jej rozwój. Dzięki dofinansowaniu Kabula miała możliwość uczęszczać do prywatnej szkoły Montessori w Mwanzie, w której działała jako przewodnicząca szkoły.
W 2017 Kabula została adoptowaną córką Martyny Wojciechowskiej, a w 2018 zyskała adoptowaną siostrę, również Tanzankę, 15-letnią wówczas Tatu.
12 września 2018 Kabula przyleciała do Polski, aby spotkać się z reporterką i jej rodziną. Wystąpiła wówczas w programie telewizyjnym Dzień Dobry TVN i opowiedziała o swoich planach na przyszłość, m.in. przedstawiła plan napisania książki pt. „Niewidzialni”. Dziewczyna uważa za bardzo ważne edukowanie społeczeństwa i szerzenie świadomości w kwestii albinizmu, wobec czego pragnie rozwijać się w kierunku prawa, by móc walczyć o przestrzeganie praw człowieka w Tanzanii.

</doc>
<doc id="4797675" url="https://pl.wikipedia.org/wiki?curid=4797675" title="Mistrzostwa Świata we Wspinaczce Sportowej 2018 – bouldering kobiet">
Mistrzostwa Świata we Wspinaczce Sportowej 2018 – bouldering kobiet

Bouldering – jedna z ekstremalnych konkurencji sportowych rozgrywana przez kobiety na 15. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Olympiahalle w austriackim mieście Innsbruck w dniach 12–15 września 2018. Mistrzynią świata w konkurencji boulderingu została Słowenka Janja Garnbret, srebrny medal przypadł Japońce Akiyo Noguchi, a brązowy zdobyła Serbka Staša Gejo.
Terminarz.
Konkurencja rozpoczęła się eliminacjami w dniu 12 sierpnia o godzinie 10:00 "(czasu miejscowego)". Finał rozegrano w dniu 15 o godz 12:00. 
Uczestniczki.
Do zawodów zgłoszonych zostało 112 wspinaczek sportowych. Polskę reprezentowały w boulderingu:
Wyniki.
Eliminacje.
112 zawodniczek wystartowało w eliminacjach mistrzostw świata, do fazy półfinałowej zakwalifikowało się 20 wspinaczek z najlepszymi wynikami, które następnie walczyły o występ w finale. W finale o medale walczyło 6 zawodniczek.

</doc>
<doc id="4797678" url="https://pl.wikipedia.org/wiki?curid=4797678" title="Travis Watson">
Travis Watson

Travis Watson (ur. 20 marca 1981 w San Antonio) – amerykański koszykarz, występujący na pozycjach silnego skrzydłowego lub środkowego.
W 1999 został zaliczony do III składu Parade All-American oraz wybrany najlepszych zawodnikiem szkół średnich stanu Wirginia (Virginia Mr. Basketball). Wystąpił też w meczu wschodzących gwiazd – Nike Hoop Summit.

</doc>
<doc id="4797681" url="https://pl.wikipedia.org/wiki?curid=4797681" title="Szkoła Podstawowa im. Księdza Stanisława Sudoła w Wiązownicy">
Szkoła Podstawowa im. Księdza Stanisława Sudoła w Wiązownicy

Szkoła Podstawowa im. Księdza Stanisława Sudoła w Wiązownicy – szkoła o charakterze podstawowym w Wiązownicy
Historia.
Początki szkolnictwa w Wiązownicy, są datowane na początek XIX wieku, gdy na jakiś czas przed 1830 rokiem, powstała szkoła parafialna ruska, przy cerkwi ("Schola Parochialis").
Następna szkoła parafialna polska powstała w 1843 roku, którą założył ks. Emil Bandrowski ("komendariusz-expozyt w Wiązownicy"), w szkole tej uczył miejscowy organista: Walenty Feldman (organista), Wojciech Węgrzyn (organista), Maciej Węgrzyn (organista nauczyciel) i Jakub Tryczyński (organista nauczyciel). 
W 1868 roku szkoła ta została zmieniona na szkołę trywialną, a w latach 1873–1874 była to szkoła ludowa. W latach 1874–1886 szkoła była 1-klasowa, a od 1886 roku szkoła była 2-klasowa. Szkoły wiejskie były tylko męskie, a od 1890 roku były mieszane (koedukacyjne). 
Przydatnym źródłem archiwalnym do poznawania historii szkolnictwa w Galicji, są austriackie Szematyzmy Galicji i Lodomerii, które podają wykaz szkół ludowych w Galicji, wraz z nazwiskami ich nauczycieli. Od 1880 roku szkoła posiadała nauczycieli pomocniczych, którymi byli: Teofila Szczerbińska (1880–1882), Waleria Perdańska (1882–1883), Eustachya Czerlunczakiewicz (1883–1886), Gabriela Waschkówna (1886–1887), Walentyna Krzechlik (1887–1897), Emma Rechówna (1897–1898), Wanda Karasińska (1898–1911), Maria Żelichowska (1910–1911), Wanda Sierżęgowa (1911–1929).
W latach 1921–1925 zbudowano nowy murowany budynek szkolny. W czasie okupacji wprowadzono osobne, oddziały klasowe (I–IV) dla Ukraińców. W 1966 roku szkoła stała się 8-klasowa. W 1969 roku oddano do użytku dobudowaną nową część szkoły i salę gimnastyczną. 27 sierpnia 1973 roku została powołana zbiorcza szkoła gminna w Wiązownicy, w której skład wchodziły wszystkie szkoły z terenu gminy. W 1974 roku szkoła otrzymała imię porucznika MO Józefa Kosika. 
W 1999 roku na mocy reformy oświaty zorganizowano 6-letnią szkołę podstawową i 3-letnie gimnazjum. W 2005 roku oddano do użytku halę sportową, a w 2007 roku nowy budynek gimnazjum. W 2008 roku utworzono Zespół Szkół w Wiązownicy. 28 maja 2014 roku nadano szkole podstawowej i gimnazjum imię Sługi Bożego ks. Stanisława Sudoła. W 2017 roku na mocy reformy oświaty przywrócono 8-letnią szkołę podstawową.
Znani absolwenci.
Mieczysław Golba

</doc>
<doc id="4797683" url="https://pl.wikipedia.org/wiki?curid=4797683" title="Gedly Tugi">
Gedly Tugi

Gedly Tugi (ur. 11 września 2001) – estońska lekkoatletka specjalizująca się w rzucie oszczepem. 
Jako juniorka młodsza zajęła siódme miejsce podczas olimpijskiego festiwalu młodzieży w 2017 roku oraz była trzecia w mistrzostwach Europy do lat 18 w kolejnym sezonie. Uczestniczka igrzysk olimpijskich młodzieży (2018). W 2019 roku została brązową medalistką mistrzostw Europy do lat 20. 
Na arenie krajowej startuje także w innych konkurencjach lekkoatletycznych m.in. rzucie dyskiem i pchnięciu kulą.
Medalistka mistrzostw Estonii, reprezentantka kraju w meczach międzypaństwowych oraz drużynowych mistrzostwach Europy. 
Rekord życiowy: 58,39 (11 lipca 2022, Rakvere).

</doc>
<doc id="4797692" url="https://pl.wikipedia.org/wiki?curid=4797692" title="Panguraptor">
Panguraptor

Panguraptor – wymarły rodzaj dinozaura, teropoda z grupy celofyzoidow.
Kopalne ślady nieznanego wcześniej nauce rodzaju dinozaura znaleziono w chińskiej prowincji Junnan. Znajdowały się wśród skał formacji Lufeng, powstałej w jurze wczesnej (prawdopodobnie hettang–pliensbach), w ogniwie Shawan. Okaz obejmuje czaszkę wraz z żuchwą, część kręgosłupa i niepełne żebra, prawą łopatkę i fragmenty kończyny górnej, fragmentaryczną miednicę i prawie całkowicie zachowaną kończynę dolną. Analiza rzeczonego materiału pozwoliła zaliczyć zwierzę do teropodów z grupy celofyzoidów, niewielkich bądź średnich rozmiarów dwunogich mięsożerców czasu późnego triasu i wczesnej jury, a także do rodziny celofyzów, blisko celofyza. Znalezisko jest istotne, ponieważ, jak podkreślają autorzy opisu rodzaju, wcześniejsze odkrycia nie dostarczyły bogatego materiału, jeśli chodzi o azjatyckie celofyzoidy (nie licząc odrębnego paleokontynentu indyjskiego). Przed odkryciem "Panguraptor" znaleziono jedynie 2 okazy, ponadto oba obejmowały jedynie pozostałości kończyn. Ponadto autorzy wskazali cechy szczególne, które odróżniały go od wcześniej opisanych celofyzoidów. Zaliczają do nich grzebień o przekątnym przebiegu na boku kości szczękowej, otwór położony ogonowo-grzbietowo w stosunku do wymienionego grzbietu, a także hakowaty róg na dystalnym końcu IV kości śródstopia. Nazwę ukuli, sięgając do mitologii chińskiej, od Pangu. Imię to nosiła potężna istota będąca bohaterem najpełniejszej wersji chińskiego mitu kosmogonicznego, zrodzona w kosmicznym jaju, która to odepchnęła od siebie niebo i ziemię, a potem nadała im ostateczny kształt. Natomiast cząstka "raptor" pochodzi z łaciny i oznacza rabusia. Rodzaj obejmuje pojedynczy gatunek "Panguraptor lufengensis". Epitet gatunkowy jest eponimem nawiązującym do nazwy powiatu Lufeng. Fauna dinozaurów z formacji Lufeng obejmowała także 2 gatunki lufengozaura, 2 gatunki junnanozaura oraz takie rodzaje, jak "Chuxiongosaurus", "Jinshanosaurus", "Xixiposaurus", tatizaur, bienozaur i sinozaur. Czyni to "Panguraptor" drugim teropodem, którego pozostałości znaleziono w skałach tej formacji.

</doc>
<doc id="4797693" url="https://pl.wikipedia.org/wiki?curid=4797693" title="Parafia św. Jana Nepomucena w Duczyminie">
Parafia św. Jana Nepomucena w Duczyminie

Parafia pw. Świętego Jana Nepomucena w Duczyminie – parafia rzymskokatolicka należąca do dekanatu dzierzgowskiego, diecezji płockiej, metropolii warszawskiej.

</doc>
<doc id="4797694" url="https://pl.wikipedia.org/wiki?curid=4797694" title="Order Zasługi Czerwonego Sztandaru">
Order Zasługi Czerwonego Sztandaru

Order Zasługi Czerwonego Sztandaru (węg. "Vörös Zászló Érdemrend") – order wojskowy WRL nadawany w latach 1953–1989 żołnierzom za odniesienie sukcesu w wypełnianiu obowiązków wojskowych, a także najbardziej wyróżniającym się jednostkom i szkołom wojskowym, niekiedy ludności cywilnej za wybitne zasługi w umacnianiu obrony kraju.
Istniały jego trzy wersje różniące się lekko wyglądem odznaki:

</doc>
<doc id="4797695" url="https://pl.wikipedia.org/wiki?curid=4797695" title="Julia Ulbricht">
Julia Ulbricht

Julia Ulbricht (ur. 28 listopada 2000) – niemiecka lekkoatletka specjalizująca się w rzucie oszczepem. 
Czwarta zawodniczka mistrzostw świata juniorów młodszych w 2017 roku w Nairobi. Wicemistrzyni Europy U20 z 2019 roku. 
Medalistka mistrzostw Niemiec i reprezentantka kraju w drużynowych mistrzostwach Europy.
Rekord życiowy: 55,77 (9 lipca 2021, Tallinn).

</doc>
<doc id="4797702" url="https://pl.wikipedia.org/wiki?curid=4797702" title="Parafia Wszystkich Świętych w Krzynowłodze Wielkiej">
Parafia Wszystkich Świętych w Krzynowłodze Wielkiej

Parafia pw. Wszystkich Świętych w Krzynowłodze Wielkiej – parafia rzymskokatolicka należąca do dekanatu dzierzgowskiego, diecezji płockiej, metropolii warszawskiej. 

</doc>
<doc id="4797703" url="https://pl.wikipedia.org/wiki?curid=4797703" title="Order Czerwonego Sztandaru (Węgry)">
Order Czerwonego Sztandaru (Węgry)



</doc>
<doc id="4797704" url="https://pl.wikipedia.org/wiki?curid=4797704" title="Rambler Six/V8">
Rambler Six/V8

Rambler – samochód osobowy klasy średniej produkowany przez amerykański koncern American Motors w latach 1956–1960, noszący oznaczenie: Six lub V8 w zależności od silnika sześcio– lub ośmiocylindrowego, a w niektórych latach dodatkowo nazwę Rebel. W zależności od wersji wykończenia nosił nazwy: DeLuxe, Super i Custom, a odmiana kombi była nazwana Cross Country. Przez pierwsze dwa lata produkowany był pod marką Nash lub Hudson, a od 1958 roku pod własną marką Rambler, będącą zarazem nazwą modelu. W 1961 roku przemianowany na Rambler Classic.
Historia i opis modelu.
Model 1956 (Nash Rambler i Hudson Rambler).
15 grudnia 1955 roku koncern American Motors (AMC) wprowadził na rynek nową generację kompaktowego samochodu Rambler na 1956 rok modelowy. W odróżnieniu od poprzedniej generacji, oferowano tylko wariant czterodrzwiowy na dłuższym podwoziu o rozstawie osi 108 cali (274 cm), bez krótszej wersji dwudrzwiowej. Rambler był w tym roku najmniejszym samochodem osobowym produkcji amerykańskiej, lecz chociaż producent nadal przedstawiał go jako samochód kompaktowy ("compact"), konkurował on bezpośrednio z tanimi modelami amerykańskiej klasy pełnowymiarowej i do takiej był zaliczany w literaturze. Dzięki nowoczesnej konstrukcji samonośnej, samochód miał od nich mniejsze wymiary zewnętrzne, ale był podobnie przestronny w środku, a przy tym był ekonomiczniejszy. Reklamowany był nawet jako posiadający nieco szersze i wyższe wnętrze oraz większą powierzchnię oszklenia od typowych tanich modeli pełnowymiarowych „wielkiej trójki” (Ford, Chevrolet, Plymouth), jedynie z minimalnie krótszym miejscem na nogi. Zdecydowanie odróżniał się natomiast od nich mniej tradycyjną stylistyką.
Rambler promowany był przez koncern jako samodzielny model, tylko pod swoją nazwą, ale w pierwszym roku produkowany był formalnie pod markami Nash i Hudson – obie wersje były sprzedawane przez osobnych dealerów tych marek i różniły się znakami firmowymi. W pierwszych dwóch latach produkcji Rambler wyróżniał się dużą, owalną atrapą chłodnicy wykończoną chromem, w której obrysie znajdowały się okrągłe reflektory. Miała ona podobny kształt do innych samochodów Nash, lecz wyróżniała się kratą z dużymi kwadratowymi otworami. Jej styl był określany jako kojarzący się z samochodami sportowymi. Na górnym obramowaniu atrapy była nazwa modelu wklęsłymi literami: RAMBLER. Kierunkowskazy znalazły się z kolei na krawędziach błotników. W przeciwieństwie do poprzedniej generacji Ramblera, wszystkie nadkola były odkryte. Przednia szyba była zawinięta na boki, zgodnie z aktualną modą. Projektantami modelu byli Bill Reddig i Jack Garnier.
Napęd stanowił tylko jeden silnik sześciocylindrowy, a samochód nie miał innych wyróżników w nazwie, oprócz wersji wykończenia: DeLuxe, Super lub Custom. W literaturze określany był natomiast jako Rambler Six (6), od silnika. Produkowano odmiany nadwoziowe: sedan, hardtop, kombi i hardtop kombi – wszystkie czterodrzwiowe, sześciomiejscowe. Odmiany kombi (ang. "station wagon") nosiły dodatkową nazwę Cross Country, i po raz pierwszy w budżetowym segmencie cenowym w USA, miały opuszczaną od zewnątrz szybę w tylnej klapie, otwieranej w dół. Najdroższa odmiana stylowego czterodrzwiowego hardtop kombi stanowiła pierwsze takie nadwozie na rynku. Wyróżniającym elementem stylistyki wszystkich odmian był silnie pochylony do tyłu gruby słupek C (nazwany "Fashion Arch"), za którym w sedanie i hardtopie była pochylona przeciwnie panoramiczna szyba tylna, zachodząca na boki. Słupek ten wzmacniał strukturę samonośnego nadwozia, dzięki czemu Rambler był reklamowany jako bezpieczniejszy dla pasażerów od tradycyjnych amerykańskich samochodów, opartych na ramie. Najtańsza wersja wykończenia DeLuxe, występująca tylko jako sedan, nie miała ozdób bocznych, Super miała listwę boczną (tylko sedan i kombi), a Custom dwie listwy z kolorowym malowaniem między nimi. Wersja Custom z nadwoziami sedan i hardtop miała także w standardzie koło w stylu Continental, przez co była dłuższa o 19 cm. W wyposażeniu dodatkowym między innymi były rozkładane do spania siedzenia, tworzące wygodne łóżko (z przodu była kanapa z dzielonym oparciem).
Silnik o nazwie Typhoon był sześciocylindrowy rzędowy OHV, o pojemności 195,6 cala sześciennego (3,2 l) i mocy 120 KM. Miał on stopień sprężania 7,47:1 i zasilany był przez jednogardzielowy gaźnik. Napęd przenoszony był przez skrzynię trzybiegową, za dopłatą dostępny był nadbieg lub skrzynia automatyczna Dual-range Hydra-Matic (188 dolarów). W skład wyposażenia dodatkowego wchodziła m.in. klimatyzacja, radio i wspomaganie kierownicy; wersja Custom miała standardowe wspomaganie hamulców. Spośród amerykańskich samochodów tego roku, jedynie Studebaker Champion miał silnik o mniejszej pojemności.
Ceny bazowe wynosiły od 1795 dolarów za sedan DeLuxe przez 2059 za sedan Custom do 2494 dolarów za hardtop kombi Custom Cross Country. Ceny te były niewiele niższe od tanich samochodów pełnowymiarowych. Wyprodukowano łącznie 46 077 samochody Rambler pod marką Nash i 20 496 pod marką Hudson. Wszystkie produkowane były na rynek amerykański w fabryce w Kenosha. Model ten stanowił około ⅔ sprzedaży dla każdej z marek. Znaczną część sprzedawanych samochodów stanowiła odmiana kombi, co było nietypowe dla amerykańskich producentów, u których kombi stanowiły w tym okresie margines sprzedaży.
Model 1957 (Nash Rambler).
W 1957 roku modelowym, od października 1956 roku Rambler zaliczany był już formalnie tylko do marki Nash. Nadal był sprzedawany w salonach Nash i Hudson, lecz nie nosił już ich znaków firmowych i był promowany jako osobny model. Z zewnątrz wyróżnik stanowiły głównie powiększone światła parkingowe (kierunkowskazy) w ozdobnych oprawach na przednich rogach nadwozia i zmienione listwy boczne. Atrapa została wzbogacona o dodatkową ozdobę w górnej sekcji. Rambler otrzymał również własny znak firmowy w postaci medalionu z literą „R” na masce i przednich błotnikach (w odmianie Custom).
Obok dotychczasowego silnika sześciocylindrowego, o mocy podniesionej do 125 KM lub 135 KM w zależności od gaźnika, wprowadzono silnik ośmiocylindrowy V8 o pojemności 250 cali sześciennych (4,1 l) i mocy 190 KM. Powstało wówczas rozróżnienie na modele Rambler Six (6) z silnikiem sześciocylindrowym i Rambler V8. Odrębną odmianą stał się limitowany model Rebel z silnikiem V8 o pojemności 327 cali sześciennych (5,4 l) i mocy brutto 255 KM, produkowany tylko z nadwoziem hardtop. Dzięki mocnemu silnikowi i mniejszej masie od konkurentów, był on jednym z najszybszych sedanów w USA i najszybszym samochodem marki Nash lub Rambler w historii.
Ceny bazowe nieco wzrosły i wynosiły od 1961 dolarów za sedan DeLuxe do 2715 dolarów za hardtop kombi Custom Cross Country i 2786 dolarów za model Custom Rebel. Łącznie z modelem Rebel (1500 sztuk), powstało ich 87 232. Rambler stanowił w tym roku 96% sprzedaży marki Nash, która produkowała poza nim jeszcze tylko duży sedan Ambassador.
Z uwagi na rosnącą popularność budżetowego modelu, koncern AMC zdecydował o utworzeniu pod koniec 1957 roku odrębnego oddziału Rambler w miejsce Nash i Hudson i od 1958 roku modelowego samochód ten sprzedawany był już pod własną marką Rambler.
Restyling i wprowadzenie marki Rambler.
Model 1958.
W 1958 roku modelowym Rambler, dalej bazujący na konstrukcji z rocznika 1956, przeszedł obszerną modernizację nadwozia, w ramach której pojawił się pas przedni o zupełnie nowym kształcie, dynamicznie nachylony do przodu. Pojawiła się szeroka, chromowana atrapa chłodnicy, a także umieszczone nad nią wysoko osadzone reflektory z podwójnymi kloszami, modne na rynku amerykańskim w tym roku. Jedynie najuboższa odmiana DeLuxe miała pojedyncze reflektory. Krata atrapy tworzyła trzy rzędy i sześć kolumn prostokątnych otworów, a po jej bokach, pod reflektorami, były ozdobne żebrowane panele z lampami parkingowymi. Z tyłu pojawiły się ostro zakończone płetwy na błotnikach, oraz ozdobne przetłoczenia boczne za wnękami kół, na końcu których znajdowały się owalne lampy tylne. Nie stosowano już koła zapasowego w stylu Continental. Na konstrukcji i kabinie pasażerskiej Ramblera oparto w tym roku nowy wydłużony model średniej klasy Ambassador z większym silnikiem V8, a nadto powrócił do oferty niespokrewniony z nim dwudrzwiowy model o krótszym rozstawie osi jako Rambler American. Nowy Rambler zadebiutował w październiku 1957 roku.
W tym roku nie był już oferowany specjalny model Rebel z większym silnikiem, lecz bazując na jego renomie, nazwę tę otrzymała wersja ze zwykłym silnikiem V8, dostępna we wszystkich odmianach nadwoziowych. Samochód sprzedawany był teraz jako Rambler 6 (Six) lub Rambler Rebel V8, w zależności od silnika. Moc bazowego silnika sześciocylindrowego o pojemności 195,6 cala sześciennego (3,2 l) nieznacznie wzrosła do 127 KM lub 138 KM (z pojedynczym lub podwójnym gaźnikiem), a silnika V8 o pojemności 250 cali sześciennych (4,1 l) wzrosła do 215 KM (z czterogardzielowym gaźnikiem). W standardzie była trzybiegowa mechaniczna skrzynia biegów, za dopłatą dostępny był nadbieg lub nowa skrzynia automatyczna Flash-O-Matic. Wersja Rebel V8 otrzymała od tego modelu ogumienie o wymiarach 7,50×14 cali zamiast 15-calowych. Samochód nadal był dostępny w trzech wersjach wykończenia: najtańszej DeLuxe (obejmującej teraz sedan i kombi), Super i Custom. Odmiana nadwoziowa hardtop, dostępna teraz w wersjach Super i Custom, otrzymała nazwę Country Club, natomiast nie oferowano już nadwozia hardtop kombi (pozostało ono tylko w pokrewnym konstrukcyjnie droższym modelu Ambassador).
Ceny bazowe wynosiły od 2047 dolarów za sedan DeLuxe do 2621 dolarów za kombi Custom Cross Country, przy tym silnik V8 wymagał dopłaty 130–350 dolarów w zależności od skrzyni biegów. Odświeżony model okazał się popularny na rynku i wyprodukowano łącznie 116 972 samochodów modelu 1958 roku, co stanowiło ponad 75% sprzedaży marki. Cała marka Rambler osiągnęła sprzedaż większą o ponad 60% w stosunku do Nasha i Hudsona razem w poprzednim roku i zajęła 7 miejsce na rynku USA. Pomimo recesji na amerykańskim rynku samochodowym w 1958 roku, Rambler był jedynym producentem, który zanotował znaczny wzrost zamiast spadku sprzedaży.
Model 1959.
Na 1959 rok modelowy, zaprezentowany w październiku 1958 roku, wprowadzono jedynie niewielki lifting samochodu. Główną zmianą z przodu była jednolita krata atrapy chłodnicy na całą szerokość pasa przedniego, z okrągłymi lampami parkingowymi na jej krańcach. Zmieniła się forma ozdób bocznych w wersjach Super i DeLuxe, z rozdwajającymi się listwami na bokach tylnych płetw. Silniki i odmiany pozostały takie same; ceny bazowe niewiele wzrosły (od 2098 do 2677 dolarów z silnikiem sześciocylindrowym).
Wyprodukowano jeszcze więcej, bo 258 980 samochodów, co przyczyniło się do zajęcia przez markę Rambler szóstego miejsca na rynku amerykańskim z udziałem 6,72%. Istotnym powodem popularności Ramblera były jego nieco mniejsze rozmiary od typowych amerykańskich samochodów, ułatwiające parkowanie i poprawiające ekonomikę. W tym roku pojawił się pierwszy amerykański konkurencyjny czterodrzwiowy samochód kompaktowy Studebaker Lark, jeszcze mniejszy z zewnątrz, lecz plasujący się cenowo pomiędzy Ramblerem Six a American i pozycjonowany niżej od modelu Six, który był bezpośrednim konkurentem samochodów pełnowymiarowych „wielkiej trójki”. Należy podkreślić, że w ankiecie miesięcznika "Popular Mechanics", 74,2% użytkowników nowego Ramblera oceniło go jako „doskonały”, a jedynie 0,9% jako zły ("poor"), co było najniższym odsetkiem złych ocen dla samochodu amerykańskiego od początku tych ankiet.
Model 1960.
Samochody 1960 roku modelowego zostały zaprezentowane 14 października 1959 roku. Nie przeszły zasadniczej zmiany stylistyki, lecz zmodyfikowano głównie przestrzeń pasażerską, wprowadzając przy tym nowocześniejszą, mniej wygiętą na boki szybę przednią. Pocieniono tylne słupki C, nadal wygięte do tyłu. Unowocześniono wygląd pasa przedniego, zachowując atrapę chłodnicy w podobnej formie, oraz przemodelowano część tylną, zmniejszając płetwy. Zmianie uległy także boczne listwy. Nazewnictwo wersji wyposażenia pozostało takie samo, z nazwą Rebel V8 dla modelu z takim silnikiem. W zakresie odmian nadwoziowych, hardtop był już dostępny tylko w wersji Custom. Kombi, oprócz 6-miejscowego, było dostępne także jako 8-miejscowe, z ostatnim rzędem siedzeń tyłem do kierunku jazdy i tylną klapą otwieraną na bok.
Silniki i skrzynie biegów pozostały takie same, jedynie obok silnika sześciocylindrowego 195,6 ci (3,2 l) o mocy 127 KM lub 138 KM i V8 250 ci (4,1 l) o mocy 215 KM, wprowadzono słabszy wariant tego ostatniego, z dwugardzielowym gaźnikiem, o mocy 200 KM.
Ceny bazowe pozostały na tym samym poziomie (od 2098 do 2802 dolarów za 8-miejscowe kombi Custom, plus 119–419 dolarów w wersjach Rebel V8, w zależności od silnika i skrzyni biegów). Produkcja osiągnęła 314 430 samochodów, stanowiąc ponad 68% produkcji marki Rambler, która stała się w tym roku modelowym po raz pierwszy marką numer 3 w USA, wyprzedzając Plymoutha. W tym roku swoje mniejsze i tańsze samochody od Ramblera wypuścili także główni amerykańscy producenci (Ford Falcon, Plymouth Valiant, Chevrolet Corvair), lecz jedynie Ford Falcon odnotował wyższą od niego sprzedaż.
Na 1961 rok modelowy Rambler Six/Rebel V8 został przemianowany na Rambler Classic, nadal do 1962 roku pozostając oparty na tej samej konstrukcji.
Produkcja zagraniczna.
Rambler był w niewielkich ilościach produkowany od początku także w Kanadzie, w fabryce Nash na ulicy Danforth w Toronto, do jej zamknięcia w lipcu 1957 roku (nowa fabryka Ramblera w Kanadzie powstała w 1960 roku).
Rambler był montowany w Meksyku, początkowo do 1957 roku przez Armadora Mexicana, a od końca 1959 roku przez REO w Monterrey.

</doc>
<doc id="4797705" url="https://pl.wikipedia.org/wiki?curid=4797705" title="Rambler V8">
Rambler V8



</doc>
<doc id="4797707" url="https://pl.wikipedia.org/wiki?curid=4797707" title="Trans-Europe Express">
Trans-Europe Express



</doc>
<doc id="4797708" url="https://pl.wikipedia.org/wiki?curid=4797708" title="Radioaktivität">
Radioaktivität

Radioaktivität – utwór muzyczny niemieckiej grupy Kraftwerk, wydany na ich płycie "Radio-Aktivität" w 1975 roku.
Tytuł piosenki jest grą słowną nawiązującą zarówno do radioaktywności, jak i aktywności w radio. W nagraniu przytoczona jest postać Marii Skłodowskiej-Curie, a jedna z linijek tekstu („Radioactivity is in the air for you and me”) pojawia się też zapisana dźwiękowo w kodzie Morse’a. Tekst piosenki składa się z angielskich, jak i niemieckich słów, choć międzynarodowo ukazała się ona pod tytułem „Radioactivity”. Singel odniósł sukces komercyjny tylko we Francji i Belgii, gdzie uplasował się w top 10 list przebojów. W 1991 roku powstała nowa, zremiksowana wersja utworu ze zmienionym tekstem, promująca płytę "The Mix".

</doc>
<doc id="4797712" url="https://pl.wikipedia.org/wiki?curid=4797712" title="Alaksiej Katkawiec">
Alaksiej Katkawiec

Alaksiej Wasiljewicz Katkawiec (biał. Аляксей Васільевіч Каткавец; ur. 7 czerwca 1998) – białoruski lekkoatleta specjalizujący się w rzucie oszczepem.
Bez powodzenia startował w 2015 roku na mistrzostwach świata juniorów młodszych i w 2016 na mistrzostwach świata U20. W 2017 roku został wicemistrzem Europy do lat 20, a w 2019 zdobył brąz mistrzostw Europy do lat 23. W 2021 zajął 6. miejsce podczas igrzysk olimpijskich w Tokio.
Medalista mistrzostw Białorusi, reprezentant kraju w pucharze Europy w rzutach.
Rekord życiowy: 87,53 (8 lutego 2022, Mińsk) rekord Białorusi.

</doc>
<doc id="4797718" url="https://pl.wikipedia.org/wiki?curid=4797718" title="Hans-Günther Looff">
Hans-Günther Looff

Hans-Günther Looff (ur. 10 lutego 1906, zm. 22 czerwca 1940) – oficer niemieckiej floty podwodnej, "korvettenkapitän", w okresie przedwojennym oraz w trakcie II wojny światowej dowódca okrętów podwodnych U-9, U-28 i U-23. Od października 1937 do września 1939 roku, dowódca 1. Flotylli U-Bootów „Weddingen”. Do marca 1940 roku pełnił następnie funkcje sztabowe w FdU West i FdU/SKL, po czym objął dowództwo okrętu , na którym zginął 22 czerwca 1940 roku.
Życiorys.
Hans-Günther Looff urodził się 10 lutego 1906 roku w Berlinie, po czym w 1925 roku wstąpił do służby Reichsmarine. Po utworzeniu Kriegsmarine i odrodzeniu się w 1935 roku niemieckiej floty podwodnej, 21 sierpnia 1935 roku objął dowództwo U-9, na przełomie zaś 1936 i 1937 roku został dowódcą U-28 a następnie U-23. Dowództwo ostatniego z nich sprawował do 30 września 1937 roku. W październiku tego roku objął dowództwo Flotylli U-Bootów „Weddingen” i pozostawał na czele tej jednostki do września 1939 roku, pełniąc jednocześnie funkcje sztabowe w FdU West i FdU/SKL. Po objęciu przez admirała Dönitza funkcji Befehlshaber der U-Boote (BdU) pozostawał w sztabie BdU do marca 1940 roku. 30 marca 1940 roku otrzymał dowództwo U-122, na którym zginął 22 czerwca 1940 roku, między Morzem Północnym, a Zatoką Biskajską.

</doc>
<doc id="4797723" url="https://pl.wikipedia.org/wiki?curid=4797723" title="Proszę ostrzej!">
Proszę ostrzej!

Proszę ostrzej! (czes. "Zaostřit, prosím!") – czechosłowacka komedia filmowa w reżyserii Martina Friča zrealizowana w 1956. 
Opis fabuły.
Fabułę oparto na motywach satyrycznych opowiadań Jiřiego Marka. 
Film składa się z trzech historii, niepowiązanych ze sobą. Bohaterem pierwszej z nich jest ambitny księgowy. Druga opowiada o problemach krytyka literackiego, który nie jest pewien, czy jego ocena dzieła jest zgodna z oczekiwaniami ministra. Trzecia przedstawia bałagan na budowie.

</doc>
<doc id="4797725" url="https://pl.wikipedia.org/wiki?curid=4797725" title="Kościół Dale w Luster">
Kościół Dale w Luster

Kościół Dale w Luster (norweski bokmål "Dale Kirke", norweski nynorsk "Dale kyrkje") – kościół parafialny w gminie Luster, w okręgu Sogn og Fjordane.
Po raz pierwszy wymieniono parafię w liście biskupa Arne z 1306 r., ale powstanie kościoła datuje się zaś na okres 1220–1250. Kościół jest doskonale zachowany i ma typowy wczesnogotycki angielski styl.
Na południowym portalu znajduje się runiczny napis „Kościół Świętego Mikołaja” ("Sankte nikulaus kirkia"), i pod takim wezwaniem kościół funkcjonuje obecnie. 
Kościół jest ozdobiony rzeźbami ze steatytu i zachowanymi wnętrzami z okresu średniowiecza. Konstrukcja obejmuje granit w ścianach wnękowych z narożnikami i ramami ze steatytu. Nawa główna i chór są prostokątne. Ganek i wieża kalenicowa nad wejściem na zachodzie zostały zbudowane w 1600 roku. Gotycki portal zachodni, będący niewątpliwą ozdobą i atrakcją świątyni, pochodzi z ok. 1250. W roku 1635 dobudowano wieżę według projektu Wernera Olsena, która nie zachowała się do czasów współczesnych. Obecna wieża powstała w późniejszym okresie. Kościół został odrestaurowany w 1903 r. Pod kierunkiem architekta Jensa Zetlitz Monrada Kiellanda.
Wyposażenie kościoła pochodzi z różnych epok. Z 1200 roku pochodzi krucyfiks oraz chrzcielnica, która jest ze steatytu i ma kształt czterolistnej koniczyny. Ambona jest w stylu renesansowym z XVI wieku, a barokowy ołtarz i tablice pamiątkowe pochodzą z około 1700 roku. Ambona ma wizerunki ewangelistów na bocznych panelach wraz ze scenami Ukrzyżowania z Maryją i Janem Ewangelistą u stóp krzyża, po obu stronach Mojżesza i Jana Chrzciciela. Ściana chóru ozdobiona jest freskami z końca XVI wieku.

</doc>
<doc id="4797727" url="https://pl.wikipedia.org/wiki?curid=4797727" title="Honda CB 125 F">
Honda CB 125 F

Honda CBF 125 – lekki motocykl szosowo-turystyczny produkowany przez koncern motocyklowy Honda jako następca modelu CBF 125.

</doc>
<doc id="4797731" url="https://pl.wikipedia.org/wiki?curid=4797731" title="Kościół Podwyższenia Świętego Krzyża w Moszczenicy">
Kościół Podwyższenia Świętego Krzyża w Moszczenicy

Kościół Podwyższenia Świętego Krzyża – rzymskokatolicki kościół parafialny należący do parafii pod tym samym wezwaniem (dekanat wolborski archidiecezji łódzkiej).
Jest to świątynia wzniesiona w 1769 roku i ufundowana przez referendarza koronnego i marszałka izby poselskiej Stanisława Małachowskiego, dziedzica Moszczenicy. W latach 1900–1908 została gruntownie odbudowana dzięki staraniom tutejszego proboszcza księdza Józefa Jędrychowskiego. Została przybudowana za głównym ołtarzem murowana zakrystia, natomiast z dawniejszej została urządzona kaplica św. Antoniego. W 1916 roku dzięki staraniom proboszcza księdza W. Matuszewskiego została dobudowana kruchta. Budowla jest orientowana, reprezentuje styl późnobarokowy, salowa, posiadająca półkoliste prezbiterium. Ołtarz główny powstał w 1914 roku. Przy nawie znajdują się prostokątne kaplice: od strony północnej św. Antoniego, od południa Najświętszej Maryi Panny. Wokół prezbiterium jest umieszczona półkolista przybudówka z zakrystią pośrodku. Przy nawie od strony zachodniej znajduje się kruchta. Ściany wewnątrz i zewnątrz są opilastrowane. Świątynię nakrywają dachy dwuspadowe. W 1973 roku rozpoczęto rozbudowę kościoła według projektu architektów: Jana Drobiny i Daniela Zaręby. Rozbudowana świątynia została poświęcona w dniu 27 września 1975 roku przez biskupa Józefa Rozwadowskiego. W 2005 roku zostały sprowadzone relikwie błogosławionego ks. Wincentego Matuszewskiego – proboszcza moszczenickiego w latach 1909–1918 (beatyfikowany spośród 108 męczenników z II wojny światowej w dniu 13 czerwca 1999 roku przez Jana Pawła II).
Do zabytków sztuki będących własnością parafii należą: ołtarz znajdujący się w kaplicy Najświętszego Serca Jezusowego, namalowany na przełomie XVII i XVIII wieku, tabernakulum w stylu późnobarokowym, chrzcielnica drewniana w stylu rokokowym, pochodząca z połowy XVIII wieku, kropielnica gotycka powstała w XV wieku, obraz Matki Bożej z Dzieciątkiem w typie Matki Bożej Piekarskiej namalowany około połowy XVI wieku, krucyfiks w stylu późnobarokowym.

</doc>
<doc id="4797742" url="https://pl.wikipedia.org/wiki?curid=4797742" title="Per Arne Aglert">
Per Arne Aglert

Per Arne Aglert (ur. 6 września 1920 w Linköping, zm. 7 grudnia 2002 w Uppsali) – szwedzki pastor, działacz społeczny i polityk (folkpartiet).
Per Arne Aglert był synem pastora i rolnika. Był pastorem w Kościele Baptystów w Jönköping w latach 1945–1957 i w Uppsali w latach 1957–1967. Był sekretarzem generalnym Rady Kościoła w latach 1967–1981, był członkiem rady miejskiej w Uppsali latach 1981–1983, a także członkiem Riksdagu w latach 1985–1988 z ramienia liberałów. Jako poseł był członkiem Komitetu Społecznego, zajmował się głównie sprawami społecznymi i kościelnymi. 
W latach 1946-1947 kilkakrotnie przyjeżdżał do Polski w celach charytatywnych. Założył ośrodki dożywiania w Szczytnie, Radości i Malborku. Pomógł w zorganizowaniu domów dziecka w Radości, Malborku i Wiśle. Pomagał w odbudowie Kościoła Baptystycznego w Polsce, finansował działalność wydawniczą Kościoła i niektórych duchownych. 

</doc>
<doc id="4797746" url="https://pl.wikipedia.org/wiki?curid=4797746" title="Curcănești">
Curcănești

Curcănești – wieś w Rumunii, w okręgu Buzău, w gminie Pârscov. W 2011 roku liczyła 132 mieszkańców.

</doc>
<doc id="4797747" url="https://pl.wikipedia.org/wiki?curid=4797747" title="Damjan Wełczew">
Damjan Wełczew

Damjan Wełczew Damjanow (, ur. 20 lutego 1883 w Gabrowie, zm. 25 stycznia 1954 w Paryżu) – bułgarski wojskowy, generał pułkownik, w latach 1944–1946 minister wojny, deputowany do Zgromadzenia Narodowego XXVI kadencji (1945-1946).
Życiorys.
Pochodził z rodziny urzędniczej. W 1903 ukończył szkołę wojskową w Sofii. W 1910 awansowany na kapitana, w czasie wojen bałkańskich walczył w składzie 7 rilskiej dywizji piechoty. Na początku I wojny światowej objął dowództwo kompanii w 26 pułku piechoty, w 1915 brał udział w ofensywie przeciwko wojskom serbskim w Kosowie. W lutym 1917 uzyskał awans na stopień majora i objął dowództwo kompanii w 22 trackim pułku piechoty. W styczniu 1918 objął stanowisko szefa szkolenia w 7 rilskiej dywizji piechoty. W tym samym roku rozpoczął naukę w szkole dla oficerów sztabowych. W 1919 należał do grona założycieli Związku Wojskowego, w 1921 skierowany do rezerwy przez rząd Aleksandra Stambolijskiego. W czerwcu 1923 należał do grona organizatorów zamachu stanu skierowanego przeciwko rządowi Stambolijskiego. Po zamachu został zastępcą komendanta szkoły wojskowej w Sofii i pełnił tę funkcję do roku 1928.
Konflikt Wełczewa z ministrem wojny Wyłkowem doprowadził do ponownego usunięcia w 1928 Wełczewa z armii i objęcia go nadzorem wywiadu wojskowego. W tym czasie Wełczew zajął się tworzeniem nielegalnych struktur Związku Wojskowego, a także studiowaniem prawa na uniwersytecie sofijskim. Studia ukończył w 1932, ale nie podjął pracy w zawodzie prawnika, utrzymując się z działalności rentierskiej.
W 1934 należał do organizatorów zamachu stanu, po jego sukcesie ograniczył się do pełnienia funkcji sekretarza Związku Wojskowego. W 1935 został wydalony z kraju. Wyjechał do Jugosławii, skąd powrócił nielegalnie do kraju i stanął przed sądem. W 1936 skazany na karę śmierci za udział w spisku, wkrótce potem wyrok zamieniono na karę dożywotniego pozbawienia wolności. Opuścił więzienie w roku 1940, w wyniku amnestii.
Od 1943 związany z Frontem Ojczyźnianym jako przedstawiciel grupy "Zweno". Aresztowany w styczniu 1944 przez policję, początkowo pozostawał w areszcie domowym, a następnie został internowany w miejscowości Ribarica. Powrócił do Sofii w sierpniu 1944 i wziął czynny udział w zamachu komunistycznym 9 września 1944. Awansowany na pierwszy stopień generalski, w nowym rządzie Kimona Georgiewa otrzymał stanowisko ministra wojny i reprezentował Bułgarię w Paradzie Zwycięstwa w Moskwie (24 czerwca 1945). W roku 1946 został usunięty ze stanowiska i oskarżony o przygotowanie pro-brytyjskiego zamachu stanu. Od lipca 1946 pozostawał w areszcie domowym. We wrześniu 1946 Wełczew wyjechał do Szwajcarii, gdzie objął stanowisko ambasadora, dzięki wsparciu Kimona Georgiewa. W 1947 został oskarżony o współpracę z przywódcą Bułgarskiego Ludowego Związku Chłopskiego, Nikołą Petkowem, usunięty ze stanowiska ambasadora i wezwany do kraju. Odmówił powrotu, za co został pozbawiony obywatelstwa bułgarskiego. Na emigracji zamieszkał w Zurychu z córką i z zięciem, skąd w 1953 przeniósł się do Paryża. Utrzymywał kontakty ze środowiskami emigracji antykomunistycznej. Zmarł w Paryżu.

</doc>
<doc id="4797752" url="https://pl.wikipedia.org/wiki?curid=4797752" title="Lunca Frumoasă">
Lunca Frumoasă

Lunca Frumoasă – wieś w Rumunii, w okręgu Buzău, w gminie Pârscov. W 2011 roku liczyła 802 mieszkańców.

</doc>
<doc id="4797754" url="https://pl.wikipedia.org/wiki?curid=4797754" title="Lista zabytków w Għajnsielem">
Lista zabytków w Għajnsielem

To jest lista zabytków w Għajnsielem na wyspie Gozo na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4797755" url="https://pl.wikipedia.org/wiki?curid=4797755" title="Lista zabytków w Ghajnsielem">
Lista zabytków w Ghajnsielem



</doc>
<doc id="4797757" url="https://pl.wikipedia.org/wiki?curid=4797757" title="Oleșești (okręg Buzău)">
Oleșești (okręg Buzău)

Oleșești – wieś w Rumunii, w okręgu Buzău, w gminie Pârscov. W 2011 roku liczyła 6 mieszkańców.

</doc>
<doc id="4797760" url="https://pl.wikipedia.org/wiki?curid=4797760" title="Pârjolești">
Pârjolești

Pârjolești – wieś w Rumunii, w okręgu Buzău, w gminie Pârscov. W 2011 roku liczyła 107 mieszkańców.

</doc>
<doc id="4797761" url="https://pl.wikipedia.org/wiki?curid=4797761" title="Pârscov">
Pârscov

Pârscov – wieś w Rumunii, w okręgu Buzău, w gminie Pârscov. W 2011 roku liczyła 3009 mieszkańców.

</doc>
<doc id="4797763" url="https://pl.wikipedia.org/wiki?curid=4797763" title="Pârscov (okręg Buzău)">
Pârscov (okręg Buzău)



</doc>
<doc id="4797765" url="https://pl.wikipedia.org/wiki?curid=4797765" title="Suchowce">
Suchowce



</doc>
<doc id="4797766" url="https://pl.wikipedia.org/wiki?curid=4797766" title="Robești (okręg Buzău)">
Robești (okręg Buzău)

Robești – wieś w Rumunii, w okręgu Buzău, w gminie Pârscov. W 2011 roku liczyła 462 mieszkańców.

</doc>
<doc id="4797767" url="https://pl.wikipedia.org/wiki?curid=4797767" title="Zaborol">
Zaborol



</doc>
<doc id="4797771" url="https://pl.wikipedia.org/wiki?curid=4797771" title="Runcu (okręg Buzău)">
Runcu (okręg Buzău)

Runcu – wieś w Rumunii, w okręgu Buzău, w gminie Pârscov. W 2011 roku liczyła 155 mieszkańców.

</doc>
<doc id="4797772" url="https://pl.wikipedia.org/wiki?curid=4797772" title="Zoria (obwód czernihowski)">
Zoria (obwód czernihowski)



</doc>
<doc id="4797775" url="https://pl.wikipedia.org/wiki?curid=4797775" title="The Man in the High Castle">
The Man in the High Castle



</doc>
<doc id="4797783" url="https://pl.wikipedia.org/wiki?curid=4797783" title="Târcov">
Târcov

Târcov – wieś w Rumunii, w okręgu Buzău, w gminie Pârscov. W 2011 roku liczyła 20 mieszkańców.

</doc>
<doc id="4797786" url="https://pl.wikipedia.org/wiki?curid=4797786" title="Tocileni (okręg Buzău)">
Tocileni (okręg Buzău)

Tocileni – wieś w Rumunii, w okręgu Buzău, w gminie Pârscov. W 2011 roku liczyła 103 mieszkańców.

</doc>
<doc id="4797790" url="https://pl.wikipedia.org/wiki?curid=4797790" title="Trestieni (okręg Buzău)">
Trestieni (okręg Buzău)

Trestieni – wieś w Rumunii, w okręgu Buzău, w gminie Pârscov. W 2011 roku liczyła 27 mieszkańców.

</doc>
<doc id="4797793" url="https://pl.wikipedia.org/wiki?curid=4797793" title="Donatien-Alphonse-François de Sade">
Donatien-Alphonse-François de Sade



</doc>
<doc id="4797796" url="https://pl.wikipedia.org/wiki?curid=4797796" title="Karol Marks">
Karol Marks



</doc>
<doc id="4797801" url="https://pl.wikipedia.org/wiki?curid=4797801" title="Valea Purcarului">
Valea Purcarului

Valea Purcarului – wieś w Rumunii, w okręgu Buzău, w gminie Pârscov. W 2011 roku liczyła 7 mieszkańców.

</doc>
<doc id="4797808" url="https://pl.wikipedia.org/wiki?curid=4797808" title="Dąbek-Milan">
Dąbek-Milan

Dąbek-Milan – przysiółek wsi Dąbek w Polsce położona w województwie mazowieckim, w powiecie ostrołęckim, w gminie Czerwin.
Dawniej wieś.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 171 osób w 29 budynkach mieszkalnych. Miejscowość należała do parafii rzymskokatolickiej w Piskach. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="4797816" url="https://pl.wikipedia.org/wiki?curid=4797816" title="Człowiek z Wysokiego Zamku (powieść)">
Człowiek z Wysokiego Zamku (powieść)



</doc>
<doc id="4797818" url="https://pl.wikipedia.org/wiki?curid=4797818" title="Okręty podwodne typu Minerve">
Okręty podwodne typu Minerve

Okręty podwodne typu Minerve – francuskie okręty podwodne z okresu dwudziestolecia międzywojennego i II wojny światowej. W latach 1931–1939 w stoczniach Arsenal de Cherbourg w Cherbourgu, Chantiers Dubigeon w Nantes, Chantiers et Ateliers Augustin Normand w Hawrze i Ateliers et Chantiers de la Seine-Maritime w Le Trait zbudowano sześć okrętów tego typu. Jednostki weszły w skład Marine nationale w latach 1936–1939 i pełniły początkowo służbę na Morzu Śródziemnym. Po zawarciu zawieszenia broni między Francją a Niemcami „Minerve” i „Junon” zostały przejęte przez Brytyjczyków i weszły później w skład marynarki Wolnych Francuzów, zaś pozostałe cztery jednostki znalazły się pod kontrolą rządu Vichy. „Vénus”, „Pallas” i „Cérès” zostały samozatopione w listopadzie 1942 roku, „Iris” została internowana w neutralnej Hiszpanii, zaś „Minerve” i „Junon” przetrwały działania wojenne.
Projekt i budowa.
Okręty podwodne typu "Minerve" zamówione zostały w ramach programów rozbudowy floty francuskiej z 1930 (cztery jednostki) i 1936 roku (dwie ostatnie). Oficjalny, sygnowany przez marynarkę projekt (o oznaczeniu T2), stworzony przez inż. Jeana-Jacquesa Roqueberta, stanowił ulepszenie 600-tonowych typów "Sirène", "Ariane" i "Circé", uwzględniając też doświadczenia stoczni prywatnych przy budowie okrętów typów "Argonaute", "Diane" i "Orion". Usunięto większość wad poprzedników: okręty charakteryzowały się wysoką manewrowością i krótkim czasem zanurzenia; poprawiono też warunki bytowe załóg. Na jednostkach powiększono też liczbę wyrzutni torped do dziewięciu, jednak bez możliwości zabierania torped zapasowych.
Spośród sześciu okrętów typu "Minerve" jeden zbudowany został w Arsenale w Cherbourgu, dwa powstały w stoczni Augustin Normand w Hawrze, dwa w stoczni Seine-Maritime w Le Trait, a jeden w Chantiers Dubigeon w Nantes. Stępki okrętów położono w latach 1931–1936, a zwodowane zostały w latach 1934–1938.
Dane taktyczno-techniczne.
Jednostki typu "Minerve" były średniej wielkości dwukadłubowymi okrętami podwodnymi. Długość między pionami wynosiła 68,1 metra, szerokość 5,62 metra i zanurzenie 4,03 metra. Wyporność normalna w położeniu nawodnym wynosiła 662 tony, a w zanurzeniu 856 ton. Okręty napędzane były na powierzchni przez dwa silniki wysokoprężne Normand–Vickers o łącznej mocy 1800 KM. Napęd podwodny zapewniały dwa silniki elektryczne o łącznej mocy 1230 KM. Dwuśrubowy układ napędowy pozwalał osiągnąć prędkość 14,5 węzła na powierzchni i 9 węzłów w zanurzeniu. Zasięg wynosił 2500 Mm przy prędkości 13 węzłów w położeniu nawodnym (lub 4000 Mm przy prędkości 10 węzłów) oraz 85 Mm przy prędkości 5 węzłów w zanurzeniu. Zbiorniki paliwa mieściły 60 ton oleju napędowego. Dopuszczalna głębokość zanurzenia wynosiła 80 metrów.
Okręt wyposażone były w dziewięć wyrzutni torped: cztery stałe kalibru 550 mm na dziobie, dwie kalibru 550 mm na rufie oraz potrójny zewnętrzny obracalny aparat torpedowy kalibru 400 mm. Łącznie okręty przenosiły dziewięć torped, w tym sześć kalibru 550 mm i trzy kalibru 400 mm. Uzbrojenie artyleryjskie stanowiło umieszczone przed kioskiem działo pokładowe kalibru 75 mm L/35 M1928 oraz dwa pojedyncze wielkokalibrowe karabiny maszynowe Hotchkiss kalibru 13,2 mm L/76. Jednostki wyposażone też były w hydrofony.
Załoga pojedynczego okrętu składała się z 3 oficerów oraz 39 podoficerów i marynarzy.
Służba.
Wszystkie okręty typu "Minerve" weszły do służby w Marine nationale między 1936 a 1939 rokiem. Jednostki otrzymały numery burtowe Q185–Q190. W momencie wybuchu II wojny światowej wszystkie okręty pełniły służbę na Morzu Śródziemnym: „Minerve” i „Junon” wchodziły w skład 12. dywizjonu 2. Flotylli okrętów podwodnych w Oranie, zaś „Vénus”, „Iris”, „Pallas” i „Cérès” tworzyły 15. dywizjon 5. eskadry 1. Flotylli okrętów podwodnych w Tulonie.
22 lutego 1940 roku wszystkie okręty 15. dywizjonu dotarły na Martynikę, zastępując powracające do metropolii jednostki 8. dywizjonu („Agosta”, „Bévéziers”, „Ouessant” i „Sidi Ferruch”). 1 maja „Vénus”, „Iris”, „Pallas” i „Cérès” wyruszyły w drogę powrotną, 31 maja przechodząc przez Cieśninę Gibraltarską i docierając 3 czerwca do Tulonu.
10 czerwca 1940 roku, po wypowiedzeniu wojny przez Włochy „Iris”, „Vénus”, „Pallas” i „Archimède” udały się na patrol na Morze Tyrreńskie, operując 14 czerwca w okolice Savony. 18 czerwca, wobec zbliżania się wojsk niemieckich do portu w Breście, remontowane tam „Minerve” i „Junon” na holu opuściły bazę i dotarły 20 czerwca do Plymouth. Po podpisaniu zawieszenia broni między Francją a Niemcami, 3 lipca Brytyjczycy przeprowadzili operację "Catapult", zajmując siłą wszystkie francuskie okręty znajdujące się w portach brytyjskich (w tym „Minerve” i „Junona”). Pozostałe cztery okręty zostały rozbrojone w Tulonie, przebywając pod kontrolą rządu Vichy.
„Junon” i „Minerve” weszły do służby w marynarce Wolnych Francuzów. W maju 1941 roku „Minerve” wzięła udział w akcji śledzenia pancernika „Bismarck”, jednak jednostka nie nawiązała kontaktu z wrogiem. Latem 1942 roku „Minerve” wzięła udział w operacji zabezpieczenia arktycznych konwojów PQ-16 i PQ-17. 19 października 1942 roku na zachód od Bodø „Junon” zatopił norweski parowiec „Nordland” (724 BRT).
8 listopada 1942 roku, w momencie desantu Aliantów na Oran „Pallas” wraz z siostrzaną „Cérès” znajdowały się w porcie. Następnego dnia, na rozkaz dowódcy bazy wiceadm. Rioulta oba okręty zostały samozatopione, by uniknąć przejęcia przez wojska amerykańskie.
27 listopada 1942 roku, podczas ataku Niemców na Tulon, „Iris” i „Vénus” stacjonowały w basenie Maurillon. Obu okrętom udało się odbić od nabrzeża i rozerwać sieci przeciwtorpedowe, jednak zostały zaatakowane przez bombowce Ju 88 i doznały uszkodzeń. Wobec niemożliwości zanurzenia dowódca „Vénus” nakazał opuszczenie okrętu przez załogę i jego samozatopienie, zaś „Iris” udało się dotrzeć do Barcelony, gdzie została internowana.
10 października 1943 roku „Minerve” stała się celem ataku rakietami przeprowadzonego przez Liberatora z RAF Coastal Command, w wyniku którego okręt został uszkodzony, a śmierć poniosło dwóch członków załogi.
19 września 1945 roku „Minerve” zerwała się z holu i weszła na mieliznę nieopodal Portland Bill, ulegając zniszczeniu. „Iris” i „Junon” zostały sprzedane na złom odpowiednio w 1950 i 1954 roku.

</doc>
<doc id="4797819" url="https://pl.wikipedia.org/wiki?curid=4797819" title="Vinko Rosić">
Vinko Rosić

Vinko Rosić (ur. 22 maja 1941, zm. 9 czerwca 2006) – chorwacki piłkarz wodny. W barwach Jugosławii srebrny medalista olimpijski z Tokio.
Mierzący 185 cm wzrostu zawodnik w 1964 w Tokio wspólnie z kolegami zajął drugie miejsce. Były to jego jedyne igrzyska olimpijskie. Był srebrnym medalistą mistrzostw Europy w 1962 i brązowym w 1966 oraz medalistą igrzysk śródziemnomorskich.

</doc>
<doc id="4797825" url="https://pl.wikipedia.org/wiki?curid=4797825" title="Lukas Moutarde">
Lukas Moutarde

Lukas Moutarde (ur. 1 kwietnia 1998) – francuski lekkoatleta specjalizujący się w rzucie oszczepem. 
Złoty medalista igrzysk olimpijskich młodzieży z 2014 roku. Finalista mistrzostwa świata juniorów młodszych (2015) i mistrzostwa świata U20 (2016). W 2017 roku został wicemistrzem Europy do lat 20.
Medalista mistrzostw Francji, reprezentant kraju w pucharze Europy w rzutach oraz drużynowych mistrzostwach Europy.
Rekord życiowy: 78,53 (27 lipca 2019, Saint-Étienne). 

</doc>
<doc id="4797837" url="https://pl.wikipedia.org/wiki?curid=4797837" title="Rufus (program)">
Rufus (program)

Rufus – wolne i otwarte oprogramowanie do tworzenia dysków Live USB przeznaczone dla systemów Windows.

</doc>
<doc id="4797838" url="https://pl.wikipedia.org/wiki?curid=4797838" title="Rambler Rebel">
Rambler Rebel

Rambler Rebel – samochód osobowy klasy średniej produkowany przez amerykański koncern American Motors w latach 1956–1960 i 1966–1967.
Pierwsza generacja.
Rambler Rebel I został zaprezentowany po raz pierwszy w 1956 roku.
Pod koniec 1956 roku koncern American Motors przedstawił nową odmianę samochodu Nash Rambler o dodatkowej nazwie Rebel. Był to limitowany model z silnikiem V8 o pojemności 327 cali sześciennych (5,4 l) i mocy brutto 255 KM, oferowany tylko na 1957 rok modelowy. Produkowany był tylko z nadwoziem czterodrzwiowy hardtop. Dzięki mocnemu silnikowi i mniejszej masie od konkurentów, był on jednym z najszybszych sedanów w USA i najszybszym samochodem marki Nash lub Rambler w historii.
Charakterystycznymi cechami wyglądu pierwszej generacji Ramblera Rebel było dwukolorowe malowanie nadwozia, a także duża owalna atrapa chłodnicy i podłużny tył z umieszczoną na niej obudowie atrapy chłodnicy.
Począwszy od 1958 roku modelowego nazwa Rebel V8 stała się dodatkowym oznaczeniem zwykłej odmiany samochodu Rambler z silnikiem V8. Napęd stanowił silnik o pojemności 250 cali sześciennych (4,1 l) i mocy 215 KM, z czterogardzielowym gaźnikiem.
Lifting.
W 1959 roku, podobnie jak pokrewny Rambler Six, model Rebel pierwszej generacji przeszedł w 1959 roku obszerną modernizację, w ramach której zmienił się wygląd pasa przedniego. Pojawiła się większa, chromowana atrapa chłodnicy i wyżej umieszczone reflektory.
Druga generacja.
Rambler Rebel II został zaprezentowany po raz pierwszy w 1966 roku.
Po sześcioletniej przerwie, koncern American Motors przywrócił do użytku dodatkową nazwę "Rebel" dla specjalnej odmiany modelu Rambler Classic. Rambler Classic Rebel stanowił dwudrzwiowe hardtop coupé i odróżniał się między innymi winylowmi kubełkowymi fotelami oraz wyróżniającymi ozdobami. Gama na 1966 rok modelowy zadebiutowała 7 października 1965 roku.
Pod kątem stylistycznym samochód charakteryzował się dużą, prostokątną atrapą chłodnicy, a także szeroko rozstawionymi podwójnymi reflektorami o okrągłym kształcie.
Napęd, tak samo jak w modelu Classic, stanowił silnik V8 o pojemności 232 cale sześcienne (3,8 l) i mocy 145 KM, a za dopłatą o mocy 155 KM (dwugardzielowy gaźnik) lub o pojemności 287 cali sześciennych (4,7 l) i mocy 198 KM lub pojemności 327 cali sześciennych (5,4 l) i mocy 250 lub 270 KM (dwu- lub czterogardzielowy gaźnik). Silnik współpracował z 3- lub 4-biegową skrzynią lub automatyczną skrzynią biegów. Wyprodukowano 7512 samochodów Rambler Classic Rebel, a cena bez wyposażenia dodatkowego wynosiła 2523 dolary (więcej od modelu Classic 770 hardtop). 
Trzecia generacja.
Rambler Rebel III został zaprezentowany po raz pierwszy w październiku 1966 roku, na 1967 rok modelowy.
W 1967 roku modelowym Rambler Rebel po raz pierwszy stał się osobnym modelem marki Rambler, zastępując model Classic. Samochód charakteryzował się masywną sylwetką z masywnym i szerokim nadwoziem, które charakteryzowało się wyraźnie zarysowanymi kanciastymi błotnikami. 
Z przodu widoczne były dwie pary okrągłych reflektorów, z kolei tylną część nadwozia zdobiły trzyczęściowe lampy tworzone przez pojedyncze, prostokątne pasy. Następca zachował nazwę "Rebel", ale oferowany był już pod marką AMC.
 4-drzwiowy sedan5-drzwiowe kombi2-drzwiowe coupé2-drzwiowy kabriolet
Zmiana nazwy.
W latach 1966-70 koncern American Motors zdecydował się przemianować wszystkie modele spod marki Rambler pod ogólnokoncernową markę AMC. W ten sposób, od 1968 roku model Rebel nosił nazwę AMC Rebel.

</doc>
<doc id="4797839" url="https://pl.wikipedia.org/wiki?curid=4797839" title="(I've Had) The Time of My Life">
(I've Had) The Time of My Life



</doc>
<doc id="4797845" url="https://pl.wikipedia.org/wiki?curid=4797845" title="Archon (miejscowość)">
Archon (miejscowość)



</doc>
<doc id="4797851" url="https://pl.wikipedia.org/wiki?curid=4797851" title="Dark Matters (album The Rasmus)">
Dark Matters (album The Rasmus)

Dark Matters – dziewiąty album studyjny fińskiej grupy muzycznej The Rasmus. Wydawnictwo ukazało się 6 października 2017 roku nakładem wytwórni muzycznej Playground Music Scandinavia.

</doc>
<doc id="4797853" url="https://pl.wikipedia.org/wiki?curid=4797853" title="Topias Laine">
Topias Laine

Topias Laine (ur. 12 lipca 2001) – fiński lekkoatleta specjalizujący się w rzucie oszczepem.
Zwycięzca olimpijskiego festiwalu młodzieży Europy w 2017 roku. W kolejnym sezonie zdobył brąz mistrzostw Europy U18 oraz został w Buenos Aires mistrzem igrzysk olimpijskich młodzieży. Finalista mistrzostw Europy U20 z 2019 roku. 
Medalista mistrzostw Finlandii, reprezentant kraju w meczach międzypaństwowych. 
Rekord życiowy: 78,16 (15 lipca 2020, Lahti). 

</doc>
<doc id="4797860" url="https://pl.wikipedia.org/wiki?curid=4797860" title="Księga miłości">
Księga miłości

Księga miłości (ang. "The Book of Love") – amerykański dramat z 2016 roku w reżyserii Billa Purple’a, wyprodukowany przez wytwórnię Electric Entertainment.
Premiera filmu odbyła się 14 kwietnia 2016 podczas Tribeca Film Festival. Dziesięć miesięcy później, 13 stycznia 2017, obraz trafił do kin na terenie Stanów Zjednoczonych.
Fabuła.
Henry (Jason Sudeikis) to nieśmiały introwertyk, który pracuje jako architekt i wiedzie udane życie u boku ukochanej żony Penny (Jessica Biel), która jest pełną energii, szaloną artystką. Mimo różnic charakterów para znakomicie się uzupełnia, a ich rodzina ma niebawem się powiększyć. Małżonkowie właśnie oczekują narodzin swojego pierwszego dziecka. Niestety, tragiczny wypadek samochodowy na zawsze odmienia losy zakochanych. Penny ginie, a wraz z nią marzenia Henry’ego o szczęśliwej rodzinie.
Pogrążony w żałobie wdowiec znajduje jednak sposób, aby poradzić sobie ze stratą. Postanawia wypełnić złożoną żonie obietnicę i pomóc bezdomnej nastolatce z sąsiedztwa, Millie (Maisie Williams). Okazuje się, że dziewczyna ma niecodzienne pragnienie. Marzy o zbudowaniu tratwy, na której będzie mogła przepłynąć Atlantyk i odnaleźć zaginionego ojca. Mężczyzna przestaje poświęcać czas projektom i wraz ze swoimi dwoma pracownikami angażuje się w budowę łodzi przyszłej podróżniczki. Przyjaźń, która ich połączy pomoże im pogodzić się z utratą bliskiej osoby i rozpocząć kolejny rozdział w życiu.
Odbiór.
Krytyka.
Film "Księga miłości" spotkał się z negatywną reakcją krytyków. W serwisie Rotten Tomatoes 8% z dwunastu recenzji filmu jest pozytywne (średnia ocen wyniosła 2,99 na 10). Na portalu Metacritic średnia ocen z 6 recenzji wyniosła 27 punktów na 100.

</doc>
<doc id="4797866" url="https://pl.wikipedia.org/wiki?curid=4797866" title="Howards End">
Howards End

Howards End – powieść społeczno-obyczajowa z 1910 brytyjskiego autora E.M. Forstera. 
Książkę w Polsce wydało po raz pierwszy wydawnictwo Czytelnik w 1977 w tłumaczeniu Ewy Krasińskiej pod tytułem "Domostwo pani Wilcox". Potem była kilkakrotnie wznawiana, także przez inne wydawnictwa pod tytułami "Howards End" lub "Powrót do Howards End".
W 1998 wydawnictwo Modern Library umieściło powieść na 38. miejscu na liście 100 najlepszych powieści anglojęzycznych XX wieku.
Powieść Zadie Smith "O pięknie" inspirowana jest powieścią "Howards End" i jest swoistym hołdem dla E.M. Forstera.
Treść.
Anglia, przełom XIX i XX w. Powieść przedstawia zmieniający się układ podziałów społecznych i klasowych przez pryzmat trzech rodzin: intelektualnych idealistów Schlegelów, bogatych biznesmenów Wilcoxów i Bastów z klasy robotniczej. 
Dobrze sytuowane intelektualistki, siostry Schlegel, poznają bogatą rodzinę Wicoxów, biznesmenów robiących fortunę w koloniach brytyjskich. Wilcoxowie hołdują tradycyjnym wartościom wiktoriańskim, nie zwracając większej uwagi na uczucia. Natomiast panny Schlegel interesują się kulturą i sztuką i są wrażliwe na krzywdę ludzką, niespecjalnie zaś zależy im na dobrach materialnych. Rodziny więcej dzieli niż łączy, ale kontakty zacieśniają się dzięki pani Wilcox, która nieoczekiwanie zaprzyjaźnia się ze starszą z sióstr, Margaret. Pani Wilcox wkrótce umiera, zapisując Margaret Schlegel swój posag - posiadłość Howards End. Rodzina ignoruje to polecenie, ale owdowiały Henry Wilcox za to oświadcza się Margaret i zostaje przyjęty. Jeszcze przed ślubem dochodzi do dramatycznych wydarzeń, które na zawsze odmieniają losy obu rodzin. Przez niezamierzone działania panien Schlegel pozbawiony pracy zostaje, poznany przypadkiem ubogi urzędnik, Leonard Bast. Helen Schlegel obwinia o to Henry’ego Wilcoxa i doprowadza do konfrontacji. W efekcie Bast nic nie zyskuje, ale nadszarpnięte zostaje zaufanie między przyszłymi małżonkami, Henrym i Margaret. Tej samej nocy Helen zachodzi w ciążę z Leonardem i ucieka z Anglii. Bast wiedzie życie naciągacza, a gdy zjawia się w Howards End, by dokonać aktu skruchy, zostaje zaatakowany przez Charlesa, starszego syna Wilcoxów i nieszczęśliwie ginie. Tragedia upokarza dumnych Wilcoxów i mocno odkształca stosunki rodzinne. Charles trafia do więzienia, Henry przeżywa załamanie, a Helen z dzieckiem zostaje w majątku. Howards End w końcu trafia w ręce Margaret.
Adaptacje.
Książka była kilkakrotnie ekranizowana. W 1970 stacja BBC zrealizowała film telewizyjny w cyklu „Play of the Month” w reżyserii Donalda McWhinnie, w obsadzie znaleźli się m.in.: Leo Genn, Rachel Kempson, Glenda Jackson i Sarah-Jane Gwillim. 
W 1992 grupa producencka Merchant Ivory Productions zekranizowała powieść w reżyserii Jamesa Ivory’ego w gwiazdorskiej obsadzie, w rolach głównych wystąpili: Emma Thompson, Anthony Hopkins, Vanessa Redgrave i Helena Bonham Carter. Film, dystrybuowany w Polsce pod tytułem "Powrót do Howards End", otrzymał trzy Oscary, w tym dla Emmy Thompson za główną rolę kobiecą i dwie nagrody BAFTA, w tym za najlepszy film. 
W 2017 w koprodukcji brytyjsko-amerykańskiej (BBC One i Starz) zrealizowano czteroodcinkowy miniserial "Howards End" w reżyserii Hettie MacDonald, autorem zdjęć jest polski operator Wojciech Szepel. W rolach głównych wystąpili m.in.: Hayley Atwell, Matthew Macfadyen, Tracey Ullman, Julia Ormond i Philippa Coulthard. 

</doc>
<doc id="4797869" url="https://pl.wikipedia.org/wiki?curid=4797869" title="Domostwo pani Wilcox">
Domostwo pani Wilcox



</doc>
<doc id="4797870" url="https://pl.wikipedia.org/wiki?curid=4797870" title="Frane Nonković">
Frane Nonković

Franjo "Frane" Nonković (ur. 25 kwietnia 1935) – chorwacki piłkarz wodny. W barwach Jugosławii srebrny medalista olimpijski z Tokio.
Mierzący 179 cm wzrostu zawodnik w 1964 w Tokio wspólnie z kolegami zajął drugie miejsce. Były to jego jedyne igrzyska olimpijskie. Był srebrnym medalistą mistrzostw Europy w 1962 oraz srebrnym medalistą igrzysk śródziemnomorskich w 1963.

</doc>
<doc id="4797872" url="https://pl.wikipedia.org/wiki?curid=4797872" title="Franjo Nonković">
Franjo Nonković



</doc>
<doc id="4797880" url="https://pl.wikipedia.org/wiki?curid=4797880" title="Monety kolekcjonerskie III RP w 2002">
Monety kolekcjonerskie III RP w 2002

W 2002 roku Narodowy Bank Polski wyemitował 16 monet kolekcjonerskich: 10 srebrnych i 8 złote.

</doc>
<doc id="4797884" url="https://pl.wikipedia.org/wiki?curid=4797884" title="Szwadrony śmierci (film)">
Szwadrony śmierci (film)

Szwadrony śmierci, Gott mit uns (wł. "Dio è con noi") – włosko-jugosłowiański film wojenny z 1970 roku.
Film oparty jest na prawdziwej historii dwóch niemieckich marynarzy, Bruno Dorfera i Rainera Becka, którzy zostali straceni za dezercję 13 maja 1945 po tym, jak zostali uznani za winnych tchórzostwa przez innych jeńców wojennych. Wyrok wykonali jeńcy niemieccy pod kontrolą kanadyjską, za zezwoleniem komendy obozu jenieckiego.
Polska premiera odbyła się we wrześniu 1971 roku w podwójnym pokazie z dokumentem "O szarańczy inaczej" WFO z 1969 roku
Fabuła.
Dwóch niemieckich dezerterów z "marynarki wojennej", chorąży – Grauber (Franco Nero) i kapral – Schultz (Larry Aubrey) zostali internowani przez armię kanadyjską wiosną 1945 roku. Podczas internowania w kanadyjskim obozie jenieckim, w którym pułkownik von Bleicher był starszym wśród jeńców. Bohaterowie jako dezerterzy poddani zostali formalnemu sądowi wojskowemu, zorganizowanemu przez von Bleichera. Po procesie, skazani na śmierć mają zostać straceni w „piątym dniu pokoju”. Von Bleicher wywiera nacisk na kapitana Millera, komendanta kanadyjskiego obozu, aby zezwolił na wykonanie egzekucji. Prosi o broń i amunicję, aby wykonać wyrok i otrzymuje to. Wyrok wykonano.
Polska wersja.
Reżyseria: Jerzy Twardowski
Obsada:

</doc>
<doc id="4797888" url="https://pl.wikipedia.org/wiki?curid=4797888" title="You Light Up My Life (utwór)">
You Light Up My Life (utwór)

You Light Up My Life – singel napisali i wyprodukowany przez Joe Brooksa oraz nagrany i wydany w 1977 na potrzeby ścieżki dźwiękowej do filmu o tym samym tytule. Piosenkę w oryginale nagrała Kasey Cisyk.
Utwór zapewnił twórcom Oscara za najlepszą piosenkę oryginalną, nagrodę Grammy za piosenkę roku i Złoty Glob za najlepszą piosenkę. 
Jeszcze w 1977 własną wersję utworu nagrała Debby Boone i dotarła z nią do pierwszego miejsca amerykańskiej listy przebojów "Billboard Hot 100", utrzymując się na szczycie listy jeszcze przez kolejne dziewięć tygodni. W kolejnych latach własne interpretacje piosenki zarejestrował szereg wykonawców, w tym m.in. Whitney Houston, Johnny Mathis, LeAnn Rimes, Engelbert Humperdinck, Westlife czy Patti Smith.

</doc>
<doc id="4797895" url="https://pl.wikipedia.org/wiki?curid=4797895" title="Jan Wojciechowski">
Jan Wojciechowski



</doc>
<doc id="4797906" url="https://pl.wikipedia.org/wiki?curid=4797906" title="Internacia Pedagogia Revuo">
Internacia Pedagogia Revuo

Internacia Pedagogia Revuo (IPR) – czasopismo wydawane w języku esperanto przez Międzynarodową Ligę Nauczycieli Esperantystów (ILEI) skierowane do esperantystów i nauczycieli esperanto. 
Opis.
Pismo "„Internacia Pedagogia Revuo”" jest oficjalnym organem Międzynarodowej Ligi Nauczycieli Esperantystów. Wydawane jest cztery razy w roku. Zawiera informacje o działaniach ILEI i jego oddziałów na całym świecie, publikuje ogłoszenia Ligi, sprawozdania finansowe, informacje o kongresach i sympozjach, artykuły na temat nauczania języków, ze szczególnym uwzględnieniem języka esperanto. IPR prezentuje artykuły dydaktyczne, wiadomości edukacyjne, recenzje podręczników i innych materiałów do nauki. Pismo jest także łącznikiem między szkołami podstawowymi, szkołami średnimi, uczelniami wyższymi i uniwersytetami, w których uczy się esperanto. IPR drukowane jest w Martinie na Słowacji.
Historia.
W 1908 roku powstało Światowe Stowarzyszenie Nauczycieli Esperantystów (Tutmonda Asocio de Geinstruistoj Esperantistaj), którego organem było pismo "„Internacia Pedagogia Revuo”". Po II wojnie światowej, w 1949 roku została utworzona Międzynarodowa Liga Nauczycieli Esperantystów, której oficjalnym organem jest czasopismo "„Internacia Pedagogia Revuo”". 
Redakcja.
Redaktorem naczelnym "„Internacia Pedagogia Revuo”" jest József Németh z Węgier.
Skład redakcji:

</doc>
<doc id="4797910" url="https://pl.wikipedia.org/wiki?curid=4797910" title="Oksana Mukha">
Oksana Mukha



</doc>
<doc id="4797911" url="https://pl.wikipedia.org/wiki?curid=4797911" title="Under the Sea">
Under the Sea

Under the Sea – singel Samuela E. Wrighta, napisany i wyprodukowany przez Alana Menkena i Howarda Ashmana na potrzeby ścieżki dźwiękowej do filmu animowanego Walt Disney Pictures "Mała Syrenka" z 1989.
Utwór zapewnił twórcom Oscara za najlepszą piosenkę oryginalną, Złoty Glob za najlepszą piosenkę i nagrodę Grammy za najlepszą piosenkę napisaną do filmu lub telewizji.
W polskiej wersji dubbingu utwór „Na morza dnie” zaśpiewał Emilian Kamiński.

</doc>
<doc id="4797917" url="https://pl.wikipedia.org/wiki?curid=4797917" title="Otome Game no hametsu Flag shika nai akuyaku reijō ni tensei shite shimatta...">
Otome Game no hametsu Flag shika nai akuyaku reijō ni tensei shite shimatta...



</doc>
<doc id="4797936" url="https://pl.wikipedia.org/wiki?curid=4797936" title="Jerzy Radko">
Jerzy Radko

Jerzy Radko – polski urzędnik państwowy i menedżer, w 1996 podsekretarz stanu w Ministerstwie Gospodarki Przestrzennej i Budownictwa.
Życiorys.
Od 15 marca do 31 maja 1996 pełnił funkcję wiceministra gospodarki przestrzennej i budownictwa. Od sierpnia 1996 do 1999 zajmował stanowisko p.o. prezesa i później prezesa Banku Rozwoju Budownictwa Mieszkaniowego.

</doc>
<doc id="4797938" url="https://pl.wikipedia.org/wiki?curid=4797938" title="Magnús Stephensen">
Magnús Stephensen

Magnús Stephensen (ur. 27 grudnia 1762 w Leirársveit, zm. 17 marca 1833) – islandzki urzędnik, prawnik, wydawca i poeta.
Życiorys.
Ukończył studia na Wydziale Prawa Uniwersytetu Kopenhaskiego i pełnił na Islandii urząd najwyższego sędziego. Propagował tam francuskie wzory oświeceniowe, co nie cieszyło się zrozumieniem miejscowych elit intelektualnych nastawionych na rodzime wzorce odrodzenia narodowego. Był założycielem Islandzkiego Towarzystwa Oświatowego. Zainicjował wydawanie dwóch czasopism, stopniowo stając się najwybitniejszym wydawcą swoich czasów na wyspie. Był też właścicielem drukarni i autorem podręczników do różnych zajęć praktycznych. Pisał utwory poetyckie, które nie były jednak dobrze oceniane.
Do jego najważniejszych dzieł należą:

</doc>
<doc id="4797949" url="https://pl.wikipedia.org/wiki?curid=4797949" title="Darwin Cerén">
Darwin Cerén

Darwin Adelso Cerén Delgado (ur. 31 grudnia 1989 w Quezaltepeque) – salwadorski piłkarz grający na pozycji pomocnika w klubie Houston Dynamo i reprezentacji Salwadoru, której jest kapitanem.
Kariera klubowa.
Cerén jest wychowankiem Juventud Independiente. W czasie jego występów klub awansował do Primera División. W klubie zaliczył ponad 80 meczy, zdobywając 15 bramek. W 2014 roku przeniósł się do Orlando City. W 2015 roku klub rozpoczął grę w MLS. Tam spędził dwa lata. Następnie przeniósł się do San Jose Earthquakes. Zadebiutował w 5 kwietnia 2016 w meczu z New York City. W 2017 roku zaliczył transfer do Houston Dynamo. Z klubem zdobył U.S. Open Cup.
Kariera reprezentacyjna.
W reprezentacji Salwadoru zadebiutował 24 maja 2012 w meczu z Nową Zelandią. Pierwszego gola zdobył w towarzyskim starciu z Wenezuelą 22 maja 2013 roku. Znalazł się w kadrze Salwadoru na Złoty Puchar CONCACAF 2013, 2015, 2017 i 2019.
Aktualnie jest kapitanem reprezentacji Salwadoru.

</doc>
<doc id="4797993" url="https://pl.wikipedia.org/wiki?curid=4797993" title="Adamy">
Adamy



</doc>
<doc id="4797996" url="https://pl.wikipedia.org/wiki?curid=4797996" title="Maria Orleańska (1865–1909)">
Maria Orleańska (1865–1909)

Maria Orleańska, "Maria Amelia Franciszka Helena" (ur. 13 stycznia 1865 w Zjednoczonym Królestwie Wielkiej Brytanii i Irlandii, zm. 4 grudnia 1909 w Kopenhadze) – francuska księżniczka z dynastii Burbonów. Po ślubie z księciem ⁣⁣Waldemarem⁣⁣ otrzymała tytuł księżniczki Danii i Islandii.
Życiorys.
Córka Roberta Orleańskiego i Franciszki Orleańskiej. Miała czworo rodzeństwa: Roberta Orleańskiego (1866–1885), Henryka Orleańskiego (1867–1901), Małgorzatę Orleańską (1869–1940) i Jana Orleańskiego, księcia de Guise (1874–1940).
Urodziła się i spędziła swoje wczesne dzieciństwo w Anglii. W 1871 wróciła z rodziną do Francji po upadku Drugiego Cesarstwa.
Po otrzymaniu zgody od papieża Maria Orleańska poślubiła 20 października 1885 księcia Danii – Waldemara, najmłodszego syna króla Danii – Christiana IX. W wystawnej uroczystości wzięło udział ponad tysiąc gości, w tym członkowie rodzin królewskich przybyłych z Anglii, Danii, Grecji i Rosji. Ceremonia ślubna odbyła się w Normandii na zamku Eu.
W 1886, kiedy książę Waldemar został zaproszony przez "Zgromadzenie Narodowe w Bułgarii" dostając nominację na monarchę tego kraju, za pośrednictwem swojej żony odrzucił ofertę. 
Para zamieszkała na zamku Bernstorff w Kopenhadze, w którym to urodził się książę Waldemar. Małżeństwo doczekało się pięcioro dzieci: Aage (1887–1940), od 1914 hrabia Rosenborga, Axela (1888–1964), Eryka (1890–1950), Viggo (1893–1970) – hrabia Rosenborga i Małgorzaty (1895–1992). Spośród ich potomstwa synowie zostali wychowani w wierze ewangelicko-luterańskiej, córka w katolickiej.
Maria Orleańska zmarła w Kopenhadze, w 1909, w wieku 44 lat z powodu złośliwej grypy.
Pomnik Marii Orleańskiej znajduje się w Langelinie, niedaleko kościoła św. Albana w Kopenhadze.

</doc>
<doc id="4797998" url="https://pl.wikipedia.org/wiki?curid=4797998" title="Dżajawarman IV">
Dżajawarman IV

Dżajawarman IV – król Kambodży w czasach Imperium Khmerskiego. Panował w latach 928-942. W czasie swego panowania podjął nieudaną próbę przeniesienia stolicy na północny wschód od jeziora Tonle Sap w celu osłabienia wpływów khmerskiej arystokracji.
Jego następcą został Harszawarman II.

</doc>
<doc id="4797999" url="https://pl.wikipedia.org/wiki?curid=4797999" title="Dharanindrawarman II">
Dharanindrawarman II

Dharanindrawarman II – król Kambodży w czasach Imperium Khmerskiego. Panował w latach 1150-1160. W odróżnieniu do swoich poprzedników był wyznawcą buddyzmu.
Jego następcą został Jaszowarman II.

</doc>
<doc id="4798002" url="https://pl.wikipedia.org/wiki?curid=4798002" title="James Stewart (lekkoatleta)">
James Stewart (lekkoatleta)

James Daniel Stewart (ur. 6 grudnia 1906 w Barstow, zm. 20 stycznia 1991 w Sweetwater) – amerykański lekkoatleta, wieloboista, olimpijczyk.
Zajął 4. miejsce w dziesięcioboju na igrzyskach olimpijskich w 1928 w Amsterdamie.
Był wicemistrzem Stanów Zjednoczonych (AAU) w dziesięcioboju w 1928 i 1930, a w 1927 zajął w tej konkurencji 4. miejsce. Był akademickim mistrzem USA (NCAA) w skoku wzwyż w 1930.
Rekord życiowy Stewarta w dziesięcioboju wynosił 7953,610 punktów (według ówczesnej punktacji, ustanowiony 18 czerwca 1932 w Los Angeles), a w skoku wzwyż 1,988 m (7 maja 1930 w Palo Alto).

</doc>
<doc id="4798011" url="https://pl.wikipedia.org/wiki?curid=4798011" title="Klanac">
Klanac



</doc>
<doc id="4798012" url="https://pl.wikipedia.org/wiki?curid=4798012" title="Chondracanthus australis">
Chondracanthus australis

Chondracanthus australis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1991 roku przez koreańskiego zoologa Ju-shey Ho.

</doc>
<doc id="4798021" url="https://pl.wikipedia.org/wiki?curid=4798021" title="Chondracanthus yabei">
Chondracanthus yabei

Chondracanthus yabei – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 2005 roku przez zespół zoologów w składzie: Ju-shey Ho, Il-Hoi Kim i Kazuya Nagasawa.

</doc>
<doc id="4798028" url="https://pl.wikipedia.org/wiki?curid=4798028" title="Grzybolubka purchawkowata">
Grzybolubka purchawkowata

Grzybolubka purchawkowata ("Asterophora lycoperdoides" (Bull.) Ditmar) – gatunek grzybów należący do rodziny kępkowcowatych ("Lyophyllaceae").
Systematyka i nazewnictwo.
Pozycja w klasyfikacji według Index Fungorum: "Asterophora, Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1784 Bulliard nadając mu nazwę "Agaricus lycoperdoides". Obecną, uznaną przez Index Fungorum nazwę nadał mu w roku 1809 R.P.Fr. Ditmar, przenosząc go do rodzaju "Asterophora". 
Niektóre synonimy nazwy naukowej:
Nazwę polską zaproponował Władysław Wojewoda w 1999 roku. Franciszek Błoński w 1896 r. opisywał ten gatunek pod nazwą nicniczka purchawkowata.
Morfologia.
Średnica 1–2 cm, rzadko większy (3–4 cm), kształt od półkulistego do poduszeczkowatego. Młode owocniki są białawe, potem od pokrywających je zarodników stają się brązowawe
Wysokość 1–3 (wyjątkowo do 4) cm, grubość 2–7 mm, walcowaty, wygięty, pokryty włókienkami. U młodych owocników białawy, u starszych o barwie od brązowej do czarniawej.
Słabo wykształcone, często w ogóle ich brak. Zazwyczaj są zredukowane i mają postać grubych żył o szerokości ok. 1 mm, są rzadkie, początkowo białawe, a później szarawe.
Białawo-kremowy. Ma mączny smak i zapach pochodzący prawdopodobnie od gnijącego miąższu żywiciela.
Wytwarza chlamydospory będące głównym sposobem rozprzestrzeniania się. Chlamydospory są owaloidalne, lub prawie kuliste, o powierzchni brodawkowatej lub kolczastej, wyglądem przypominające gwiazdę (stąd naukowa nazwa rodzaju "Asterophora" – "niosąca gwiazdy"). Mają wymiary 13–20 (22) × (8) 10–20 (22) μm. Rzadko wytwarza bazydiospory. Jeśli powstają, to zazwyczaj na blaszkach młodych owocników. Są elipsoidalno-jajowate, gładkie, bezbarwne o wymiarach (3,2) 5–6 (7) × (2) 3–4 (4,2) μm.
Występowanie.
Grzybolubka purchawkowata występuje w Ameryce Północnej, Środkowej i w Europie. W Azji podano jej stanowiska w Japonii i Korei. W piśmiennictwie naukowym na terenie Polski podano liczne stanowiska. Liczne i bardziej aktualne stanowiska podaje także internetowy atlas grzybów. W Polsce gatunek rzadki. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Holandii. 
Występuje w lasach, zwłaszcza bukowych i jodłowych, spotykana jest także w parkach. Rozwija się na owocnikach grzybów z rodzaju gołąbek ("Russula"), zwłaszcza na gołąbku podpalanym ("Russula adusta") i gołąbku czarniawym ("Russula nigricans"), ale znajdywano ja także na mleczaju chrząstce ("Lactarius vellereus"), łysostopku wrzecionowatotrzonowym ("Gymnopilus fusipes") i innych. Wytwarza owocniki od lipca do listopada, przeważnie w grupkach; na jednym okazie grzyba zazwyczaj jest od kilku do kilkunastu owocników grzybolubki. Wykazuje się dużą specjalizacją wobec żywiciela, a przy tym łatwo i szybko wytwarza owocniki na sztucznych pożywkach (np. na PDA). 

</doc>
<doc id="4798030" url="https://pl.wikipedia.org/wiki?curid=4798030" title="Asterophora lycoperdoides">
Asterophora lycoperdoides



</doc>
<doc id="4798043" url="https://pl.wikipedia.org/wiki?curid=4798043" title="Anthony Doerr">
Anthony Doerr

Anthony Doerr (ur. 1973 w Cleveland, Ohio) – amerykański powieściopisarz, poeta i pamiętnikarz, laureat wielu nagród literackich. W 2015 roku zdobył Nagrodę Pulitzera w dziedzinie literatury pięknej za powieść "Światło, którego nie widać" (2014). Ukończył historię w Bowdoin College, mieszka w Boise w stanie Idaho.

</doc>
<doc id="4798046" url="https://pl.wikipedia.org/wiki?curid=4798046" title="Bitwa o Darnę (1912)">
Bitwa o Darnę (1912)



</doc>
<doc id="4798052" url="https://pl.wikipedia.org/wiki?curid=4798052" title="Nonstop (minialbum)">
Nonstop (minialbum)

Nonstop – siódmy minialbum południowokoreańskiej grupy Oh My Girl, wydany 27 kwietnia 2020 roku przez wytwórnię WM Entertainment i dystrybuowany przez Sony Music. Płytę promował singel „Nonstop” (kor. 살짝 설렜어 (Nonstop) "Saljjag seolless-eo (Nonstop)"). Sprzedał się w nakładzie egzemplarzy w Korei Południowej (stan na grudzień 2020).

</doc>
<doc id="4798054" url="https://pl.wikipedia.org/wiki?curid=4798054" title="Nonstop">
Nonstop



</doc>
<doc id="4798056" url="https://pl.wikipedia.org/wiki?curid=4798056" title="Lista zabytków w Għarb">
Lista zabytków w Għarb

To jest lista zabytków w miejscowości Għarb na Gozo, Malta, które są umieszczone na liście National Inventory of the Cultural Property of the Maltese Islands.

</doc>
<doc id="4798058" url="https://pl.wikipedia.org/wiki?curid=4798058" title="Henryk Guzy">
Henryk Guzy

Henryk Guzy ps. „Harcerz” (ur. 11 lipca 1896 w Rogoźniku, zm. 25 grudnia 1914 pod Łowczówkiem) – kapral Legionów Polskich, kawaler Orderu Virtuti Militari..
Życiorys.
Urodził się 11 lipca 1896 w Rogoźniku, w ówczesnym powiecie nowotarskim Królestwa Galicji i Lodomerii, w rodzinie Antoniego, urzędnika, i Józefy z domu Stalmaskiej. 
Po ukończeniu w roku 1908 szkoły ludowej w Sędziszowie rozpoczął naukę w gimnazjum. Przez rok uczęszczał do gimnazjum w Rzeszowie, a w latach 1909-1914 był uczniem gimnazjum w Dębicy. W roku 1912 został jednym z pierwszych członków Związku Walki Czynnej w Dębicy, a na początku października 1913 roku wstąpił do Związku Strzeleckiego, w którym zaliczył egzamin podoficerski (w dniu 25 maja 1914 r.).
W lipcu 1914 roku przybył do Krakowa i w dniu 6 sierpnia tr. wyruszył na front rosyjski w szeregach 1 kompanii I batalionu 1 pułku piechoty (wchodzącego w skład I Brygady Legionów). Następnie został przeniesiony do 2 kompanii w tym batalionie. W toku walk awansował do rangi kaprala. Wyróżnił się w kampanii podhalańskiej, w tym podczas wypadu na Słopotnicę Królewską (w początkowych dniach grudnia 1914 r.), w czasie którego dowodził drużyną w I plutonie. Poległ 25 grudnia 1914 w bitwie pod Łowczówkiem, kiedy to na czele swojej drużyny osłaniał odwrót własnej kompanii. Spoczywa na cmentarzu wojennym nr 171 w Łowczówku.

</doc>
<doc id="4798059" url="https://pl.wikipedia.org/wiki?curid=4798059" title="Eivind Eckbo">
Eivind Eckbo

Eivind Higford Eckbo, również Billy Eckbo i Eivind Eckbo jr. (ur. 10 sierpnia 1927, zm. 7 maja 2017) – norweski adwokat, rolnik oraz polityk.
Życiorys.
Był synem Eivinda Eckbo, który był adwokatem w sądzie najwyższym oraz Alice Higford która pochodziła z Anglii, rodzice Eivinda rozwiedli się w 1930 roku. Dlatego zamieszkał w Kopenhadze z rodziną zastępczą, Thorvaldem Madsenem który był doktorem oraz dyrektorem w Statens Serum Institut oraz z jego żoną Emilią Misse. W 1950 przejął farmę Borgja w Bø w Telemarku od swojego ojca. Dwa lata później uzyskał tytuł magistra (norw. Jurdisk embedseksamen albo master i rettvitenskap). Dziesięć lat później założył własną kancelarię w Oslo.
Eckbo zaczynał swoją karierę polityczną w Senterpartiet w Telemarku. W 1973 startował do Storting z listy FRP z okręgu Telemark, wtedy również został pierwszym przewodniczącym partii w okręgu Telemark. Eckbo został przewodniczącym partii po śmierci Andersa Langego w 1974, do czasu znalezienia godnego zastępcy (w 1975). Eckbo był w wiceprzewodniczącym FRP w latach 1978–1980 oraz 1989–1997, prezesem zarządu partii 1976–1986, członkiem sejmiku wojewódzkiego (norw. Fylkesting,) w okręgu Telemark, oraz 2. zastępcą FRP z regionu Oslo. Eckbo był również członkiem najwyższej izby kontroli (norw. Riksrevisjonen) oraz członkiem w komitecie kontroli w Oslo.
Był reprezentantem związków zawodowych powiązanych z rolnictwem. Był szefem w firmie Eckbos Legat, która została założona przez jego ojca w 1923.
Życie prywatne.
Ożenił się trzy razy, ostatni raz z Margaret Eckbo politykiem FRP.

</doc>
<doc id="4798064" url="https://pl.wikipedia.org/wiki?curid=4798064" title="Green Worker Cooperatives">
Green Worker Cooperatives

Green Worker Cooperatives (GWC) – organizacja non-profit, która pomaga tworzyć i rozwijać zrównoważone ekologicznie spółdzielnie pracownicze na Bronxie w Nowym Jorku. Organizacja została założona w 2003 przez Omara Freillę, a jej celem jest tworzenia miejsc pracy dla zielonych kołnierzyków i promocja sprawiedliwości ekologicznej poprzez tworzenie spółdzielni. 
GWC jest członkiem United States Federation of Worker Cooperatives.
W 2008 Green Worker Cooperatives założyła ReBuilders Source, spółdzielnię robotniczą, która ponownie wykorzystuje zużyte materiały budowlane. Założyciel Freilla otrzymał Medal Jane Jacobs Fundacji Rockefellera i 100 000 USD, które wykorzystał na sfinansowanie organizacji. Rebuilders Source otrzymało również dotację w wysokości 70 000 USD od Citgo.

</doc>
<doc id="4798072" url="https://pl.wikipedia.org/wiki?curid=4798072" title="Błogostan">
Błogostan

Błogostan (punkt szczęśliwości) – sytuacja w mikroekonomii z obszaru zajmującego się badaniem preferencji konsumenta. Model błogostanu zakłada, że dla konsumenta istnieje określony koszyk, który jest najlepszy ze wszystkich możliwych. Im bliżej tego koszyka znajduje się dana osoba, tym większą odczuwa satysfakcję wyrażaną w kategoriach preferencji. Analogicznie im dalej konsument jest od optymalnego koszyka, tym gorzej się czuje. Punktem błogostanu (także punktem szczęśliwości) nazywamy właśnie taki koszyk dóbr (formula_1).
Krzywe obojętności.
Każdy punkt położony dalej od owego punktu szczęśliwości znajduje się na „niższej” krzywej obojętności. W przypadku gdy konsument posiada „zbyt mało” lub „zbyt dużo” obydwu dóbr krzywe obojętności mają nachylenie ujemne. Natomiast, gdy konsument posiada „zbyt dużo” jednego dobra, a „zbyt mało” drugiego to krzywe obojętności mają nachylenie dodatnie. Wynika to z faktu, że nadmierna ilość jednego dobra sprawia, że staje się ono niechciane i zmniejszenie poziomu jego konsumpcji przybliża konsumenta do punktu błogostanu. Nadmierna ilość obydwu dóbr sprawia, że obniżenie poziomu ich konsumpcji przybliży konsumenta do punktu błogostanu.
Położenie punktu.
Błogostan można przedstawić jako łączną użyteczność posiłków. Konsument po spożyciu nadmiernej ilości któregoś z dóbr czuje się źle. Błogostan ukazuje zatem absolutnie najlepszą kombinację ilościową tych dóbr, bez względu na to czy konsumenta na nią stać. W przypadku błogostanu nie obowiązuje założenie, że konsument zawsze woli więcej niż mniej. Odcinki krzywych użyteczności o nachyleniu dodatnim odpowiadają tym kombinacjom dóbr, dla których zwiększenie ilości dobra, którego jest więcej nie oznacza lepszej sytuacji dla konsumenta.

</doc>
<doc id="4798078" url="https://pl.wikipedia.org/wiki?curid=4798078" title="Lučica (miasto Požarevac)">
Lučica (miasto Požarevac)



</doc>
<doc id="4798081" url="https://pl.wikipedia.org/wiki?curid=4798081" title="Lužane (gmina Aleksinac)">
Lužane (gmina Aleksinac)



</doc>
<doc id="4798086" url="https://pl.wikipedia.org/wiki?curid=4798086" title="Maglič (miasto Kraljevo)">
Maglič (miasto Kraljevo)



</doc>
<doc id="4798089" url="https://pl.wikipedia.org/wiki?curid=4798089" title="Arve Lønnum">
Arve Lønnum

Arve Johannes Lønnum (ur. 2 października 1911 w Egge, zm. 18 grudnia 1988 w Oslo) – norweski lekarz oraz polityk.
Życiorys.
Urodził się w regionie Trøndelag. W 1945 uzyskał stopień kandydata nauk medycznych, a dyplom doktora medycyny w 1966. W latach 1971-1981 był ordynatorem w szpitalu klinicznym w Akershus. Zajmował stanowisko profesora neurologii na Uniwersytecie w Oslo. Był także autorem książek o polityce zdrowotnej oraz kilku o tematyce wojskowo-historycznej.
Kariera polityczna.
Przed wyborami do parlamentu w 1973 dołączył do środowiska skupionego wokół Andersa Langego, później stał się jedną z wiodących postaci w jego partii, Anders Langes Parti (ALP), poprzedniczki dzisiejszej Partii Postępu. Po śmierci Langego w 1974 na tymczasowego przewodniczącego partii został wybrany Eivind Eckbo, jednak już w 1975 zastąpił go Lønnum. Lønnum stracił stanowisko po wyborach parlamentarnych w 1977, kiedy partia uzyskała ledwie 1,9% poparcia. Po utracie stanowiska został jednym z promotorów partii. W 1988 został członkiem rady miasta w Oslo.
Został pochowany w kościele Grefsen w północnej części Oslo.
Syn Lønnuma, Arve Lønnum jr również został politykiem Partii Postępu.

</doc>
<doc id="4798095" url="https://pl.wikipedia.org/wiki?curid=4798095" title="Majdan (gmina Gornji Milanovac)">
Majdan (gmina Gornji Milanovac)



</doc>
<doc id="4798100" url="https://pl.wikipedia.org/wiki?curid=4798100" title="The Country Girl / Little Boy Lost">
The Country Girl / Little Boy Lost

The Country Girl / Little Boy Lost (podtytuł: Bing Crosby Sings Selections from the Paramount Picture) – studyjny album piosenkarza i aktora Binga Crosby'ego wydany w 1955 roku przez Decca Records, zawierający utwory zaprezentowane w filmach "Dziewczyna z prowincji" (ang. "The Country Girl") z 1954 roku i "Little Boy Lost" z 1953 roku.
Historia albumu.
Bing Crosby odszedł od swoich znanych lekkich ról muzycznych w latach 50. i podjął dwie role dramatyczne w "Little Boy Lost" i "Dziewczynie z prowincji". Żaden z filmów nie był musicalem, ale każdy zawierał piosenki, które pomagały poruszyć akcję. Piosenka "„Violets and Violins”" nie była śpiewana przez Crosby’ego w filmie, ale przez aktorkę Nicole Maurey. Piosenkę "„Dissertation on the State of Bliss (Love and Learn)”" Crosby wykonał w filmie z aktorką Jacqueline Fontaine, natomiast na potrzeby albumu nagrał ten utwór z Patty Andrews.

</doc>
<doc id="4798102" url="https://pl.wikipedia.org/wiki?curid=4798102" title="Maleševo">
Maleševo



</doc>
<doc id="4798103" url="https://pl.wikipedia.org/wiki?curid=4798103" title="Maleševo (gmina Rekovac)">
Maleševo (gmina Rekovac)



</doc>
<doc id="4798116" url="https://pl.wikipedia.org/wiki?curid=4798116" title="Marija Magdalena">
Marija Magdalena



</doc>
<doc id="4798118" url="https://pl.wikipedia.org/wiki?curid=4798118" title="Marija Magdalena (Chorwacja)">
Marija Magdalena (Chorwacja)



</doc>
<doc id="4798121" url="https://pl.wikipedia.org/wiki?curid=4798121" title="Markovac (gmina Velika Plana)">
Markovac (gmina Velika Plana)



</doc>
<doc id="4798122" url="https://pl.wikipedia.org/wiki?curid=4798122" title="Markovac (gmina miejska Mladenovac)">
Markovac (gmina miejska Mladenovac)



</doc>
<doc id="4798129" url="https://pl.wikipedia.org/wiki?curid=4798129" title="Mataruge (gmina Prijepolje)">
Mataruge (gmina Prijepolje)



</doc>
<doc id="4798130" url="https://pl.wikipedia.org/wiki?curid=4798130" title="Mataruge (miasto Kraljevo)">
Mataruge (miasto Kraljevo)



</doc>
<doc id="4798139" url="https://pl.wikipedia.org/wiki?curid=4798139" title="Mačkovac (Bośnia i Hercegowina)">
Mačkovac (Bośnia i Hercegowina)



</doc>
<doc id="4798140" url="https://pl.wikipedia.org/wiki?curid=4798140" title="Mačkovac (gmina Kuršumlija)">
Mačkovac (gmina Kuršumlija)



</doc>
<doc id="4798141" url="https://pl.wikipedia.org/wiki?curid=4798141" title="Mačkovac (miasto Kruševac)">
Mačkovac (miasto Kruševac)



</doc>
<doc id="4798142" url="https://pl.wikipedia.org/wiki?curid=4798142" title="Mačkovec (miasto Čakovec)">
Mačkovec (miasto Čakovec)



</doc>
<doc id="4798143" url="https://pl.wikipedia.org/wiki?curid=4798143" title="Mađare (gmina Preševo)">
Mađare (gmina Preševo)



</doc>
<doc id="4798144" url="https://pl.wikipedia.org/wiki?curid=4798144" title="Mađere (gmina Ražanj)">
Mađere (gmina Ražanj)



</doc>
<doc id="4798145" url="https://pl.wikipedia.org/wiki?curid=4798145" title="Mađere (miasto Prokuplje)">
Mađere (miasto Prokuplje)



</doc>
<doc id="4798149" url="https://pl.wikipedia.org/wiki?curid=4798149" title="Medoševac (gmina miejska Lazarevac)">
Medoševac (gmina miejska Lazarevac)



</doc>
<doc id="4798152" url="https://pl.wikipedia.org/wiki?curid=4798152" title="Meljak (gmina miejska Barajevo)">
Meljak (gmina miejska Barajevo)



</doc>
<doc id="4798154" url="https://pl.wikipedia.org/wiki?curid=4798154" title="Merdare (gmina Kuršumlija)">
Merdare (gmina Kuršumlija)



</doc>
<doc id="4798155" url="https://pl.wikipedia.org/wiki?curid=4798155" title="Metković (gmina Bogatić)">
Metković (gmina Bogatić)



</doc>
<doc id="4798157" url="https://pl.wikipedia.org/wiki?curid=4798157" title="Mezgraja (gmina Babušnica)">
Mezgraja (gmina Babušnica)



</doc>
<doc id="4798164" url="https://pl.wikipedia.org/wiki?curid=4798164" title="Međa (Serbia)">
Međa (Serbia)



</doc>
<doc id="4798165" url="https://pl.wikipedia.org/wiki?curid=4798165" title="Međa (miasto Leskovac)">
Međa (miasto Leskovac)



</doc>
<doc id="4798167" url="https://pl.wikipedia.org/wiki?curid=4798167" title="Međani (gmina Prijepolje)">
Međani (gmina Prijepolje)



</doc>
<doc id="4798169" url="https://pl.wikipedia.org/wiki?curid=4798169" title="Social Democrats">
Social Democrats

Social Democrats (irl. "Daonlathaigh Shóisialta") – irlandzka centrolewicowa partia polityczna.
Historia.
Partia została założona przez Róisín Shortall, byłą Teachta Dála z ramienia Partii Pracy, Catherine Murphy, niezależną Teachta Dála oraz Stephena Donnelly'ego, będącego przed dołączeniem do SD politykiem niezależnym.
W 2016 roku z ramienia partii do Dáil Éireann wystartowało 14 kandydatów, w tym 3 dotychczasowych członków izby niższej parlamentu Irlandii, były senator z ramienia Partii Pracy.
5 września 2016 jeden z dotychczasowych liderów, Stephen Donnelly zrezygnował z członkostwa w partii.
W wyborach w 2020 roku partia zdobyła 2,90% głosów, co pozwoliło na objęcie 6 miejsc w Dáil Éireann.

</doc>
<doc id="4798171" url="https://pl.wikipedia.org/wiki?curid=4798171" title="Međureč (miasto Jagodina)">
Međureč (miasto Jagodina)



</doc>
<doc id="4798173" url="https://pl.wikipedia.org/wiki?curid=4798173" title="Međurečje (gmina Ivanjica)">
Međurečje (gmina Ivanjica)



</doc>
<doc id="4798175" url="https://pl.wikipedia.org/wiki?curid=4798175" title="Međurečje (miasto Kraljevo)">
Međurečje (miasto Kraljevo)



</doc>
<doc id="4798181" url="https://pl.wikipedia.org/wiki?curid=4798181" title="Milakovići (gmina Prijepolje)">
Milakovići (gmina Prijepolje)



</doc>
<doc id="4798182" url="https://pl.wikipedia.org/wiki?curid=4798182" title="Dobra policzalne">
Dobra policzalne

Dobra policzalne – dobra które w naturalny sposób pojawiają się w ilościach będących liczbami całkowitymi.
Popyt na dobra policzalne.
Popytem na dobro policzalne (dyskretne) może być popyt na samochody. W związku z niepodzielnością tego dobra, popyt wyrażany jest wyłącznie w ilościach będącymi liczbami całkowitymi. Zbiór koszyków obojętnych względem danego koszyka będzie zatem zbiorem pojedynczych punktów.
Prezentacja dobra.
Decyzja odnośnie do podkreślenia dyskretnej natury dobra zależy od przedmiotu analizy. Rozpoznanie dyskretnej natury dobra może być istotne, gdy w ciągu okresu objętego analizą konsument wybiera niewielką ilość dobra. Natomiast jeśli konsument wybiera kilkadziesiąt jednostek dobra to prawdopodobnie bardziej praktycznie będzie traktować je jako dobro ciągłe.
Model cen granicznych.
Przyjmując cenę danego dobra policzalnego na poziomie „p” oraz ceny graniczne jako r1&gt;r2&gt;r3&gt;…&gt;rn można przedstawić model cen granicznych. Przy cenie p&gt;r1 konsument zakupi zero jednostek danego dobra, natomiast przy wielkości p=r1 konsumentowi będzie obojętne czy konsumować dobro 1 czy nie. W przypadku gdy r1&gt;p&gt;r2 konsument zakupi już jedną jednostkę dobra, a przy poziomie p=r2 koszyki 1 i 2 będą dla konsumenta warte tyle samo.
Gdy cena dobra policzalnego spada, pojawi się w końcu pewna cena graniczna, przy której konsument jest w punkcie obojętności między wybraniem konsumpcji dobra, a rezygnacją z niej. Wraz z dalszym spadkiem ceny, pojawia się popyt na więcej jednostek dóbr tego rodzaju.

</doc>
<doc id="4798183" url="https://pl.wikipedia.org/wiki?curid=4798183" title="Milanovac (gmina Žagubica)">
Milanovac (gmina Žagubica)



</doc>
<doc id="4798184" url="https://pl.wikipedia.org/wiki?curid=4798184" title="Mileševo">
Mileševo



</doc>
<doc id="4798185" url="https://pl.wikipedia.org/wiki?curid=4798185" title="Mileševo (gmina Prijepolje)">
Mileševo (gmina Prijepolje)



</doc>
<doc id="4798190" url="https://pl.wikipedia.org/wiki?curid=4798190" title="Miljkovac (gmina Knjaževac)">
Miljkovac (gmina Knjaževac)



</doc>
<doc id="4798198" url="https://pl.wikipedia.org/wiki?curid=4798198" title="Miroč (gmina Majdanpek)">
Miroč (gmina Majdanpek)



</doc>
<doc id="4798204" url="https://pl.wikipedia.org/wiki?curid=4798204" title="Mišljenovac (gmina Kučevo)">
Mišljenovac (gmina Kučevo)



</doc>
<doc id="4798212" url="https://pl.wikipedia.org/wiki?curid=4798212" title="Moravac (gmina Aleksinac)">
Moravac (gmina Aleksinac)



</doc>
<doc id="4798213" url="https://pl.wikipedia.org/wiki?curid=4798213" title="Moravci (gmina Ljig)">
Moravci (gmina Ljig)



</doc>
<doc id="4798216" url="https://pl.wikipedia.org/wiki?curid=4798216" title="Mozgovo (gmina Aleksinac)">
Mozgovo (gmina Aleksinac)



</doc>
<doc id="4798219" url="https://pl.wikipedia.org/wiki?curid=4798219" title="Moštanica (miasto Vranje)">
Moštanica (miasto Vranje)



</doc>
<doc id="4798221" url="https://pl.wikipedia.org/wiki?curid=4798221" title="Robert Kamieniarz">
Robert Kamieniarz

Robert Kamieniarz (ur. 1963) – polski inżynier, dr hab. nauk leśnych, profesor uczelni Katedry Łowiectwa i Ochrony Lasu Wydziału Leśnego Uniwersytetu Przyrodniczego w Poznaniu.
Życiorys.
W 1986 ukończył studia na Wydziale Zootechnicznym Akademii Rolniczej im. Augusta Cieszkowskiego w Poznaniu, 11 października 1999 obronił pracę doktorską "Ocena rozmieszczenia i liczebności populacji cietrzewia (Tetrao tetrix) w Polsce w latach 1982-94 oraz założenia do programu czynnej ochrony tego gatunku", 20 lutego 2014 habilitował się na podstawie pracy zatytułowanej "Struktura krajobrazu rolniczego a funkcjonowanie populacji sarny polnej".
Piastuje stanowisko profesora uczelni Katedry Łowiectwa i Ochrony Lasu Wydziału Leśnego Uniwersytetu Przyrodniczego w Poznaniu.

</doc>
<doc id="4798223" url="https://pl.wikipedia.org/wiki?curid=4798223" title="Glińsko (przystanek kolejowy)">
Glińsko (przystanek kolejowy)

Glińsko (, ) – przystanek kolejowy w miejscowości Glińsko, w rejonie lwowskim, w obwodzie lwowskim, na Ukrainie. Leży na linii Lwów – Rawa Ruska – Hrebenne.
Dawniej stacja kolejowa. Istniała przed II wojną światową. W późniejszym okresie zdezagregowana do roli przystanku kolejowego.

</doc>
<doc id="4798225" url="https://pl.wikipedia.org/wiki?curid=4798225" title="Mrtvica (gmina Vladičin Han)">
Mrtvica (gmina Vladičin Han)



</doc>
<doc id="4798229" url="https://pl.wikipedia.org/wiki?curid=4798229" title="Mrčići (gmina Kosjerić)">
Mrčići (gmina Kosjerić)



</doc>
<doc id="4798231" url="https://pl.wikipedia.org/wiki?curid=4798231" title="Murgaš (gmina Ub)">
Murgaš (gmina Ub)



</doc>
<doc id="4798233" url="https://pl.wikipedia.org/wiki?curid=4798233" title="Mučibaba (gmina Knjaževac)">
Mučibaba (gmina Knjaževac)



</doc>
<doc id="4798235" url="https://pl.wikipedia.org/wiki?curid=4798235" title="Nevada (gmina Kuršumlija)">
Nevada (gmina Kuršumlija)



</doc>
<doc id="4798237" url="https://pl.wikipedia.org/wiki?curid=4798237" title="Mistrzostwa Świata we Wspinaczce Sportowej 2019 – prowadzenie mężczyzn">
Mistrzostwa Świata we Wspinaczce Sportowej 2019 – prowadzenie mężczyzn

Prowadzenie – jedna z ekstremalnych konkurencji sportowych rozgrywana przez mężczyzn na 16. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Esforta Arena w japońskim mieście Hachiōji w dniach 14–15 sierpnia 2019. Mistrzem świata w konkurencji prowadzenia został Czech Adam Ondra, srebrny medal przypadł Niemcowi Alexandrowi Megosowi, a brązowy zdobył Austriak Jakob Schubert.
Terminarz.
Konkurencja rozpoczęła się eliminacjami w dniu 14 sierpnia o godzinie 10:00 "(czasu miejscowego)". Finał rozegrano w dniu 15 o godz 15:00. 
Uczestnicy.
Do zawodów zgłoszonych zostało 99 wspinaczy sportowych. Polskę reprezentował Marcin Dzieński, który zajął 89 miejsce w prowadzeniu.
Wyniki.
Eliminacje.
99 zawodników wystartowało w eliminacjach mistrzostw świata, do fazy półfinałowej zakwalifikowało się 26 wspinaczy z najlepszymi wynikami, którzy następnie walczyli o występ w finale. W finale o medale wałczyło 8 zawodników.

</doc>
<doc id="4798238" url="https://pl.wikipedia.org/wiki?curid=4798238" title="Grzegorz Rykowski">
Grzegorz Rykowski

Grzegorz Rykowski (ur. 10 stycznia 1946 w Lekowie) – polski prawnik i polityk, w latach 1994–1997 wicewojewoda białostocki.
Życiorys.
Syn Stefana. Zamieszkał w Białymstoku. Ukończył studia prawnicze, uzyskał uprawnienia radcy prawnego. Zajmował się także publicystyką, jest autorem kilku książek i artykułów prasowych m.in. w „Gazecie Współczesnej”. Zaangażował się w działalność polityczną w ramach Polskiego Stronnictwa Ludowego. Na początku lat 90. kierował Urzędem Wojewódzkim w Białymstoku, pełnił funkcję rzecznika prasowego wojewody.
Od października 1994 do grudnia 1997 zajmował stanowisko wicewojewody białostockiego. Później zajmował stanowisko wicedyrektora oddziału Powszechnego Banku Kredytowego i członka rady kasy chorych. Był też przewodniczącym rady nadzorczej Agencji Rozwoju Regionalnego Ares w Suwałkach, został prezesem podlaskiego zarządu Ligi Obrony Kraju. Kilkukrotnie kandydował z listy PSL w różnych wyborach, m.in. do Senatu w 1997 (zajął przedostatnie, dziesiąte miejsce w okręgu białostockim), do sejmiku podlaskiego w 2002, 2010, 2014 i 2018, a także do Sejmu w 2001, 2005 i 2019.
W 1999 został odznaczony Krzyżem Kawalerskim Orderu Odrodzenia Polski.

</doc>
<doc id="4798241" url="https://pl.wikipedia.org/wiki?curid=4798241" title="Nišor (miasto Pirot)">
Nišor (miasto Pirot)



</doc>
<doc id="4798245" url="https://pl.wikipedia.org/wiki?curid=4798245" title="Nova Topola (gmina Lebane)">
Nova Topola (gmina Lebane)



</doc>
<doc id="4798247" url="https://pl.wikipedia.org/wiki?curid=4798247" title="Novaci">
Novaci



</doc>
<doc id="4798248" url="https://pl.wikipedia.org/wiki?curid=4798248" title="Zariczczia">
Zariczczia

Zariczczia (, ) – przystanek kolejowy w miejscowości Zarzyszcze, w rejonie lwowskim, w obwodzie lwowskim, na Ukrainie. Leży na linii Lwów – Rawa Ruska – Hrebenne.
Przystanek istniał przed II wojną światową. Nosił wówczas nazwę "Zarzyszcze".

</doc>
<doc id="4798254" url="https://pl.wikipedia.org/wiki?curid=4798254" title="Novo Brdo">
Novo Brdo



</doc>
<doc id="4798256" url="https://pl.wikipedia.org/wiki?curid=4798256" title="Arek Czernysz">
Arek Czernysz

Arek Czernysz (ur. 30 marca 1991 w Ostrołęce) – polski kompozytor, akordeonista jazzowy.
Informacje.
Absolwent Katedry Jazzu i Muzyki Estradowej Akademii Muzycznej im. Stanisława Moniuszki w Gdańsku w klasie akordeonu jazzowego.
Porusza się w obszarach szeroko pojętej muzyki jazzowej i improwizowanej. W kwietniu 2019 roku wydał swój debiutancki album "Arek Czernysz Trio „Breath”", który ukazał się nakładem wydawnictwa BCD Records. Koncertuje w kraju i za granicą. Występował m.in. na festiwalach "Kyiv Music Days" w Kijowie, "Future of Jazz" w Moskwie, "Jazz Across Borders" w Petersburgu, "Jazz w Filharmonii" w Kaliningradzie, "Jazz Jantar" w Gdańsku i wiele innych.
Dyskografia.
Udział gościnny:

</doc>
<doc id="4798260" url="https://pl.wikipedia.org/wiki?curid=4798260" title="Novo Selo (Serbia)">
Novo Selo (Serbia)



</doc>
<doc id="4798261" url="https://pl.wikipedia.org/wiki?curid=4798261" title="Josef Kemr">
Josef Kemr

Josef Kemr (ur. 20 czerwca 1922 w Pradze, zm. 15 stycznia 1995 tamże) – czeski aktor teatralny, filmowy i telewizyjny. W Polsce najlepiej znany z roli Bohumila Císařa w serialu "Pod jednym dachem".
Życiorys.
Po ojcu odziedziczył talent do gry na instrumentach smyczkowych. W 1932 wraz z bratem po raz pierwszy wystąpił na scenie praskiego Teatru na Vinohradach. Następnie współpracował z radiem, a w 1937 zadebiutował w filmie. Zawodowo zajmował się aktorstwem od osiemnastego roku życia, pracując w różnych teatrach. W 1942 ukończył szkołę handlową w Pradze. Od 1965 był członkiem zespołu Teatru Narodowego w Pradze.

</doc>
<doc id="4798262" url="https://pl.wikipedia.org/wiki?curid=4798262" title="Green Screen">
Green Screen



</doc>
<doc id="4798263" url="https://pl.wikipedia.org/wiki?curid=4798263" title="Novo Selo (gmina Bela Palanka)">
Novo Selo (gmina Bela Palanka)



</doc>
<doc id="4798264" url="https://pl.wikipedia.org/wiki?curid=4798264" title="Novo Selo (gmina Gadžin Han)">
Novo Selo (gmina Gadžin Han)



</doc>
<doc id="4798266" url="https://pl.wikipedia.org/wiki?curid=4798266" title="Novo Selo (gmina Sokobanja)">
Novo Selo (gmina Sokobanja)



</doc>
<doc id="4798268" url="https://pl.wikipedia.org/wiki?curid=4798268" title="Novo Selo (gmina Velika Plana)">
Novo Selo (gmina Velika Plana)



</doc>
<doc id="4798272" url="https://pl.wikipedia.org/wiki?curid=4798272" title="Obornjača (gmina Ada)">
Obornjača (gmina Ada)



</doc>
<doc id="4798274" url="https://pl.wikipedia.org/wiki?curid=4798274" title="Obornjača (gmina Bačka Topola)">
Obornjača (gmina Bačka Topola)



</doc>
<doc id="4798276" url="https://pl.wikipedia.org/wiki?curid=4798276" title="Obrež (gmina Varvarin)">
Obrež (gmina Varvarin)



</doc>
<doc id="4798277" url="https://pl.wikipedia.org/wiki?curid=4798277" title="Obrež (Serbia)">
Obrež (Serbia)



</doc>
<doc id="4798278" url="https://pl.wikipedia.org/wiki?curid=4798278" title="Karolina Bielawska">
Karolina Bielawska

Karolina Bielawska (ur. 11 kwietnia 1999 w Łodzi) – polska modelka, osobowość telewizyjna i konferansjerka. Miss Polonia 2019 i Miss World 2021.
Życiorys.
Jest córką Agnieszki Zakrzewskiej-Bielawskiej, dziekan Wydziału Organizacji i Zarządzania Politechniki Łódzkiej, i Łukasza Bielawskiego, byłego prezesa ŁKS Łódź.
Uzyskała tytuł licencjata w naukach o zarządzeniu na Wydziale Zarządzania i Inżynierii Produkcji Politechniki Łódzkiej, broniąc pracę pt. „The image of Miss Polonia brand”. Jest laureatką nagrody dla najlepszego absolwenta Wydziału Zarządzania i Inżynierii Produkcji Politechniki Łódzkiej w roku akademickim 2020/2021. Otrzymała wyróżnienie w VII Ogólnopolskim Konkursie im. prof. Romana Głowackiego na najlepszą pracę licencjacką z zakresu marketingu, handlu i konsumpcji, zorganizowanym przez Polskie Towarzystwo Marketingu. Laureatka nagrody wspierającej doskonałość naukową w ramach programu "Inicjatywa doskonałości – uczelnia badawcza" za drugi kwartał 2021. Autorka artykułu naukowego "Consumers' Choice Behavior Toward Green Clothing" opublikowanym w European Research Studies. Studiuje Master of Business Studies w Centrum Kształcenia Międzynarodowego Politechniki Łódzkiej. 
W listopadzie 2019 wygrała konkurs piękności Miss Polonia 2019. 
Po wygranej w wyborach zajęła się działalnością dobroczynną, m.in. była wolontariuszką akcji „Zupa na Pietrynie”, inicjatorką Ogólnopolskiej Akcji Charytatywnej „Korona z Głowy” wspierającej potrzebujących w czasie pandemii, ambasadorką kampanii społecznej „Dotykam=Wygrywam” działającej na rzecz walki z rakiem piersi oraz uczestniczką kampanii „FASS OFF” na rzecz Fundacji Dom w Łodzi, ponadto aktywnie wspiera Wielką Orkiestrę Świątecznej Pomocy oraz Fundację DKMS, jest ambasadorką akcji charytatywnej walczącej z COVID19 w Peru, akcji wpisującej się w MSZ „Polonia4Neighbours”, a w ramach projektu charytatywnego „Beauty with a purpose” razem z Fundacją „Zupa na Pietrynie” utworzyła pierwszą w Łodzi łaźnię dla osób w kryzysie bezdomności.
W marcu 2022, reprezentując Polskę, zwyciężyła w finale wyborów Miss World 2021 odbywających się w Portoryko, zostając drugą po Anecie Kręglickiej Polką w historii, która zdobyła koronę.

</doc>
<doc id="4798281" url="https://pl.wikipedia.org/wiki?curid=4798281" title="Obrovac">
Obrovac



</doc>
<doc id="4798282" url="https://pl.wikipedia.org/wiki?curid=4798282" title="Obrva (miasto Kraljevo)">
Obrva (miasto Kraljevo)



</doc>
<doc id="4798287" url="https://pl.wikipedia.org/wiki?curid=4798287" title="Okolište (gmina Svrljig)">
Okolište (gmina Svrljig)



</doc>
<doc id="4798289" url="https://pl.wikipedia.org/wiki?curid=4798289" title="Olib (Chorwacja)">
Olib (Chorwacja)



</doc>
<doc id="4798292" url="https://pl.wikipedia.org/wiki?curid=4798292" title="Oraovac (gmina Prijepolje)">
Oraovac (gmina Prijepolje)



</doc>
<doc id="4798294" url="https://pl.wikipedia.org/wiki?curid=4798294" title="Orešac (gmina Knjaževac)">
Orešac (gmina Knjaževac)



</doc>
<doc id="4798295" url="https://pl.wikipedia.org/wiki?curid=4798295" title="Orešac (Serbia)">
Orešac (Serbia)



</doc>
<doc id="4798298" url="https://pl.wikipedia.org/wiki?curid=4798298" title="Orlja (miasto Pirot)">
Orlja (miasto Pirot)



</doc>
<doc id="4798301" url="https://pl.wikipedia.org/wiki?curid=4798301" title="Orlovac (gmina Kuršumlija)">
Orlovac (gmina Kuršumlija)



</doc>
<doc id="4798303" url="https://pl.wikipedia.org/wiki?curid=4798303" title="Osanica (gmina Žagubica)">
Osanica (gmina Žagubica)



</doc>
<doc id="4798310" url="https://pl.wikipedia.org/wiki?curid=4798310" title="Ostrovica (gmina Tutin)">
Ostrovica (gmina Tutin)



</doc>
<doc id="4798311" url="https://pl.wikipedia.org/wiki?curid=4798311" title="Ostrovica (gmina Vladičin Han)">
Ostrovica (gmina Vladičin Han)



</doc>
<doc id="4798315" url="https://pl.wikipedia.org/wiki?curid=4798315" title="Ostrozub (gmina Crna Trava)">
Ostrozub (gmina Crna Trava)



</doc>
<doc id="4798319" url="https://pl.wikipedia.org/wiki?curid=4798319" title="Otroci (gmina Vrnjačka Banja)">
Otroci (gmina Vrnjačka Banja)



</doc>
<doc id="4798322" url="https://pl.wikipedia.org/wiki?curid=4798322" title="Oštrelj (miasto Bor)">
Oštrelj (miasto Bor)



</doc>
<doc id="4798325" url="https://pl.wikipedia.org/wiki?curid=4798325" title="Padina (gmina Merošina)">
Padina (gmina Merošina)



</doc>
<doc id="4798328" url="https://pl.wikipedia.org/wiki?curid=4798328" title="Aleksandrovo (okręg środkowobanacki)">
Aleksandrovo (okręg środkowobanacki)



</doc>
<doc id="4798329" url="https://pl.wikipedia.org/wiki?curid=4798329" title="Bogaraš (gmina Bačka Topola)">
Bogaraš (gmina Bačka Topola)



</doc>
<doc id="4798330" url="https://pl.wikipedia.org/wiki?curid=4798330" title="Bogaraš (gmina Senta)">
Bogaraš (gmina Senta)



</doc>
<doc id="4798332" url="https://pl.wikipedia.org/wiki?curid=4798332" title="Crna Bara (okręg północnobanacki)">
Crna Bara (okręg północnobanacki)



</doc>
<doc id="4798333" url="https://pl.wikipedia.org/wiki?curid=4798333" title="Dolovo (okręg południowobanacki)">
Dolovo (okręg południowobanacki)



</doc>
<doc id="4798334" url="https://pl.wikipedia.org/wiki?curid=4798334" title="Jabuka (okręg południowobanacki)">
Jabuka (okręg południowobanacki)



</doc>
<doc id="4798335" url="https://pl.wikipedia.org/wiki?curid=4798335" title="Kosančić (okręg południowobacki)">
Kosančić (okręg południowobacki)



</doc>
<doc id="4798337" url="https://pl.wikipedia.org/wiki?curid=4798337" title="Krivaja (okręg północnobacki)">
Krivaja (okręg północnobacki)



</doc>
<doc id="4798338" url="https://pl.wikipedia.org/wiki?curid=4798338" title="Kruščica (okręg południowobanacki)">
Kruščica (okręg południowobanacki)



</doc>
<doc id="4798340" url="https://pl.wikipedia.org/wiki?curid=4798340" title="Kumane (okręg środkowobanacki)">
Kumane (okręg środkowobanacki)



</doc>
<doc id="4798341" url="https://pl.wikipedia.org/wiki?curid=4798341" title="Kupinovo (okręg sremski)">
Kupinovo (okręg sremski)



</doc>
<doc id="4798343" url="https://pl.wikipedia.org/wiki?curid=4798343" title="Kupusina (okręg zachodniobacki)">
Kupusina (okręg zachodniobacki)



</doc>
<doc id="4798344" url="https://pl.wikipedia.org/wiki?curid=4798344" title="Majdan (okręg północnobanacki)">
Majdan (okręg północnobanacki)



</doc>
<doc id="4798345" url="https://pl.wikipedia.org/wiki?curid=4798345" title="Markovac (okręg południowobanacki)">
Markovac (okręg południowobanacki)



</doc>
<doc id="4798347" url="https://pl.wikipedia.org/wiki?curid=4798347" title="Međa (okręg środkowobanacki)">
Međa (okręg środkowobanacki)



</doc>
<doc id="4798348" url="https://pl.wikipedia.org/wiki?curid=4798348" title="Mileševo (okręg południowobacki)">
Mileševo (okręg południowobacki)



</doc>
<doc id="4798352" url="https://pl.wikipedia.org/wiki?curid=4798352" title="Dobrosin (stacja kolejowa)">
Dobrosin (stacja kolejowa)

Dobrosin (, ) – stacja kolejowa w miejscowości Dobrosin, w rejonie lwowskim, w obwodzie lwowskim, na Ukrainie. Leży na linii Lwów – Rawa Ruska – Hrebenne.
Stacja istniała przed II wojną światową.

</doc>
<doc id="4798355" url="https://pl.wikipedia.org/wiki?curid=4798355" title="I Aliancka Armia Powietrznodesantowa">
I Aliancka Armia Powietrznodesantowa



</doc>
<doc id="4798359" url="https://pl.wikipedia.org/wiki?curid=4798359" title="Pańczyszyny (przystanek kolejowy)">
Pańczyszyny (przystanek kolejowy)

Pańczyszyny (, ) – przystanek kolejowy w miejscowości Pańczyszyny, w rejonie lwowskim, w obwodzie lwowskim, na Ukrainie. Leży na linii Lwów – Rawa Ruska – Hrebenne.

</doc>
<doc id="4798374" url="https://pl.wikipedia.org/wiki?curid=4798374" title="Mistrzostwa Polski w Ratownictwie Wodnym (1982)">
Mistrzostwa Polski w Ratownictwie Wodnym (1982)

XIV Mistrzostwa Polski w Ratownictwie Wodnym – mistrzostwa Polski w ratownictwie wodnym, które odbyły się w dniach 26-27 czerwca 1982 w Poznaniu.
Informacje ogólne.
Zawody zostały poprzedzone eliminacjami strefowymi, które odbyły się w Warszawie, Łodzi, Oświęcimiu i Szczecinie. Do finałów zakwalifikowali się ratownicy i ratowniczki, którzy uzyskali minima określone w tabelach wielobojowych FIS: dla kobiet było to 400 punktów, a dla mężczyzn 450 punktów. Spełniło je 21 ratowniczek i 33 ratowników, którzy uzyskali prawo startu w zawodach.
Komitetem organizacyjnym kierował Mirosław Tatarkiewicz (impreza organizowana była przez działaczy poznańskiego WOPR), a ocena jej organizacji była bardzo dobra. Areną zawodów była pływalnia WOSiR (tzw. "Chwiałka", pierwszy dzień: konkurencje pływackie) i jezioro Rusałka (drugi dzień: wiosłowanie, rzut kołem).
Wyniki.
Mistrzynią Polski w klasyfikacji generalnej została Ewa Swoboda (Katowice, 671,6 pkt), a mistrzem Polski - Mirosław Baran (Katowice, 688,1 pkt). Tytuł zespołowego mistrza Polski zdobyła reprezentacja województwa katowickiego (3768,8 pkt), przed województwem poznańskim (3069,5 pkt) oraz szczecińskim (2789,4 pkt). Szczegółowe wyniki przedstawiały się następująco:

</doc>
<doc id="4798377" url="https://pl.wikipedia.org/wiki?curid=4798377" title="Lista zabytków w Għasri">
Lista zabytków w Għasri

To jest lista zabytków w miejscowości Għasri na wyspie Gozo, Malta, które są umieszczone na liście National Inventory of the Cultural Property of the Maltese Islands.

</doc>
<doc id="4798378" url="https://pl.wikipedia.org/wiki?curid=4798378" title="Lista zabytków w Ghasri">
Lista zabytków w Ghasri



</doc>
<doc id="4798389" url="https://pl.wikipedia.org/wiki?curid=4798389" title="Pomnik Jana Pawła II w Poznaniu">
Pomnik Jana Pawła II w Poznaniu



</doc>
<doc id="4798393" url="https://pl.wikipedia.org/wiki?curid=4798393" title="H-3 Leszko">
H-3 Leszko

H-3 „Leszko” – polski uniwersalny holownik projektu B860, zaprojektowany w Polsce i zbudowany w stoczni Remontowa Shipbuilding w Gdańsku, jako piąta jednostka z serii sześciu zamówionych przez Inspektorat Uzbrojenia MON. Jednostka służy w 3 Flotylli Okrętów.
Budowa i służba.
2 czerwca 2020 odbył się uroczysty chrzest okrętu. Matką chrzestną holownika „Leszko” została mgr inż. Hanna Szkodo, dyrektor Zespołu Szkół Morskich im. Bohaterskich Obrońców Westerplatte w Gdańsku. Następnego dnia, 3 czerwca 2020, jednostka została zwodowana. Holownik rozpoczął próby morskie 27 stycznia 2021 roku. 24 lutego 2021 jednostka została przekazana Marynarce Wojennej, zaś 10 marca 2021 uroczyście podniesiono banderę na okręcie.
Dane taktyczno - techniczne.
Holownik 29,2 m długości i szerokość wynoszącą 10,4 m. Wyporność holownik wynosi 490 ton, natomiast uciąg jest szacowany na ponad 35 ton. Jednostkę napędzają dwa silniki wysokoprężne, każdy o mocy 1200 kW, pracujące na dwa pędniki azymutalne. Załoga holownika liczy 10 ludzi. Holownik nie będzie prowadził działań wyłącznie holowniczych w strukturach sił Marynarki Wojennej. Inne zadania to: podejmowania z wody materiałów niebezpiecznych i torped, transport osób i zaopatrzenia oraz neutralizacja zanieczyszczeń. Dodatkowo: przy wsparciu akcji ratowniczych, wsparciu logistycznym na morzu i w portach oraz wykonywaniu działań związanych z ewakuacją techniczną. Ostatnim z wykonywanych przez holowników zadań jest zabezpieczenie bojowe.

</doc>
<doc id="4798395" url="https://pl.wikipedia.org/wiki?curid=4798395" title="Miasteczko na dłoni (film)">
Miasteczko na dłoni (film)

Miasteczko na dłoni (czes. "Městečko na dlani") – czeski czarno-biały film fabularny, komediodramat w reżyserii Václava Binovca zrealizowany w 1942 w Protektoracie Czech i Moraw. Adaptacja powieści Jana Drdy pod tym samym tytułem.
Fabuła.
Tragikomiczna codzienność małego miasteczka Rukapáně, mozaika drobnych, nie zawsze realistycznych perypetii mieszkańców. Dobrotliwy burmistrz zbyt lubi popijać, aby właściwie wypełniać swoje obowiązki, więc zawiera umowę z aniołem, której złamanie spowoduje jego wniebowzięcie. Z kolei kłusownik, któremu w nagrodę za dobry uczynek pozwolono oficjalnie kłusować, traci do tego zamiłowanie. Większe i mniejsze problemy mieszkańców, wśród których są niezaspokojone ambicje i miłość wbrew woli rodziców, przestaną mieć znaczenie z chwilą wybuchu wojny.

</doc>
<doc id="4798398" url="https://pl.wikipedia.org/wiki?curid=4798398" title="Jan Wojciechowski (samorządowiec)">
Jan Wojciechowski (samorządowiec)

Jan Wojciechowski (ur. 24 kwietnia 1948 w Święciechowie) – polski samorządowiec, w latach 1990–1997 wicewojewoda leszczyński, w latach 1998–2014 wiceprezydent Leszna.
Życiorys.
Od 22 października 1990 do 1997 pełnił funkcję wicewojewody leszczyńskiego. Pod koniec 1997 pełnił obowiązki wojewody w związku z odwołaniem Zbigniewa Haupta. W 1998 został wybrany radnym Leszna z listy Gospodarnych dla Leszna, następnie w październiku tego roku został pierwszym wiceprezydentem miasta (utrzymywał to stanowisko także po kolejnych wyborach). Kilkukrotnie kandydował do rady miejskiej z listy tego komitetu, po raz ostatni w 2014. W tym samym roku zakończył pełnienie funkcji zastępcy prezydenta w związku z przegraną prezydenta Tomasza Malepszego.

</doc>
<doc id="4798400" url="https://pl.wikipedia.org/wiki?curid=4798400" title="4 Pułk Artylerii Ciężkiej (PSZ)">
4 Pułk Artylerii Ciężkiej (PSZ)



</doc>
<doc id="4798405" url="https://pl.wikipedia.org/wiki?curid=4798405" title="Resident Evil 3 (gra komputerowa 2020)">
Resident Evil 3 (gra komputerowa 2020)

Resident Evil 3 – gra komputerowa z gatunku survival horror wyprodukowana i wydana przez Capcom. Jest to remake gry , która pojawiła się w 1999 roku. Produkcja została wydana 3 kwietnia 2020 roku na komputery z systemem Microsoft Windows oraz konsole PlayStation 4 i Xbox One. Protagonistami są Jill Valentine i Carlos Oliveira, którzy próbują przetrwać apokalipsę i uciec z miasta.
Prace nad "Resident Evil 3" miały miejsce równolegle z "Resident Evil 2" z 2019 roku, a obie gry działają na silniku RE Engine. Chociaż gra zawiera te same założenia co oryginał, wiele części zostało przeorganizowanych na rzecz bardziej skoncentrowanej historii. Aby uhonorować bardziej zorientowane na akcję podejście z oryginału, programiści zmienili prędkość ruchu i animacje postaci oraz dodali możliwość unikania nadchodzących ataków. W dniu premiery wydano także grę "Resident Evil: Resistance" która zawiera moduł wieloosobowy.
Gra zebrała przychylne recenzje od krytyków, którzy podkreślali jej narrację, napiętą atmosferę i oprawę graficzną. Krytyka dotyczyła przede wszystkim krótkiego wątku głównego i brakujących funkcji oryginału. Większy nacisk w grze na akcję i oskryptowane sekwencje również rozczarował niektórych krytyków. Gra była nominowana m.in. do nagrody „Best Action-Adventure Game” na IGN Game of the Year Awards 2020. Według twórców gra sprzedała się stosunkowo dobrze i zgodnie z ich oczekiwaniami.
Fabuła.
Raccoon City pogrąża się w chaosie z powodu apokalipsy zombie spowodowanej wybuchem wirusa T, który został stworzony przez firmę farmaceutyczną Umbrella Corporation. 28 września 1998 Jill Valentine, była członkini Special Tactics And Rescue Service (S.T.A.R.S.), zostaje zaatakowana w swoim mieszkaniu przez stworzoną przez Umbrellę inteligentną broń biologiczną znaną jako Nemesis, która próbuje zabić ją i wszystkich pozostałych członków STARS. Po ucieczce z budynku spotyka się z kolegą S.T.A.R.S. oficerem Bradem Vickersem. Niedługo później Brad zostaje ugryziony przez zombie i mówi Jill, żeby się ratowała. Po kolejnym spotkaniu z Nemesis zostaje uratowana przez najemnika Umbrella Biohazard Countermeasure Service (U.B.C.S.), Carlosa Oliveirę. Carlos i grupa najemników – Mikhail Victor, Tyrell Patrick i Nicholai Ginovaef – ustawili pociągi metra, które planują wykorzystać do ewakuacji cywilów z miasta.
Po kilku spotkaniach z Nemesis Jill udaje się przywrócić moc do metra. W tym samym czasie Carlos i Tyrell zostają w mieście, szukając doktora Nathaniela Barda, naukowca z Umbrelli, który może wiedzieć, jak zrobić szczepionkę na wirusa T i uratować miasto. Kiedy Jill, Nicholai i Mikhail odjeżdżają pociągiem, Mikhail wyraża swoje podejrzenia wobec Nicholaia, że ich pluton został zaatakowany przez zombie. Nemesis nagle atakuje pociąg i zabija cywili; Nicholai blokuje pozostałych dwóch, zmuszając ich do obrony. Nemesis chwyta Mikhaila, który poświęca się, detonując ładunek wybuchowy, powodując wykolejenie się pociągu. Jill ucieka jako jedyna ocalała z wypadku.
Carlos i Tyrell udają się do miejskiego wydziału policji, gdzie planują znaleźć Barda. Komunikują się za pomocą komputera z Bardem, który informuje ich, że jest w szpitalu. W międzyczasie, gdy Tyrell śledzi lokalizację Barda, Jill ucieka z wraku wykolejonego pociągu, ale ponownie ściga ją Nemesis, który zmutował w większą formę. Jill rozmawia przez radio z Carlosem i walczy z potworem. Udaje jej się uciec, ale zostaje zarażona wirusem T. Jill pada nieprzytomna. Carlos znajduje ją około pół dnia później, zabierając ją do szpitala Spencer Memorial – miejsca pobytu Barda. Carlos przedziera się przez zarażony szpital, by odkryć, że Bard został zamordowany. Ogląda wideo Barda, w którym wyznaje, że wirus T został opracowany przez Umbrellę i pomimo tego, że Umbrella zatrudnia go do opracowania szczepionki, zarząd Umbrelli chce go teraz zniszczyć i wyeliminować wszelkie ślady istnienia wirusa. Carlos pobiera szczepionkę i podaje ją Jill. Tyrell przybywa do szpitala i dowiaduje się, że rząd USA planuje zniszczyć Raccoon City w wyniku ataku rakietowego w celu wyeliminowania infekcji wirusem T. Carlos jedzie do laboratorium NEST 2 pod szpitalem, aby znaleźć więcej szczepionek, podczas gdy Tyrell próbuje skontaktować się z kimkolwiek może, aby powstrzymać atak rakietowy.
Jill budzi się w dniu ataku rakietowego, 1 października, i ściga Carlosa do NEST 2. Spotyka Nicholaia, który okazuje się być przełożonym zatrudnionym przez nieznanego kontrahenta w celu sabotowania wysiłków Umbrelli, aby ukryć ich zaangażowanie oraz obserwować i zbierać dane o Nemesis. Nemesis zabija Tyrella i ściga Jill w laboratorium. Jill udaje się zsyntetyzować szczepionkę, ale spotkanie z Nemesis zachęca Nicholaia do odzyskania jej dla siebie, gdy zostawia ją do walki z potworem. Jill używa prototypowego karabinu, aby ostatecznie wyeliminować Nemesisa. Na lądowisku dla helikopterów w szpitalu Nicholai rozbraja Jill i niszczy szczepionkę, przyznając, że nie troszczy się o los miasta, dopóki zarabia za sabotowanie Umbrelli. Carlos interweniuje i powstrzymuje Nicholaia od strzelania w Jill. Podczas przesłuchania, dla kogo pracuje, oferuje ujawnienie informacji i zapłacenie dowolnej ceny w zamian za swoje życie. Jill ucieka z Carlosem helikopterem, pozostawiając Nicholaia na śmierć. Miasto zostaje zniszczone przez atak rakietowy, a Jill przysięga zniszczyć Umbrellę.
Rozgrywka.
"Resident Evil 3" pod względem mechaniki przypomina wydaną rok wcześniej przez Capcom "Resident Evil 2". Gracz steruje Jill i Carlosem z kamerą za plecami bohatera. Głównym celem jest odnalezienie szczepionki na wirusa T i ucieczka przed Nemesisem. Stan gry można zapisać tylko w specjalnych pokojach. Wyjątkiem jest tryb hardmode, gdzie dodatkowo wymagane jest odnalezienie taśmy z tuszem. Gracz może zbierać przedmioty jednak ilość miejsca w ekwipunku jest ograniczona. Niektóre z nich można połączyć np. proch po zmieszaniu daje amunicję. Gra zawiera zagadki logiczne, jednak ich ilość jest mniejsza niż w poprzedniej części. Po przejściu gry dostępny jest sklep. Można w nim kupić różne ulepszenia do postaci za kredyty zyskane po wykonaniu wyzwań. Istotnym elementem serii jest speedrunning polegający na jak najszybszym przechodzeniu gry. Gracz dostaje specjalne nagrody za przejście fabuły w ustalonym czasie. W menu widoczne są aktualne rekordy i wymagany czas do wyższej rangi.
Kiedy gracz ukończy grę na najwyższym poziomie trudności, odblokowane zostają dwa dodatkowe tryby trudności. Te wyłączają automatyczne zapisy, utrudniają pokonanie przeciwników i zmieniają rozmieszczenie przedmiotów. Dodatkowo po ukończeniu gry po raz pierwszy, w menu głównym odblokowany zostaje sklep z przedmiotami, który pozwala graczowi wydawać punkty na korzyści w grze, takie jak przedmioty zwiększające leczenie i obrażenia zadawane przez gracza, a także nowe bronie. Punkty zdobywa się, wykonując wyzwania – od znalezienia wszystkich ulepszeń broni po zniszczenie ukrytych lalek.
Produkcja.
Gra była w produkcji przez około trzy lata. Przez pewien czas firma pracowała jednocześnie nad remakiem części 2 i 3. Peter Fabiano, jeden z producentów, wyjawił, że twórcy chcieli zachować klimat oryginału, ale przedstawić historię w nowej formie. Podczas prac zdecydowano się na większe zmiany względem oryginału w porównaniu do poprzedniej odsłony. Jedna z nowych mechanik, szybki unik, została dodana dla graczy, którzy wolą gry akcji od skomplikowanych strzelanek. Oficjalna zapowiedź miała miejsce w grudniu 2019 podczas streamu Sony State of Play. Oprócz wersji standardowej firma Capcom wydała wersję kolekcjonerską w której skład wchodzi m.in. figurka Jill. Modelką nowej Jill została Rosjanka Sasha Zotova. Na kilka dni przed premierą wydano demo gry pokazujące fragment rozgrywki. W przeciwieństwie do dema "Resident Evil 2" nie posiada ono limitu czasowego. Po negatywnych komentarzach ze strony chińskich graczy Capcom zmienił ciąg cyfr w jednej zagadce. Ich zdaniem było to odniesienie do inwazji Japonii na Chiny w 1931 roku. Z powodu pandemii koronawirusa w niektórych krajach zamówiona wcześniej wersja pudełkowa dotarła później niż powinna.
W projekt zaangażowanych było kilka osób, które pracowały nad oryginalną grą i miały okazję przebudować swoją wizję tego, jak powinno wyglądać Raccoon City. Jako że "Resident Evil 3" toczy się niemal równolegle z wydarzeniami z "Resident Evil 2", zespół deweloperski postanowił połączyć obie historie bardziej niż w oryginałach. Poprawa tempa historii i lepszy zarys bohaterów, zwłaszcza relacji między Jill i Carlosem, było dla nich priorytetem. Zespół chciał, aby Jill była odporna i potrafiła przetrwać prawie wszystko, podczas gdy Carlos został zaprojektowany jako oddany sojusznik. Ich stroje zostały odpowiednio zmienione, Jill zyskała bardziej praktyczny strój, a Carlos miał bardziej szorstki wygląd. Aby uhonorować bardziej zorientowane na akcję podejście z oryginalnej gry, zespół zmienił prędkość ruchu i animacje z remake'u "Resident Evil 2" i dodał możliwość kontrataku, która pozwala graczowi automatycznie celować w głowę przeciwnika po uniknięciu ataku.
Proces projektowania Nemesisa przeszedł kilka iteracji. Chociaż zespół grafików upewnił się, że nowy model postaci pozostaje wierny pierwotnej koncepcji, przeprojektowali go tak, aby pasował do ponownie stworzonej i foto realistycznego otoczenia. Jedną z najbardziej zauważalnych zmian w stosunku do pierwotnego projektu jest fakt, że zamiast ubrania ma na sobie worki na zwłoki. Według producenta Petera Fabiano ważne było, aby zachować istotę oryginalnej gry, ale jednocześnie ją unowocześnić. Deweloperzy zwrócili uwagę na to, co zespół "Resident Evil 2" robił z Tyranem, który ściga gracza, i ulepszyli sztuczną inteligencję, aby Nemesis mógł używać broni, chwytać Jill mackami i skakać na duże odległości, aby się pojawić tuż obok niej. Zespół chciał dać graczom poczucie, że nieustannie ściga ich trudny przeciwnik, ale chcieli też dać graczom okresy wytchnienia i przekonać ich, że Jill może go pokonać.
Chociaż "Resident Evil 3" ma te same założenia, co oryginalna gra, wiele części zostało przearanżowanych, zwłaszcza w porównaniu z remakiem "Resident Evil 2". Opowiadanie historii i dialogi w grze zostały znacznie rozszerzone, ponieważ Sakata chciał opowiedzieć bardziej spójną historię. Jedną z głównych zmian jest Carlos, który teraz odgrywa bardziej znaczącą rolę. Wiele zakończeń oryginalnej gry i wybory w trakcie walk, które wpływają na rozwój historii, zostały całkowicie usunięte na rzecz bardziej skoncentrowanej historii. Dodatkowo gra nie posiada trybu Mercenaries – Operation: Mad Jackal, w którym w oryginalnej grze gracz próbuje uciec z miasta w określonym czasie. Zamiast tego firma Capcom zdecydowała, że do "Resident Evil 3" zostanie dołączony "Resident Evil: Resistance", osobna gra dla wielu graczy opracowana przez tajwańską firmę NeoBards.
Odbiór.
Gra spotkała się z pozytywnym odbiorem recenzentów, uzyskując średnią wynoszącą 77/100 punktów według serwisu Metacritic. Według redaktorki IGN gra jest równie dobra co poprzednia odsłona. Pochwaliła uchwycenie klimatu oryginału i modernizację rozgrywki. Zwróciła uwagę na szczegółowe otoczenie i dobry projekt poziomów. Negatywnie skomentowała etapy z Nemesisem, które opisała jako oskryptowane i pozbawione elementu zaszczucia. Heather Alexandra z Kotaku przypomniał o wyborach w , które skutkowały innym zakończeniem. Bez nich gra ciągle utrzymuje szybkie tempo, jednak dystansuje się od oryginału. Redaktor porównał grę do późniejszych części. Tam zbyt szybka akcja nie spodobała się fanom, ale historia "Resident Evil 3" jest odpowiednio prowadzona w stałym tempie do samego końca. Michał Grygorcewicz zwrócił uwagę na ścieżkę dźwiękową. Napisał, że głosy brzmią lepiej od tych w oryginale. Jednocześnie zarzucił, że tempo gry nie pozwala wsłuchać się w dźwięki otoczenia, przez co nie budują one klimatu tak jak chociażby kroki Mr. Xa w dwójce.
Wielu krytyków stwierdziło, że "Resident Evil 3" nie ma głębi swojej poprzedniczki, kładąc większy nacisk na akcję niż eksplorację i rozwiązywanie zagadek. Niektórzy zauważyli, że gra jest daleka od tak intensywnych walk jak w "Resident Evil 6" i że wciąż wymaga dokładnego zarządzania przedmiotami, które przypomina wczesne gry z serii. Leon Hurley z GamesRadar+ porównał obszar szpitala do posterunku policji z "Resident Evil 2", ponieważ obie lokacje wymagają od gracza stopniowego odkrywania jej w miarę postępów w grze. Pomimo że umiejętność uniku została uznana za mile widziany dodatek, okno czasowe do jej wykonania zostało uznane za niespójne. Niektórzy krytycy uznali również, że walka i strzelanie były mniej satysfakcjonujące niż w przypadku jej poprzedniczki.
Często krytykowanym aspektem gry był krótki czas potrzebny do jej przejścia i brak znaczącej zachęty do przejścia gry ponownie. Alessandro Fillari z GameSpotu wyjaśnił, iż fakt, że gra opiera się na tym samym założeniu, co oryginał, ale nie zawiera niektórych lokacji, takie jak wieża zegarowa i park, sprawia, że jej krótka długość jest jeszcze bardziej widoczna. Jason Faulkner z GameRevolution zauważył, że chociaż "Resident Evil 3" pomija niektóre obszary z oryginału, wprowadza i rozszerza inne, nazywając grę bardziej wyobrażeniem niż prawdziwym remakiem. Redaktor z magazynu „Edge” argumentował, że krótka długość gry nie stanowi problemu, stwierdzając, że jest ona porównywalna z tą z oryginalnej gry i po raz pierwszy powinna zająć od sześciu do ośmiu godzin. Krytyk zauważył również, że chociaż wiele zakończeń oryginału i wyborów na żywo z pewnością zachęcają do kolejnych rozgrywek, tak samo jest z odblokowywanymi elementami remake'u, które są potrzebne do speedrunów, i doszedł do wniosku, że gra jest bardziej wierna oryginałowi w duchu niż w treści.
Na ceremonii The Game Awards 2020 gra została nominowana do nagrody „Best Audio Design”, ale przegrała z "The Last of Us Part II". Podczas IGN Game of the Year Awards 2020 "Resident Evil 3" była nominowana do nagrody „Best Action-Adventure Game” i „Best Remake/Remaster”, ale przegrała odpowiednio z "The Last of Us Part II" i "Final Fantasy VII Remake". Sprzedano 2,5 miliona egzemplarzy do maja 2020 roku i 2,7 miliona egzemplarzy do 30 czerwca 2020 roku. Chociaż ostatnia liczba oznacza spadek w wysokości 55% w stosunku do 4,2 miliona egzemplarzy osiągniętych przez poprzedniczkę, Capcom uznał sprzedaż gry za dobrą i zgodną z oczekiwaniami. W styczniu 2021 roku przedstawiciele przedsiębiorstwa poinformowali, że sprzedano 3,6 miliona kopii "Resident Evil 3".

</doc>
<doc id="4798407" url="https://pl.wikipedia.org/wiki?curid=4798407" title="3 Pułk Artylerii Lekkiej (3 DP)">
3 Pułk Artylerii Lekkiej (3 DP)



</doc>
<doc id="4798408" url="https://pl.wikipedia.org/wiki?curid=4798408" title="4 Pułk Artylerii Lekkiej (4 DP)">
4 Pułk Artylerii Lekkiej (4 DP)



</doc>
<doc id="4798409" url="https://pl.wikipedia.org/wiki?curid=4798409" title="Masataka Yamawaki">
Masataka Yamawaki

 – japoński generał, wcześniej dwukrotnie (1921-22, 1934-35) attaché wojskowy w Polsce.
Życiorys.
Urodził się w 1886 w rodzinie wytwórców ceramiki w ówczesnej prowincji Tosa, zarządzanej przez klan Yamauchi (ob. prefektura Kōchi). W 1905 ukończył Szkołę Oficerską Sił Lądowych (Rikugun-shikan-gakkō), a w 1914 Wyższą Szkołę Wojsk Lądowych (Rikugun-daigakkō). Następnie został przydzielony w 1916 do Generalnego Inspektoratu Edukacji Wojskowej (Kyōiku-sōkanbu). 
W 1917 został oddelegowany do Rosji. W Piotrogrodzie miał uczyć się języka rosyjskiego i studiować nauki wojskowe. Po przewrocie bolszewickim (rewolucji październikowej) był zmuszony wrócić do kraju, gdzie ponownie skierowano go do Inspektoratu Edukacji. 
W 1919 w stopniu kapitana został wysłany do Europy z zadaniem obserwacji sytuacji w Rosji z jednego z państw europejskich. Wybrał Polskę, gdyż w czasie pobytu w Paryżu spotkał się z Ignacym Paderewskim i Romanem Dmowskim, od których otrzymał zaproszenie. 14 maja 1919 zgodę na przyjazd Japońskiej Misji Wojskowej wydał rząd Polski, a w następnym miesiącu Yamawaki przybył do Polski jako przedstawiciel japońskiego Sztabu Generalnego (Rikugun-sanbō-honbu), czyli zanim doszło do oficjalnej wymiany attaché wojskowych Polski i Japonii.
Japońska Misja Wojskowa dzieliła się z polskim Sztabem Generalnym informacjami dotyczącymi wydarzeń na Syberii i Dalekim Wschodzie. W tym okresie Yamawaki podróżował po Polsce, odbywał spotkania z polskimi oficerami i zapoznawał się z zasobami i potencjałem polskiej armii i gospodarki, a także z bieżącą sytuacją frontową, w tym stanem terenów odbitych z rąk bolszewików. W swoich raportach opisywał także bieżącą sytuację polityczną w Polsce. Polskie Ministerstwo Spraw Zagranicznych, znając charakter jego działalności, udzielało mu przepustek i ułatwiało odbywanie podróży po kraju. Osobiście angażował się w sprawę tworzenia poselstwa polskiego w Japonii. 9 maja 1920 r. Yamawaki był świadkiem defilady wojsk polskich w Kijowie.
16 maja 1921 został mianowany attaché wojskowym w Polsce. Na tym stanowisku udało mu się doprowadzić do szerszej współpracy m.in. w zakresie kryptologii. Zależało mu bowiem na szkoleniu japońskich specjalistów w tej dziedzinie, którzy – zwłaszcza w siłach lądowych – byli bardzo opóźnieni w porównaniu z innymi mocarstwami, a także z Polską. Nadzorował współpracę w zakresie szkolenia Japończyków w łamaniu sowieckich szyfrów. 
Po powrocie do Japonii w 1922 pełnił kolejne funkcje w armii. Został przydzielony do 22 Pułku Piechoty, gdzie z dowódcy batalionu awansował w 1931 do rangi dowódcy tego pułku. Był w tym czasie m.in. kierownikiem sekcji w jednym z biur Sztabu Generalnego (1929) i szefem referatu w Generalnym Inspektoracie Edukacji Wojskowej (1932). 
W latach 20. i 30. miał duży wpływ na kształtowanie polityki japońskiej wobec Polski i w latach 1934–1935 ponownie był attaché wojskowym w Polsce.
Po powrocie do kraju został awansowany na stopień generała porucznika i mianowany szefem Departamentu Wyposażenia (Seibi-kyoku) w Ministerstwie Armii (Rikugun-shō, znane również jako Ministerstwo Wojny). W 1938 objął stanowisko zastępcy generalnego inspektora oświaty wojskowej, a 10 grudnia tego samego roku został mianowany wiceministrem wojny i pełnił tę funkcję do 1939 roku. Następnie został ponownie powołany do czynnej służby i od kwietnia 1939 dowodził 3. Dywizją operującą w Chinach, a od kwietnia 1940 armią w Mongolii. W 1941 został przydzielony do Sztabu Generalnego i przez kilka miesięcy był komendantem Wyższej Szkoły Wojsk Lądowych, po czym przeniesiono go do rezerwy. 
We wrześniu 1942 ponownie został powołany do służby czynnej i objął dowództwo Armii Obrony Borneo, która została dwa lata później przemianowana na 37. Armię. Sprawował tę funkcję do grudnia 1944, kiedy odszedł na emeryturę. 
W 1948 został aresztowany i osadzony w tokijskim więzieniu Sugamo, oskarżony przez władze australijskie o zbrodnie wojenne, m.in. zamordowanie jeńców. W procesach prowadzonych na wyspie Manus w latach 1950–1951 został uniewinniony i zwolniony.
Zmarł w 1974 roku. W grudniu 2006 roku ukazała się książka o nim, pt.: „Masataka Yamawaki: Ostatni generał armii, który kochał pokój” (jap. "Heiwa wo aishita saigo no rikugun-taishō Yamawaki Masataka"). Autor Yoshimasa Myōjin wiele pisze o długim pobycie generała w więzieniu, ale niewiele o jego procesach na wyspie Manus.

</doc>
<doc id="4798419" url="https://pl.wikipedia.org/wiki?curid=4798419" title="Eduardo Nájera">
Eduardo Nájera

Eduardo Alonso Nájera Pérez (ur. 11 lipca 1976 w Meoqui Municipality) – meksykański koszykarz, występujący na pozycjach niskiego i silnego skrzydłowego, po zakończeniu kariery zawodniczej trener koszykarski, obecnie skaut zespołu Dallas Mavericks.
Pierwszy meksykański zawodnik wybrany z drafcie NBA (2000). Drugi koszykarz urodzony w Meksyku, który pojawił się w NBA (pierwszym był Horacio Llamas).
Jego rodzice to Servando Najera i Rosa Irene Perez.

</doc>
<doc id="4798426" url="https://pl.wikipedia.org/wiki?curid=4798426" title="Piotr Łuszczykiewicz">
Piotr Łuszczykiewicz

Piotr Łuszczykiewicz (ur. 28 maja 1964 w Kaliszu) – polski literaturoznawca, doktor habilitowany nauk humanistycznych. Specjalizuje się w historii literatury XX w. oraz teorii literatury. Profesor uczelniany na Wydziale Pedagogiczno-Artystycznym w Kaliszu, gdzie pełni funkcję dziekana oraz kierownika Zakładu Studiów Polonistycznych i Komunikacji Medialnej.
W 1983 złożył egzamin dojrzałości w I Liceum Ogólnokształcącym im. Adama Asnyka w Kaliszu.
Stopień doktorski uzyskał w 1992 na podstawie pracy pt. "O poezji miłosnej St. Grochowiaka. (Studium z poetyki współczesnego erotyku)" (promotorem była dr hab. Aleksandra Okopień-Sławińska). Habilitował się w 2010 na podstawie oceny dorobku naukowego i rozprawy pt. "Piosenka w poezji pokolenia ery transformacji (1984-2009)".

</doc>
<doc id="4798437" url="https://pl.wikipedia.org/wiki?curid=4798437" title="Boljetin (gmina Majdanpek)">
Boljetin (gmina Majdanpek)



</doc>
<doc id="4798438" url="https://pl.wikipedia.org/wiki?curid=4798438" title="Bučje (miasto Bor)">
Bučje (miasto Bor)



</doc>
<doc id="4798439" url="https://pl.wikipedia.org/wiki?curid=4798439" title="Bukovče (gmina Negotin)">
Bukovče (gmina Negotin)



</doc>
<doc id="4798446" url="https://pl.wikipedia.org/wiki?curid=4798446" title="Mauzoleum Korkyt Aty">
Mauzoleum Korkyt Aty

Mauzoleum Dede Korkuta – kompleks poświęcony Dede Korkutowi.
Dede Korkut był bohaterem eposu rozpowszechnionego wśród ludów tureckojęzycznych, Księgi mego dziadka Korkuta, który od 2018 roku znajduje się na liście światowego dziedzictwa UNESCO"."
Kompleks jest zlokalizowany 20 kilometrów na północny wschód od miejscowości Żosały. Jego konstrukcja rozpoczęła się w 1980 roku, a do użytku został oddany w 1997 roku. Na środku kompleksu znajduje się kamienny , tradycyjny kazachski instrument strunowy zgodnie z legendami wynaleziony przez Dede Korkuta, który według legendy miał znaleźć się na jego grobie. Cztery części kobyzu wskazują strony świata.
Budowa.
Jego konstrukcja rozpoczęła się w 1980 roku z inicjatywy Aleu Kuszerbajewa, byłego . Głównym architektem został Bek Ybyrajew. Do 1997 roku zakończyła się budowa pomników, amfiteatru oraz hotelu dla odwiedzających kompleks.
W 2014 roku rząd Kazachstanu całkowicie wyremontował budowlę. Podczas renowacji dokonano usprawnień w amfiteatrze, wzniesiono nowy budynek muzeum i dodano rzeźby przedstawiające lokalną faunę.
Turystyka.
Według danych na rok 2019, kompleks odwiedza rocznie około 20 tysięcy turystów. Do ich obsługi zatrudnieni są przewodnicy mówiący po kazachsku, rosyjsku i angielsku.
Od 2006 roku Ministerstwo Kultury Kazachstanu, wspólnie z władzami miasta Kyzyłorda, organizuje coroczny festiwal międzynarodowy na terenie kompleksu.
W 2017 roku Mauzoleum było jednym z obiektów biorących udział w wystawie Expo 2017.

</doc>
<doc id="4798447" url="https://pl.wikipedia.org/wiki?curid=4798447" title="Korkyt Ata">
Korkyt Ata



</doc>
<doc id="4798450" url="https://pl.wikipedia.org/wiki?curid=4798450" title="Ałtajskij Traktor">
Ałtajskij Traktor

Ałtajskij Traktor (), dawniej Ałtajska Fabryka Traktorów ("Алтайский тракторный завод"), w skrócie ATZ (АТЗ) – fabryka sprzętu ciężkiego zlokalizowana w Rubcowsku w Kraju Ałtajskim w Rosji.
Historia.
Powstanie Ałtajskiej Fabryki Traktorów wiązało się z ewakuacją na wschód fabryk położonych w zachodniej części ZSRR po ataku Niemiec na ten kraj podczas II wojny światowej. W lutym 1942 roku do Rubcowska ewakuowano oprzyrządowanie i robotników Stalingradzkiej Fabryki Traktorów (STZ) i Charkowskiej Fabryki Traktorów (ChTZ). Pierwsze pomieszczenia fabryki zbudowano od podstaw w trudnych zimowych warunkach, częściowo w oparciu o istniejące magazyny ziarna. 24 sierpnia 1942 wyprodukowano pierwszy ciągnik – gąsienicowy typu STZ-NATI (nazwanego tam ASChTZ-NATI). Do grudnia 1943 roku powstał pierwszy tysiąc maszyn.
Po wojnie od 1952 roku rozpoczęto produkcję gąsienicowych ciągników dieslowskich DT-54, które wytwarzano tam aż do 1979 roku. Oprócz ciągników rolniczych, od 1957 roku produkowano ciągniki leśne, poczynając od TDT-60. Od 1965 roku produkowano gąsienicowy ciągnik T-4, jako pierwszy skonstruowany samodzielnie w zakładach, później we wzmocnionej wersji T-4A. 
Po rozpadzie ZSRR i transformacji ekonomicznej popyt na ciągniki spadł i zakład przeżywał trudniejszy okres, lecz utrzymał produkcję i rozszerzył jej asortyment poza ciągniki. W 1992 roku został przekształcony w otwartą spółkę akcyjną (OAO) Ałtajskij Traktor.

</doc>
<doc id="4798455" url="https://pl.wikipedia.org/wiki?curid=4798455" title="Bogdan Dacko">
Bogdan Dacko

Bogdan Dacko (ur. 1925, zm. 15 stycznia 1990) – polski żeglarz.
Zainteresowania żeglarskie przejawiał od dzieciństwa, ale profesjonalnie zaczął uprawiać żeglarstwo w 1946 we Wrocławiu. W 1956 został wicemistrzem Polski w żeglarstwie morskim. W 1958 poprowadził pierwszą polską żeglarska wyprawę oceaniczną na trasie ze Świnoujścia poprzez Maderę do Casablanki (4200 mil morskich, 46 dni żeglugi, s/y Joseph Conrad). Był też inicjatorem tego wydarzenia. Rejs pierwotnie miał prowadzić do Jamestown w Wirginii (USA) i uświetniać 350-lecie osadnictwa w Stanach Zjednoczonych, ale został skrócony na polecenie polskich władz komunistycznych. Począwszy od 7 września 1962 poprowadził pierwszy po II wojnie światowej polski rejs przez Atlantyk i 12 lutego 1963 dotarł na slupie typu Conrad II "Hermes" do Miami. Z tej okazji otrzymał telegram z podziękowaniem od prezydenta USA Johna Kennedyego. W latach następnych odbywał kolejne wyprawy i działał społecznie w szczecińskich jachtklubach.

</doc>
<doc id="4798457" url="https://pl.wikipedia.org/wiki?curid=4798457" title="Michele Zezza di Zapponeta">
Michele Zezza di Zapponeta

Michele Zezza di Zapponeta (ur. 7 kwietnia 1850 w Neapolu, zm. 26 lipca 1927) – włoski duchowny katolicki, biskup pomocniczy Neapolu w latach 1891 – 1893 ze stolicą tytularną "Calydon", biskup ordynariusz Pozzuoli w latach 1893 – 1919. Arcybiskup koudiator w latach 1919 – 1923 ze stolicą tytularną "Ancyra". W roku 1923 arcybiskup Neapolu. W latach 1923 – 1927 tytularny łaciński patriarcha Konstantynopola i arcybiskup emerytowany Neapolu.
Życiorys.
Święcenia kapłańskie otrzymał 21 sierpnia 1872 roku. 1 czerwca 1891 roku papież Leon XIII mianował go biskupem pomocniczym Neapolu. Sakrę otrzymał 21 czerwca tegoż roku z rąk kardynała Rafaella Monaco La Valetty. 12 czerwca 1893 został przeniesiony na urząd biskupa ordynariusza Pozzuoli. Funkcję tę piastował do roku 1919, kiedy to 3 czerwca został mianowany arcybiskupem koudiatorem Neapolu. 4 kwietnia 1923, gdy umarł poprzedni ordynariusz tejże diecezji, Michele został metropolitą Neapolu. Ingres odbył 3 czerwca 1923. Arcybiskupem Neapolu pozostawał do 20 grudnia 1923, kiedy to papież Pius X przyjął jego rezygnację z tych obowiązków. Tego samego dnia mianował go tytularnym łacińskim patriarchą Konstantynopola. Zmarł w 1927 roku.

</doc>
<doc id="4798460" url="https://pl.wikipedia.org/wiki?curid=4798460" title="Fedora Media Writer">
Fedora Media Writer

Fedora Media Writer – wolne i otwarte oprogramowanie do tworzenia dysków Live USB przeznaczone dla systemów Linux, macOS oraz rodziny Windows.

</doc>
<doc id="4798465" url="https://pl.wikipedia.org/wiki?curid=4798465" title="Pistolet maszynowy Armaguerra OG-43">
Pistolet maszynowy Armaguerra OG-43

Armaguerra OG-43 – pistolet maszynowy projektu Giuseppe Olianiego w latach 1943–1944, którego prototypy zostały wyprodukowane w niewielkich ilościach pod koniec we Włoskiej Republice Socjalnej. Jego wersją rozwojową był pistolet Armaguerra OG-44. Pistolet nie wszedł do produkcji seryjnej, a po wojnie projekty Olianiego nie były rozwijane.
Historia.
W 1943 roku Giuseppe Oliani stworzył projekt owego pistoletu maszynowego OG-43 dla Włoskiej Republiki Socjalnej, który wówczas uznano za bardzo kompaktowy ze względu na zastosowane rozwiązania konstrukcyjne. Koncepcja ta była częścią planu rozwoju produkcji broni strzeleckiej dla państwa. W tym samym czasie powstały pistolety maszynowe FNAB-43 i TZ-45. OG-43 był pistoletem o innowacyjnym zastosowaniu uchwytu pistoletowego, który był jednocześnie magazynkiem, a większość komponentów do produkcji była z tłoczonej stali. OG-44 uznano za konstrukcję bardziej konserwatywną, ponieważ posiadała stałą kolbę drewnianą oraz rozdzielony chwyt i magazynek. W obu przypadkach wyprodukowaniem prototypów zajęła się fabryka Società Anonima Revelli Manifattura Armaguerra z Cremony. Do końca wojny OG-43 i OG-44 nie weszły do seryjnej produkcji. Po wojnie koncepcje Olianiego nie były rozwijane ze względu na zdominowanie rynku produkcji broni przez Berettę. 
Opis.
Pistolet maszynowy OG-43 był konstrukcją, do której produkcji użyto komponentów z tłoczonej stali, w której Oliani zastosował chwyt pistoletowy z dwurzędowego magazynku pudełkowego zapożyczonym z Beretty M1938 o różnej pojemności. Broń nie posiadała oddzielnego, drewnianego chwytu. Zamek miał kształt litery L i był umieszczony nie zboku, lecz u góry lufy. Pozwoliło to na zastosowanie lżejszej i krótszej komory zamkowej. W broni zastosowano przełącznik rodzaju ognia, który pozwalał na strzelanie przy otwartym zamku, ogniem pojedynczym i serią. OG-43 posiadał drewniany, składany chwyt przedni pod lufą, który można było złożyć. Pistolet posiadał również składaną pod spód metalową kolbę. 
OG-44 pod względem konstrukcji i układu zamka, komory zamkowej czy typu magazynka był taki sam jak OG-43. Wersja rozwojowa posiadała jednak zamontowaną na stałe drewnianą kolbę. Ponadto zastosowano tradycyjny chwyt tylny połączony z kolbą, a magazynek był umieszczony oddzielnie, przed spustem. Kolbę można było odchylić do tyłu w celu demontażu zamka. 

</doc>
<doc id="4798469" url="https://pl.wikipedia.org/wiki?curid=4798469" title="Robert Fryderyk Stichel">
Robert Fryderyk Stichel

Robert Fryderyk Stichel (ur. 22 grudnia 1816 w Altenburgu, zm. 13 marca 1892 w Warszawie) – pierwszy polski magister nauk weterynaryjnych.
Robert Stichel urodził się w rodzie mieszczańskiej w Altenburgu, stolicy księstwa sasko-altenburskiego. Jeden z jego przodków był burmistrzem miasta, a ojciec prowadził warsztat płatnerski. Wprawdzie rozpoczął studia medyczne, ale w 1839 podjął naukę w kierunku weterynaryjnym w Königliche Thierarzneischule w Dreźnie. Dyplom lekarza weterynarii uzyskał w 1841. Po zakończeniu studiów przyjął propozycję hrabiego Andrzeja Zamoyskiego podjęcia pracy w ordynacji Zamoyskich. Przeniósł się do Królestwa Polskiego i zamieszkał w ordynacji Zamoyskich w Klemensowie.
We wrześniu 1847 Zamoyski złożył w Radzie Lekarskiej Królestwa Polskiego wniosek o wydanie zgody na wykonywanie przez Stichela praktyki weterynaryjnej na terenie Królestwa Polskiego. W październiku Rada wyraziła zgodę i zakreśliła warunek zdania egzaminu na dowolny stopień weterynaryjny. Robert Fryderyk Stichel zadeklarował wolę zdawania na najwyższy stopień, jaki był dostępny. Egzamin odbył się 4 stycznia 1848 w Warszawie. 30 stycznia Stichel otrzymał dyplom. Był to pierwszy wydany w Królestwie Polskim dyplom magistra nauk weterynaryjnych.
Do około 1860 Stichel pracował u Zamoyskich w ordynacji w Klemensowie. Nadzorował między innymi zagraniczne zakupy bydła rasowego oraz koni. Po rezygnacji z tej pracy przeniósł się do Warszawy. Zorganizował tam własną praktykę weterynaryjną, świadcząc usługi na rzecz okolicznych ośrodków hodowlanych i majątków ziemskich. Sprawował także nadzór weterynaryjny nad utrzymywanymi w warszawskiej Cytadeli końmi gubernatorskimi, a także końmi pocztowymi i końmi należącymi do Towarzystwa Akcyjnego Zakładów Żyrardowskich. Przekazy rodzinne Stichelów podawały informację, że zimą 1864 Robert Stichel, korzystając ze stałej gubernatorskiej przepustki wjazdu do Cytadeli, ukrył w swych saniach i wywiózł z niej czterech więzionych tam powstańców.
Robert Stichel do końca życia słabo mówił po polsku. Prawdopodobnie egzamin z 1848 zdawał w języku niemieckim lub po łacinie. Zmarł w Warszawie 13 marca 1892 i został pochowany na cmentarzu ewangelicko-augsburskim (aleja C, grób 118). Prawnuczka Stichela – prof. dr hab. Janina Oyrzanowska-Poplewska – była naukowcem w dziedzinie nauk weterynaryjnych, specjalistką epizootiologii, kierownikiem Zakładu Epizootiologii Wydziału Medycyny Weterynaryjnej Szkoły Głównej Gospodarstwa Wiejskiego w Warszawie. Za ratowanie Żydów podczas drugiej wojny światowej została wyróżniona przez instytut Jad Waszem odznaczeniem Sprawiedliwy wśród Narodów Świata.

</doc>
<doc id="4798473" url="https://pl.wikipedia.org/wiki?curid=4798473" title="Startup Disk Creator">
Startup Disk Creator

Startup Disk Creator – wolne i otwarte oprogramowanie do tworzenia dysków Live USB przeznaczone dla Ubuntu oraz rodziny systemów Windows.

</doc>
<doc id="4798475" url="https://pl.wikipedia.org/wiki?curid=4798475" title="City of Stars">
City of Stars

City of Stars – singel napisany przez Justina Hurwitza, Benja Paska i Justina Paula oraz nagrany przez Ryana Goslinga i Emmę Stone na potrzeby ścieżki dźwiękowej do filmu "La La Land" z 2016.
Utwór zapewnił twórcom Oscara za najlepszą piosenkę oryginalną, Złoty Glob za najlepszą piosenkę i Satelitę dla najlepszej piosenki.
Singel dotarł do pierwszego miejsca "Billboard Japan Hot 100" i listy przebojów w Hongkongu.

</doc>
<doc id="4798478" url="https://pl.wikipedia.org/wiki?curid=4798478" title="Nittman">
Nittman



</doc>
<doc id="4798485" url="https://pl.wikipedia.org/wiki?curid=4798485" title="Zielone Spółdzielnie Pracownicze">
Zielone Spółdzielnie Pracownicze



</doc>
<doc id="4798553" url="https://pl.wikipedia.org/wiki?curid=4798553" title="We Belong Together (utwór Randy’ego Newmana)">
We Belong Together (utwór Randy’ego Newmana)

We Belong Together – singel nagrany i napisany przez Randy’ego Newmana na potrzeby ścieżki dźwiękowej do filmu "Toy Story 3" z 2010.
Utwór został nagrodzony Oscarem za najlepszą piosenkę oryginalną.

</doc>
<doc id="4798561" url="https://pl.wikipedia.org/wiki?curid=4798561" title="Roberto Vicentini">
Roberto Vicentini

Roberto Vincentini (ur. 30 lipca 1878 w L’Aquila, zm. 10 października 1953 w Rzymie) – włoski duchowny katolicki, dyplomata, Nuncjusz Apostolski w Holandii w latach 1921 – 1922, Nuncjusz Apostolski w Kolumbii w latach 1922 – 1924, arcybiskup tytularny "Helenopolis" w latach 1921 – 1924. Od 1925 do swojej śmierci w 1953 roku tytularny łaciński patriarcha Antiochii.
Życiorys.
3 maja 1921 papież Benedykt XV mianował go Nuncjuszem apostolskim w Holandii. Sakrę biskupią przyjął 19 maja 1921 z rąk kard. Pietra Gasparriego. Tego samego dnia przydzielono mu tytularną stolicę arcybiskupią "Helenopollis" w Palestynie. 18 maja 1922 został przeniesiony na urząd Nuncjusza apostolskiego w Kolumbii. Funkcję tę sprawował do przyjęcia jego rezygnacji przez papieża 24 października 1924 roku. 14 grudnia 1925 papież Pius X mianował go tytularnym łacińskim patriarchą Antiochii. Był ostatnią osobą pełniącą tę funkcję, gdyż po jego śmierci w 1953 roku patriarchat pozostawał nieobsadzony aż do jego zniesienia w 1964 roku.

</doc>
<doc id="4798573" url="https://pl.wikipedia.org/wiki?curid=4798573" title="Emilia Bagnicka">
Emilia Bagnicka

Emilia Bagnicka – polska genetyk, dr hab. nauk rolniczych, profesor Instytutu Genetyki i Biotechnologii Zwierząt Polskiej Akademii Nauk.
Życiorys.
15 września 1998 obroniła pracę doktorską "Analiza metod oceny wartości hodowlanej kóz mlecznych w Polsce", 12 grudnia 2006 habilitowała się na podstawie pracy zatytułowanej "Indeksy selekcyjne uwzględniające cechy mleczności kóz mlecznego typu użytkowego oraz propozycja indeksu selekcyjnego dla cech funkcjonalnych". 2 kwietnia 2014 nadano jej tytuł profesora w zakresie nauk rolniczych.
Piastuje stanowisko profesora Instytutu Genetyki i Biotechnologii Zwierząt Polskiej Akademii Nauk.

</doc>
<doc id="4798577" url="https://pl.wikipedia.org/wiki?curid=4798577" title="Kościół Najświętszej Maryi Panny Pocieszenia i św. Stanisława w Ręcznie">
Kościół Najświętszej Maryi Panny Pocieszenia i św. Stanisława w Ręcznie

Kościół Najświętszej Maryi Panny Pocieszenia i świętego Stanisława − rzymskokatolicki kościół parafialny należący do parafii św. Stanisława BM w Ręcznie (dekanat Gorzkowice archidiecezji częstochowskiej).
Obecna świątynia została wzniesiona w XVI lub na początku XVII wieku − wybudowano wtedy późnogotyckie murowane prezbiterium ze skarbcem przylegającym od strony północnej oraz drewnianą nawę.
W 1813 roku kościół ten spłonął, w 1920 roku zostało odnowione prezbiterium, natomiast w latach 1824–1825 została zbudowana obecna, już murowana nawa. Pod koniec XIX wieku została dostawiona od strony wschodniej nowa zakrystia, natomiast dawne: zakrystia i skarbczyk zostały przebudowane na kaplice.
Świątynia posiada stare kamienne mury prezbiterium i kaplic, ale na skutek przebudów utraciła dawny, stylowy charakter. Budowla jest orientowana, jednonawowa, posiadająca nieco węższe prezbiterium, do którego przylegają kaplice. Ściany na narożnikach korpusu są podparte skarpami, elewacja zachodnia charakteryzuje się ozdobnym szczytem i sygnaturką.
Wnętrze nakryte jest sklepieniem kolebkowym z lunetami w prezbiterium i kaplicach, natomiast do wyposażenia należą obraz Wieczerzy pańskiej, szkic Przemienienia Pańskiego, kopia obrazu Matki Boskiej Pocieszenia oraz dwie rzeźby: Chrystusa i św. Stanisława dłuta Hipolita Marczewskiego, znajdujące się w ołtarzach przy tęczy

</doc>
<doc id="4798584" url="https://pl.wikipedia.org/wiki?curid=4798584" title="Order Wybitnej Służby (Węgry)">
Order Wybitnej Służby (Węgry)

, do 1964 (węg. "Kivalo Szolgálatért Érdemrend", wcześniej "Kivalo Szolgálatért Érdemérem") – odznaczenie wojskowe WRL nadawane żołnierzom w latach 1953–1989 za 15 lat wybitnej służby.
Istniały jego cztery wersje, posrebrzany brązowy medal oraz trzy różniące się lekko wyglądem ażurowe odznaki (czerwona gwiazda z pięcioma promieniami pomiędzy ramionami, ze złoconym wieńcem laurowym wokół i dwoma skrzyżowanymi pepeszami w podstawy, z małym złoconym godłem Rákosiego, a od 1957 z godłem Kadara wewnątrz gwiazdy). W 1964 uzyskał rangę orderu i znacznie ograniczono liczbę jego nadań (od poprzedniej wersji różnił się tym, że promienie pod czerwoną gwiazdą miał srebrne).
Liczba wyróżnionych osób w okresach wg wersji:
Jego cywilnym odpowiednikiem był Medal Zasługi Pracy Socjalistycznej, na takiej samej wstążce (czerwona z drobnymi paseczkami pośrodku tworzącymi wzór biało-zielony-biało-czerwono-biało-zielony-biało-czerwono-biały), różniący się jedynie trochę wyglądem odznaki i nigdy nie awansowany do rangi orderu.

</doc>
<doc id="4798586" url="https://pl.wikipedia.org/wiki?curid=4798586" title="Luka Žorić">
Luka Žorić

 
Luka Žorić (ur. 5 listopada 1984 w Zadarze) – chorwacki koszykarz, występujący na pozycji środkowego, reprezentant kraju, obecnie zawodnik KK Sambor.

</doc>
<doc id="4798588" url="https://pl.wikipedia.org/wiki?curid=4798588" title="Medal Wybitnej Służby (Węgry)">
Medal Wybitnej Służby (Węgry)



</doc>
<doc id="4798594" url="https://pl.wikipedia.org/wiki?curid=4798594" title="Droga do głębi duszy studenckiej">
Droga do głębi duszy studenckiej

Droga do głębi duszy studenckiej (czes. "Cesta do hlubin študákovy duše") – czeski czarno-biały film komediowy w reżyserii Martina Friča, zrealizowany w 1939 w Protektoracie Czech i Moraw.
Opis fabuły.
Niektórzy nie mają czasu albo ochoty na naukę, na przykład Vojtěch Kulík – świetny piłkarz, który kiepsko się uczy, albo Jan Vaněk, który jest na najlepszej drodze do zmarnowania swojego wielkiego talentu. Ale i nauczyciele też mają swoje problemy, jak cierpiący na nieśmiałość profesor Matulka. Na szczęście nauczyciele i uczniowie mogą sobie nawzajem pomóc.

</doc>
<doc id="4798597" url="https://pl.wikipedia.org/wiki?curid=4798597" title="Pietroasele (gmina)">
Pietroasele (gmina)

Pietroasele – gmina w Rumunii, w okręgu Buzău. Obejmuje miejscowości Pietroasele, Câlțești, Clondiru de Sus Dara, Pietroasa Mică i Șarânga. W 2011 roku liczyła 3301 mieszkańców.

</doc>
<doc id="4798599" url="https://pl.wikipedia.org/wiki?curid=4798599" title="Medal Wybitnej Służby">
Medal Wybitnej Służby



</doc>
<doc id="4798603" url="https://pl.wikipedia.org/wiki?curid=4798603" title="Parafia św. Wawrzyńca w Czermnie">
Parafia św. Wawrzyńca w Czermnie

Parafia pw. Świętego Wawrzyńca w Czermnie – parafia rzymskokatolicka należąca do dekanatu gąbińskiego, diecezji płockiej, metropolii warszawskiej.
Wieloletnim proboszczem w latach 1999–2021 był ks. Tadeusz Żerdziewski. Wcześniej, w latach 1996–1999, był administratorem parafii.

</doc>
<doc id="4798617" url="https://pl.wikipedia.org/wiki?curid=4798617" title="Parafia św. Stanisława Biskupa i Męczennika w Dobrzykowie">
Parafia św. Stanisława Biskupa i Męczennika w Dobrzykowie

Parafia pw. Świętego Stanisława Biskupa i Męczennika w Dobrzykowie – parafia rzymskokatolicka, należąca do dekanatu gąbińskiego, diecezji płockiej, metropolii warszawskiej. 

</doc>
<doc id="4798632" url="https://pl.wikipedia.org/wiki?curid=4798632" title="Konstytucja Konga">
Konstytucja Konga

Konstytucja Republiki Konga – najważniejszy akt prawny (ustawa zasadnicza) Republiki Konga. Uchwalona została 6 listopada 2015 roku po przeprowadzonym 25 października tego samego roku referendum.
Składa się z preambuły i 21 rozdziałów obejmujących 246 artykułów.
Tło historyczne.
Konstytucja z 2002 roku.
Po tym, jak w 1997 roku, po zakończeniu wojny domowej, do władzy doszedł Denis Sassou-Nguesso rozpoczęły się prace nad konstytucją.
Referendum konstytucyjne.
Nowa konstytucja została zatwierdzona w przeprowadzonym w 2002 roku referendum konstytucyjnym, według informacji rządowych, 84,26% obywateli głosowało „za”.
Treść konstytucji.
Konstytucja z 2002 roku wprowadzała silną funkcję prezydenta, niwelowała urząd premiera, a także osłabiała kompetencje władzy ustawodawczej. Długość kadencji prezydenta została wydłużona do siedmiu lat (z limitem dwóch kadencji) oraz wprowadzała ograniczenie maksymalnego wieku kandydata – 70 lat. Prezydent mógł także powoływać i odwoływać ministrów, natomiast parlament tracił możliwość odwoływania głowy państwa.
Kontrowersje wokół konstytucji.
Partie przeciwne Sassou Nguesso skrytykowały projekt nowej konstytucji i wezwały ludzi do bojkotu referendum, argumentując, że proponowana konstytucja nada nadmierne uprawnienia urzędowi prezydenta.
Organizacje pozarządowe zajmujące się prawami człowieka potępiły proces głosowania, powołując się na nieprawidłowości w trakcie jego trwania, ponadto do nadzorowania referendum nie zostali zaproszeni międzynarodowi obserwatorzy.
Prace nad Konstytucją.
Pomysł prac nad nową Konstytucją.
Sassou Nguesso został wybrany prezydentem w 2002 oraz w 2009 roku. Pod koniec swojej drugiej kadencji przekroczył granicę wieku 70 lat, co oznaczało, że nie będzie mógł kandydować ponownie. W tym samym czasie rządząca Kongijska Partia Pracy (PCT), z którą związany był Sassou Nguesso, rozpoczęła publiczną dyskusję na temat potrzeby nowelizacji konstytucji z 2002 roku. Opozycja zarzucała partii rządzącej, że nowa konstytucja zostanie wprowadzona tylko po to, by umożliwić prezydentowi możliwość ponownego kandydowania, sam Sassou Nguesso z początku nie dementował, ani nie zaprzeczał tym plotkom.
Protesty opozycji.
Jeszcze przed ogłoszeniem oficjalnej daty referendum, przeciwnicy nowej konstytucji wezwali do demonstracji w Brazzaville. 27 września dziesiątki tysięcy ludzi maszerowało ulicami kongijskiej stolicy z okrzykami „Nie dla trzeciej kadencji”.
Proponowane zmiany.
Projekt zakładał konstytucję zbudowaną z 246 artykułów. Według projektu, konstytucja pozwalałaby na trzykrotne wybranie tej samej osoby na prezydenta, znosiła górną granicę wiekową 70 lat dla kandydatów, a także skracała długości kadencji prezydenckiej z siedmiu do pięciu lat. Ustanawiała również stanowisko premiera jako szefa rządu (dotychczas to prezydent pełnił jego obowiązki, a urząd premiera nie istniał).
Zmiany te pozwoliłyby prezydentowi Denisowi Sassou Nguesso, którego druga kadencja kończyła się w 2016 roku, ubiegać się o reelekcję.
Referendum konstytucyjne.
Ostatecznie, 5 października 2015 roku, ogłoszono, że referendum w sprawie nowej konstytucji, odbędzie się 25 października.
Kampania przed referendum.
Okres kampanijny został zarządzony na okres między 9, a 23 października 2015 roku. Kampanię oficjalnie, swoim przemówieniem, otworzył minister spraw wewnętrznych Raymond Mboulou.
Protesty w trakcie kampanii.
10 października, przez Brazzaville, przeszły protesty opozycji. Ponieważ demonstracja została rozproszona przez policję, protestujący zaatakowali posterunki policji. Według doniesień, w trakcie protestu cztery osoby zostały zastrzelone przez policjantów.
21 października protestujący ustawili barykady i płonące opony. Do akcji tłumienia protestów włączyło się także wojsko. Przeciwnicy referendum zapowiedzieli bojkot głosowania, widząc w nim jedynie sposób na utrzymanie władzy przez Sassou Nguesso.
Paul-Marie Mpouele, lider opozycji, wezwał ludzi do sprzeciwu wobec referendum, ale przy tym do powstrzymania się od przemocy.
Tymczasem, siły bezpieczeństwa otoczyły dom Guya Brice Parfaita Kolélasa, lidera opozycyjnego Kongijskiego Ruchu na Rzecz Demokracji i Rozwoju Integralnego (MCDDI), który brał udział w protestach.
Przebieg referendum.
Głosowanie odbyło się pokojowo, nie zarejestrowano żadnych doniesień o przemocy. Frekwencja poprawiła się w miarę upływu dnia (chociaż z początku wskazywano na niską frekwencję). Zgłaszane jednak były problemy logistyczne, które miały uniemożliwiać głosowanie.
Pascal Tsaty Mabiala, lider Panafrykańskiego Związku na rzecz Demokracji Społecznej, argumentował 26 października, że z powodu niskiej frekwencji referendum należy unieważnić.
Wyniki.
Raymond Mboulou, minister spraw wewnętrznych, ogłosił wyniki referendum 27 października. Wynikało z nich, że za przyjęciem nowej konstytucji głosowało 92,96% osób, przy frekwencji wynoszącej 72,44% obywateli. Koalicja opozycyjna nie zgodziła się z wynikiem i zapowiedziała protest oraz nieposłuszeństwo obywatelskie, do czasu wycofania dokumentu.
Protest opozycji.
30 października, opozycja zorganizowała ceremonię upamiętniającą protestujących zabitych w dniach 20–21 października. Opozycja podała także, że według nich, zabito 17 osób (znacznie więcej niż wskazywały oficjalne dane).
2 listopada opozycja ogłosiła, że rezygnuje ze swoich nieposłuszeństw obywatelskich.
Nowa konstytucja została oficjalnie przyjęta przez prezydenta Sassou Nguesso 6 listopada 2015 roku.
Treść Konstytucji.
Konstytucja Republiki Konga składa się z preambuły i 246 artykułów, które znajdują się w obrębie 21 rozdziałów. W części z nich wydzielono podrozdziały.
Preambuła.
W preambule zwraca się uwagę na to, że Republika Konga jest narodem świeckim, a także że państwo szanuje prawa człowieka. Ponadto, podkreśla się wartości demokratyczne.
W preambule stwierdza się, że integralną częścią Konstytucji są:
Rozdziały.
Konstytucja Republiki Konga składa się z 21 rozdziałów, w tym z 246 artykułów.

</doc>
<doc id="4798633" url="https://pl.wikipedia.org/wiki?curid=4798633" title="Meczet Haduma">
Meczet Haduma

Meczet Haduma – meczet w Djakowicy w Kosowie, wzniesiony w ostatniej dekadzie XVI wieku (1594/95) z fundacji Haduma Sulejmana Efendiego - Haduma Agi. 
Historia.
Został zbudowany na terytorium należącym do Jakë Vula, w obrębie Starego Bazaru. Prostokątna, jednokopułowa budowla jest klasycznym przykładem meczetu w lokalnym stylu. Wokół meczetu znajdują się groby z rzeźbionymi dekoracjami i wygrawerowanymi inskrypcjami w języku tureckim osmańskim, należące do najbardziej szanowanych niegdyś rodzin w mieście. W skład kompleksu meczetu wchodził niegdyś również budynek łaźni (hamamu), który został zniszczony podczas II wojny światowej. Wejścia pokryte są malowidłami kwiatowymi, geometrycznymi kształtami, cytatami z Koranu i arabeskami. W 1999 r. budowle pierwotnie otaczające meczet zostały doszczętnie spalone - przetrwał jedynie sam dom modlitwy oraz minaret. W 1999 r., kiedy rozpoczęła się interwencja NATO przeciwko Jugosławii, serbska policja i bojówki podpaliły meczet. Pożar spowodował wiele szkód w kompleksie. Biblioteka (w której przechowywano książki i manuskrypty liczące setki lat), szkoła religijna, drewniany portyk spłonęły, zniszczony został także minaret. W 2000 r. zgodę na odbudowę kompleksu uzyskał Saudi Joint Relief Committee, który zdecydował o rozbiórce uszkodzonych budynków szkoły religijnej i biblioteki, by na ich miejscu mogło powstać nowe centrum religijne. Prace rozpoczęto w 2000 r. i zakończono w 2002. W 2003 r. organizacja Cultura Heritage without Borders przejęła odpowiedzialność za prace nad restauracją meczetu. Wówczas odnowiono uszkodzony minaret, kopułę, portyk, fasady, okna i odbudowano budynek biblioteki. Prace zakończono w 2005 r. 
Architektura.
Jednoprzestrzenna sala modlitewna przykryta jest kopułą wzniesioną na pendentywach. Kopuła ma średnicę 13,5 m, wysokość sali modlitewnej to 12,6 m. Kopułę podtrzymuje osiem pilastrów i pendentywów. W ścianach sali znajduje się 11 okien, po trzy na każdej ścianie - jedynie na północno-zachodniej wykuto dwa. Na trzech ścianach okna są rozmieszczone w dwóch rzędach w następującym porządku: w jednym, niższym rzędzie dwa okna z architrawami i jedno nad nimi, zwieńczone ostrołukowym obramowaniem. 
Mihrab w meczecie Haduma znajduje się w centrum południowo-wschodniej ściany, zwrócony w kierunku Mekki. Po prawej stronie mihrabu położony jest minbar, w całości wykonany z drewna, pokryty malowidłami i rzeźbiony. Mahfil, czyli galeria, wykonana jest w całości z drewna i wsparta na drewnianych kolumnach. Galeria znajduje się po północno-zachodniej stronie meczetu, nad wejściem do sali modlitwy, na całej szerokości ściany. Również galeria zdobiona jest malowidłami z motywami kwiatowymi. 
Portyk znajduje się na północno-zachodniej fasadzie meczetu i ma tradycyjny kształt, typowy dla tego rodzaju budynków. Przestrzeń ta służyła dla modlitwy w sytuacji, gdy wewnątrz nie było dość miejsca dla wszystkich wiernych lub dla tych, którzy spóźnili się na wspólną modlitwę. Portyk pokryty trzema małymi kopułami pokrytymi ołowiem. Podłoga w tej części obiektu była niegdyś pokryta sześciokątnymi płytami z terakoty. Kolumny portyku nie mają podstaw, ale są zbudowane z masywnych kamieni. Elementami dekoracyjnymi tych kolumn są mosiężne pierścienie. Minaret, połączony z meczetem przez wejście usytuowane na galerii, położony jest po prawej stronie sali modlitewnej. 
Meczet zdobiony jest malowidłami z motywami krajobrazowymi, roślinnymi, gwiazdami, różnymi figurami geometrycznymi oraz kunsztownie zapisanymi wersetami Koranu. Dwie starsze warstwy malowideł sięgają XVII-XVIII w., trzecia, jak sugeruje data zapisana na tympanonie, powstała w 1844. 

</doc>
<doc id="4798641" url="https://pl.wikipedia.org/wiki?curid=4798641" title="Parafia św. Leonarda w Troszynie Polskim">
Parafia św. Leonarda w Troszynie Polskim

Parafia pw. Świętego Leonarda w Troszynie Polskim – parafia rzymskokatolicka należąca do dekanatu gąbińskiego, diecezji płockiej, metropolii warszawskiej. 

</doc>
<doc id="4798648" url="https://pl.wikipedia.org/wiki?curid=4798648" title="Dąb Katowice (hokej na lodzie)">
Dąb Katowice (hokej na lodzie)

Dąb Katowice – polski klub hokeja na lodzie z siedzibą w Katowicach, będący sekcją sportową GKS Dąb Katowice. Klub został rozwiązany.
W 1938 trenerem zespołu został 22-letni Kanadyjczyk Frank Ney, polecony przez Bunny'ego Ahearne i pozyskany z angielskiej drużyny Wembley Stars (w której występował Polak Jan Grabowski). Ney był także zawodnikiem Dębu.

</doc>
<doc id="4798653" url="https://pl.wikipedia.org/wiki?curid=4798653" title="Imram Chełmski">
Imram Chełmski

 Imram z Chełmu Chełmski herbu Ostoja (zm. przed 1431 r.) – dziedzic Chełmu (dziś część Krakowa) właściciel Kantorowic i części w Kaczkowicach.
Życiorys.
Imram Chełmski był synem Hanka z Chełmu i Katarzyny. Miał kilkoro rodzeństwa: Grzegorzanę, Annę, Piotra, Jana, Hinka, Mikołaja i Jakuba. W roku 1400 Imram wraz z bratem Piotrem, przyrzekli matce Katarzynie, że będą zabezpieczać swoje długi tylko na tych częściach dóbr, które do nich należą a nie na częściach ich czterech młodszych braci. Cztery lata później Imram wraz z braćmi – Piotrem, Janem i Hankiem sprzedali wieś Kantorowice za 400 grzywien groszy praskich klasztorowi mogilskiemu. W tym samym roku, na mocy zawartej ugody z braćmi Piotrem, Hankiem i Janem przekazał w dożywocie swej matce Katarzynie swoją część we wsi Chełm, a w zamian uzyskał od niej część w Kaczkowicach. Imram Chełmski w roku 1431 już nie żył, kiedy jego bracia – Piotr, Hanek i Mikołaj ustąpili spadłą po nim część w Chełmie (zw. Imramowską) bratu Janowi.

</doc>
<doc id="4798659" url="https://pl.wikipedia.org/wiki?curid=4798659" title="Hanek Chełmski">
Hanek Chełmski

 Hanek (Hinek) z Chełmu Chełmski herbu Ostoja (zm. po 1443 r.) – dziedzic Chełmu (dziś część Krakowa), właściciel części Sierosławic, Kantorowic, Gorynic, Kaczkowic a także Wierbki, Ziemblic i Przychody.
Życiorys.
Hanek (Hinek) Chełmski z Chełmu, Gorynic i Kaczkowic był synem Hanka z Chełmu i Katarzyny. Miał kilkoro rodzeństwa: Grzegorzanę, Annę, Imrama, Jana, Piotra, Mikołaja i Jakuba. 
W 1404 roku Hanek Chełmski wymieniony był jako dziedzic Gorynic i Kaczkowic. Tego roku wraz z braćmi Piotrem, Imramem i Janem sprzedali wieś Kantorowice za 400 grzywien groszy praskich klasztorowi mogilskiemu. W tym samym roku, na mocy zawartej ugody z braćmi Piotrem, Imramem i Janem Hanek przekazał w dożywocie swej matce Katarzynie ich wieś Chełm, a w zamian uzyskał od niej część w Kaczkowicach. W 1412 roku Hanek Chełmski wraz z bratem Mikołaj z Chełmu poręczając za braci, sprzedali Marcinowi Konwie z Sierosławic część w Sierosławicach za 70 grzywien. Hanek Chełmski roku 1431 wraz Mikołajem Synowcem z Warzęgowa, Janem Gamratem z Klimontowa i Piotrem z Łąkoszyna pod zakładem 4000 grzywien ręczył Janowi Farurejowi z Garbowa, synowi Zawiszy Czarnego, że siostrzenica Farureja, Elżbieta, zrzeknie się w Bieczu, w obecności króla, wszystkich dóbr ruchomych i nieruchomych na rzecz stryja. W 1436 roku Hanek Chełmski ustąpił bratu Mikołajowi swoją część w Chełmie. Następnie kupił za 700 grzywien Wierbkę i Ziemblice od braci Zbigniewa i Dziersława z Janowic. W 1438 roku Hanek zamienił wieś Kaczkowice na wieś Przychody należącą do Mikołaja i Jana z Brzezia. Hanek Chełmski w roku 1443 przejął części wsi Chełm od Katarzyny i Wichny, córek zmarłego Mikołaja Chełmskiego, wielkorządcy krakowskiego.
Hanek Chełmski uczestniczył w bitwie pod Grunwaldem w 1410 roku. Długosz wspomniał Chełmskiego pisząc: "Mistrz pruski Ulryk von Jungingen przybył już do wioski Grunwald, którą miał wsławić swą klęską, ale mimo że przebywał w pobliżu, zwiadowcy królewscy nie wiedzieli jeszcze o nim. Kiedy więc rozpięto namiot z kaplicą, a król spieszył, żeby wysłuchać mszy, przybył rycerz Hanek z Chełmu, herbu Ostoja donosząc, że widział wojsko wroga na parę kroków od siebie. Kiedy zaś król zapytał, jak dużo ich jest, odpowiedział, że widział tylko jedną ich chorągiew i że pobiegł natychmiast, by donieść o ich przybyciu. Kiedy on jeszcze mówił, przybył rycerz z domu Oksza Dziersław Włostowski i twierdził, że on widział dwie chorągwie wrogów".
Hanek Chełmski z Chełmu ożeniony był z Katarzyną, z którą miał syna Stanisława Hanka Chełmskiego, studenta Uniwersytetu Krakowskiego, plebana w Poniecu.

</doc>
<doc id="4798679" url="https://pl.wikipedia.org/wiki?curid=4798679" title="Red and Black Cafe">
Red and Black Cafe

Red and Black Cafe – kawiarnia prowadzona przez Robotników Przemysłowych Świata (IWW) i zarządzana przez pracowników kolektywu z siedzibą w Portland w stanie Oregon. W kawiarni serwowano wegańskie dania oraz organizowano wydarzenia o charakterze społecznym i wykłady polityczne, a także prowadzono anarchistyczny-infoshop. Kawiarnia miała również bezprzewodowy internet, ekologiczną kawę ze sprawiedliwego handlu, organiczne wina i piwa z lokalnych browarów.
Historia.
Kolektyw po raz pierwszy otwarto przy 2138 SE Division Street, w dzielnicy Hosford-Abernethy w Portland, 15 października 2000. Został on pierwotnie otwarty jako Flying Saucer Cafe, który został zakupiony za pożyczki od członków społeczności oraz IWW. W grudniu 2007 kolektyw podpisał umowę najmu przy 400 SE 12th Avenue, w dzielnicy Buckman, i rozpoczął działalność 11 stycznia 2008.
Red and Black Cafe było członkiem założycielem Portland Alliance of Worker Collectives (PAWC) i członkiem Federacji Spółdzielni Robotniczych Stanów Zjednoczonych (USFWC). Red and Black stało się miejscem zatrudniającym wyłącznie członków IWW w październiku 2009. 1 stycznia 2015 zarząd Generalny IWW wycofał się z takiej formy zatrudnienia. Kawiarnia jest zaznaczona w "The Portland Red Guide", przewodniku o radykalnych organizacjach i ludziach w Portland napisanym przez Michaela Munka.
24 marca 2015 kawiarnia ogłosiła zamknięcie na czas nieokreślony.
Kontrowersje.
18 maja 2010 członek kolektywu Red and Black, John Langley, poprosił uzbrojonego funkcjonariusza Biura Policji w Portland Jamesa Crookera, aby opuścił kawiarnię, mówiąc mu, że naruszył politykę kolektywu dotyczącą „bezpieczniejszej przestrzeni”. Różne lokalne i krajowe źródła medialne komentowały ten incydent, w tym "Portland Mercury", "The Oregonian" i CNN. Sytuacja doprowadziła do bojkotu przez niektóre środowiska kawiarni i utworzenia stron na Facebooku zarówno popierających bojkot, jak i wspierające kolektyw: „Boycott the Red and Black Cafe, Portland, OR” i „I'm not Boycotting the Red and Black Cafe”, Portland OR”. Następnie odbyła się konferencja prasowa w celu wyjaśnienia obaw związanych z decyzją zwrócenia się do oficera o opuszczenie lokalu.
Po kontrowersjach kolektyw otrzymywał zarówno ustne, jak i pisemne groźby podpalenia oraz innych form przemocy, ale również wzrosło zainteresowanie kawiarnią.
Kawiarnia pojawiła się w lokalnych wiadomościach w 2014, kiedy John Langley zadzwonił pod numer 911, w sprawie mężczyzny, który przedawkował heroinę. Wyraźnie poprosił dyżurnego, by nie wysyłał policji. Langley powiedział, że jeśli policja musi przybyć, nie zostanie wpuszczona do kawiarni.
Menu.
Red and Black Cafe serwowała wegetariańskie i wegańskie potrawy oraz pomogła Portland stać się jednym z najbardziej przyjaznych wegetarianom i weganom miast PETA w 2010. Kawiarnia kupowała produkty od Project Grow, miejskiego programu rolniczego, który pomaga niepełnosprawnym dorosłym.

</doc>
<doc id="4798681" url="https://pl.wikipedia.org/wiki?curid=4798681" title="Rafał Ciosk">
Rafał Ciosk

Rafał Ciosk – polski biolog, profesor Instytutu Chemii Bioorganicznej PAN w Poznaniu, gdzie kieruje Zakładem Biologii Integratywnej. Ponadto jest profesorem na Uniwersytecie w Oslo, a wcześniej pracował w Friedrich Miescher Institute for Biomedical Research w Bazylei, Specjalizuje się w biologii molekularnej oraz genetyce.
Życiorys.
Studia magisterskie odbył w latach 1990–1995 na Uniwersytecie Segedyńskim. Doktoryzował się w 1998 r. w Instytucie Badawczym Patologii Molekularnej w Wiedniu. W latach 2000–2005 odbył staż doktorski w Fred Hutchinson Cancer Research Center w Seattle. W latach 2006–2018 kierował własną grupą badawczą we Friedrich Miescher Institute for Biomedical Research w Bazylei. Stopień doktora habilitowanego nauk biologicznych uzyskał w 2015 r. na Wydziale Biologii UAM na podstawie pracy pt. "Regulacja pluripotencji w rozwoju organizmu zwierzęcego". Od 2017 r. pracuje jako profesor w Instytucie Chemii Bioorganicznej PAN, kierując Zakładem Biologii Integratywnej. Ponadto od 2018 r. jest profesorem w Department of Biosciences na Uniwersytecie w Oslo.

</doc>
<doc id="4798683" url="https://pl.wikipedia.org/wiki?curid=4798683" title="Akademia Wojsk Lądowych im. gen. Tadeusza Kościuszki">
Akademia Wojsk Lądowych im. gen. Tadeusza Kościuszki



</doc>
<doc id="4798691" url="https://pl.wikipedia.org/wiki?curid=4798691" title="Tarcza Antykryzysowa">
Tarcza Antykryzysowa

Tarcza antykryzysowa – polski program rozwiązań rządowych wprowadzanych w związku z pandemią COVID-19 w Polsce.
Pierwsza wersja tarczy weszła w życie 1 kwietnia 2020, natomiast druga 17 kwietnia 2020. Wprowadzenie pakietu miało na celu wsparcie gospodarki, przedsiębiorstw i osób zatrudnionych podczas trwania pandemii.
Założenia i elementy.
Pierwsza wersja tarczy antykryzysowej zawiera:
rozwiązania dla przedsiębiorców:
dla osób zatrudnionych:
inne:
Tarcza antykryzysowa 2.0.
Druga wersja ustawy poszerzyła rozwiązania przyjęte 1 kwietnia 2020 także dla nowo założonych przedsiębiorstw, tj. zarejestrowanych pomiędzy 1 lutego, a 1 kwietnia tego roku. Zawierała również zwolnienia z opłacania składek ZUS niezależnie od przychodu dla osób samozatrudnionych oraz poszerzyła zakres podmiotów zwolnionych z ich opłacania z przedsiębiorstw zatrudniających do 9 osób do podmiotów zatrudniających do 49 osób (podmioty zatrudniające od 10 do 49 osób zwolnione są jednak z 50% łącznej kwoty nieopłaconych należności z tytułu składek).

</doc>
<doc id="4798693" url="https://pl.wikipedia.org/wiki?curid=4798693" title="Edinburgh Bicycle Co-operative">
Edinburgh Bicycle Co-operative

Edinburgh Bicycle Co-operative (pol. "Edynburska Kooperatywa Rowerowa") – sklep rowerowy o charakterze detalicznym z trzema punktami stacjonarnymi w całej Szkocji i dwoma sklepami w Anglii Północnej oraz sklepem internetowym prowadzącym sprzedaż na całym świecie. Przedsiębiorstwo jest najdłużej działającą spółdzielnią pracowniczą w Szkocji, która pierwotnie powstała jako serwis naprawczy rowerów w Edynburgu w 1977.
W ostatnich latach spółdzielnia urosła do rangi prawdopodobnie dominującego detalisty rowerowego w Szkocji, z największymi sklepami rowerowymi w każdym z miast. Oferują produkty wielu wiodących marek, w tym Specialized, Whyte, Brompton, Kalkhoff, Frog i Giant.
Sklepy stacjonarne.
Bruntsfield.
Najdłużej istniejącym sklepem kolektywu jest sklep rowerowy Bruntsfield: znajduje się on w wiktoriańskim budynku przy Whitehouse Loan, otoczonym przez The Meadows Cyclepath i z widokiem na Bruntsfield Links. Od momentu otwarcia w 1979, sklep zyskał na wielkości i reputacji, zdobywając nagrodę Best Bike Shop in the UK Award w 2017 od magazynu Cycling Weekly. Oprócz kompleksowej oferty detalicznej rowerów, akcesoriów, odzieży i komponentów, sklep Bruntsfield oferuje również naprawy i serwisowanie rowerów.
Canonmills.
Sklep Canonmills w Edynburgu znajduje się na Rodney Street od 2013 roku, wcześniej handlował jako City Cycles, a następnie The Bike Chain. Poza ofertą detaliczną rowerów, akcesoriów, odzieży i komponentów, sklep Canonmills oferuje również naprawy i serwisowanie rowerów.
Aberdeen.
Sklep w Aberdeen przy George Street był najwyżej ocenianym sklepem rowerowym w Aberdeen przez Cycling Weekly w 2017. Działający od 2002 jako część kooperatywy, wcześniej nazywany Cycling World. Pełny serwis i naprawy rowerów są oferowane wraz z ofertą detaliczną rowerów, odzieży, komponentów i akcesoriów.
Leeds.
W Chapel Allerton, tuż za Kiwk Fit, znajduje się sklep Leeds. W 2017 został uznany za najlepszy sklep rowerowy w Yorkshire przez Cycling Weekly. Sklep rowerowy w Leeds oferuje pełny serwis i naprawy rowerów, a także ofertę detaliczną obejmującą rowery, komponenty, akcesoria i odzież.
Newcastle.
Jako część kolektywu od 2003, sklep w Newcastle handlował pod nazwą Hardisty Cycles. W 2017 roku sklep Newcastle został uznany przez Cycling Weekly za Best Bike Shop na Północnym Wschodzie. Oprócz sprzedaży szerokiej gamy rowerów, komponentów, odzieży i akcesoriów sklep Newcastle oferuje również serwis i naprawy rowerów.
Sklep online.
Oprócz pięciu oddziałów, Edinburgh Bicycle prowadzi również sklep internetowy. Strona internetowa pozwala klientom na zakup szerokiej gamy rowerów, komponentów, akcesoriów i odzieży, które mogą być dostarczane do odbioru w sklepie lub bezpośrednio do klienta. Dostępna jest również dostawa międzynarodowa.
Rowery.
Kooperatyw sprzedaje szereg rowerów, w tym rowery elektryczne i elektryczne rowery towarowe. Wiele z tych rowerów jest dostępnych do próbnego użytku.
Rowery szosowe.
Zarówno w sklepie, jak i w Internecie, ich oferta obejmuje rowery szosowe typu cross-gravel, wytrzymałościowe, lotniczo-wyścigowe, przygodowe, mieszane i flat bar. Marki znajdujące się w magazynie to Cervelo, Genesis, Specialized, Whyte, Giant i Liv.
Elektryczne rowery szosowe.
Od sezonu 2019/2020, teraz również posiadają w ofercie Elektryczne rowery szosowe firmy Whyte i Specialized.
Rowery górskie.
Zarówno z pełnym zawieszeniem, jak i z twardym ogonem dostępne są od takich marek jak Specialized, Whyte, Giant i Liv.
Elektryczne rowery górskie.
ERG stają się coraz bardziej popularne, a ich asortyment jest dostępny online i w sklepie, w tym Merida, Specialized, Whyte, Giant i Liv. Ceny zaczynają się od około 2.000 funtów i dostępne są opcje płatności miesięcznych.
Rowery hybrydowe.
Do dojazdów do pracy, codziennej jazdy i dla przyjemności, oferta rowerów hybrydowych - lub dojeżdżających do pracy - jest wszechstronna i obejmuje takie marki, jak Brompton, Kalkhoff, Specialized, Whyte i Ridgeback.
Rowery elektryczne hybrydowe.
W różnych stylach dostępne są hybrydy elektryczne takich marek jak Brompton, Whyte, Specialized i Kalkhoff.
Rowery elektryczne Cargo.
Nowość na sezon 2019/2020, a ich oferta obejmuje zarówno tradycyjne, ładowane z przodu rowery e-cargo firmy Riese &amp; Muller, jak i kompaktowe rowery e-cargo firmy Tern.
Rowery dziecięce.
Wiodąca marka rowerów dziecięcych Frog Bikes, jak również Ridgeback, Giant i Whyte tworzą ofertę rowerów dziecięcych. W okresie poprzedzającym święta Bożego Narodzenia, prowadzony jest system kaucji w wysokości 10 funtów na wszystkie rowery dziecięce, co pozwala klientom na zarezerwowanie roweru i bezpłatne przechowywanie go aż do świąt, ale bez konieczności płacenia od razu.

</doc>
<doc id="4798698" url="https://pl.wikipedia.org/wiki?curid=4798698" title="Mistrzostwa Świata we Wspinaczce Sportowej 2018 – prowadzenie mężczyzn">
Mistrzostwa Świata we Wspinaczce Sportowej 2018 – prowadzenie mężczyzn

Prowadzenie - mężczyzn – jedna z ekstremalnych konkurencji sportowych rozgrywana przez mężczyzn na 15. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Olympiahalle w austriackim mieście Innsbruck w dniach 6–9 września 2016. Mistrzem świata w konkurencji prowadzenie został Austriak Jakob Schubert, srebrny medal przypadł Czechowi Adamowi Ondrze, a brązowy zdobył Niemiec Alexander Megos.
Terminarz.
Konkurencja rozpoczęła się eliminacjami w dniu 6 sierpnia o godzinie 10:00 "(czasu miejscowego)". Finał rozegrano w dniu 9 o godz 12:00. 
Uczestnicy.
Do zawodów wspinaczkowych w konkurencji prowadzenia zgłoszonych zostało 124 wspinaczy sportowych. Polskę w prowadzeniu reprezentowali; Maciej Dobrzański, który zajął 98 miejsce, a Marcin Dzieński był 123. 
Wyniki.
Eliminacje.
124 zawodników wystartowało w eliminacjach mistrzostw świata, do fazy półfinałowej zakwalifikowało się 26 wspinaczy z najlepszymi wynikami, którzy następnie walczyli o występ w finale. W finale o medale wałczyło 10 zawodników.

</doc>
<doc id="4798700" url="https://pl.wikipedia.org/wiki?curid=4798700" title="Alfred Strużyna">
Alfred Strużyna

Alfred Strużyna (ur. 1909 w Gnieźnie, zm. 1993) – polski żeglarz, instruktor i popularyzator żeglarstwa.
Życiorys.
Studiował na Politechnice Gdańskiej. Był współtwórcą Akademickiego Związku Morskiego, którego był w Gdańsku jednym z najczynniejszych prezesów. Szkolił też młodzież w jachtingu morskim (był kapitanem-instruktorem). W lipcu 1939 zajął czwarte miejsce w pełnomorskich regatach dookoła Gotlandii prowadząc jacht "Panna Wodna" (klasa krążownicza). Od 30 sierpnia do 9 października 1937 przeszedł kurs doskonalący dla podporuczników rezerwy w stopniu podporucznika.
Walczył w kampanii wrześniowej i dostał się wówczas do niemieckiej niewoli. W obozie jenieckim, spodziewając się rozszerzenia polskiego wybrzeża morskiego, szkolił przyszłych adeptów jachtingu. Po zakończeniu II wojny światowej został kapitanem naczelnym Akademickiego Związku Morskiego w Warszawie. Był jednocześnie trenerem, mierniczym jachtów oraz państwowym sędzią regatowym. W okresie stalinowskim został odsunięty od wszelkich stanowisk (później został zrehabilitowany). Działał jako rzeczoznawca w handlu zagranicznym. Od 1980 był członkiem Koła Seniorów Polskiego Związku Żeglarskiego. Pochowano go na Starych Powązkach w Warszawie (kwatera 135, rząd 1, miejsce 12).

</doc>
<doc id="4798717" url="https://pl.wikipedia.org/wiki?curid=4798717" title="High Tor (album)">
High Tor (album)

High Tor (podtytuł: Songs And Story From The Ford Star Jubilee - CBS Television Production) – album ze ścieżką dźwiękową z udziałem Binga Crosby'ego, Julie Andrews, Everetta Sloane wydany przez Decca Records w 1956 roku. Został on zaczerpnięty ze ścieżki dźwiękowej filmu telewizyjnego "Ford Star Jubilee" emitowanego 10 marca 1956 roku przez CBS.

</doc>
<doc id="4798723" url="https://pl.wikipedia.org/wiki?curid=4798723" title="Bitwa pod Selasią">
Bitwa pod Selasią



</doc>
<doc id="4798728" url="https://pl.wikipedia.org/wiki?curid=4798728" title="Klenovac">
Klenovac



</doc>
<doc id="4798740" url="https://pl.wikipedia.org/wiki?curid=4798740" title="Craighouse">
Craighouse

Craighouse (gaelicki: Taigh na Creige) – stolica i największa miejscowość na wyspie Jura, w Szkocji, w hrabstwie Argyll and Bute, w civil parish Jura. Leży 10 km od Port Askaig. W 1971 miejscowość liczyła 113 mieszkańców. Posiada połączenie promowe z Tayvallich.

</doc>
<doc id="4798742" url="https://pl.wikipedia.org/wiki?curid=4798742" title="A Christmas Sing with Bing Around the World">
A Christmas Sing with Bing Around the World

A Christmas Sing with Bing Around the World – album piosenkarza Binga Crosby’ego wydany w grudniu 1956 roku przez Decca Records. Został zaczerpnięty z audycji radiowej CBS, nagranej 19 grudnia i nadanej 24 grudnia 1955 roku. Program był sponsorowany przez "Towarzystwo Insurance Company of North America." Paul Weston i jego orkiestra wspierani przez chór Normana Luboffa przyczynili się do upiększenia tego nagrania.

</doc>
<doc id="4798748" url="https://pl.wikipedia.org/wiki?curid=4798748" title="II liga polska w piłce siatkowej mężczyzn (2018/2019)">
II liga polska w piłce siatkowej mężczyzn (2018/2019)

II liga polska w piłce siatkowej mężczyzn 2018/2019 – 29. edycja ligowych rozgrywek siatkarskich trzeciego szczebla, organizowanych przez Polski Związek Piłki Siatkowej pod nazwą II liga.

</doc>
<doc id="4798757" url="https://pl.wikipedia.org/wiki?curid=4798757" title="Anything Goes (ścieżka dźwiękowa)">
Anything Goes (ścieżka dźwiękowa)

Anything Goes (pełny tytuł: Songs from the Paramount Picture Anything Goes) – album ze ścieżką dźwiękową z udziałem Binga Crosby’ego, Donalda O’Connora, Mitzi Gaynor oraz Zizi Jeanmaire z filmu o tej samej nazwie ("Anything Goes – film z 1956 roku"). Joseph J. Lilley był dyrektorem muzycznym ze specjalnymi aranżacjami orkiestrowymi Van Cleave’a. Wszystkie piosenki zostały napisane przez Cole'a Portera, z wyjątkiem trzech dodatkowych piosenek Jimmy'ego Van Heusena (muzyka) i Sammy'ego Cahna (teksty).
Lista utworów.
strona 1
strona 2

</doc>
<doc id="4798763" url="https://pl.wikipedia.org/wiki?curid=4798763" title="UNITEC-1">
UNITEC-1



</doc>
<doc id="4798766" url="https://pl.wikipedia.org/wiki?curid=4798766" title="Elephants on Acid">
Elephants on Acid

Elephants on Acid – dziewiąty album studyjny amerykańskiego zespołu hip-hopowego Cypress Hill. Wydawnictwo ukazało się 28 września 2018 roku nakładem wytwórni muzycznej BMG Rights Management.

</doc>
<doc id="4798773" url="https://pl.wikipedia.org/wiki?curid=4798773" title="Czesław Gerula">
Czesław Gerula

Czesław Jan Ludwik Gerula (ur. 20 marca 1908 w Tarnobrzegu, zm. 3 lipca 2003 w Warszawie) – major Wojska Polskiego, lekarz medycyny.
Życiorys.
Dzieciństwo i edukacja.
Syn Ludwika Geruli, pochodzącego z okolic Dynowa galicyjskiego urzędnika skarbowego, komendanta komory celnej w Sandomierzu i Franciszki Strugały z Dzikowa, której przodkowie byli od lat związani z pracą w dobrach Tarnowskich. Najstarszy z sześciorga rodzeństwa. Harcerz, w latach 1925–1927 pełni funkcję drużynowego drużyny harcerskiej im. Henryka Dąbrowskiego w Tarnobrzegu. Studiował na Wydziale Lekarskim Uniwersytetu Jagiellońskiego. W 1934 r. uzyskuje dyplom lekarza. Pierwszy lekarski staż odbywa w Szpitalu Powiatowym w Tarnobrzegu.
Wojsko Polskie.
W latach 1933–1934 odbywa przeszkolenie wojskowe w Szkole Podchorążych Rezerwy Sanitarnych w Warszawie uzyskując stopień sierżanta podchorążego, dalszą część służby wojskowej odbywa w Dęblinie w 15 pułku piechoty w charakterze młodszego lekarza pułku. Na stopień podporucznika został mianowany ze starszeństwem z dniem 1 stycznia 1935 i 25. lokatą w korpusie oficerów rezerwy sanitarnych. Z dniem 19 maja 1936 został przemianowany na oficera zawodowego w stopniu podporucznika ze starszeństwem z dniem 1 maja 1935 i 9. lokatą w korpusie oficerów sanitarnych oraz przydzielony do 14 pułku ułanów jazłowieckich we Lwowie, a następnie odkomenderowany do 40 pułku piechoty w tym samym garnizonie. Jest młodszym lekarzem pułkowym, pracuje w 6 Szpitalu Okręgowym oraz w cywilnej służbie zdrowia, między innymi jako lekarz zakładowy w fabryce wódek Baczewskiego. W grudniu 1936 r. dostał rozkaz przeniesienia do 3 pułku szwoleżerów mazowieckich w Suwałkach. Na stopień porucznika został mianowany ze starszeństwem z dniem 19 marca 1937 i 37. lokatą w korpusie oficerów zdrowia, grupa lekarzy.
II wojna światowa.
1 września wyrusza jako lekarz pułkowy na szlak wojenny Suwalskiej Brygady Kawalerii. W nocy z 12 na 13 września bierze udział w bitwie pod Olszewem, największej bitwie 3 pułku szwoleżerów w kampanii wrześniowej. Po tej bitwie dowódca pułku pułkownik Edward Milewski wystąpił o odznaczenie go Krzyżem Srebrnym Orderu Virtuti Militari. 
„Por. lek. Gerula Czesław w bitwie pod Olszewem pomimo morderczego ognia ewakuuje większość rannych, przy czym osobiście chodzi po opłotkach i zakamarkach, wyszukując rannych”. 
Po zgrupowaniu w Białowieży pułk w ramach Dywizji Kawalerii „Zaza” gen. Podhorskiego kieruje się na południe, gdzie bierze udział w ostatnich bitwach kampanii wrześniowej Samodzielnej Grupy Operacyjnej „Polesie” generała Kleeberga pod Kockiem i Wolą Gułowską.
Po kapitulacji zostaje osadzony w obozie przejściowym w Kielcach. Mimo że jest oficerem zawodowym, udaje mu się uniknąć niewoli. W kwietniu 1940 r. bierze ślub w kościele św. Zbawiciela w Warszawie z Krystyną Zofią Muszyńską, rodowitą warszawianką, którą poznał jeszcze w Suwałkach. Razem przenoszą się do Góry Kalwarii. Wstępuje do Armii Krajowej – nosi pseudonim „Witeź”. Pełni funkcję lekarza w batalionie AK Okręgu Grójec.
Okres powojenny.
Po wyzwoleniu udaje się na Śląsk, mieszka i pracuje w Stolarzowicach, a potem w Zabrzu. Ukrywa przeszłość przedwojennego oficera zawodowego i żołnierza AK. Przenosi się do Skoczowa, gdzie mieszka przez kolejnych 18 lat. Pełni wiele funkcji społecznych, kieruje Przychodnią Rejonową i Przeciwgruźliczą, robi specjalizację z radiologii. Jest lekarzem sądowym powiatu cieszyńskiego i rzecznikiem dobra służby zdrowia w Katowicach. W 1968 r. przenosi się do Warszawy, pracuje w Szpitalu i Sanatorium Przeciwgruźliczym w Otwocku oraz Państwowym Domu Pomocy Społecznej w Górze Kalwarii. Kończy pracę jako lekarz w wieku 82 lat. Angażuje się jako organizator pułkowych uroczystości i współpracuje przy tworzeniu Szwadronu Honorowego 3 Pułku Szwoleżerów Mazowieckich. 25 października 1995 roku zostaje awansowany na stopień kapitana, a 27 października 2000 roku na stopień majora.
Zmarł w Warszawie 3 lipca 2003, został pochowany na Cmentarzu Powązkowskim.
Rodzina.
Jego żoną była Krystyna Zofia Muszyńska (1918–2006). Mieli 2 synów. Jednym z jego braci był Stanisław Gerula (1914–1979), członek Białych Kurierów, bramkarz Wisły Kraków, Junaka Drohobycz, 2 Korpusu i klubów angielskich.

</doc>
<doc id="4798790" url="https://pl.wikipedia.org/wiki?curid=4798790" title="Gęśnica czerwonawa">
Gęśnica czerwonawa

Gęśnica czerwonawa ("Calocybe carnea" (Bull.) Donk) – gatunek grzybów z rodziny kępkowcowatych ("Lyophyllaceae").
Systematyka i nazewnictwo.
Pozycja w klasyfikacji według Index Fungorum: "Calocybe, Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. Jean Baptiste François Bulliard nadając mu nazwę "Agaricus carneus". Obecną, uznaną przez Index Fungorum nazwę nadał mu w 1962 r. Marinus Anton Donk, przenosząc go do rodzaju "Calocybe".
Synonimy:
Nazwę polską zaproponował Władysław Wojewoda w 2003 r.
Morfologia.
Średnica 1,2–5 cm, początkowo lekko wypukły, potem płasko rozpostarty. Powierzchnia początkowo delikatnie włóknisto-kłaczkowata, potem naga, o barwie od cielisto-różowej do łososiowej. Jest niehigrofaniczny. 
Delikatnie wycięte, gęste, białe.
Wysokość 2,5–4 cm, grubość 2–5 mm, górą rozszerzony (nawet do 15 mm), rurkowaty. Powierzchnia sucha, tej samej barwy co kapelusz.
Zarodniki 4–6,5 × 2–3,5 µm, eliptyczne, gładkie, nieamyloidalne. Cystyd brak. Strzępki w skórce kapelusza o średnicy 3,5–7 µm. W strzępkach występują sprzążki.
Występowanie i siedlisko.
Występuje w Ameryce Północnej, Europie i na Nowej Zelandii. W Polsce gatunek rzadki. W piśmiennictwie naukowym do 2003 r. podano co najmniej 10 stanowisk. Liczne i bardziej aktualne stanowiska podaje także internetowy atlas grzybów. Zaliczona w nim jest do rejestru gatunków rzadkich i wartych objęcia ochroną.
Rośnie na ziemi na łąkach, w parkach, ogrodach botanicznych, w zaroślach, rzadziej w lasach. Owocniki zazwyczaj od lipca do października.

</doc>
<doc id="4798791" url="https://pl.wikipedia.org/wiki?curid=4798791" title="Calocybe carnea">
Calocybe carnea



</doc>
<doc id="4798795" url="https://pl.wikipedia.org/wiki?curid=4798795" title="Unicorn Grocery">
Unicorn Grocery

Unicorn Grocery (pol. "Spożywczy Jednorożec") – spółdzielczy sklep spożywczy zlokalizowany w Chorlton-cum-Hardy, w Manchestrze. Jako spółdzielnia pracownicza jest kontrolowany w sposób demokratyczny przez jej członków/właścicieli, którzy prowadzą działalność gospodarczą w oparciu o płaską strukturę organizacyjną i jednakową stawkę wynagrodzenia. Etyka stanowi podstawę działalności biznesowej, a Statut firmy stanowi ramy, w których działa biznes.
Unicorn jest ściśle związany z lokalną siostrzaną firmą Glebelands City Growers in Sale i posiada 21 akrów (8,5 ha) podmiejskich gruntów uprawnych w Glazebury. Sprzedaje świeżą, suszoną i przetworzoną żywność oraz napoje, w dużej mierze ekologiczne, z naciskiem na lokalne i sprawiedliwe zaopatrzenie, jak również artykuły gospodarstwa domowego, pielęgnacji ciała i ogólne artykuły spożywcze. Utrzymując ceny zgodne z cenami w supermarketach, Unicorn jest jednym z największych niezależnych, całodziennych sklepów spożywczych w Wielkiej Brytanii, a jego roczny obrót wynosi około 8 milionów funtów. W 2017 zdobył nagrodę BBC Food &amp; Farming Awards „Najlepsza żywność detaliczna”. W 2008 zdobył dwie nagrody krajowe: „Najlepsza lokalna żywność detaliczna” Radia BBC oraz „Najlepszy niezależny detalista” miesięcznika Observer Food.
Model i struktura.
Firma opiera się na modelu opracowanym przez Rogera Sawtella, byłego przewodniczącego Industrial Common Ownership Movement (ICOM), federacji spółdzielczej, która obecnie jest częścią Co-operatives UK. Roger obszernie pisał o strukturze współpracy i partycypacji pracowników, a jego model został po raz pierwszy wprowadzony w życie w Daily Bread Co-operative, spółdzielni pracowniczej w Northampton (obecnie z siostrzanym oddziałem w Cambridge). Pomysł założenia podobnej firmy w Manchesterze powstał w 1994, na podstawie doświadczeń Adama Yorka, który pracował w sklepie Northampton.
Model obraca się wokół bezpośrednich, często masowych zakupów (w miarę możliwości bezpośrednio od producentów, a nie od dystrybutorów), przetwarzania na miejscu w celu uzyskania wartości dodanej oraz konkurencyjnych marż i cen, odpowiadających cenom z supermarketów. Unicorn opiera się na podstawowych zasadach organizacji spółdzielczej, to znaczy, że właścicielem i demokratycznym kierownikiem przedsiębiorstwa są jego pracownicy (członkowie spółdzielni), oni otrzymują zyski lub inne korzyści generowane przez przedsiębiorstwo. Nie ma zewnętrznych udziałowców, kadry kierowniczej ani właścicieli. Spółdzielnia jest prawie całkowicie ‘wspólna’, tzn. wszyscy pracownicy są członkami spółdzielni. Wyjątek stanowi fakt, że od 5 do 10% potrzebnych godzin może być wykonywanych przez ‘dorywczy’ personel. Eksperymenty z trzecim poziomem ‘asystentów sklepowych’, którzy nie byli członkami, okazały się niepraktyczne.
Unicorn Grocery dziś.
Biznes zajmuje teren o powierzchni 930 m² (w tym duże powierzchnie magazynowe i biurowe), osiąga obroty rzędu 8 milionów funtów i zatrudnia około 70 członków spółdzielni oraz pracowników tymczasowych. Sprzedaje niepakowane ekologiczne owoce i warzywa, podstawowe suszone składniki, żywność gotową, produkty chłodzone i delikatesowe, ekologiczny chleb i alkohol oraz przyjazne dla środowiska produkty dla ciała i gospodarstwa domowego. Wszystkie są pozyskiwane zgodnie z zasadami obowiązującymi w sklepie, z naciskiem na lokalny, ekologiczny i sprawiedliwy handel. Oprócz artykułów spożywczych, w sklepie znajduje się plac zabaw dla dzieci, informacje o produktach i ich przeznaczeniu oraz ‘zielony dach’. W 2007 członkowie Unicorn stali się właścicielami gruntów, kupując 21 akrów (85 tys. m²) ziemi uprawnej oddalonej o 23 km od sklepu w Glazebury w Cheshire, po raz kolejny korzystając z pożyczek na sfinansowanie zakupu. W celu poprawy i zabezpieczenia regionalnych dostaw świeżych warzyw do sklepów, grunty te zostaną wykorzystane do ekologicznej uprawy warzyw, na sprzedaż w sklepie, znacznie zmniejszając ilość mil żywności.
Historia.
Z pierwotnej grupy roboczej składającej się z dwóch osób, sklep został otwarty 21 września 1996 czteroosobową grupą roboczą oraz wolontariuszami. Wsparcie finansowe i doradztwo pochodziło z takich źródeł, jak Industrial Common Ownership Finance Ltd (ICOF), Co-op Finance Team, pożyczka i akcja kredytowa Triodos Bank (forma obligacji terminowych pozyskanych od sympatków i potencjalnych klientów). Obroty zaczęły się na poziomie 4000 funtów rocznie i osiągnęły 4 miliony funtów w 2007. Towarzyszył temu wzrost zatrudnienia, który w samym roku wyniósł 51 osób. Po wynajęciu terenu na 7 lat, firma Unicorn stanęła w obliczu zamknięcia w 2003, kiedy to właściciele „Town and Country” postanowili sprzedać teren. Wykorzystując 100 000 funtów z obligacji pożyczkowych zebranych w ciągu tygodnia hipotekę z banku Triodos oraz dodatkowe fundusze z ICOF, Co-operative Action i Inspiring Change Scheme Triodos Bank, firma Unicorn zebrała potrzebny milion funtów i kupiła budynek.
Rozwój wymusił zmiany organizacyjne w kooperacji, z których najważniejsze to stworzenie „struktury reprezentacyjnej”, odejście od wszystkich członków uczestniczących w odbywających się co tydzień zebraniach decyzyjnych. Po tym, jak grupa rozrosła się do ponad 15 osób, członkowie podzielili się na zespoły, a poszczególni członkowie kooperacji są obecnie reprezentowani przez „przeglądy zespołów” na odbywających się co dwa tygodnie zebraniach „forum”.
Reguły.
Unicorn Grocery działa w ramach zestawu wytycznych, znanych jako Statut:

</doc>
<doc id="4798801" url="https://pl.wikipedia.org/wiki?curid=4798801" title="Jerzy Szloser">
Jerzy Szloser

Jerzy Szloser (ur. 25 czerwca 1930, zm. 28 listopada 1993) – polski żeglarz, instruktor i popularyzator żeglarstwa.
Życiorys.
Przed II wojną światową był członkiem Yacht Klubu Polski. Naukę pobierał m.in. od komandora Mieczysława Kusnerza. Pod koniec lat 40. XX wieku pełnił funkcje instruktora na obozach żeglarskich organizowanych w Jastarni. Startował w tym czasie w regatach w klasie O. W 1950 władze komunistyczne zlikwidowały Yacht Klub Polski, w związku z czym z częścią kadr przeszedł do CWKS. Kilkakrotnie zdobywał mistrzostwo Polski, najpierw w klasie O, a potem w klasie Finn (np. w 1959 w Sopocie). W 1953 startował w pierwszych po II wojnie światowej międzynarodowych regatach żeglarskich w Olsztynie. Był reprezentantem Polski na zawodach międzynarodowych. Otrzymał odznakę "Mistrz Sportu". Był członkiem polskiej kadry narodowej i olimpijskiej oraz trenerem w Polskim Związku Żeglarskim. Startował też w bojerowej klasie Monotyp XV. 
Pogrzeb na warszawskim cmentarzu we Włochach odbył się 7 grudnia 1993.

</doc>
<doc id="4798803" url="https://pl.wikipedia.org/wiki?curid=4798803" title="Analema">
Analema



</doc>
<doc id="4798805" url="https://pl.wikipedia.org/wiki?curid=4798805" title="Songs I Wish I Had Sung the First Time Around">
Songs I Wish I Had Sung the First Time Around

Songs I Wish I Had Sung the First Time Around – album studyjny Binga Crosby’ego nagrany i wydany w 1956 roku przez Decca Records. Crosby nagrał piosenki w kwietniu 1956 roku w Los Angeles, z orkiestracją aranżera Jacka Pleisa. Na pomysł wpadł długoletni producent płyt Milt Gabler.
Album został wydany ponownie na płytę CD w 2014 roku pod nazwą "Songs I Wish I Had Sung the First Time Around (Deluxe Edition)" i zawierał kilka bonusowych utworów.
Lista utworów (edycja CD 2014 r. – "Deluxe Edition").
Wersja albumu z 2010 roku zawierała wszystkie utwory z oryginalnego albumu LP wydanego w 1956 roku, a także dziesięć bonusowych utworów:

</doc>
<doc id="4798812" url="https://pl.wikipedia.org/wiki?curid=4798812" title="3 Pułk Artylerii Lekkiej (Wojska Polskiego we Francji)">
3 Pułk Artylerii Lekkiej (Wojska Polskiego we Francji)



</doc>
<doc id="4798813" url="https://pl.wikipedia.org/wiki?curid=4798813" title="Pałac Młodzieży i Sportu w Prisztinie">
Pałac Młodzieży i Sportu w Prisztinie

Pałac Młodzieży i Sportu () – obiekt sportowy w Prisztinie, w Kosowie. Został otwarty w 1977 roku. Budynek mieści pod jednym dachem dwie hale widowiskowo-sportowe, jednak po pożarze z 2000 roku tylko mniejsza z nich zachowała swą funkcję sportową. Z areny korzystają koszykarze drużyny KB Prishtina.
Obiekt został wybudowany w latach 1975–1977, a jego projektantem był Živorad Janković. Budowę poprzedziło referendum, w którym mieszkańcy miasta opowiedzieli się za budową kompleksu. Powstały budynek mieścił pod jednym dachem dwie hale widowiskowo-sportowe, większą, mogącą pomieścić 8000 widzów i mniejszą, o pojemności 3000 widzów. W ramach projektu powstały również podziemne parkingi oraz mniejszy budynek, mieszczący w przeszłości centrum młodzieżowe. Arena powstała tuż obok Stadionu Miejskiego. Pierwotnie obiekt nazywał się centrum „Boro i Ramiz”, od imion dwóch jugosłowiańskich partyzantów, Boro Vukmirovicia i Ramiza Sadiku, zamordowanych w 1943 roku. Po II wojnie światowej ich imiona stały się symbolem unii pomiędzy Albańczykami i Serbami, jednak po wojnie w Kosowie zdecydowano się na przemianowanie obiektu na Pałac Młodzieży i Sportu. 25 lutego 2000 roku doszło do pożaru obiektu, spowodowanego przez wadliwą instalację elektryczną. Po pożarze budynek został częściowo odbudowany, jednak główna hala nie odzyskała ponownie funkcji sportowej, została jedynie prowizorycznie zaadaptowana na parking samochodowy. Z mniejszej hali regularnie korzystają koszykarze klubu KB Prishtina. Przed budynkiem znajduje się pomnik Newborn.

</doc>
<doc id="4798816" url="https://pl.wikipedia.org/wiki?curid=4798816" title="Udruženje javnih radija i televizija">
Udruženje javnih radija i televizija

Związek publicznego radia i telewizji (serb. "Удружење јавних радија и телевизија (УЈРТ)", trl. "Udruženje javnih radija i televizija") – serbsko-czarnogórski publiczny związek nadawców radiowo-telewizyjnych, były członek Europejskiej Unii Nadawców. Powstał w 2001 roku.

</doc>
<doc id="4798817" url="https://pl.wikipedia.org/wiki?curid=4798817" title="3 Pułk Artylerii Lekkiej (Wojsko Polskie we Francji)">
3 Pułk Artylerii Lekkiej (Wojsko Polskie we Francji)



</doc>
<doc id="4798819" url="https://pl.wikipedia.org/wiki?curid=4798819" title="Pallati i Rinisë dhe Sporteve">
Pallati i Rinisë dhe Sporteve



</doc>
<doc id="4798821" url="https://pl.wikipedia.org/wiki?curid=4798821" title="4 Pułk Artylerii Lekkiej (Wojska Polskiego we Francji)">
4 Pułk Artylerii Lekkiej (Wojska Polskiego we Francji)



</doc>
<doc id="4798822" url="https://pl.wikipedia.org/wiki?curid=4798822" title="4 Pułk Artylerii Ciężkiej (Wojska Polskiego we Francji)">
4 Pułk Artylerii Ciężkiej (Wojska Polskiego we Francji)



</doc>
<doc id="4798829" url="https://pl.wikipedia.org/wiki?curid=4798829" title="Bing Sings Whilst Bregman Swings">
Bing Sings Whilst Bregman Swings

Bing Sings Whilst Bregman Swings – album studyjny piosenkarza Binga Crosby’ego wydany w 1956 roku przez wytwórnię Verve Records.

</doc>
<doc id="4798832" url="https://pl.wikipedia.org/wiki?curid=4798832" title="Luisenschule">
Luisenschule



</doc>
<doc id="4798834" url="https://pl.wikipedia.org/wiki?curid=4798834" title="Szkoła Luizy">
Szkoła Luizy



</doc>
<doc id="4798846" url="https://pl.wikipedia.org/wiki?curid=4798846" title="Eggert Ólafsson">
Eggert Ólafsson

Eggert Ólafsson (ur. 1 grudnia 1726, zm. 30 maja 1768) – islandzki pisarz, prekursor islandzkiego romantyzmu, propagator narodowego odrodzenia na wyspie.
Był zwolennikiem odrodzenia narodowego, odwołując się do zasobów narodowej tradycji islandzkiej. Ukończył studia na Uniwersytecie Kopenhaskim, a potem prowadził na Islandii badania terenowe w zakresie etnografii i geografii wyspy, czego efektem było pionierskie, dwutomowe dzieło "Podróż przez Islandię" (dun. "Reise igiennem Island") z 1772, wydane pośmiertnie i przełożone na języki niemiecki i francuski. Niedługo przed objęciem stanowiska sędziego zawarł związek małżeński i wyruszył z żoną w podróż poślubną, podczas której oboje się utopili. Pozostała po nim m.in. twórczość liryczna osnuta na motywach przyrodniczych i patriotycznych. Ma ona charakter konserwatywny i archaiczny, przy czym za najlepszy uchodzi "Cykl o rolnictwie" (isl. "Búnadbárbalkur") z 1763.

</doc>
<doc id="4798862" url="https://pl.wikipedia.org/wiki?curid=4798862" title="Zlata Bartl">
Zlata Bartl

Zlata Bartl (ur. 20 lutego 1920 w Dolacu, zm. 30 lipca 2008) – chemiczka, twórczyni Vegety, przyprawy do potraw.
Życiorys.
Po ukończeniu szkoły w 1938 roku w Sarajewie studiowała na Uniwersytecie w Zagrzebiu. Studia ukończyła w 1942 roku. Znała niemiecki, francuski, hiszpański i włoski. Pracowała jako nauczycielka w liceum w Sarajewie. Za zorganizowanie wycieczki do Włoch w 1945 roku władze Jugosławii skazały ją na 8 lat więzienia i pozbawienie praw obywatelskich Zarzucono jej przynależność do ustaszy i sprzyjanie włoskiemu faszyzmowi. W więzieniu w Zenicy spędziła 15 miesięcy. Wyszła na wolność 28 czerwca 1946 roku. Podczas pobytu w więzieniu zachorowała na gruźlicę kręgosłupa. Pracowała w Instytucie badań przemysłowych. Od 1955 roku była zatrudniona w przedsiębiorstwie Podravka. W 1957 roku rozpoczęto produkcję opracowanych przez zespół pod jej kierownictwem odwodnionych zup. Najpierw warzywnych, a rok później z wołowiny i kurczaka z makaronem. W 1958 roku opracowała recepturę przyprawy do potraw Vegety, której produkcję rozpoczęto w 1959 roku. W 1976 roku przeszła na emeryturę. Pod koniec życia mieszkała i zmarła w domu starców w Kropivnicy i tam została pochowana. W pogrzebie wzięli udział wicepremier Republiki Chorwacji Damir Polančec i prezes zarządu Podravki Zdravko Šestak.
Fundacja.
W 2001 roku została założona przez firmę Podravka Fundacja im. Zlaty Bartl. Przyznaje stypendia studentom, zachęcając ich do kreatywnej, innowacyjnej i naukowej pracy badawczej. Pierwsze stypendia przyznano w roku akademickim 2004/2005.

</doc>
<doc id="4798863" url="https://pl.wikipedia.org/wiki?curid=4798863" title="Ivo Cipci">
Ivo Cipci

Ivo Cipci (ur. 25 kwietnia 1933) – chorwacki piłkarz wodny. W barwach Jugosławii srebrny medalista olimpijski z Melbourne.
Zawody w 1956 były jego jedynymi igrzyskami olimpijskimi. Był srebrnym medalistą mistrzostw Europy w 1958 oraz złotym medalistą igrzysk śródziemnomorskich w 1963.

</doc>
<doc id="4798865" url="https://pl.wikipedia.org/wiki?curid=4798865" title="High Society (album)">
High Society (album)

High Society (podtytuł: A New High Fidelity Recording From the Sound Track of the MGM Picture) – album ze ścieżką dźwiękową z udziałem Binga Crosby’ego, Franka Sinatry, Louisa Armstronga, Grace Kelly oraz Celeste Holm i Johna Greena wydany w 1956 roku przez Capitol Records. Była to ścieżka dźwiękowa z filmu "Wyższe sfery" (ang. "High Society") wydanego również w 1956 roku.
Lista utworów.
Wszystkie utwory napisał Cole Porter.

</doc>
<doc id="4798866" url="https://pl.wikipedia.org/wiki?curid=4798866" title="Ferrari SF1000">
Ferrari SF1000

Ferrari SF1000 – samochód Formuły 1, skonstruowany przez Ferrari na sezon 2020. Jego kierowcami zostali Sebastian Vettel i Charles Leclerc. Nazwa SF1000 odnosi się do tysięcznego wyścigu Ferrari w Mistrzostwach Świata Formuły 1, który miał miejsce podczas Grand Prix Toskanii 2020.
Konstrukcja.
Z powodu przepisów, które w porównaniu do sezonu 2019 nie zmieniły się znacząco, Ferrari SF1000 jest rozwinięciem poprzednika. Szef zespołu Mattia Binotto podkreślił jednak, że przy projektowaniu pojazdu uwzględniono możliwość uzyskania jak najlepszego docisku, co wiązało się z koniecznością stworzenia wąskiego tyłu; jednakże przedni spojler niemal nie uległ zmianie. Poza tyłem przeprojektowaniu uległy takie elementy, jak zawieszenie, wloty powietrza, układ chłodzenia i skrzynia biegów.
SF1000 w wyścigach.
Debiut samochodu został opóźniony z powodu pandemii COVID-19. Co więcej, w związku z pandemią model SF1000 będzie wykorzystany również w sezonie 2021. Udoskonalona wersja otrzymała oznaczenie SF21.

</doc>
<doc id="4798876" url="https://pl.wikipedia.org/wiki?curid=4798876" title="Termorezystor">
Termorezystor

Termorezystor – przewodnik, którego zależność rezystancji od temperatury wykorzystuje się w pomiarach temperatury.
Termorezystory metalowe.
Zależność rezystancji metalu od temperatury.
Doświadczalnie wyznaczona zależność pomiędzy rezystancją metalu a temperaturą może być aproksymowana szeregiem Taylora w postaci:
gdzie:
W najczęściej wykorzystywanym zakresie mierzonych temperatur, tj. –200 °C ÷ +550 °C stosuje się ograniczenie liczby składników szeregu Taylora do trzech lub dwóch:
gdzie:
W warunkach doświadczalnych temperaturowy współczynnik rezystancji formula_11 wyznaczany jest przy wykorzystaniu wzoru:
gdzie: formula_13 formula_4 – rezystancja termorezystora odpowiednio w 100 °C i 0 °C.
Przedstawione zależności uwzględniają zarówno zmianę rezystywności metalu, jak i jego gabarytów, spowodowane zmianą temperatury.
Wartość współczynnika α dla trzech najpopularniejszych metali: platyna – formula_15 1/°C, nikiel – formula_16 1/°C i miedź – formula_17 1/°C.
Budowa termorezystorów.
Metale, z których wykonuje się termorezystory, powinny cechować się:
Charakterystyki przetwarzania są podawane w materiałach informacyjnych producentów bądź w normach (PN-EN 60751:2009). Termorezystory metalowe oznaczane są wg schematu MR0,
gdzie:
Wartości R0 są znormalizowane: 100, 500 lub 1000 Ω. Przykładowo, termorezystor platynowy o rezystancji 100 Ω ma oznaczenie Pt100. Wymogi stawiane przez środowiska agresywne narzucają konieczność stosowania termorezystorów w obudowanych stalowych w wykonaniu wysokociśnieniowym lub przeciwwybuchowym. Obudowy te mogą mieć rozmiary znacznie większe w porównaniu z rozmiarami samego czujnika.
W literaturze anglojęzycznej termorezystory metalowe występują pod nazwą RTD ().
Termorezystory metalowe wykonywane są w różnych klasach dokładności, oznaczanych np. przez: A, B oraz różnym zakresem temperatury pracy np.: –200 ÷ 650 °C, -200 ÷ 850 °C dla których unormowano niepewność pomiaru.
Termorezystory metalowe wykonuje się w większości w postaci pałeczek z drutów nawijanych na izolacyjne karkasy. W celu minimalizacji indukcyjności tak nawiniętych cewek, nawija się je bifilarnie.
W przypadku wykorzystania karkasów ceramicznych jako warstwę ochronną stosuje się glazurę. Spotykane są również ścieżki rezystancyjne w postaci cienkiej meandrowej warstwy napylonej na płytkę ceramiczną (termorezystory platynowe). Tego typu termorezystory mają rozmiary kilku milimetrów, wykonywane są analogicznie do produkcji układów scalonych. Cienkowarstwowa ścieżka rezystancyjna pokrywana jest warstwą szkła w celu ochrony przed wilgocią i zanieczyszczeniami.
Ze względu na sposób pomiaru rezystancji, termorezystory mogą mieć 2-, 3- lub 4-przewodowe wyprowadzenia wykonane z drutu srebrnego lub miedzianego.
Efekt samopodgrzewania termorezystorów.
Płynący przez rezystor prąd pomiarowy powoduje podgrzewanie termorezystora mogący powodować powstanie systematycznych błędów pomiaru. Zazwyczaj producent podaje moc dopuszczalną lub maksymalny prąd pomiarowy dla danego termorezystora, przy założeniu, że błąd od nagrzewania będzie pomijalnie mały. Dla większości konstrukcji termorezystorów natężenie prądu pomiarowego nie powinno przekraczać kilku miliamperów (max 10 mA). Wartość dopuszczalną prądu pomiarowego dla konstrukcji ogólnego przeznaczenie wyznacza się z zależności:
gdzie:
Termorezystory platynowe.
Dzięki zaletom platyny, takim jak stałość własności fizycznych, odporność na korozję oraz kowalność, znajduje ona najszersze zastosowanie w pomiarach temperatury. Platyna stosowana na termorezystory powinna cechować się dużą czystością. W atmosferze obojętnej może być wykorzystywana do 1000 °C. Typowym zakresem pracy termorezystorów platynowych jest temperatura –200 °C ÷ +850 °C.
Termorezystory niklowe.
Drugim powszechnie wykorzystywanym materiałem na termorezystory jest nikiel, który charakteryzuje się dużym współczynnikiem temperaturowym oraz stosunkowo dużą odpornością na działanie związków chemicznych i utlenianie. Typowy termorezystor niklowy może być wykorzystywany do temperatury +350 °C, jednak w praktyce jest to zakres –60 °C ÷ +180 °C. Powyżej +350 °C następuje zmiana przebiegu jego charakterystyki termometrycznej utrudniająca jego wykorzystanie w układach pomiarowych.
Termorezystory miedziane.
Miedź jako materiał na termorezystory nie znalazła powszechnego wykorzystania w układach pomiarowych, pomimo wysokiej temperatury topnienia i dość szerokiego zakresu przetwarzania (0 °C ÷ +150 °C). Termorezystory miedziane podstawowe zastosowanie znajdują w układach pracujących w temperaturze otoczenia, głównie w chłodnictwie. Dość istotną zaletą termorezystorów miedzianych jest możliwość ich wykonania we własnym zakresie.
Układy pracy termorezystorów.
Problem wpływu rezystancji przewodów łączących.
W sensorach rezystancyjnych, również w potencjometrycznych, pojawia się problem wpływu rezystancji przewodów łączących sensor z układem pomiarowym zarówno na przebieg charakterystyki przetwarzania (nieliniowość), jak i wynik pomiaru (offset).
Tego typu problemy rozwiązywane są za pomocą trój – lub czteroprzewodowego podłączenia sensorów do układu pomiarowego.
Podłączenia trój i czteroprzewodowe sensorów rezystancyjnych w połączeniu z czteroramiennym mostkiem w układzie Wheatstone’a znajdują szczególne zastosowanie w przypadku termorezystorów metalowych.
W przypadku podłączenia trójprzewodowego rezystora R2 do układu mostka zrównoważonego, wpływ zmiennej rezystancji przewodów doprowadzających jest istotnie zminimalizowany. Warunek równowagi dla tak skonfigurowanego mostka będzie miał postać:
Założenie równości formula_25 i formula_26 pozwala wyeliminować z warunku równowagi rezystancję przewodów łączących (r).
Napięcie wyjściowe mostka (U0) jest funkcją zmian rezystancji każdego z ramion.
Zgodnie z tą zależnością, w układzie czteroprzewodowego podłączenia rezystora uzyskać można również eliminację wpływu zmian rezystancji przewodów łączących formula_28 na pomiar wartości rezystancji formula_29
Problem nieliniowości sygnału wyjściowego.
Współpraca pojedynczego, liniowego sensora rezystancyjnego z układem niezrównoważonego mostka czteroramiennego powoduje pojawienie się problemu nieliniowości sygnału wyjściowego w funkcji zmian rezystancji sensora.
Na rysunku przedstawiono przykładową konfigurację symetrycznego względem gałęzi indykacji mostka z pojedynczym sensorem.
Dla tak zdefiniowanej struktury mostka, zależność napięcia na przekątnej indykacji od względnej zmiany rezystancji liczonej od stanu równowagi przedstawiona jest wzorem:
Linearyzacja charakterystyki.
Problem linearyzacji charakterystyki przetwarzania mostka może być zrealizowany na szereg sposobów zarówno sprzętowych, jak i obliczeniowych.
Jednym z najczęściej stosowanych, jest wykorzystanie dodatkowych wzmacniaczy operacyjnych w strukturze mostka
W układzie przedstawionym na rys a., przyjmując że formula_32 napięcie wyjściowe formula_33 będzie liniową funkcją formula_34
Jedynym ograniczeniem tego typu rozwiązania jest konieczność dostępności do pięciu zacisków mostka.
W układzie przedstawionym na Rys. b, napięcie wyjściowe będzie również proporcjonalne do formula_36 zgodnie z zależnością:
Dodatkowym ograniczeniem występującym w tym przypadku jest konieczność zastosowania wzmacniaczy operacyjnych o podwyższonej jakość, tzn. o niskim dryfcie zarówno napięciowym, jak i prądowym.
Nieliniowość układu mostkowego nie zawsze jest jego wadą. Wykorzystanie układu mostka czteroramiennego do kondycjonowania sygnału pomiarowego z termistora zapewnia uzyskanie prawie liniowej zależności zmian napięcia na przekątnej indykacji od zmian temperatury.
Układy mostkowe znalazły również zastosowanie w kondycjonowaniu sygnałów z sond termoanemometrycznych.
W obu układach zastosowano kompensację zmian temperatury mierzonego medium za pomocą włączonego w sąsiednie ramię mostka termorezystora formula_38

</doc>
<doc id="4798887" url="https://pl.wikipedia.org/wiki?curid=4798887" title="Dzwonnica w Łaniętach">
Dzwonnica w Łaniętach

Dzwonnica w Łaniętach – zabytkowa dzwonnica z 1879 roku, znajdująca się w Łaniętach, w województwie łódzkim, powiecie kutnowskim, gminie Łanięta. 
Dzwonnica znajduje się przy kościele parafialnym. Została wpisana wraz z kościołem do rejestru zabytków województwa łódzkiego.

</doc>
<doc id="4798895" url="https://pl.wikipedia.org/wiki?curid=4798895" title="Juna Amiko">
Juna Amiko

Juna Amiko – czasopismo wydawane w języku esperanto przez Międzynarodową Ligę Nauczycieli Esperantystów (ILEI) od 1972 roku, skierowane dla osób uczących się języka międzynarodowego, a także dla nauczycieli esperanto.
Opis.
Pismo "„Juna Amiko”" wydawane jest przez Międzynarodową Ligę Nauczycieli Esperantystów od 1972 roku. Ukazuje się cztery razy w roku i skierowane jest do uczniów i osób uczących się języka esperanto. Publikuje zróżnicowane, krótkie artykuły w prostym, a przynajmniej niezbyt skomplikowanym języku. Skierowane jest szczególnie do tych, którzy już znają podstawy esperanto, znają podstawowe zasady gramatyczne. Autorzy artykułów wykorzystują ok. 1500 podstawowych słów, najczęściej używanych. Aby ułatwić zrozumienie tekstu, czasami używają łączników (-) w słowach złożonych.
Do 2014 roku "„Juna Amiko”" ukazywało się trzy razy w roku (w kwietniu, wrześniu i grudniu) i miało 54 strony, od 2015 roku wydawane jest cztery razy w roku i ma 40 stron. Zawiera krótkie opowiadania, artykuły na bieżące tematy, wiersze, piosenki, quizy, żarty, relacje z wydarzeń esperanto, wywiady i wiele innych. Posiada sekcję dla najmłodszych (LUME – La Unua Mirinda Et-aĝo), dla młodzieży (LUDE – La Unika dua Et-aĝo) i dla dorosłych (LASTE – La Absolute Spektakla Tria Etaĝo). Publikowane są recenzje książek, literatura esperanto i sylwetki sławnych ludzi. "„Juna Amiko”" drukowane jest w Martinie, na Słowacji.
Historia.
Pomysłodawcą i pierwszym redaktorem naczelnym "„Juna Amiko”" był Géza Kurucz z Węgier. Początkowo wydawane było w sekcji węgierskiej ILEI, aby zaspokoić potrzebę wielu ówczesnych studentów esperanto. Od 1973 roku wydawcą pisma został ILEI. Kurucz był redaktorem naczelnym do 1981 roku. Jego następcą został Oldřich Kníchal, który pełnił tę funkcję do 1986 roku. Kolejnym redaktorem naczelnym w latach 1986–1996, a następnie od 2002 roku, był Nowozelandczyk Stefan MacGill. Od 2013 roku pismem kieruje Stano Marček.

</doc>
<doc id="4798897" url="https://pl.wikipedia.org/wiki?curid=4798897" title="Goski-Witnice">
Goski-Witnice

Goski-Witnice – część wsi Piski w Polsce położona w województwie mazowieckim, w powiecie ostrołęckim, w gminie Czerwin.
Dawniej wieś.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Piski.
Według Powszechnego Spisu Ludności z 1921 roku wieś zamieszkiwało 25 osób w 4 budynkach mieszkalnych. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="4798898" url="https://pl.wikipedia.org/wiki?curid=4798898" title="Teo Takala">
Teo Takala

Teo Takala (ur. 6 czerwca 1994) – finski lekkoatleta specjalizujący się w rzucie oszczepem.
Po dyskwalifikacji Mołdawianina Andriana Mardare został brążowym medalistą uniwersjady (2019).
Reprezentant Finlandii w meczach międzypaństwowych. 
Rekord życiowy: 77,97 (25 maja 2019, Vantaa). 

</doc>
<doc id="4798903" url="https://pl.wikipedia.org/wiki?curid=4798903" title="Tajemnicza puderniczka">
Tajemnicza puderniczka

Tajemnicza puderniczka (czes. "Zpívající pudřenka") – czechosłowacki film dla młodzieży w reżyserii Milana Vošmika, zrealizowany w 1960 na motywach opowiadania Svatopluka Hrnčířa „Případ skončil v pátek”.
Opis fabuły.
Inżynier Sodoma i jego asystentka Věra dopracowują wynalazek, którym jest miniaturowy radiotelefon. Tymczasem przestępcza szajka chce im wykraść urządzenie, aby je wywieźć za granicę. Na szczęście w pobliżu są dzielne dzieciaki, bawiące się w detektywów.

</doc>
<doc id="4798904" url="https://pl.wikipedia.org/wiki?curid=4798904" title="Veljko Bakašun">
Veljko Bakašun

Veljko Bakašun (ur. 14 czerwca 1920, zm. 17 lipca 2007) – chorwacki piłkarz wodny. W barwach Jugosławii srebrny medalista olimpijski z Helsinek.
Bakašun w 1952 w Helsinkach wspólnie z kolegami zajął drugie miejsce. Były to jego drugie igrzyska - cztery lata wcześniej Jugosławia była dziewiąta. Był srebrnym medalistą mistrzostw Europy w 1954 i brązowym w 1950.

</doc>
<doc id="4798913" url="https://pl.wikipedia.org/wiki?curid=4798913" title="Sylwester z Polsatem">
Sylwester z Polsatem

Sylwester z Polsatem – sylwestrowe widowisko muzyczne organizowane i emitowane na antenie Telewizji Polsat od 2006 roku.

</doc>
<doc id="4798918" url="https://pl.wikipedia.org/wiki?curid=4798918" title="Klisa">
Klisa



</doc>
<doc id="4798921" url="https://pl.wikipedia.org/wiki?curid=4798921" title="Sylwestrowa Moc Przebojów (Polsat)">
Sylwestrowa Moc Przebojów (Polsat)



</doc>
<doc id="4798930" url="https://pl.wikipedia.org/wiki?curid=4798930" title="Ma Qun">
Ma Qun

Ma Qun (; ur. 8 lutego 1994) – chiński lekkoatleta specjalizujący się w rzucie oszczepem.
FInalista mistrzostw Azji (2015) oraz igrzysk azjatyckich (2018). Siódmy zawodnik mistrzostw Azji w 2019 roku. Po dyskwalifikacji Mołdawianina Andriana Mardare został srebrnym medalistą uniwersjady (2019).
Medalista mistrzostw Chińskiej Republiki Ludowej. 
Rekord życiowy: 82,46 (15 czerwca 2018. Guiyang). 

</doc>
<doc id="4798952" url="https://pl.wikipedia.org/wiki?curid=4798952" title="Piotr Markiewicz (paulin)">
Piotr Markiewicz (paulin)

Piotr Markiewicz (właśc. Wacław Markiewicz; ur. 11 marca 1877 w Kaliszu, zm. 16 stycznia 1961 w Częstochowie) – polski duchowny rzymskokatolicki, prezbiter, zakonnik, doktor teologii, przeor klasztorów w Leśnej Podlaskiej i na Jasnej Górze oraz dwukrotny generał Zakonu Świętego Pawła Pierwszego Pustelnika (paulinów). 
Życiorys.
Wacław Markiewicz pochodził z Wielkopolski, gdzie się urodził w Kaliszu w wielodzietnej rodzinie (miał pięciu braci) jako syn Józefa, który był rzemieślnikiem i Heleny z domu Świerczyńskiej. W rodzinnym mieście po ukończeniu szkoły podstawowej i handlowej zdecydował się na wybór drogi życia konsekrowanego, wstępując do zakonu paulinów na Jasnej Górze. rozpoczął roczny nowicjat pod kierunkiem magistra nowicjatu o. Justyna Welońskiego OSPPE, przyjmując imię zakonne: Piotr. Pierwsze śluby zakonne złożył na Jasnej Górze , po czym rozpoczął studia teologiczne w Wyższym Seminarium Duchownym we Włocławku, gdzie otrzymał święcenia kapłańskie. Następnie przełożeni skierowali go na dalsze studia do Papieskiego Instytutu Liturgicznego Świętego Anzelma w Rzymie (1906–1908), które ukończył doktoratem z teologii, po których powrócił do kraju.
Pełnił w zakonie wiele funkcji oraz został powoływany na różne stanowiska. Początkowo został mianowany pomocnikiem mistrza nowicjatu i profesorem nowo erygowanego studium domesticum. W trudnym okresie dla paulinów, jakim była sprawa o. Damazego Macocha OSPPE, włączył się czynnie z przeorem o. Justynem Welońskim OSPPE, o. Piusem Przeździeckim OSPPE i o. Alfonsem Jędrzejewskim OSPPE, celem odnowy zakonu i ratowania go przez kasacją (Polska była wówczas pod zaborami). Generał-gubernator warszawski sprzeciwił się by objął on w 1912 stanowisko zastępcy jasnogórskiego przeora, zarzucając mu m.in. wzniecanie nastrojów antyrządowych wśród wiernych. Przy boku o. Justyna Welońskiego OSPPE, został mistrzem nowicjatu paulińskiego, a po jego śmierci (), został 19 listopada tegoż roku przeorem prepozytem, a od do pełnił po raz pierwszy urząd generała zakonu z nominacji wizytatora o. Władysława Bohosiewicza CSsR. Troszczył się o utrzymanie karności w paulińskich domach zakonnych i o wzrost powołań. ze wzruszeniem witał polskich żołnierzy pododdziału 22. Pułku Piechoty pod komendą ppor. Artura Wiśniewskiego, który zameldował mu, że z rozkazu gen. dyw. Tadeusza Jordana Rozwadowskiego uwalnia Jasną Górę z kajdan zaborcy. Przed bramą jasnogórskiego sanktuarium polscy żołnierze zaciągnęli zaszczytną wartę honorową, a na wieży umieszczono polskie flagi. 
Po odzyskaniu niepodległości w okresie ( – ) pełnił funkcję przeora klasztoru na Jasnej Górze. W latach (1922–1930) pracował nad nowymi konstytucjami zakonu i ich zatwierdzeniem w Rzymie, nad historią polskiej prowincji zakonu, będąc kronikarzem jej działania w okresie (1863–1943) („Akta prowincji”). Dzięki niemu wydano pierwszy tom „Zbioru dokumentów zakonu” w opracowaniu ks. dr. Jana Nepomucena Fijałka. W 1919 założył czasowo gimnazjum męskie na Jasnej Górze. Z jego polecenia dla potrzeb konwentu otwarto w 1921 drugą bibliotekę w klasztorze jasnogórskim, a także w latach (1928–1933) wybudowano hotel dla pielgrzymów koło jasnogórskiego klasztoru. Ponadto w okresie (1929–1930) przyczynił się do restauracji bazyliki, kaplicy i wieży jasnogórskiej. Zainicjował budowę wieczernika i krużganków, dużej sali na spowiednicę oraz zmodernizował skarbiec. Zlecił prof. Janowi Rutkowskiemu gruntowną konserwację jasnogórskiego Obrazu Matki Boskiej, którą przeprowadzono w latach (1925–1926) oraz powołał stałą radę czuwającą nad stanem obrazu. wygłosił mowę pożegnalną podczas nabożeństwa żałobnego na Jasnej Górze przy trumnie zmarłego pisarza Henryka Sienkiewicza, stwierdzając m.in.:
Po złożeniu urzędu generała zakonu w 1931 na własną prośbę przeniósł się do klasztoru w Leśnej Podlaskiej, gdzie od sprawował początkowo obowiązki ekonoma domu zakonnego i podprzeora, a od przeora i jednocześnie proboszcza parafii św. Piotra i Pawła, który to urząd pełnił do . Tam też wraz z arch. Adolfem Szyszko-Bohuszem zlecił restaurację bazyliki św. Piotra i św. Pawła (podwyższenie wieży północno-wschodniej). Następnie po zakończeniu pobytu w Leśnej Podlaskiej powrócił na Jasną Górę. Podczas trwającej II wojny światowej był na Jasnej Górze wykładowcą w tajnym seminarium duchownym paulinów. W latach (1946–1952) po raz drugi pełnił urząd generała zakonu. Był kaznodzieją oraz działaczem społecznym, współdziałając m.in. z miejską radą Częstochowy, zwłaszcza na polu oświaty i działalności charytatywnej oraz ruchu pielgrzymkowego. Malarz Aleksander Borawski uwiecznił w 1934 jego podobiznę obrazem olejnym, znajdującym się na Jasnej Górze. Zmarł w klasztorze jasnogórskim, po czym został po uroczystościach pogrzebowych pochowany w krypcie pod kaplicą Matki Bożej na Jasnej Górze w dolnym ciągu nisz grobowych pod niszą o. Urbanusa Osóbki OSPPE. 
Publikacje.
Pozostawił po sobie (głównie w rękopisie) – oprócz kroniki – ponad dwadzieścia prac (nauki na różne uroczystości, konferencje czy sprawozdania) oraz dwie książki. Ponadto przygotował do druku cztery tomy kazań.

</doc>
<doc id="4798960" url="https://pl.wikipedia.org/wiki?curid=4798960" title="Róża węgierska">
Róża węgierska

Róża węgierska ("Rosa zalana" Wiesb.) – gatunek krzewu z rodziny różowatych. Występuje w Europie Środkowej, w tym także na rozproszonych stanowiskach w Polsce. Przy stosunkowo niewielkim zasięgu jest w dodatku w jego obrębie dość rzadkim gatunkiem – o mocno rozproszonych stanowiskach. Rośnie w zaroślach na nasłonecznionych stokach i przydrożach. Jest to takson nieco kłopotliwy do oznaczenia – wyróżnia się zielonymi, a nie sinymi liśćmi, owocami szerszymi niż dłuższymi (kulistymi do nieco spłaszczonych) i grubymi, ogruczolonymi szypułkami.
Zasięg geograficzny.
Gatunek występuje dziko w Europie Środkowej. Zwarty zasięg obejmuje Słowację i północno-wschodnie Węgry. Mniej licznie rośnie w zachodniej Rumunii, wschodniej Austrii i w Polsce. Poza Kotliną Pannońską spotykany jest na bardzo rozproszonych stanowiskach, zwykle na niżu – najwyższe stanowiska sięgają 800 m n.p.m. W XIX wieku znaleziony został na jednym stanowisku w Chorwacji i później już nie został nigdy tam potwierdzony. Jako gatunek wątpliwy i wymagający weryfikacji róża ta podana została także z Białorusi, krajów bałtyckich i Ukrainy.
W Polsce gatunek znany z pojedynczych stanowisk głównie z zachodniej części kraju – z Niziny Szczecińskiej, w lubuskim z doliny Odry i koło Żagania, poza tym z okolic Poznania. We wschodniej części kraju znany jedynie z okolic Puław.
Biologia i ekologia.
Kwitnie w czerwcu. 
Rośnie w zaroślach na nasłonecznionych stokach, miedzach, skrajach lasów, porzuconych pastwiskach i winnicach.
Liczba chromosomów 2n = 35.
Systematyka.
Gatunek opisany został jako blisko spokrewniony z "Rosa caryophyllacea", od której różni się kulistymi lub spłaszczonymi owocami rzekomymi (u "R. caryophyllacea" są one eliptyczne do jajowatych) i ogruczolonymi, a nie nagimi szypułkami. Niektórzy autorzy, zarówno w XIX, jak i w XX wieku traktowali ten takson jako odmianę "R. caryophyllacea" Besser var. "zalana" (Wiesb.) J.B. Keller. W drugiej połowie XX wieku stwierdzono, że gatunek ten jest najwyraźniej mieszańcem róży rdzawej "R. rubiginosa" i polnej "R. agrestis". Jest to jednak poddawane jako wątpliwe, ponieważ żaden z gatunków rodzicielskich nie ma liści ogruczolonych po obu stronach blaszki, co ma miejsce u róży węgierskiej. Inna hipoteza widzi w tym taksonie mieszańca róży francuskiej "R. gallica" i dzikiej "R. canina".
Gatunek zaliczany jest do sekcji "Caninae" podrodzaju "Rosa" w obrębie rodzaju róża "Rosa" z rodziny różowatych "Rosaceae". 
Opisano mieszańca "R. × pomazensis" ("R. zalana" × "R. gallica").

</doc>
<doc id="4798964" url="https://pl.wikipedia.org/wiki?curid=4798964" title="Rosa zalana">
Rosa zalana



</doc>
<doc id="4798981" url="https://pl.wikipedia.org/wiki?curid=4798981" title="AMC Marlin">
AMC Marlin



</doc>
<doc id="4798996" url="https://pl.wikipedia.org/wiki?curid=4798996" title="Chedli Klibi">
Chedli Klibi

Chedli Klibi (arab. محمد الناصر; ur. 6 września 1925 w Tunisie, zm. 13 maja 2020 tamże) – tunezyjski filozof, polityk. Był sekretarzem generalnym Ligi Państw Arabskich i jedynym nie-Egipcjaninem, który pełnił tę funkcję.
Życiorys.
Chedli Klibi ukończył filozofię na Sadiki College w 1944 roku. Po ukończeniu studiów na Uniwersytecie Pantheon-Sorbonne, gdzie uzyskał dyplom z języka arabskiego i literatury w 1947 r, wykładał w Institut des Hautes Etudes i Ecole Normale Superieure.
Klibi w 1958 roku został dyrektorem generalnym Radia Tunis, a następnie tunezyjskim ministrem kultury, funkcję tę sprawował trzykrotnie w latach 1961–1970, 1971–1973, 1976–1978 pod przewodnictwem Habiba Bourguiby, wcześniej szefa sztabu prezydenta od 1974 do 1976 r. był ministrem informacji od 1978 do 1979 roku. Pełnił również funkcję burmistrza Kartaginy w latach 1963–1990.
Klibi został mianowany sekretarzem generalnym Ligi Państw Arabskich w marcu 1979 roku w wyniku traktatu pokojowego Egipt–Izrael. W 1990 roku zrezygnował ze stanowiska bez wyjaśnienia. Jako sekretarz generalny zorganizował trzy zwykłe szczyty szefów państw arabskich i sześć nadzwyczajnych szczytów.
Napisał "Orient-Occident - la paix violente", która została wydana w 1999 roku. Książka ta została napisana w formie wywiadu z francuską dziennikarką Jennifer Moll, w której przewiduje kilka kwestii związanych z islamem, Europą i jego doświadczeniami jako sekretarza generalnego Ligi Państw Arabskich.
Zmarł 13 maja 2020 roku w stolicy Tunezji Tunisie w wieku 94 lat.

</doc>
<doc id="4798998" url="https://pl.wikipedia.org/wiki?curid=4798998" title="Johann Innozenz Töpper">
Johann Innozenz Töpper



</doc>
<doc id="4799002" url="https://pl.wikipedia.org/wiki?curid=4799002" title="Katarina Matanović-Kulenović">
Katarina Matanović-Kulenović

Katarina Matanović-Kulenović (ur. 18 marca 1913 w Vuce, zm. 24 kwietnia 2003 w Zagrzebiu) – pierwsza chorwacka pilotka i spadochroniarka.
Życiorys.
Urodziła się w pobliżu Osijeka we wsi Vuka. Zaczęła naukę w liceum w Osijeku, ale po ukończeniu drugiej klasy zmarł jej ojciec i rodzina zaczęła mieć problemy finansowe. W 1927 roku z siostrą Paulą przeniosła się do Zagrzebia, gdzie ukończyła liceum. W 1930 zrobiła kurs handlowy w szkole w Zagrzebiu i została maszynistką. Zaczęła pracować w firmie budowlanej ŠVAB. Chciała zostać pilotem, ale nie miała środków na opłacenie czesnego. Dzięki pomocy krewnych i firmy, w której pracowała, w 1936 roku zaczęła naukę w Aeroklubie w Zagrzebiu. Po odbyciu kursu w październiku 1936 roku uzyskała licencje pilota sportowego. W 1938 roku podczas pokazu lotniczego w Belgradzie skoczyła na spadochronie jako pierwsza kobieta w tej części Europy. W 1939 roku w Zagrzebskim Aeroklubie zorganizowała sekcję kobiecą. Od 1943 roku służyła w chorwackich siłach powietrznych. W 1944 roku została ranna podczas bombardowania. Po zakończeniu wojny została oskarżona o szpiegostwo i aresztowana. Zwolniono ją po półtoramiesięcznym pobycie w areszcie. W 1945 roku została eksmitowana z mieszkania. Znalazła pracę w "Generalturist" w Zagrzebiu. Gdy syn rozpoczął studia, przeniosła się do Kolonii, gdzie pracowała jako sprzątaczka. Pod koniec życia miała problemy ze wzrokiem. Zmarła w 2003 roku. Jej prochy przez 4 lata były przechowywane w krematorium, aż Aeroklub w Zagrzebiu i prywatni darczyńcy sfinansowali jej pogrzeb.
Życie prywatne.
W maju 1942 roku wyszła za mąż za dziennikarza "Novosti" Namika Kulenovića, który zginął w katastrofie lotniczej w 1944 roku. 29 stycznia 1945 roku Katarina urodziła syna Namika.
Upamiętnienie.
W 2000 roku Boris Puhlovski napisał biografię Matanović-Kulenović zatytułowaną "Katarina na krilima: uspomene prve hrvatske avijatičarke Katarine Kulenović-Matanović".

</doc>
<doc id="4799005" url="https://pl.wikipedia.org/wiki?curid=4799005" title="Macedońska Akademia Nauk i Umiejętności">
Macedońska Akademia Nauk i Umiejętności



</doc>
<doc id="4799009" url="https://pl.wikipedia.org/wiki?curid=4799009" title="Jelena Czebukina">
Jelena Czebukina

Jelena Wasiljewna Czebukina, primo voto Owczinnikowa ( (Овчи́нникова); ur. 11 października 1965 w Bałchaszu) – rosyjska siatkarka pochodząca z Kazachstanu reprezentująca Związek Radziecki, Wspólnotę Niepodległych Państw, Rosję i Chorwację, złota i srebrna medalistka igrzysk olimpijskich, złota medalistka mistrzostw świata oraz wielokrotna medalistka mistrzostw Europy i pucharu świata.
Życiorys.
Kariera reprezentacyjna.
Czebukina, także pod nazwiskiem Owczinnikowa grała w reprezentacji Związku Radzieckiego w latach 1989–1991. W kategorii U20 zdobyła złoto podczas mistrzostw Europy w 1984 oraz zajęła 6. miejsce na mistrzostwach świata w 1985. Podczas mistrzostw Europy pierwszych reprezentacji była w składzie ekipy ZSRR, która zdobywała srebrne medale w 1983 w NRD i w 1987 w Belgii oraz złote w 1985 w Holandii, w 1989 w RFN i w 1991 we Włoszech. W pucharze świata rozgrywanym w Japonii zajęła 3. miejsce w 1985 i 1991 oraz 2. miejsce w 1989. Wystąpiła na igrzyskach olimpijskich 1988 w Seulu. Zagrała wówczas we wszystkich meczach turnieju. Reprezentantki Związku Radzieckiego tryumfowały po zwycięstwie we finale z Peru. Zdobyła złoty medal na mistrzostwach świata 1990 w Chinach.
Po rozpadzie ZSRR grała w reprezentacjach Wspólnoty Niepodległych Państw (w 1992) i Rosji (od 1992 do 1993). Była częścią wspólnej reprezentacji na Letnich Igrzyskach Olimpijskich 1992 w Barcelonie. Czebukina wystąpiła we wszystkich spotkaniach turnieju olimpijskiego, w tym przegranym meczu finałowym z reprezentacją Kuby. Jako reprezentantka Rosji zdobyła brąz podczas Grand Prix 1993 w Hongkongu i złoto na mistrzostwach Europy 1993 w Czechach.
W 1995 zaczęła występować w zespole Chorwacji, z którym podczas mistrzostw Europy dwukrotnie zdobyła srebrne medale, w 1995 w Holandii oraz w 1997 w Czechach. Reprezentowała Chorwację na Letnich Igrzyskach Olimpijskich 2000 w Sydney. Zagrała wówczas we wszystkich meczach turnieju, a Chorwatki po porażce w pojedynku ćwierćfinałowym i o rozstawienie zwyciężyły nad Koreą Południową w spotkaniu o 7. miejsce.
Kariera klubowa.
Od 1983 była zawodniczką klubu ADK Ałmaty, z którym w mistrzostwach Związku Radzieckiego zajęła 1. miejsce w 1984, 2. miejsce w 1986, 1988, 1989 i 1990 oraz 3. miejsce w 1985. Z tym zespołem trzy razy z rzędu tryumfowała w pucharze CEV siatkarek w latach 1989–1991. W 1991 przeniosła się do chorwackiego Mladost Zagrzeb. W sezonie 1991/1992 zwyciężyła w superlidze chorwackiej, zajęła 2. miejsce w superliga rosyjskiej, 2. miejsce w pucharze Europy mistrzyń krajowych i 3. miejsce w klubowych mistrzostwach świata. Następnie występowała po jednym sezonie we włoskich klubach Impresem Agrigento (3. miejsce w Serie A1 w 1993), PVF Matera (1. miejsce w Serie A1 i pucharze Włoch w 1994) i Jogging Volley Altamura. Przez dwa sezony grała w Japonii, w Jogging Volley Altamura i Ito Yokado, gdzie została wybrana najlepszą serwującą V.League 1995/1996. W sezonie 1996/1997 była zawodniczką chorwackiego ŽOK Dubrovnik, z którym zdobyła mistrzostwo i puchar kraju oraz zwyciężyła w pucharze Europy mistrzyń krajowych. Kolejnym jej klubem był brazylijski Leites Nestlé, razem z którym zajęła 3. miejsce w superlidze. W sezonie 1999/2000 grała we włoskim Zanetti Bergamo (1. miejsce w pucharze Europy mistrzyń krajowych), następnie w Despar Perugia (3. miejsce w Serie A1 w sezonie 2001/2002), gdzie zakończyła karierę w 2002.
Pozostałe informacje.
Za osiągnięcia sportowe została w 1988 wyróżniona tytułem Zasłużony Mistrz Sportu ZSRR. Mieszka w Dubrowniku, gdzie pracuje z dziećmi jako trenerka siatkówki.

</doc>
<doc id="4799013" url="https://pl.wikipedia.org/wiki?curid=4799013" title="Jelena Čebukina">
Jelena Čebukina



</doc>
<doc id="4799014" url="https://pl.wikipedia.org/wiki?curid=4799014" title="Elena Čebukina">
Elena Čebukina



</doc>
<doc id="4799015" url="https://pl.wikipedia.org/wiki?curid=4799015" title="Jelena Owczinnikowa">
Jelena Owczinnikowa

Inne znaczenie:

</doc>
<doc id="4799020" url="https://pl.wikipedia.org/wiki?curid=4799020" title="SV Franckviertel Linz">
SV Franckviertel Linz

SV Franckviertel Linz – austriacki klub piłkarski, mający siedzibę w mieście Linz, na północy kraju. Obecnie gra w 2. Klasse Mitte.
Historia.
Chronologia nazw:
Klub sportowy ASK Sparta Linz został założony w miejscowości Linz w 1920 roku. W sezonie 1921/22 zespół debiutował w "Oberösterreicher 1. Klasse", w której grał do 1925 roku. Potem grał w niższych ligach regionalnych mistrzostw Górnej Austrii. Po zakończeniu II wojny światowej klub kontynuował grę na drugim poziomie w Oberösterreicher Gruppe A (D2). Zajęcie drugiego miejsca w Landesliga Oberösterreich (D2) w sezonie 1949/50 pozwoliło klubowi awansować do Staatsligi B, która została wprowadzona w 1950 roku jako drugi poziom ligowy. W 1952 spadł z powrotem do "Landesligi Oberösterreich" (D3). W 1954 zmienił nazwę na SV Stickstoff Linz. W 1956 po wygraniu "Landesligi Oberösterreich" potem zwyciężył w meczach playoff (5:0, 3:4) SV Mattersburg i wrócił do "Staatsligi B". Po zakończeniu sezonu 1958/59 "Staatsliga B" została rozwiązana, natomiast wprowadzono 4 ligi – "Regionalliga Ost, Regionalliga Mitte, Tauernliga, Arlbergliga". Klub po zajęciu trzeciej pozycji został zakwalifikowany do Regionalliga Mitte. W następnym sezonie 1959/60 został mistrzem ligi, zdobywając historyczny awans do Staatsligi. Debiutowy sezon 1960/61 na najwyższym poziomie zakończył na 9.miejscu i pozostał tam na kolejne trzy lata. W 1964 klub spadł do "Regionalliga Mitte". Po zakończeniu sezonu 1972/73, w którym zajął czwarte miejsce, klub niespodziewanie zrezygnował z dalszych rozgrywek w trzeciej lidze i został reorganizowany. Jako SV Chemie Linz startował w następnym sezonie w najniższej lidze Górnej Austrii, zwanej 3. Klasse Mitte (D8). Potem nastąpiła seria 5 tytułów mistrzowskich z rzędu oraz awans do "1. Landesligi Oberösterreich" (D3) w roku 1979. W 1980 status "1. Landesligi" został obniżony do IV poziomu. Jednak w "Landeslidze" szczęście opuściło klub – pięć razy z rzędu, zajmował drugie miejsce. Dopiero w sezonie 1986/87 zdobył mistrzostwo w lidze, jednak potem w turnieju playoff do drugiej ligi zajął tylko trzecie miejsce w "grupie Mitte". Dwa lata później znów został mistrzem "1. Landesligi Oberösterreich", ale potem w turnieju playoff do drugiej ligi zajął drugie miejsce w "grupie Mitte". Następnie klub wycofał się z mistrzostw i skoncentrował się na szkoleniu młodzieży. Dopiero od 2003 roku klub był reprezentowany w 2. Liga Mitte Nord (D8). 4 grudnia 2017 roku nazwa klubu została zmieniona na SV Franckviertel Linz. Nadal gra w "Bezirksliga Ost".
Barwy klubowe, strój.
Klub ma barwy czerwono-niebieskie. Zawodnicy swoje domowe spotkania zazwyczaj grają w niebieskich koszulkach, czarnych spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Franckviertel Arena w Linzu o pojemności 1000 widzów. Wcześniej grał na Linzer Stadion o pojemności 25 138 widzów.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje również sekcja piłki nożnej kobiet.

</doc>
<doc id="4799022" url="https://pl.wikipedia.org/wiki?curid=4799022" title="Stickstoff Linz">
Stickstoff Linz



</doc>
<doc id="4799035" url="https://pl.wikipedia.org/wiki?curid=4799035" title="Kościół Podwyższenia Krzyża Świętego w Dąbrówce">
Kościół Podwyższenia Krzyża Świętego w Dąbrówce



</doc>
<doc id="4799059" url="https://pl.wikipedia.org/wiki?curid=4799059" title="Wilczy hak">
Wilczy hak



</doc>
<doc id="4799063" url="https://pl.wikipedia.org/wiki?curid=4799063" title="Ivo Kurtini">
Ivo Kurtini

Ivica "Ivo" Kurtini (ur. 23 czerwca 1922, zm. 12 września 1990) – chorwacki piłkarz wodny. W barwach Jugosławii srebrny medalista olimpijski z Helsinek.
Kurtini w 1952 w Helsinkach wspólnie z kolegami zajął drugie miejsce. Były to jego drugie igrzyska - cztery lata wcześniej Jugosławia była dziewiąta. Był srebrnym medalistą mistrzostw Europy w 1954 i brązowym w 1950.

</doc>
<doc id="4799071" url="https://pl.wikipedia.org/wiki?curid=4799071" title="Władysław Minkiewicz">
Władysław Minkiewicz



</doc>
<doc id="4799079" url="https://pl.wikipedia.org/wiki?curid=4799079" title="Lovro Radonić">
Lovro Radonić

Lovro Radonić (ur. 26 listopada 1925, zm. 31 lipca 1990) – chorwacki piłkarz wodny i pływak. W barwach Jugosławii dwukrotny srebrny medalista olimpijski.
Medale zdobył wspólnie z reprezentacją Jugosławii w 1952 i 1956. Był srebrnym medalistą mistrzostw Europy w 1954 i 1958, brązowym w 1950 oraz złotym medalistą igrzysk śródziemnomorskich w 1959. W 1960 wystąpił na igrzyskach w konkurencji pływackiej.

</doc>
<doc id="4799083" url="https://pl.wikipedia.org/wiki?curid=4799083" title="Władysław Minkiewicz (1913–1988)">
Władysław Minkiewicz (1913–1988)

Władysław Minkiewicz ps. "Iwanowski", "Rudzki" (ur. 8 grudnia 1913 – zm. 4 lipca 1988) – tłumacz literatury francuskiej i włoskiej, powstaniec warszawski.
Był zastępcą kierownika Sekcji Ogólnej Departamentu Spraw Zagranicznych Delegatury Rządu na Kraj. W powstaniu warszawskim walczył jako ochotnik w Grupie Bojowej Armii Krajowej Krybar w III. Zgrupowaniu Konrad.
Jest pochowany na cmentarzu Powązkowskim (kwatera 50-1-4).
Linki zewnętrzne.
biogram powstańczy

</doc>
<doc id="4799088" url="https://pl.wikipedia.org/wiki?curid=4799088" title="Marko Brajnović">
Marko Brajnović

Marko Brajnović (ur. 17 lipca 1920, zm. 16 października 2010) – chorwacki piłkarz wodny. W barwach Jugosławii srebrny medalista olimpijski z Helsinek.
Brajnović w 1952 w Helsinkach wspólnie z kolegami zajął drugie miejsce. Były to jego drugie igrzyska - cztery lata wcześniej Jugosławia była dziewiąta. Był brązowym medalistą mistrzostw Europy w 1950.

</doc>
<doc id="4799092" url="https://pl.wikipedia.org/wiki?curid=4799092" title="Północne Dowództwo (Izrael)">
Północne Dowództwo (Izrael)



</doc>
<doc id="4799094" url="https://pl.wikipedia.org/wiki?curid=4799094" title="Centralne Dowództwo (Izrael)">
Centralne Dowództwo (Izrael)



</doc>
<doc id="4799097" url="https://pl.wikipedia.org/wiki?curid=4799097" title="Południowe Dowództwo (Izrael)">
Południowe Dowództwo (Izrael)



</doc>
<doc id="4799114" url="https://pl.wikipedia.org/wiki?curid=4799114" title="Globalne Stowarzyszenie Mieszanych Sztuk Walki">
Globalne Stowarzyszenie Mieszanych Sztuk Walki

Światowa Federacja i organ zarządzający (ang. "Global Association of Mixed Martial Artss", skrót GAMMA) – międzynarodowa organizacja pozarządowa, zrzeszająca 86 narodowych federacji mieszanych sztuk walki. GAMMA ma dzisiaj i ma ponad 140 federacji narodowych jako członków, z których około 70 jest uznanych przez ich Narodowy Komitet Olimpijski lub Narodowy Urząd Sportu.
Organizacja promuje MMA na poziomie amatorskim oraz zawodowym.
Historia.
Gamma została założona w 2017 roku, po tym jak Paolo Biotti, historyczny mistrz sportów walki od 30 lat, spotkał się z największym europejskim promotorem Carlo Di Blasi, nie mógł znieść widoku sztuk walki bez ich reprezentatywnych wartości, z obelgami i przemocą w telewizji zniekształcających ich fabuła. Dlatego Paolo Biotti i Carlo Di Blasi, z 40-letnim doświadczeniem również w federacjach sportowych, organach sankcjonujących, marketingu, organizacji dużych imprez sportów walki z 14 000 widzów przez dziesięciolecia, relacjami z setkami telewizji na całym świecie i zarządzaniem sportowcami zabrani na szczyt świata, postanawiają stworzyć markę, znajdując nazwę GAMMA, która podkreśla ich wspaniałe umiejętności marketingowe. Marka chce niemalże przywołać imię superbohatera o pozytywnych wartościach, który sprawia, że ​​zło drży. Paolo Biotti zaczął trenować sztuki walki w wieku 4 lat i wtedy urodził się jako lekkoatleta, instruktor, trener różnych mistrzów świata we wszystkich dyscyplinach sportów walki. Carlo Di Blasi jako pierwszy w Europie stworzył turniej Free Fight, zapowiedź dzisiejszego MMA, wybierając najlepszych zawodników wagi ciężkiej z całego świata na 2 lata z różnych sztuk walki, 8 zawodników wagi ciężkiej, którzy zmierzyli się ze sobą w rundzie nokautowej bez blokuje wszystko w ciągu jednej nocy. Turniej, który nosił nazwę Oktagon, został wyprzedany przy 14 tysiącach płacących widzów i międzynarodowych celebrytów, od Giorgio Armaniego po Donatellę Versace, aż po Dolce and Gabbana, Chrisa Penna, brata Seana Penna, Dona Wilsona itp. oraz zainteresowanie setek stacji telewizyjnych z całego świata, z którymi Biotti utrzymywało relacje. Narodził się specjalny regulamin, w którym sportowcy z Dojo Don Insonanto, z angielskich walk ulicznych, z izraelskiej armii, z boksu, po senegalskie zapasy, od judo, przez Savate, aż po boks, stanęli naprzeciw siebie.
GAMMA została założona w Rzymie przez byłych sportowców Paolo Biottiego i Carlo Di Blasiego, podobnie jak międzynarodowe organy zarządzające mieszanymi sztukami walki utworzone w 2012 roku z wizją globalnego rozwoju sportu i uzyskania uznania olimpijskiego.
Paolo Biotti i Carlo Di Blasi są również interlokutorami GAIF, Światowego Stowarzyszenia Międzynarodowych Federacji Sportowych, aby uzyskać dostęp do formalnych wiadomości sportowych w MMA, jak również w Comitato Olimpico.
Podstawowe informacje.
Organizacja została założona w 2017 przez gwiazdę kickboxingu, Włocha Paolo Biotti i Włocha Carlo Di Blasi.
Jej siedziba mieści się w Amsterdamie.
Organizacja posiada pięć oddziałów – GAMMA Europe, GAMMA Panamerican, GAMMA Asia, GAMMA Oceania oraz GAMMA Africa, które organizują i sankcjonują wiele cyklicznych zawodów takich jak mistrzostwa danego kontynentu czy kraju. Największymi zawodami są coroczne Mistrzostwa Świata. 
Aktualnie GAMMA zrzesza ponad 86 krajów w tym Polskę (GAMMA Polski).
Turnieje.
Wszystkie najważniejsze amatorskie turnieje MMA organizowane na świecie podlegają organizacji GAMMA:
GAMMA zajmuje się również zatwierdzaniem sprzętu bokserskiego (rękawice, kaski i ringi) do użytku podczas zawodów amatorskich. Wszystkie rękawice, kaski i pierścienie używane w oficjalnych zawodach muszą być zatwierdzone przez Aiba lub narodową federację bokserską i nosić ich markę.

</doc>
<doc id="4799116" url="https://pl.wikipedia.org/wiki?curid=4799116" title="Pietroasele">
Pietroasele

Pietroasele – wieś w Rumunii, w okręgu Buzău, w gminie Pietroasele. W 2011 roku liczyła 1444 mieszkańców.

</doc>
<doc id="4799117" url="https://pl.wikipedia.org/wiki?curid=4799117" title="Pietrosaele (wieś)">
Pietrosaele (wieś)



</doc>
<doc id="4799140" url="https://pl.wikipedia.org/wiki?curid=4799140" title="Câlțești">
Câlțești

Câlțești – wieś w Rumunii, w okręgu Buzău, w gminie Pietroasele. W 2011 roku liczyła 14 mieszkańców.

</doc>
<doc id="4799141" url="https://pl.wikipedia.org/wiki?curid=4799141" title="Clondiru de Sus">
Clondiru de Sus

Clondiru de Sus – wieś w Rumunii, w okręgu Buzău, w gminie Pietroasele. W 2011 roku liczyła 183 mieszkańców.

</doc>
<doc id="4799142" url="https://pl.wikipedia.org/wiki?curid=4799142" title="Viando">
Viando

Zakłady Mięsne Viando – przedsiębiorstwo z siedzibą w miejscowości Radojewice w województwie kujawsko-pomorskim, powstałe w 1992 roku.
Przedsiębiorstwo obecnie posiada 42 sklepy na terenie województwa kujawsko-pomorskiego oraz województwa wielkopolskiego. Swoje wyroby Viando sprzedaje również bezpośrednio sieciom handlowym i sklepom detalicznym.
Zakłady Mięsne Viando są jedną z nielicznych firm, która działa w zamkniętym cyklu produkcyjnym „od pola do stołu” począwszy od uprawy roślin, hodowli zwierząt, a kończąc na wyrobach wędliniarskich. Mięso przerabiane w Zakładach Mięsnych Viando pochodzi w znacznej części z własnej hodowli trzody chlewnej, która sięga 20 tys. sztuk trzody rocznie.
W 2007 przedsiębiorstwo zostało tytularnym sponsorem Goplanii Inowrocław.
Viando zdobyło szereg znaczących wyróżnień, m.in. Złote Medale MTP POLAGRA FOOD przyznane za: kiełbaski Smerfy (1998), kiełbasę Polską Pieczoną (1999) i parówkową Extra (2000). Podczas Międzynarodowych Targów Poznańskich w 2016 Zakłady Mięsne Viando za kiełbasę żywiecką extra otrzymały znak „Poznaj Dobrą Żywność”. Firma jest również laureatem tytułu „Polski Producent Żywności” za kiełbasę Polską Pieczoną, przyznanego w 1998 przez Stowarzyszenie im. E. Kwiatkowskiego w Poznaniu, a także zwycięzcą plebiscytu „Nasze dobre Kujawsko Pomorskie” „Gazety Pomorskiej”.
W roku 2014 na Międzynarodowych Targach Polagra w Poznaniu przedsiębiorstwo zostało nagrodzone przez Ministra Rolnictwa i Rozwoju Wsi nagrodą za najlepszy produkt wędliniarski w kraju (snacki „He, jo!”, klasyfikowane w grupie wędlin regionalnych i nowości).
W nocy 11/12 września 2009 roku doszło do pożaru w należącej do przedsiębiorstwa chlewni o powierzchni 1500 metrów kwadratowych. W jego efekcie zginęło ok. 4 tys. macior, warchlaków i prosiaków. Wysokość strat oszacowano wstępnie na 3 mln zł, w tym 2 mln w budynkach.

</doc>
<doc id="4799144" url="https://pl.wikipedia.org/wiki?curid=4799144" title="Dara (okręg Buzău)">
Dara (okręg Buzău)

Dara – wieś w Rumunii, w okręgu Buzău, w gminie Pietroasele. W 2011 roku liczyła 168 mieszkańców.

</doc>
<doc id="4799146" url="https://pl.wikipedia.org/wiki?curid=4799146" title="Pietroasa Mică">
Pietroasa Mică

Pietroasa Mică – wieś w Rumunii, w okręgu Buzău, w gminie Pietroasele. W 2011 roku liczyła 192 mieszkańców.

</doc>
<doc id="4799147" url="https://pl.wikipedia.org/wiki?curid=4799147" title="Șarânga">
Șarânga

Șarânga – wieś w Rumunii, w okręgu Buzău, w gminie Pietroasele. W 2011 roku liczyła 1300 mieszkańców.

</doc>
<doc id="4799148" url="https://pl.wikipedia.org/wiki?curid=4799148" title="Callie Hernandez">
Callie Hernandez

Callie Hernandez (ur. 24 maja 1988 w Jacksonville) – amerykańska aktorka, która wystąpiła m.in. w filmach "La La Land", ' i '.

</doc>
<doc id="4799155" url="https://pl.wikipedia.org/wiki?curid=4799155" title="Stanisław Rychłowski">
Stanisław Rychłowski



</doc>
<doc id="4799157" url="https://pl.wikipedia.org/wiki?curid=4799157" title="Zygmunt Siedlecki">
Zygmunt Siedlecki



</doc>
<doc id="4799161" url="https://pl.wikipedia.org/wiki?curid=4799161" title="Faska">
Faska



</doc>
<doc id="4799170" url="https://pl.wikipedia.org/wiki?curid=4799170" title="Ta jedyna (serial telewizyjny)">
Ta jedyna (serial telewizyjny)

Ta jedyna (oryg. A Única Mulher) – portugalski serial obyczajowy (telenowela) emitowany na antenie TVI od 15 marca 2015 do 6 stycznia 2017.
Fabuła.
Luis Miguel staje w obronie Artura, który wdaje się w bójkę w barze z jego siostrą Sarą i przyszłym szwagrem. Obaj trafiają do aresztu, gdzie się zaprzyjaźniają. Wkrótce Artur proponuje Luisowi Miguelowi wyjazd do Angoli, gdzie mógłby pracować. Ku wściekłości swojego ojca, Jorge, Luis Miguel decyduje się opuścić Lizbonę i odrzucić pracę w rodzinnej firmie, by na własną rękę budować swoją pozycję zawodową.
W Angoli, na miejscu budowy, dochodzi do wybuchu. Luis Miguel uchodzi z życiem, ale trafia na długi czas do szpitala. Tam czule opiekuje się nim młoda lekarz, Mara, dopóki ten nie odzyskuje przytomności. Gdy wreszcie młody architekt budzi się, mówi jej, że czuł jej obecność i się w niej zakochał. Mara odrzuca go, bo ma chłopaka i jest nim... Artur. Na dodatek pojawia się matka architekta - Pilar - która wyrzuca synowi, że nie może zakochać się w czarnoskórej dziewczynie. Słyszy to Mara i nie chce widzieć Luisa Miguela, a ten robi wszystko, by móc z nią porozmawiać i przekonać, by dali sobie szansę. Nie wie, że Pilar, chociaż go wspiera, robi wszystko, by odseparować go od Mary; na dodatek wychodzi na jaw, że dwaj przyjaciele walczą o tę samą kobietę. Jakby tego było mało, ojcowie Mary i Luisa Miguela próbowali razem zrobić interes, ale doszło do krachu portugalskiego banku i Norberto Venancio stracił na tym biznesie, przez co panowie się posprzeczali.
To dopiero początek wielkiej historii pełnej namiętności, w której bohaterowie będą walczyć z uprzedzeniami innych, aby wygrać batalię o miłość.
Obsada.
W rolach głównych udział wzięli m.in.:
Wersja polska.
Serial jest nadawany premierowo na antenie TVP1 od poniedziałku do czwartku. Początkowo wyświetlany był o godzinie 8.40 po jednym odcinku, od 1 do 8 września 2020 o godzinie 9.15 po dwa odcinki, zaś od 9 września 2020 o godzinie 9:45 ponownie po jednym odcinku.
Od 1 lipca 2020 serial od pierwszego odcinka jest emitowany również na kanale TVP3, od poniedziałku do czwartku o 20.00, a ponadto można go oglądać na platformie TVP VOD.
Lektorem serialu jest Marek Ciunel. Opracowaniem wersji polskiej zajęła się Telewizja Polska.

</doc>
<doc id="4799178" url="https://pl.wikipedia.org/wiki?curid=4799178" title="Mayron George">
Mayron George

Mayron Antonio George Clayton (ur. 23 października 1993 w Limónie) – kostarykański piłkarz grający na pozycji napastnika w FC Lausanne-Sport oraz w reprezentacji Kostaryki.
Kariera.
Jest wychowankiem Limón. Tam rozpoczął karierę i spędził 5 lat. W 2014 wyjechał do Skandynawii. Grał m.in. w Hobro IK, Randers FC czy Lyngby BK. W 2018 roku przeniósł się do FC Midtjylland. W 2019 został wypożyczony do zespołu Vålerenga Fotball. W styczniu 2020 udał się na kolejne wypożyczenie do węgierskiego Budapest Honvéd FC. Latem 2020 został wypożyczony do Kalmar FF, natomiast 1 lutego 2021 do francuskiego Pau FC. 25 lipca 2021 przeszedł do FC Lausanne-Sport.
W reprezentacji Kostaryki zadebiutował 10 października 2014 w towarzyskim meczu z Omanem. Został powołany na Złoty Puchar CONCACAF 2019. Tam strzelił pierwszego gola w kadrze w starciu z Bermudami.

</doc>
<doc id="4799223" url="https://pl.wikipedia.org/wiki?curid=4799223" title="Klimasy">
Klimasy



</doc>
<doc id="4799245" url="https://pl.wikipedia.org/wiki?curid=4799245" title="Franciszka Orleańska (1844–1925)">
Franciszka Orleańska (1844–1925)

Franciszka Orleańska (1844–1925), "Franciszka Maria Amelia" (ur. 14 sierpnia 1844 w Neuilly-sur-Seine, zm. 28 października 1925 na zamku Saint-Firmin, w Saint-Firmin) – księżniczka z dynastii Burbon-Orleańscy. Po ślubie księżna Chartres.
Życiorys.
Wnuczka króla francuskiego, Ludwika Filipa I i Marii Amelii Burbon-Sycylijskiej. Córka Franciszka Orleańskiego – księcia Joinville i Franciszki Bragança – księżniczki Brazylii i infantki Portugalii, księżnej Joinville; córki cesarza Brazylii – Piotra I i Marii Leopoldyny Habsburg – arcyksiężniczki austriackiej, cesarzowej Brazylii. Jej bratem był Pierre Orleański (1845–1919) – książę Penthievre.
11 czerwca 1863 Franciszka Orleańska poślubiła w Kingston upon Thames, w Wielkiej Brytanii swojego kuzyna, Roberta Orleańskiego (1840–1910), księcia Chartres. Para doczekała się pięcioro dzieci: Marii Orleańskiej (1865–1909), Roberta Orleańskiego (1866–1885), Henryka Orleańskiego (1867–1901), Małgorzaty Orleańskiej (1869–1940) i Jana Orleańskiego (1874–1940) – księcia de Guise.
Zmarła w 1925, w Saint-Firmin i została pochowana w kaplicy królewskiej, w Dreux.

</doc>
<doc id="4799251" url="https://pl.wikipedia.org/wiki?curid=4799251" title="Zygmunt Siedlecki (1907-1977)">
Zygmunt Siedlecki (1907-1977)



</doc>
<doc id="4799256" url="https://pl.wikipedia.org/wiki?curid=4799256" title="Zdzisław Klimpel">
Zdzisław Klimpel

Zdzisław Klimpel (ur. w 1902, zm. w 1949) – kierownik specjalnego referatu politycznego Sekcji Politycznej Departamentu Spraw Zagranicznych Delegatury Rządu na Kraj, urzędnik MSZ.
Aresztowany przez UB w 1948 roku, zmarł w więzieniu mokotowskim.

</doc>
<doc id="4799258" url="https://pl.wikipedia.org/wiki?curid=4799258" title="Michał Perłowski">
Michał Perłowski

Michał Perłowski (ur. w 1903) – kierownik referatu sytuacji w Niemczech wydziału zachodniego Sekcji Politycznej Departamentu Spraw Zagranicznych Delegatury Rządu na Kraj, w latach 1931-1936 "attaché" poselstwa RP w Berlinie, następnie w Departamencie Polityczno-Ekonomicznym MSZ. 
Po wojnie mieszkał w Szwajcarii. 

</doc>
<doc id="4799267" url="https://pl.wikipedia.org/wiki?curid=4799267" title="Stanisław Dzierżykraj-Małachowski">
Stanisław Dzierżykraj-Małachowski

Stanisław Dzierżykraj-Małachowski, ps. "1721" (ur. 18 listopada 1890, zm. 1945 w KL Sachsenhausen) – polski działacz społeczny, polityk.
Życiorys.
Urodził się 18 listopada 1890, w rodzinie Jana i Marii ze Świętochowskich. Ukończył gimnazjum w Żytomierzu (1910). Studiował prawo na Uniwersytecie Kijowskim, ukończył w Moskwie (1917). Był członkiem zarządu Związku Młodzieży Polskiej „Zet”. W latach 1917–1919 był członkiem Polskiego Komitetu Wykonawczego na Rusi i Polskiego Towarzystwa Pomocy Ofiarom Wojny w Kijowie. W 1920 ochotniczo wstąpił do Wojska Polskiego. W 1923 ukończył Akademię Prawa Międzynarodowego w Hadze. Do 1934 pracował w Ministerstwie Spraw Zagranicznych. Był także członkiem zarządu Towarzystwa Opieki nad Kresami Wschodnimi oraz członkiem Stronnictwa Narodowego.
Kierownik referatu sowieckiego wydziału wschodniego Sekcji Politycznej Departamentu Spraw Zagranicznych Delegatury Rządu na Kraj. Aresztowany na początku powstania warszawskiego, zamordowany w lutym lub marcu 1945 roku w KL Sachsenhausen.
Od 24 listopada 1917 był mężem Miry (Mirosławy) z Wrześniowskich, z którą miał syna Andrzeja (1927–1944), który poległ w powstaniu warszawskim.

</doc>
<doc id="4799274" url="https://pl.wikipedia.org/wiki?curid=4799274" title="Mistrzostwa Świata we Wspinaczce Sportowej 2019 – prowadzenie kobiet">
Mistrzostwa Świata we Wspinaczce Sportowej 2019 – prowadzenie kobiet

Prowadzenie – jedna z ekstremalnych konkurencji sportowych rozgrywana przez kobiety na 16. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Esforta Arena w japońskim mieście Hachiōji w dniach 14–15 sierpnia 2019. Mistrzynią świata w konkurencji prowadzenia została Słowenka Janja Garnbret, srebrny medal przypadł również Słowence Mia Krampl, a brązowy zdobyła Japonka Ai Mori.
Terminarz.
Konkurencja rozpoczęła się eliminacjami w dniu 14 sierpnia o godzinie 10:00 "(czasu miejscowego)". Finał rozegrano w dniu 15 o godz 15:00. 
Uczestniczki.
Do zawodów zgłoszonych zostało 92 wspinaczek sportowych. Polskę w konkurencji prowadzenia reprezentowały: Aleksandra Kałucka "(zajęła 64 miejsce)", Aleksandra Mirosław "(72 m.)", Natalia Kałucka "(74 m.)", Anna Brożek "(77 m.)", a Patrycja Chudziak była 80.
Wyniki.
Eliminacje.
92 zawodniczek wystartowało w eliminacjach mistrzostw świata, do fazy półfinałowej zakwalifikowało się 25 wspinaczek z najlepszymi wynikami, które następnie walczyły o występ w finale. W finale o medale walczyło 8 zawodniczek.

</doc>
<doc id="4799276" url="https://pl.wikipedia.org/wiki?curid=4799276" title="Oracle Challenger Series – New Haven 2019">
Oracle Challenger Series – New Haven 2019



</doc>
<doc id="4799279" url="https://pl.wikipedia.org/wiki?curid=4799279" title="Dominique Armani Jones">
Dominique Armani Jones



</doc>
<doc id="4799281" url="https://pl.wikipedia.org/wiki?curid=4799281" title="Witold Kotowski">
Witold Kotowski

Witold Kotowski ps. "Henryk" (ur. w 1899, zm. w 1988) – delegat okręgowy Delegatury Rządu Łódź w połowie 1941 roku, adwokat.
Był członkiem Okręgowej Rady Adwokackiej w Warszawie, członek Stronnictwa Narodowego. Aresztowany 29 grudnia 1946 roku, skazany na 10 lat więzienia, zwolniony w 1951 roku.

</doc>
<doc id="4799286" url="https://pl.wikipedia.org/wiki?curid=4799286" title="Piotr Rychlik">
Piotr Rychlik



</doc>
<doc id="4799287" url="https://pl.wikipedia.org/wiki?curid=4799287" title="Qun Ma">
Qun Ma



</doc>
<doc id="4799290" url="https://pl.wikipedia.org/wiki?curid=4799290" title="Huang Shih-Feng">
Huang Shih-Feng



</doc>
<doc id="4799301" url="https://pl.wikipedia.org/wiki?curid=4799301" title="Burze w Queensland (2008)">
Burze w Queensland (2008)



</doc>
<doc id="4799305" url="https://pl.wikipedia.org/wiki?curid=4799305" title="Pomorski Związek Żeglarski">
Pomorski Związek Żeglarski

Pomorski Związek Żeglarski (oficjalny skrót PoZŻ, tłumaczenie na język angielski - Pomeranian Sailing Association, skrót PSA) jest związkiem stowarzyszeń i osób prawnych, który zajmuje się uprawianiem, rozwojem i popularyzacją żeglarstwa. Założony został 17 maja 1965 roku, mieści się w Gdyni, a jego terenem działania jest województwo pomorskie. Jest członkiem zwyczajnym Polskiego Związku Żeglarskiego.
Działalność.
Celem działalności Pomorskiego Związku Żeglarskiego jest zrzeszanie klubów i stowarzyszeń żeglarskich, wspieranie rozwoju żeglarstwa we wszystkich jego formach oraz reprezentowanie interesów stowarzyszonych w nim organizacji i osób, w tym:
PoZŻ reprezentuje stowarzyszonych żeglarzy wobec władz państwowych i samorządowych, przedstawia tym władzom oraz innym stowarzyszeniom i organizacjom wnioski w sprawach dotyczących rozwoju żeglarstwa, a także w miarę potrzeby pełni wobec nich funkcje fachowego organu doradczego. Ponadto reprezentuje żeglarstwo pomorskie w organizacjach krajowych i międzynarodowych, realizuje zadania zlecone przez administrację samorządową, prowadzi działalność w zakresie promocji polskiego żeglarstwa w kraju i zagranicą oraz szkolenia oraz doskonalenie zawodowe trenerów, instruktorów sportu, instruktorów związkowych i sędziów. Związek przeprowadza także egzaminy na stopnie żeglarskie w ramach otrzymanych uprawnień. Od 2021 roku PoZŻ jest też armatorem żaglowca „Pogoria”.
Najważniejsze wydarzenia organizowane i współorganizowane obecnie przez Pomorski Związek Żeglarski, to:
Historia.
Przedwojenne korzenie.
Początki struktur związkowych na Pomorzu sięgają drugiej połowy lat 30. ub. wieku. W 1937 roku Polski Związek Żeglarski ustanowił w Gdyni Delegaturę Wybrzeże, na której czele stanął admirał Józef Unrug – dowódca Floty w Gdyni, komandor Oddziału Morskiego Yacht Klubu Polski i organizator gdyńskiego jachtingu. Jej funkcjonowanie zostało przerwane przez II wojnę światową. W lipcu 1945 roku PZŻ nowym delegatem mianował Stanisława Szymborskiego, przedwojennego harcerza i późniejszego profesora Politechniki Gdańskiej. W 1946 roku powstał Zarząd Delegatury Wybrzeże, pierwszy organ, który skupiał przedstawicieli klubów i organizacji żeglarskich z Pomorza. Taka forma organizacji istniała do 1951 roku, kiedy PZŻ został rozwiązany, podobnie jak większa część klubów. Wraz z jego reaktywacją w 1956 roku powstały okręgi, które organizowały lokalne życie żeglarskie. Okręg Gdański wydawał patenty i konsultował budowę nowych pawilonów klubowych w Gdyni, otrzymał też w administrowanie basen żeglarski imienia Mariusza Zaruskiego. Zarząd Okręgu ustanowił również nagrodę im. Conrada dla najlepszego rejsu w sezonie.
Samodzielny okręg.
Szybko po reaktywacji Polskiego Związku Żeglarskiego okazało się, że jego forma organizacyjna mocno odstaje od potrzeb gwałtownie rozwijającego się żeglarstwa. Problemem była zwłaszcza organizacja sejmików, które z roku na rok gromadziły coraz więcej uczestników. Rozwiązaniem była decentralizacja PZŻ, który składać się miał z samodzielnych Okręgowych Związków Żeglarskich, do których przystępowałyby kluby i stowarzyszenia. Na sejmiku w 1965 roku zaakceptowano nowy system, otwierając tym samym drogę do powstawania niezależnych struktur w regionie. Na Pomorzu Zarząd Okręgu zwołał zebranie organizacyjne na 17 maja 1965 roku. Pojawili się na nim przedstawiciele najważniejszych klubów – Polskiego Klubu Morskiego Gdańsk, Zakładowego Klubu Sportowego „Błękitni” Gdańsk, Zakładowego Klubu Sportowego „Portowiec” Gdańsk, Zakładowego Klubu Sportowego „Motława” Gdańsk, Yacht Klubu Stoczni Gdańskiej, Yacht Klubu Morskiego „Neptun” Gdańsk, Yacht Klubu Morskiego „Kotwica” Gdynia, Yacht Klubu Polski Gdynia, Yacht Klubu „Stal” Gdynia, Morskiego Związkowego Klubu Sportowego „Gdynia” Gdynia, Towarzystwa Krzewienia Kultury Fizycznej „Zamech” Elbląg i Klubu Morskiego AZS Gdańsk. Pierwszym prezesem Gdańskiego Okręgowego Związku Żeglarskiego został dotychczasowy przewodniczący Okręgu – Wojciech Orszulok – który funkcję tę pełnił do końca 1966 roku. Przez kolejne dwa lata jego pracę kontynuował Romuald Pietraszek, dyrektor Urzędu Morskiego w Gdyni.
Złoty czas żeglarstwa.
W 1968 roku na prezesa wybrany został Stanisław Bejger, który sprawował tę funkcję do 1975 roku – w niezwykle bogatym dla polskiego żeglarstwa okresie. W 1971 roku w oparciu o GOZŻ powstała Rada Rozwoju Żeglarstwa, która miała na celu zdobywanie dofinansowania dla żeglarskich inicjatyw. W regatach OSTAR-72 wzięło udział dwóch pomorskich zawodników. W końcu ruszyła budowa pawilonów klubowych w Gdyni, a w 1974 roku udało się zorganizować Operację Żagiel. Sam Związek po licznych perturbacjach znalazł niewielką siedzibę przy ulicy Słowackiego w Gdyni i rozpoczął przygotowania do budowy przy gdyńskiej marinie Domu Żeglarza, który miał być centrum życia żeglarskiego. Niestety spory o kształt inwestycji i kryzys gospodarczy lat 80. spowodowały, że ciekawy projekt architektoniczny nie został nigdy zrealizowany.
Głośne rejsy.
Po wyjeździe Stanisława Bejgera z Gdyni, w GOZŻ przez cztery lata stanowisko prezesa obejmowały kolejno trzy osoby: Zdzisław Łukasiewicz, Stefan Gierke i Czesław Znajewski. Nie przeszkodziło to jednak zarówno wydaniu pierwszego Informatora Żeglarskiego, jak i wsparciu głośnych rejsów – Krystyny Chojnowskiej-Liskiewicz dookoła świata czy Dariusza Boguckiego Do obu Ameryk. W 1979 roku prezesem został Bolesław Mazurkiewicz, który po 13 latach nieprzerwanego pełnienia tej funkcji, przez aklamację został ogłoszony prezesem honorowym. Zasłużenie, bo także dzięki niemu pomorskie żeglarstwo spokojnie przetrwało trudne lata 80. Duża część wysiłku Związku szła na poszukiwanie funduszy na działalność własną i klubów, a problemem było nawet zdobycie paliwa do motorówek. Próbowano obchodzić wprowadzone wraz ze stanem wojennym zakazy żeglugi – stąd o Puchar Gdańska żeglarze rywalizowali na… Zalewie Zegrzyńskim. Żywe były za to ideały Solidarności – Rada Trenerów już 8 września 1980 roku wystosowała własne 14 wniosków i postulatów, w tym dotyczący powołania związku zawodowego pracowników resortu kultury fizycznej i sportu.
Wyzwania przełomu.
Choć Bolesław Mazurkiewicz wprowadzał Związek w lata 90., to Bogdan Kamieński i Tomasz Gajek mierzyli się ze wszystkimi wyzwaniami przełomu XX i XXI wieku. A problemów było sporo – zmniejszenie dotacji z Urzędu Wojewódzkiego na funkcjonowanie Związku czy stopniowy upadek przedsiębiorstw patronujących klubom. Przed Związkiem otworzyły się jednak nowe możliwości – współorganizacja żeglarskich konferencji bezpieczeństwa czy Festiwalu Sail-94 – a pomorscy sportowcy coraz lepiej radzili sobie na międzynarodowych imprezach. W 1999 roku powstało województwo pomorskie i zmienił się obszar działalności Związku. Dołączyły do niego wówczas kluby znad jeziora Charzykowskiego. Zmianie uległa nazwa - na Pomorski Okręgowy Związek Żeglarski. W 2009 roku Stanisław Kalinowski rozpoczął, a zastępujący go od 2011 roku Edward Kinas kontynuował, organizację gal żeglarskich podsumowujących sezon.
Modernizowanie Związku.
W 2012 roku prezesem został Bogusław Witkowski, który reformowanie Związku rozpoczął od znalezienia nowej, przestronnej siedziby w pawilonie YACHT KLUBU POLSKI GDYNIA. W 2013 roku do życia powołano Biuro Prasowe, które zajęło się promocją żeglarstwa i organizacją wielu projektów. Spośród największych akcji wymienić można Kino pod żaglami, Muzeum Żeglarstwa Pomorskiego czy Pomorze na morze. Rozpoczęto także wydawanie rocznika „Hals”. W 2014 roku zmianie uległo również logo – herb województwa pomorskiego zastąpił herb Gdańska – oraz nazwa, która brzmi odtąd Pomorski Związek Żeglarski. W 2015 roku we współpracy z PoZŻ uruchomiony został Żeglarski.info Portal Informacyjny, oficjalnie zarejestrowany tytuł prasowy, który jest również witryną Związku. 27 grudnia 2021 roku PoZŻ został armatorem żaglowca STS „Pogoria”.

</doc>
<doc id="4799306" url="https://pl.wikipedia.org/wiki?curid=4799306" title="Ernesto Angiulli">
Ernesto Angiulli

Ernesto Angiulli (ur. 14 stycznia 1849 w Neapolu, zm. 11 maja 1918) – włoski duchowny katolicki, biskup pomocniczy archidiecezji Neapolu ze stolicą tytularną "Augusta" w latach 1894 – 1918.
Życiorys.
Święcenia kapłańskie otrzymał 24 sierpnia 1872 roku. 21 maja 1894 papież Leon XIII mianował go biskupem pomocniczym Neapolu ze stolicą tytularną "Augusta". Sakrę biskupią otrzymał 3 lipca 1894 z rąk kard. Guglielmo Sanfelice d’Acquavilla. Zmarł w 1918 roku.

</doc>
<doc id="4799309" url="https://pl.wikipedia.org/wiki?curid=4799309" title="Vladimír Hrubý">
Vladimír Hrubý

Vladimír Hrubý (ur. 20 marca 1924 w Pradze, zm. 30 lipca 1986 tamże) – czeski aktor filmowy, teatralny i telewizyjny.
Dzieciństwo spędził w Hradcu Králové. Studiował w Konserwatorium w Pradze, przy czym po pierwszym roku został skierowany do pracy w praskim oddziale niemieckiej fabryki samolotów Junkers. Po wojnie, jeszcze jako student zaczął występować na scenie Teatru Narodowego w Pradze. 

</doc>
<doc id="4799311" url="https://pl.wikipedia.org/wiki?curid=4799311" title="Gęśnica brzoskwiniowa">
Gęśnica brzoskwiniowa

Gęśnica brzoskwiniowa ("Rugosomyces persicolor" (Fr.) Bon) – gatunek grzybów z rodziny kępkowcowatych ("Lyophyllaceae").
Systematyka i nazewnictwo.
Pozycja w klasyfikacji według Index Fungorum: "Calocybe, Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 r. Elias Fries jako odmianę gęśnicy fiołkowej "Agaricus ionides" var. "persicolor"). W 1962 r. Rolf Singer przeniósł go do rodzaju "Calocybe" jako "Calocybe persicolor". Obecną, uznaną przez Index Fungorum nazwę nadał mu w 1991 r. Marcel Bon, przenosząc go do rodzaju "Rugosomyces".
Niektóre synonimy:
Nazwę polską zaproponował Władysław Wojewoda w 2003 r. Po przeniesieniu do rodzaju "Rugosomyces" nazwa ta jest niespójna z nazwą naukową. 
Morfologia.
Średnica 2–2,5 cm, początkowo lekko wypukły, potem płasko rozpostarty z podwiniętym brzegiem. Powierzchnia o barwie od różowawej do jasnobrązowej, sucha, gładka. 
Cienkie, białe z różowawym odcieniem.
Wysokość 3–3,5 cm, grubość 0,5 cm, cylindryczny, włóknisty, nieco jaśniejszy od kapelusza.
Smak mączny, zapach nieprzyjemny.
Zarodniki 4,5–6 × 2–3 µm, elipsoidalne, gładkie, szkliste, Cystyd brak. Podstawki 15,5–17,5 × 4,5–6 µm, maczugowate, 4–sterygmowe ze sprzążkami. Strzępki w skórce kapelusza nieregularnie nabrzmiałe, niektóre ze sprzążkami na septach.
Występowanie i siedlisko.
Znane jest występowanie gęśnicy brzoskwiniowej w niektórych krajach Europy. W 2019 r. podano nowe jej stanowiska w Turcji. W Polsce gatunek rzadki o nieznanym rozprzestrzenieniu. W piśmiennictwie naukowym do 2003 r. podano tylko dwa stanowiska.
Okazy znalezione w Polsce rosły na ziemi w parkach miejskich (Warszawa, Łódź). W Turcji notowana wśród traw w parku, ogrodzie i na łące.

</doc>
<doc id="4799312" url="https://pl.wikipedia.org/wiki?curid=4799312" title="Rugosomyces persicolor">
Rugosomyces persicolor



</doc>
<doc id="4799313" url="https://pl.wikipedia.org/wiki?curid=4799313" title="Calocybe persicolor">
Calocybe persicolor



</doc>
<doc id="4799315" url="https://pl.wikipedia.org/wiki?curid=4799315" title="Mistrzostwa Świata we Wspinaczce Sportowej 2018 – prowadzenie kobiet">
Mistrzostwa Świata we Wspinaczce Sportowej 2018 – prowadzenie kobiet

Prowadzenie - kobiet – jedna z ekstremalnych konkurencji sportowych rozgrywana przez kobiety na 15. Mistrzostwach Świata we Wspinaczce Sportowej w ramach wspinaczki sportowej podczas mistrzostw świata w Olympiahalle w austriackim mieście Innsbruck w dniach 6–8 września 2016. Mistrzynią świata w konkurencji prowadzenia została Austriaczka Jessica Pilz, srebrny medal przypadł Słowence Janji Garnbret, a brązowy zdobyła Koreanka Kim Ja-in.
Terminarz.
Konkurencja rozpoczęła się eliminacjami w dniu 6 sierpnia o godzinie 10:00 "(czasu miejscowego)". Finał rozegrano w dniu 8 o godz 12:00. 
Uczestniczki.
Do zawodów zgłoszonych zostało 101 wspinaczek sportowych. Polskę w konkurencji prowadzenia reprezentowały: Ida Kups "(zajęła 43 miejsce)", Aleksandra Kałucka "(73 m.)", Natalia Kałucka "(75 m.)", Anna Brożek "(81 m.)", Patrycja Chudziak "(87 m.)", a Aleksandra Mirosław była 97.
Wyniki.
Eliminacje.
101 zawodniczek wystartowało w eliminacjach mistrzostw świata, do fazy półfinałowej zakwalifikowało się 26 wspinaczek z najlepszymi wynikami, które następnie walczyły o występ w finale. W finale o medale walczyło 10 zawodniczek.

</doc>
<doc id="4799317" url="https://pl.wikipedia.org/wiki?curid=4799317" title="Polski Związek Piłki Ręcznej">
Polski Związek Piłki Ręcznej



</doc>
<doc id="4799318" url="https://pl.wikipedia.org/wiki?curid=4799318" title="Wilhelm Heinrich">
Wilhelm Heinrich

Wilhelm Władysław Heinrich (ur. 28 maja 1894 w Łodynie, zm. 5 lutego 1956 w Londynie) – podpułkownik dyplomowany piechoty Wojska Polskiego II Rzeczypospolitej, pułkownik Polskich Sił Zbrojnych, kawaler Krzyża Srebrnego Orderu Wojennego Virtuti Militari.
Życiorys.
Urodził się jako syn Ferdynanda (maszynisty kolejowego) oraz Heleny z Rytarowskich. Po ukończeniu w roku 1912 gimnazjum w Samborze, rozpoczął studia na Wydziale Prawa Uniwersytetu Lwowskiego. Od 1913 roku był członkiem Związku Strzeleckiego, a w sierpniu 1914 roku wstąpił do Legionów Polskich, w których otrzymał przydział do 4 kompanii (w stopniu sierżanta dowodził plutonem). Ranny w rękę podczas bitwy pod Czepielami (24 sierpnia 1914 r.), leczył się w krakowskim szpitalu. Pod koniec stycznia 1915 r. przeniesiono go do 2 kompanii I batalionu 5 pułku piechoty LP (wchodzącego w skład I Brygady Legionów) - na stanowisko dowódcy plutonu. Kolejną ranę otrzymał pod Wysokim Litewskim (25 sierpnia 1915 r.), po czym przydzielony został do kadry Komendy Grupy Legionów Polskich w Kozienicach. Następnie służył w kompanii marszowej w tym mieście. Po wyruszeniu na front zachorował na tyfus i leczony był w Lublinie (wrzesień-listopad 1916 roku). Skierowany do Włocławka na stanowisko komendanta posterunku werbunkowego, potem pełnił tę funkcję w Kowalu i Sępólnie Krajeńskim. Po kryzysie przysięgowym (lipiec 1917 r.) wcielony do armii austro-węgierskiej i przydzielony do 100 pułku piechoty jako zastępca dowódcy plutonu. W sierpniu 1917 r. uczestniczył w 6 Kursie Wyszkolenia zorganizowanym w Zambrowie. Ranny w nogę pod Piavą (19 grudnia 1917 r.). 
W odrodzonym Wojsku Polskim od 24 grudnia 1918 roku, skierowany do 5 pułku piechoty Legionów. W stopniu podporucznika dowodził plutonem i kompanią podczas walk o Lwów. Od marca 1919 r. dowodził 6 kompanią 6 pułku piechoty Legionów biorąc z nią udział w wojnie polsko-bolszewickiej. Następnie objął dowodzenie nad kompanią saperów tegoż pułku. Awansowany do rangi porucznika w dniu 5 kwietnia 1920 r., a do stopnia kapitana dnia 20 października tr. Ze względu na stan zdrowia oddelegowany do pracy sztabowej. W okresie od 6 kwietnia 1920 r. do 17 kwietnia 1921 r. zajmował stanowisko referenta w Sekcji Piechoty Departamentu I Broni Głównych Ministerstwa Spraw Wojskowych, a potem przydzielony został do 1 Dywizji Litewsko-Białoruskiej. Początkowo pełnił służbę jako oficer sztabu, a w okresie późniejszym objął stanowisko szefa sztabu dywizji.
Na dzień 1 czerwca 1921 roku kapitan Wilhelm Heinrich pozostając wciąż oficerem 6 pp Leg. pełnił nadal służbę w strukturach 1 Dywizji Litewsko-Białoruskiej. Za odwagę i męstwo okazane podczas walk w szeregach 6 pułku piechoty Leg. odznaczony został Krzyżem Srebrnym Orderu Virtuti Militari, co zostało potwierdzone dekretem Wodza Naczelnego marszałka Józefa Piłsudskiego L. 3393 (opublikowanym w Dzienniku Personalnym MSWojsk. Nr 41 z dnia 6 grudnia 1921 roku). Dekretem Naczelnika Państwa i Wodza Naczelnego z dnia 3 maja 1922 roku (sygnatura: L. 19400/O.V.) został zweryfikowany w stopniu kapitana ze starszeństwem z dniem 1 czerwca 1919 roku i 950. lokatą w korpusie oficerów piechoty. Od 2 marca 1923 r. do czerwca 1924 r. pełnił służbę w Ekspozyturze Nr 6 Oddziału II Sztabu Generalnego w Brześciu, piastując stanowisko kierownika tejże Ekspozytury. 
Powrócił do służby w macierzystym 6 pułku piechoty Leg., w którym objął dowodzenie nad kompanią szkolną. W roku 1923 zajmował 858. lokatę pośród kapitanów piechoty, a w rok później była to już 437. lokata. Do rangi majora promowany został w dniu 12 kwietnia 1927 r. przez prezydenta RP Ignacego Mościckiego, ze starszeństwem z dniem 1 stycznia 1927 roku i 71. lokatą w korpusie oficerów piechoty. Jako oficera 6 pp Leg. przeniesiono go do kadry oficerów piechoty. Piastował w tym czasie stanowisko kierownika wydziału w Departamencie Piechoty MSWojsk.. Z dniem 15 października 1930 został przeniesiony do 75 pułku piechoty w Chorzowie na stanowisko dowódcy batalionu. W roku 1930 zajmował 354. lokatę łączną pośród majorów korpusu piechoty (była to jednocześnie 67. lokata w starszeństwie), a w roku 1932 była to 56. lokata w swoim starszeństwie. Za pracę w dziele odzyskania niepodległości Wilhelm Heinrich został, na mocy zarządzenia prezydenta RP Ignacego Mościckiego z dnia 13 kwietnia 1931 roku, odznaczony Krzyżem Niepodległości.
Z dniem 3 listopada 1932 został powołany do Wyższej Szkoły Wojennej w Warszawie, w charakterze słuchacza Kursu 1932/34 (na dzień 1 lipca 1933 r. zajmował 55. lokatę w starszeństwie, a jednocześnie 222. lokatę łączna pośród majorów piechoty). Po ukończeniu kursu jako absolwent XIII promocji otrzymał, w dniu 1 listopada 1934 r., tytuł naukowy oficera dyplomowanego. Został wówczas przeniesiony na nowe stanowisko służbowe - do 14 Dywizji Piechoty, w której objął funkcję jej szefa sztabu. Do stopnia podpułkownika piechoty awansowany został z dniem 1 stycznia 1935 roku i 18. lokatą (była to w tym czasie 276. lokata łączna pośród wszystkich podpułkowników piechoty). Następnie służył na stanowisku szefa wywiadu wojskowego w Wydziale Wywiadowczym (IIa) Oddziału II Sztabu Głównego Wojska Polskiego. 
Na dzień 23 marca 1939 piastował funkcję szefa Wydziału Kontrwywiadu (IIb) w Oddziale II Sztabu Głównego. We wrześniu 1939 r. był zastępcą szefa Biura Wywiadowczego II rzutu Oddziału II Sztabu Naczelnego Wodza. Przez Rumunię przedostał się do Francji - przebywał w koszarach Bessières i w Ośrodku Wyszkolenia Oficerów Parthenay. Nie wziął udziału w walkach kampanii francuskiej. Następnie w Wielkiej Brytanii - w obozach w Douglas i Broughton. Objął funkcję szefa Wydziału Studiów i Szkoleń Spadochronowych Oddziału III Sztabu Naczelnego Wodza, a od lipca 1941 roku zajmował różne stanowiska w Oddziale II. W październiku 1942 r. został skierowany do ośrodka "cichociemnych" w Fort William (Szkocja) i powołany na zastępcę kierownika oraz wykładowcę. Następnie mianowany zastępcą komendanta Oficerskiej Szkoły Wywiadu pod Glasgow. Do rangi pułkownika dyplomowanego awansowany został w maju 1945 roku. Do kwietnia 1946 r. przewodniczył Komisji Regulaminowej Piechoty. Osiadł w Anglii, gdzie działał między innymi w londyńskim Instytucie Piłsudskiego.
Zmarł w Londynie i spoczął na cmentarzu Brompton. Wilhelm Heinrich nie założył rodziny.

</doc>
<doc id="4799338" url="https://pl.wikipedia.org/wiki?curid=4799338" title="Luca Ermenegildo Pasetto">
Luca Ermenegildo Pasetto

Luca Ermenegildo Pasetto (ur. 17 września 1871 w Padwie, zm. 22 stycznia 1954 w Wenecji) – włoski duchowny katolicki, kapucyn, biskup tytularny "Geras" w latach 1921 – 1937. W latach 1935 – 1950 sekretarz Kongregacji ds. Instytutów Życia Konsekrowanego i Stowarzyszeń Życia Apostolskiego. Od 1937 do 1950 arcybiskup tytularny "Ikonium". W latach 1950 – 1954 tytularny łaciński patriarcha Aleksandrii.
Życiorys.
Święcenia kapłańskie otrzymał 10 października 1892 w zakonie kapucynów roku. 21 listopada 1921 roku papież Benedykt XV mianował go biskupem tytularnym "Geras". Sakrę otrzymał 27 listopada tegoż roku z rąk kardynała Gennaro Granito Pignatelli di Belmonte. 20 grudnia 1935 został sekretarzem Kongregacji ds. Instytutów Życia Konsekrowanego i Stowarzyszeń Życia Apostolskiegourząd biskupa ordynariusza Pozzuoli. W 1937 przydzielono mu arcybiskupią stolicę tytularną "Ikonium". W 1950 przestał piastować te obydwie funkcje. 11 listopada tegoż roku został mianowany tytularnym łacińskim patriarchą Aleksandrii. Był ostatnią osobą piastującą ten urząd, gdyż po jego śmierci w 1954 pozostawał on nieobsadzony, aż do całkowitego zniesienia w 1964 roku.

</doc>
<doc id="4799368" url="https://pl.wikipedia.org/wiki?curid=4799368" title="Jean-Marie Charles Abrial">
Jean-Marie Charles Abrial

Jean-Marie Charles Abrial (ur. 17 grudnia 1879 w Réalmont zm. 19 grudnia 1962 w Dourgne) – francuski wiceadmirał, Minister Marynarki, uczestnik obu wojen światowych i kolaborant.
Życiorys.
I wojna światowa.
Służbę rozpoczął w 1896 roku, kiedy to rozpoczął naukę w École navale i otrzymał stopień midszypmena. Podczas I wojny światowej służył jako dowódca patrolowca oceanicznego. W 1917 roku odszedł ze służby na swym okręcie i dołączył do dywizjonu okrętów walczących z okrętami podwodnymi. W 1920 r. awansowany został do stopnia komandora podporucznika ("Capitaine de Frégate"), początkowo dowodził okrętem "Commandant Bory", a później całą flotyllą okrętów na Morzu Śródziemnym.
Dwudziestolecie międzywojenne.
W 1925 r. awansowany został do stopnia komandora ("Capitaine de Vaisseau"). W latach 1927-29 dowodził krążownikiem "Tourville". W 1930 r. awansowany na kontradmirała, a 6 lat później na wiceadmirała. Od 1936 do 1939 r. dowodził eskadrą na Morzu Śródziemnym. W 1940 r. generał Maxime Weygand wyznaczył go na dowódcę północnych sił morskich.
II wojna światowa.
Abrial brał udział w operacji "Dynamo" u boku Brytyjczyków, był jednym z ostatnich ewakuowanych oficerów. Po ewakuacji wysłany został do Cherbourga, gdzie 19 czerwca poddał się Niemcom. Od lipca 1940 do 1941 r. służył jako gubernator generalny Francji Vichy w Algierii. W listopadzie 1942 r. Pierre Laval wyznaczył go na Ministra Marynarki, funkcję tę pełnił do 25 marca 1943 roku.
Po upadku Francji Vichy został aresztowany i następnie skazany na 10 lat pracy przymusowej. Z więzienia zwolniony został w 1947 roku, a w 1954 r. uzyskał amnestię.
Odznaczenia.
Wszystkie klasy Orderu Narodowego Legii Honorowej zostały mu odebrane po wojnie. Wszystkie, oprócz Krzyża Wielkiego przywrócono mu w 1960 roku.

</doc>
<doc id="4799370" url="https://pl.wikipedia.org/wiki?curid=4799370" title="Kazimierz Kozielski">
Kazimierz Kozielski



</doc>
<doc id="4799375" url="https://pl.wikipedia.org/wiki?curid=4799375" title="Blox.pl">
Blox.pl



</doc>
<doc id="4799376" url="https://pl.wikipedia.org/wiki?curid=4799376" title="Stadion Hrvatski vitezovi">
Stadion Hrvatski vitezovi

Stadion Hrvatski vitezovi – stadion piłkarski w Dugopolje, niedaleko Splitu, w Chorwacji. Został otwarty 22 lipca 2009 roku. Może pomieścić 5200 widzów. Swoje spotkania rozgrywają na nim piłkarze klubu NK Dugopolje.
Obiekt powstał w miejscu starego boiska klubu NK Dugopolje, na którym ostatnie spotkanie rozegrano 29 września 2007 roku. Jeszcze tego samego dnia wmurowano kamień węgielny pod budowę nowego obiektu. Jednocześnie przystąpiono także do budowy boiska bocznego ze sztuczną nawierzchnią (pierwszy oficjalny mecz rozegrano na nim w lutym 2008 roku), na którym tymczasowo swoje trzecioligowe spotkania rozgrywała drużyna NK Dugopolje. Otwarcie nowego stadionu miało miejsce 22 lipca 2009 roku. Nowy obiekt posiada dwie zadaszone trybuny wzdłuż boiska, większą, piętrową, od strony zachodniej i mniejszą, od strony wschodniej. Arena wyposażona jest w sztuczne oświetlenie. Występujący na obiekcie piłkarze NK Dugopolje w 2010 roku awansowali do drugiej ligi. W 2012 roku zespół ten zajął pierwsze miejsce w tabeli drugiej ligi, ale z powodu niespełniania wszystkich warunków licencyjnych, nie awansował do najwyższej klasy rozgrywkowej i pozostał w drugiej lidze. Na obiekcie odbyło się również kilka spotkań kwalifikacji Ligi Europy z udziałem Hajduka Split, RNK Split i HNK Šibenik.

</doc>
<doc id="4799381" url="https://pl.wikipedia.org/wiki?curid=4799381" title="Nadleśnictwo Sobibór">
Nadleśnictwo Sobibór

Nadleśnictwo Sobibór – jednostka organizacyjna Lasów Państwowych podległa Regionalnej Dyrekcji Lasów Państwowych w Lublinie. Siedziba nadleśnictwa znajduje się w Sobiborze, w powiecie włodawskim, w województwie lubelskim.
Nadleśnictwo obejmuje część powiatów włodawskiego i chełmskiego. Wschodnią granicę nadleśnictwa stanowi granica państwowa z Białorusią i Ukrainą.
Historia.
Nadleśnictwo Sobibór powstało w 1920 i objęło zarząd nad znajdującymi się na tych terenach lasami skarbowymi. W 1945 powiększyło się ono o znacjonalizowane przez komunistów lasy prywatne. Od ok. 1950 do 1974 nadleśnictwo przejęło także grunty pozostawione przez przesiedloną ludność, głównie ukraińską - współcześnie aż 54,6% drzewostanów nadleśnictwa rośnie na gruntach porolnych.
W 1973 do nadleśnictwa Sobibór przyłączono powstałe w 1960 nadleśnictwo Dubeczno oraz uroczysko Petryłów z nadleśnictwa Stańków.
Ochrona przyrody.
Na terenie nadleśnictwa znajduje się siedem rezerwatów przyrody:
Drzewostany.
Typy siedliskowe lasów nadleśnictwa (z ich udziałem procentowym):
Przeciętny wiek drzewostanów nadleśnictwa wynosi 58 lat.

</doc>
<doc id="4799414" url="https://pl.wikipedia.org/wiki?curid=4799414" title="Come As You Are (sex shop)">
Come As You Are (sex shop)

Come As You Are – sekspozytywny sex shop mający siedzibę w Toronto. Założona w 1997 (m.in. przez Cory Silverberga) spółdzielnia pracowniczo-właścicielska w stylu Good Vibrations (popularnego sex-shopu z San Francisco) działa na polu edukacyjnym i społecznym oraz zapewnia w pełni dostępne środowisko zakupowe i warsztatowe. Come As You Are był znany z zapewniania bezpiecznego i komfortowego środowiska, w którym ludzie mogli uzyskać dostęp do informacji i produktów związanych z seksem, a także działań, które czynią zabawki seksualne bardziej dostępnymi dla osób niepełnosprawnych. Come As You Are jest konsekwentnie jest wyróżniany przez czytelników Now Toronto jako najlepszy sex shop w Toronto.
Od 2016 sklep prowadzi wyłącznie sprzedaż online.
Edukacja.
Come As You Are oferuje warsztaty z zakresu edukacji seksualnej, zdrowia i zaspokajania potrzeb prowadzone przez Midori, Ducky DooLittle, Kate Bornstein, Susie Bright i innych autorów oraz pedagogów sekspozytywnych. Spółdzielnia prowadzi również warsztaty edukacyjne dla lokalnych grup społecznych i uniwersytetów. W 2013 sklep wygrał The Co-operators’ National Co-operative Challenge z propozycją dotarcia z edukacją do społeczności w całej Kanadzie.

</doc>
<doc id="4799419" url="https://pl.wikipedia.org/wiki?curid=4799419" title="Gradski stadion (Sisak)">
Gradski stadion (Sisak)

Gradski stadion – wielofunkcyjny stadion w mieście Sisak, w Chorwacji. Został otwarty w 1956 roku. Może pomieścić 8000 widzów. Swoje spotkania rozgrywają na nim piłkarze klubu HNK Segesta.

</doc>
<doc id="4799426" url="https://pl.wikipedia.org/wiki?curid=4799426" title="Jakub Chełmski">
Jakub Chełmski

 Jakub z Chełmu Chełmski herbu Ostoja (zm. przed 1431 r.) – dziedzic Chełmu (dziś część Krakowa) właściciel części w Kaczkowicach, prebendarz w kościele św. Marcina w Krakowie.
Życiorys.
Jakub Chełmski był synem Hanka z Chełmu i Katarzyny. Miał kilkoro rodzeństwa: Grzegorzanę, Annę, Piotra, Jana, Hinka, Mikołaja i Imrama. W roku 1400 jego bracia - Imram i Piotr, przyrzekli matce Katarzynie, że będą zabezpieczać swoje długi tylko na tych częściach dóbr, które do nich należą a nie na częściach Jakuba i trzech młodszych braci. W roku 1404 bracia Jakuba – Imram, Piotr, Jan i Hanek sprzedali wieś Kantorowice za 400 grzywien groszy praskich klasztorowi mogilskiemu poręczając za niego i za matkę Katarzynę. Tego roku, starsi bracia Jakuba oddali całą wieś Chełm matce Katarzynie w dożywocie w zamian za części w Kaczkowicach zastrzegając, że jeżeli młodsi bracia – Jakub i Mikołaj się nie zgodzą na tę wymianę to oddadzą wspomniane części w Kaczkowicach i dokonają podziału dóbr. Jakub Chełmski, w roku 1418, gdy osiągnął wiek dojrzały był prebendarzem w kościele św. Marcina w Krakowie.

</doc>
<doc id="4799428" url="https://pl.wikipedia.org/wiki?curid=4799428" title="Kościół św. Jana Chrzciciela w Brzózie Królewskiej">
Kościół św. Jana Chrzciciela w Brzózie Królewskiej

Kościół św. Jana Chrzciciela w Brzózie Królewskiej – zabytkowy rzymskokatolicki kościół parafialny należący do dekanatu Leżajsk II archidiecezji przemyskiej.
Znajduje się w środkowej części wsi, na tzw. Piaskach. Murowany z XIX-wiecznym wyposażeniem.

</doc>
<doc id="4799431" url="https://pl.wikipedia.org/wiki?curid=4799431" title="Jan Gruszczyński (ujednoznacznienie)">
Jan Gruszczyński (ujednoznacznienie)



</doc>
<doc id="4799474" url="https://pl.wikipedia.org/wiki?curid=4799474" title="Henri Barbé">
Henri Barbé

Henri Barbé (ur. 14 marca 1902 w Paryżu zm. 24 maja 1966 tamże) – francuski komunistyczny, a następnie faszystowski polityk, kolaborant.
Henri Barbé w wieku 15 lat dołączył do organizacji "Młodzi Socjaliści". Po kongresie w Tours dołączył do PCF. W 1926 r. został sekretarzem organizacji "Młodzi Komuniści", a w 1929 roku zastąpił Pierre Semarda na stanowisku sekretarza generalnego PCF, funkcję tę pełnił do 1931 roku. W 1934, wraz z Jacquesem Doriotem brał udział w zakładaniu Francuskiej Partii Ludowej. Podczas okupacji dołączył do RNP. W 1944 roku skazany na pracę przymusową, zwolniony w 1949. Współpracował później z antykomunistycznym pismem "Est &amp; Ouest". W 1959 przeszedł na katolicyzm i został ochrzczony.

</doc>
<doc id="4799482" url="https://pl.wikipedia.org/wiki?curid=4799482" title="Lista zabytków w Gżirze">
Lista zabytków w Gżirze

To jest lista zabytków w miejscowości Gżira na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4799489" url="https://pl.wikipedia.org/wiki?curid=4799489" title="Jai Ho">
Jai Ho

Jai Ho – utwór napisany przez A.R. Rahmana Gulzara Shaha i Tanvi Shah na potrzeby ścieżki dźwiękowej do filmu "Slumdog. Milioner z ulicy" z 2008. W utworze zaśpiewali Sukhwindar Sinh, Tanvi Shah i Mahalaszmi Ajjar.
Utwór zapewnił twórcom Oscara za najlepszą piosenkę oryginalną i nagrodę Grammy za najlepszą piosenkę napisaną do filmu lub telewizji.
Piosenka została wykorzystana w kampanii promocyjnej Indyjskiego Kongresu Narodowego przed wyborami parlamentarnymi w Indiach w 2009.
Również w 2009 własną wersję utworu nagrał amerykański girls band The Pussycat Dolls i wydał w formie singla jako „Jai Ho (You Are My Destiny)” na reedycji albumu studyjnego pt. "Doll Domination" z 2008.

</doc>
<doc id="4799492" url="https://pl.wikipedia.org/wiki?curid=4799492" title="Instytut Bezpieczeństwa Narodowego Akademii Pomorskiej w Słupsku">
Instytut Bezpieczeństwa Narodowego Akademii Pomorskiej w Słupsku



</doc>
<doc id="4799496" url="https://pl.wikipedia.org/wiki?curid=4799496" title="Instytut Historii i Politologii Akademii Pomorskiej w Słupsku">
Instytut Historii i Politologii Akademii Pomorskiej w Słupsku



</doc>
<doc id="4799502" url="https://pl.wikipedia.org/wiki?curid=4799502" title="Parafia św. Kazimierza w Lucieniu">
Parafia św. Kazimierza w Lucieniu

Parafia pw. Świętego Kazimierza w Lucieniu – parafia rzymskokatolicka należąca do dekanatu gostynińskiego, diecezji płockiej, metropolii warszawskiej. 

</doc>
<doc id="4799504" url="https://pl.wikipedia.org/wiki?curid=4799504" title="Mu Us">
Mu Us

Mu Us () – pustynia na wyżynie Ordos w Chinach o powierzchni 38 940 km², znajdująca się pod silną presją środowiskową człowieka i jego aktywności rolniczej. Często uznawana za pustynię antropogeniczną, powstałą wskutek 2000 lat ludzkiej aktywności, jednak jej powstanie przypisuje się także zmianom klimatycznym. Okresami nasilającego się pustynnienia były epoki średniej i późnej dynastii Tang (ok. 800 r. n.e.) i dynastii Ming (ok. 1500–1600). Na skutek prowadzonej od lat 1950. działalności pustynia zanika, w wyniku postępującego procesu zalesiania jej powierzchnia zmniejszyła się o 93%.

</doc>
<doc id="4799513" url="https://pl.wikipedia.org/wiki?curid=4799513" title="Gradski stadion (Belišće)">
Gradski stadion (Belišće)

Gradski stadion – stadion sportowy w Belišće, w Chorwacji. Został otwarty w 1921 roku. Może pomieścić 5500 widzów. Swoje spotkania rozgrywają na nim piłkarze klubu NK Belišće. W sezonach 1992/1993, 1993/1994 i 1994/1995 obiekt gościł spotkania chorwackiej pierwszej ligi z udziałem tego zespołu.

</doc>
<doc id="4799532" url="https://pl.wikipedia.org/wiki?curid=4799532" title="Parafia Matki Boskiej Częstochowskiej w Soczewce">
Parafia Matki Boskiej Częstochowskiej w Soczewce

Parafia pw. Matki Boskiej Częstochowskiej w Soczewce – parafia rzymskokatolicka należąca do dekanatu gostynińskiego, diecezji płockiej, metropolii warszawskiej. 

</doc>
<doc id="4799533" url="https://pl.wikipedia.org/wiki?curid=4799533" title="Światło dla Europy">
Światło dla Europy

Światło dla Europy (ang. "Eurovision: Europe Shine a Light") – koncert na żywo, który odbył się 16 maja 2020. Zastąpił Konkurs Piosenki Eurowizji 2020, który miał się odbyć w hali Ahoy w Rotterdamie, jednak został anulowany z powodu pandemii COVID-19. Koncert transmitowany był ze studia telewizyjnego w Media Park w Hilversum i trwał około dwie godziny. Wydarzenie prowadzili Chantal Janzen, Edsilia Rombley i Jan Smit, którzy mieli prowadzić 65. Konkurs Piosenki Eurowizji. Za płynny przebieg transmisji internetowej odpowiadała Nikkie de Jager, makijażystka znana także pod pseudonimem "NikkieTutorials".
Historia.
18 marca 2020 ogłoszono, że Konkurs Piosenki Eurowizji 2020 nie może odbyć się w terminie z powodu pandemii koronawirusa, a sytuacja jest tak nieprzewidywalna, iż konkurs nie może się odbyć w tym roku. Jest to pierwszy rok od 1956, w którym nie odbędzie się Konkurs Piosenki Eurowizji, oraz pierwszy rok, w którym konkurs musiał zostać anulowany. Następnego dnia ogłoszono, że w dniu finału Konkursu Piosenki Eurowizji 2020 (16 maja) o godzinie 21:00 zostanie wyemitowany koncert "Eurovision: Europe Shine A Light" (pol. "Światło Dla Europy").
Format.
Podczas programu każdy z 41 utworów wybranych do udziału w Konkursie Piosenki Eurowizji 2020 został uhonorowany w niekonkurencyjnym formacie. Uczestnicy z przeszłości (np. Eleni Foureira, zdobywczyni drugiego miejsca dla Cypru w 2018) również zostali zaproszeni do wystąpienia w koncercie. Prawie wszyscy tegoroczni artyści (oprócz zespołu Hooverphonic z Belgii) wspólnie wykonali utwór „Love Shine a Light” zespołu Katrina and the Waves. Oprócz tego zostały również pokazane klipy fanów Eurowizji śpiewających utwór „What’s Another Year” Johnny'ego Logana, który wygrał Konkurs Piosenki Eurowizji 1980 w Hadze.
Lokalizacja.
1 kwietnia 2020 miasto Hilversum zostało potwierdzone jako gospodarz, a Studio 21 w Media Park zostało potwierdzone jako miejsce pokazu. To drugi raz, w którym Hilversum organizuje wydarzenie Eurowizyjne, wcześniej organizując Konkurs Piosenki Eurowizji 1958.
Transmisja.
Prezentacja piosenek.
W programie zaprezentowano również artystów i piosenki, które rywalizowałyby w Konkursie Piosenki Eurowizji 2020, pokazując krótkie fragmenty teledysków piosenek lub występów scenicznych, wraz z wiadomościami wideo od samych artystów.
Występy gościnne.
W programie znalazły się występy gościnne następujących artystów Eurowizji. —

</doc>
<doc id="4799538" url="https://pl.wikipedia.org/wiki?curid=4799538" title="Jaworzyna (Małe Pieniny)">
Jaworzyna (Małe Pieniny)

Jaworzyna (1015,8 m) – drugi co do wysokości szczyt w polskiej części Pienin.
Jaworzyna znajduje się na przebiegającej główną granią Małych Pienin polsko-słowackiej granicy pomiędzy Smerekową (1013 m) na wschodzie i Wisielakówką (981 m) na zachodzie.
Jaworzyna jest jednym z czterech tysięczników Pienin. Wierzchołek trzeciego, pobliskiej Smerekowej, leży po stronie słowackiej, ale najwyższy punkt na jej polskim stoku sięga tylko 1004 m. Czwartym tysięcznikiem jest znajdująca się między Jaworzyną a Smerekową niewybitna (deniwelacja 7 m) i nienazwana wyniosłość osiągająca 1000,75 m n.p.m.
Ze względu na całkowite zalesienie, szczyt ten jest z daleka widoczny jedynie jako niewybitne uwypuklenie zbocza Smerekowej, co jednak jest pozorne, gdyż wśród drzew ukryta jest wysoka na kilkanaście metrów wapienna skała. Na mapach turystycznych w mniejszych skalach Jaworzyna nie jest nanoszona.

</doc>
<doc id="4799540" url="https://pl.wikipedia.org/wiki?curid=4799540" title="Domenico Caloyera">
Domenico Caloyera

Domenico Caloyera (ur. 15 lipca 1915 w Stambule, zm. 7 października 2007 w Aoście) – włoski duchowny katolicki pracujący w Turcji, dominikanin, w latach 1955 – 1978 administrator apostolski Stambułu. W latach 1978 – 1983 arcybiskup Izmiru. Od 1983 senior tejże diecezji. 
Życiorys.
Święcenia kapłańskie przyjąłł 16 lipca 1939 w zakonie dominikanów. 27 maja 1955 papież Pius XII mianował go administratorem apostolskim Stambułu. Funkcję tę pełnił do 1976. 7 grudnia 1978 Jan Paweł II mianował go arcybiskupem Izmiru. 10 lutego 1979 przyjął sakrę biskupią z rąk kard. Paul-Pierre Philippe. Funkcję tę pełnił do swojej rezygnacji 22 stycznia 1983 roku. Zmarł w 2007 roku w Aoście.

</doc>
<doc id="4799550" url="https://pl.wikipedia.org/wiki?curid=4799550" title="Parafia św. Anny w Sokołowie">
Parafia św. Anny w Sokołowie

Parafia pw. Św. Anny w Sokołowie – parafia rzymskokatolicka należąca do dekanatu gostynińskiego, diecezji płockiej, metropolii warszawskiej. 

</doc>
<doc id="4799555" url="https://pl.wikipedia.org/wiki?curid=4799555" title="Falling Slowly">
Falling Slowly

Falling Slowly – autorski utwór Glena Hansarda i Markéty Irglovej, wydany przez duet (pod nazwą The Swell Season) na ich debiutanckim albumie studyjnym pt. "The Swell Season" z 2006 oraz w formie singla w 2008. Utwór znalazł się na ścieżce dźwiękowej do filmu "Once" z 2007.
Utwór zapewnił twórcom Oscara za najlepszą piosenkę oryginalną.
Również w 2006 własną wersję utworu nagrał zespół The Frames, założony przez Hansarda. W kolejnych latach własne interpretacje piosenki wydali na singlach Peter Hollens i Alex G w 2012 oraz Louise Dearman i Shayne Ward w 2013. Ponadto cover utworu nagrali m.in. Il Divo, Josh Groban i Collabro.

</doc>
<doc id="4799561" url="https://pl.wikipedia.org/wiki?curid=4799561" title="Parafia św. Wojciecha w Solcu">
Parafia św. Wojciecha w Solcu

Parafia pw. Świętego Wojciecha w Solcu – parafia rzymskokatolicka należąca do dekanatu gostynińskiego, diecezji płockiej, metropolii warszawskiej. 

</doc>
<doc id="4799565" url="https://pl.wikipedia.org/wiki?curid=4799565" title="Sanktuarium św. Michała Archanioła i bł. Bronisława Markiewicza w Miejscu Piastowym">
Sanktuarium św. Michała Archanioła i bł. Bronisława Markiewicza w Miejscu Piastowym

Sanktuarium św. Michała Archanioła i bł. Bronisława Markiewicza – kościół pw. Matki Bożej Królowej Polski i św. Michała Archanioła przy klasztorze michalitów w Miejscu Piastowym, świątynia filialna parafii Nawiedzenia NMP (dekanat Miejsce Piastowe, archidiecezja przemyska).
Historia.
Kościół został zbudowany przy klasztorze michalitów w latach 1931−1935, według projektu Jana Sas-Zubrzyckiego. Budynek został poświęcony 2 maja 1935 roku przez biskupa Franciszka Bardę, natomiast konsekrowany przez biskupa Ignacego Tokarczuka 29 czerwca 1972 roku. Miejsce odwiedził w czasie jednej z pielgrzymek do ojczyzny w 1997 roku papież Jan Paweł II. 4 czerwca 2007 roku metropolita przemyski arcybiskup Józef Michalik wydał dekret, który podniósł świątynię do rangi Sanktuarium św. Michała Archanioła i bł. Bronisława Markiewicza.
Architektura.
Kaplica w stylu eklektycznym, murowana, trójnawowa, wybudowana na planie zbliżonego do kwadratu prostokąta. Fasada jest dwuwieżowa.
Architekt w przyziemiu zaprojektował niedużą salę teatralną z widownią, sceną i podsceniem. Funkcję kaplicy spełniało pomieszczenie na piętrze. W wystroju zewnętrznym Sas-Zubrzycki nawiązał do słowiańskich i polskich tradycji a to: zdwojone okna z pojedynczym łukiem, oraz podcienia. W ceglane mury architekt wkomponował elementy kamienne z piaskowca. Górne fragmenty wież oraz tambur są otynkowane. W trakcie budowy na polecenie zleceniodawcy wprowadzono kilka zmian. Kaplicę wydłużono o jedno przęsło, co skutkowało rezygnacją z dwóch wież w tylnej części kaplicy, zamiast oculusów (w wieży) zastosowano biforia, nie wybudowano podcieni, oraz zwiększono liczbę stopni w schodach od frontu. 
Wystrój i wyposażenie.
W ołtarzu głównym jest umieszczona figura Matki Bożej Królowej Korony Polskiej, którą zamówił i sprowadził do Miejsca Piastowego ksiądz Bronisław Markiewicz. Po prawej stronie jest umieszczony ołtarz z relikwiami bł. Bronisława z 2005 roku. Nastawa ołtarzowa ukazuje Błogosławionego razem z grupą michalitek, michalitów i wychowanków. Została ona wykonana z brązu przez krakowskiego artystę Wincentego Kućmę. Jego autorstwa jest również rzeźba św. Michała Archanioła umieszczona na górze frontowej ściany sanktuarium. Na frontonie świątyni zostały wypisane słowa przepowiedni Anioła Stróża Polski, zapamiętane i uwiecznione drukiem przez ks. Bronisława Markiewicza: „Polacy! Najwyżej Pan Bóg was wyniesie, kiedy dacie światu wielkiego papieża”. 

</doc>
<doc id="4799567" url="https://pl.wikipedia.org/wiki?curid=4799567" title="Zespół klasztorny michalitów wraz z Sanktuarium św. Michała Archanioła i bł. ks. Bronisława Markiewicza w Miejscu Piastowym">
Zespół klasztorny michalitów wraz z Sanktuarium św. Michała Archanioła i bł. ks. Bronisława Markiewicza w Miejscu Piastowym



</doc>
<doc id="4799571" url="https://pl.wikipedia.org/wiki?curid=4799571" title="Aleksiej Biekietow">
Aleksiej Biekietow

Aleksiej Nikołajewicz Biekietow (; ; ur. 3 marca 1862 w Charkowie, zm. 23 listopada 1941 tamże) – ukraińsko-rosyjski architekt i urbanista, akademik architektury, członek Cesarskiej Akademii Sztuk w Petersburgu oraz oddziału tej instytucji w Charkowie, członek Cesarskiego Rosyjskiego Towarzystwa Technicznego, Akademii Architektury ZSRR, honorowy pracownik artystyczny ZSRR, członek Związku Architektów: Wszechzwiązkowego, Republikańskiego i Charkowskiego.
Życiorys.
Wczesne lata.
Pochodził z rodziny chemika, akademika Nikołaja Biekietowa (1827–1911), współtwórcy nowoczesnej chemii fizycznej. Dzieciństwo spędził w Charkowie, gdzie ukończył też pierwszą szkołę rysunku i malarstwa. Studiował również w prywatnej szkole artystycznej Marii Rajewskiej-Iwanowej. Będąc pod wpływem środowiska akademickiego, jak również studiując książki z zasobnie wyposażonej biblioteki domowej, otrzymał wszechstronne wykształcenie, które stało się podstawą jego profesjonalnej wiedzy. Architekturę studiował w Petersburgu, na Cesarskiej Akademii Sztuk (1882-1888). Przyswoił tu sobie, później szeroko stosowane, dyscyplinę kompozycyjną, logikę projektowania zarówno planów, jak i fasad oraz poszanowanie tradycji klasycznej. Jego praca dyplomowa nosiła tytuł "Dworce w kąpieliskach nad Morzem Czarnym" (1888). Otrzymał za nią złoty medal akademicki.
Przed rewolucją październikową.
Po ukończeniu studiów, w 1889 powrócił do Charkowa. Pierwszym twórczym sukcesem młodego architekta było zwycięstwo w zamkniętym konkursie na projekt nowego budynku charkowskiej Szkoły Handlowej (1889–1901). W 1894 ukończył pracę na stopień akademika architektury zatytułowaną "Biblioteka na półtora miliona tomów z galerią wielkich ludzi i muzeum numizmatycznym". Za wybitne osiągnięcia w architekturze Akademia Sztuk Pięknych w Sankt Petersburgu przyznała mu tytuł akademika architektury i wybrała go pełnoprawnym członkiem Akademii. Szybko rozwijający się Charków przeżywał wówczas boom budowlany i przyciągał zarówno przedsiębiorców, jak i architektów, którzy mieli tu duże możliwości realizacji swych dzieł. Według projektów Biekietowa wzniesiono w Charkowie około pięćdziesiąt budynków, z których większość znajduje się przy centralnych placach i ulicach miasta. Wykonane w różnych stylach, odznaczające się częstokroć dużą skalą budynki, są do dziś dominantami lub ważnymi składnikami centralnych zespołów urbanistycznych.
Jednym z najważniejszych kierunków w pracy architekta były budynki szkolne i edukacyjne. Było to spowodowane nie tylko rozwojem Charkowa jako intelektualnej stolicy południa Imperium Rosyjskiego, ale także tradycjami rodziny, dla której praca w dziedzinie edukacji była jedną z najważniejszych spraw publicznych. Wspierając te idee, architekt zaprojektował instytucje edukacyjne także dla innych miast, m.in. Diecezjalną Szkołę Kobiet w Lubnym (1907), Wyższą Szkołę Górniczą w Jekaterynosławiu (1912), czy budynki w Biełgorodzie. Projekty najważniejszych budynków, które służyły edukacji społecznej Charkowa (Biblioteka Publiczna z lat 1899-1901, czy Charkowska Szkółka Niedzielna z 1896 – obecna sala wystawowa charkowskiego Muzeum Sztuki), zostały wykonane przez niego bezpłatnie. Wiele jego realizacji powstało przy największym zespole w centrum Charkowa – Placu Mikołajewkim (obecnie Plac Konstytucji). Budowano tu według jego projektów obiekty banków: Ziemskiego (1896–1897), Handlowego (1899), Wołga-Kama (1906–1907) i Azow-Don (1894–1896). Zaprojektował też budynki produkcyjne i osadę zakładu metalurgicznego, który zapoczątkował miasto Ałczewsk. Zgodnie z jego planami zrealizowano budynki Charkowskiego Towarzystwa Medycznego i Instytutu Pasteura (1911–1913, obecnie II Instytut Badawczy Miecznikowa), Instytutu Handlowego (1914–1916) i zbudowano budynek sądu (1899–1902, obecnie Sąd Apelacyjny Obwodu Charkowskiego), niezachowany kościół Narodzenia Pańskiego (1896–1912) oraz schronisko dla sierot (1913–1915). Projektował też architekturę rezydencjonalną, np. rezydencje rodziny Ałczewskich (1891–1893), Biekietowów (1897, obecnie Dom Naukowców w Charkowie), Ignaticzewskich (1912–1914, obecnie Muzeum Sztuki w Charkowie), Markowów (1899-1901), Pisniaczewskich (1902-1903) i innych. Bezpośrednio przed rewolucją październikową pracował głównie w Jekaterynosławiu, Rostowie nad Donem i Nowoczerkasku. Na przełomie XIX i XX wieku miasta te przeżyły boom budowlany. Zaprojektował budynki Departamentu Kolejnictwa w Jekaterynosławiu (1903–1905), Sądu w Nowoczerkasku (1904–1909), Banku Wołga-Kama w Rostowie nad Donem (1910), jak również liczne obiekty na Krymie.
Po rewolucji październikowej.
Rewolucja poważnie zmieniła życie Charkowa, który w 1917 stał się stolicą Ukrainy sowieckiej. W związku z tym w mieście zaplanowano zakrojone na szeroką skalę działania na rzecz odbudowy, w których uczestniczył także Biekietow. Jednak w 1934, kiedy stolicę przeniesiono do Kijowa, wiele planów pozostało bez realizacji. Mimo to Biekietow dużo projektował wówczas na wybrzeżu Morza Czarnego. Budowa kurortów, która rozpoczęła się po 1917, stała się jednym z priorytetów w jego pracach. Interesował go los Krymu, który popadł w ruinę w latach rewolucji i wojny domowej. W latach 1926–1933, według jego projektu zbudowano sanatorium chłopskie w Odessie, w latach 1933–1939 dom wypoczynkowy dla pracowników fundacji "Gławspirt" w Ałuszcie, a w 1936 hotel "Rica" w Gagrze. Wskazywał też rozwiązania transportowe dla Krymu. Pracował również w dziedzinie projektowania standardowego. Poświęcił dużo czasu na prace nad obiektami o konstrukcji masowej, głównie dla pracowników w Donbasie. Według jego projektów wybudowano miejscowości Kadijewka i Gorłówka. Oprócz domów dla pracowników w Donbasie opracował kilka typowych projektów szkolnych, których masową budowę wdrożono wraz z wprowadzeniem na początku lat 30. XX wieku ustawy o edukacji ogólnej. W 1936 stworzył też typowy projekt mieszkaniowy dla miasta Baku. W okresie porewolucyjnym zaprojektował m.in. budynek Wydziału Elektrycznego Charkowskiego Instytutu Technologicznego (1921–1929), budynek mieszkalny Kolei Południowej (1925–1936), konkursowe projekty budynku przemysłu państwowego (1925), kamienicę pracowników Centralnego Komitetu KPZR w Kijowie (1935).
Przekazywał swoją wiedzę, umiejętności i doświadczenia innym architektom i studentom, poświęcając dużą część czasu na nauczanie. Działalność pedagogiczną rozpoczął 1 września 1889 w Instytucie Technologicznym w Charkowie, a w 1898 otrzymał tytuł profesora. Jako nauczyciel architektury i sztuki budowlanej pracował też w innych instytucjach edukacyjnych w Charkowie. W 1939 został zatwierdzony jako pełnoprawny członek Akademii Architektury ZSRR i otrzymał stopień doktora architektury. 21 stycznia 1941 Prezydium Rady Najwyższej Ukraińskiej SRR przyznało mu tytuł honorowego artysty Ukraińskiej SRR.
Zajmował się również malarstwem pejzażowym – szczególnie znane są jego krymskie krajobrazy morskie.
Upamiętnienie.
Zmarł w Charkowie. Większość jego twórczości jest zachowana do dzisiaj. Jego uczeń, Iwan Ignatkin, który pracował jako dziekan wydziału architektonicznego Charkowskiego Instytutu Technologicznego był autorem pierwszej książki o jego działalności (1949). Oprócz tego ukazała się jego autobiografia. W 1996 powstała w Charkowie poświęcona mu ekspozycja muzealna oraz ustanowiono Stypendium im. Biekietowa. Jego imieniem nazwana jest jedna ze stacji charkowskiego metra.

</doc>
<doc id="4799572" url="https://pl.wikipedia.org/wiki?curid=4799572" title="Giacomo Gregorio Gallo">
Giacomo Gregorio Gallo

Giacomo Gregorio Gallo, Iacobus Gallo (ur. 3 marca 1807 w Osimo, zm. 24 listopada 1881) – włoski duchowny katolicki, tytularny łaciński patriarcha Konstantynopola od 1878 roku do swojej śmierci w 1881 roku.
Życiorys.
Święcenia kapłańskie otrzymał 7 kwietnia 1832 roku. 15 lipca 1875 roku papież Leon XIII mianował go tytularnym łacińskim Patriarchą Konstantynopola. Sakrę otrzymał 25 lipca tegoż roku z rąk kardynała Edoardo Borromeo w bazylice św. Piotra na Watykanie. Zmarł w 1881 roku.

</doc>
<doc id="4799595" url="https://pl.wikipedia.org/wiki?curid=4799595" title="Powstanie w Jesselton">
Powstanie w Jesselton

Powstanie w Jesselton (ang. "Jesselton revolt", "Double Tenth revolt") – antyjapońskie wystąpienie zbrojne, do którego doszło 9 października 1943 roku, podczas wojny na Pacyfiku, w mieście Jesselton na terytorium okupowanego przez Japonię brytyjskiego protektoratu Borneo Północne.
Powstanie zorganizował ruch oporu Kinabalu dowodzony przez Alberta Qwoka. W jego szeregach walczyli członkowie lokalnej chińskiej diaspory, przedstawiciele ludów autochtonicznych, a także Hindusi i nieliczni Europejczycy. Słabo uzbrojonym powstańcom udało się na jeden dzień opanować Jesselton. Rebelia szybko została jednak stłumiona przez japońską armię. Przywódców powstania ujęto i stracono, a na skutek masowych represji życie straciło około 3–4 tys. mieszkańców Borneo Północnego.
Geneza.
Borneo, trzecia co do wielkości wyspa świata, przed wybuchem II wojny światowej znajdowała się pod kontrolą mocarstw kolonialnych. Jej południowa, wschodnia i zachodnia część wchodziły w skład Holenderskich Indii Wschodnich. Północne regiony pozostawały natomiast pod kontrolą Wielkiej Brytanii. W północno-wschodniej części wyspy od 1881 roku istniał brytyjski protektorat Borneo Północne (ob. malezyjski stan Sabah).
Po wybuchu wojny na Pacyfiku Borneo stało się jednym z priorytetowych celów japońskiej ofensywy. Pierwszy desant wylądował na wyspie już 16 grudnia 1941 roku, a więc nieco ponad tydzień po ataku na Pearl Harbor. Do 10 lutego 1942 roku Japończycy przejęli kontrolę nad najważniejszymi punktami wyspy, zarówno w jej brytyjskiej, jak i holenderskiej części. Dwa miesiące później skapitulowały ostatnie alianckie oddziały na Borneo.
Administrowanie holenderską częścią Borneo zostało powierzone Cesarskiej Marynarce Wojennej. Byłe posiadłości brytyjskie znalazły się natomiast pod zarządem Cesarskiej Armii Japońskiej. Kwaterę główną zarządu wojskowego ulokowano w Kuchingu.
Narodziny partyzantki Kinabalu.
Japończycy zaprowadzili na Borneo surowy reżim okupacyjny, stosując jednocześnie politykę „dziel i rządź”. Z jednej strony – podobnie jak na innych okupowanych terytoriach – obiektem różnorakich szykan i represji stała się chińska diaspora. Z drugiej, Japończycy wykonywali rozmaite gesty pod adresem elity autochtonicznej, starając się – w wielu wypadkach z sukcesem – zapewnić sobie jej współpracę.
Na Borneo Północnym japońskie rządy stopniowo straciły jednak popularność. O ile w przypadku Chińczyków wrogość wobec okupanta budziły surowe represje, kontrybucje i pobór przymusowej siły roboczej, o tyle ludność autochtoniczna ucierpiała przede wszystkim na skutek pogarszającej się sytuacji gospodarczej. Wojna i okupacja spowodowały załamanie handlu kauczukiem, drewnem i abaką, które były dotąd głównymi produktami eksportowymi protektoratu. Gwałtownie rosnącemu bezrobociu towarzyszyły inflacja i niedobory towarów pierwszej potrzeby, w szczególności ryżu. Dużym ciężarem dla ludności były także nakładane przez Japończyków podatki.
Ruch oporu zaczął kiełkować między innymi w Jesselton (ob. Kota Kinabalu), ośrodku miejskim w zachodniej części protektoratu. Na jego czele stanął 22-letni Chińczyk, Albert Qwok (właśc. Guo Heng Nan). Choć jego oficjalnym zawodem było praktykowanie tradycyjnej medycyny chińskiej, pozostawał jednocześnie oficerem wywiadu rządu Czang Kaj-szeka. Do organizowania antyjapońskiej konspiracji przystąpił już latem 1942 roku. Jego współpracownikami byli m.in. chiński biznesmen Lim Teng Fatt i muzułmański imam o nazwisku Marajukin. Obaj pomogli mu nawiązać kontakt z ppłk. Alejandro Suarezem, przywódcą filipińskiej partyzantki na wyspach Tawi-Tawi. Na początku 1943 roku Qwok udał się na Filipiny. Po powrocie na Borneo założył bazę w okolicach Manggatal na północ od Jesselton i przystąpił do organizowania partyzantki, znanej odtąd jako ruch oporu Kinabalu (ang. "Kinabalu Guerrilla Defence Force", pinyin: "Shenshan Youji Dui").
W czerwcu 1943 roku Qwok ponownie udał się na Tawi-Tawi, gdzie przez dwa miesiące przechodził wojskowe szkolenie. Na Borneo powrócił w stopniu podporucznika „sił zbrojnych USA na Filipinach” ("US Forces in the Philippines"). Filipińscy partyzanci obiecali przekazać rebeliantom Kinabalu niewielkie ilości broni i amunicji. Dostawa została opłacona przez Qwoka, lecz dotarła na Borneo dopiero pod koniec grudnia 1943 roku, tj. już po upadku powstania w Jesselton.
Siatka Qwoka utrzymywała kontakt z brytyjskimi i australijskimi żołnierzami przetrzymywanymi w obozach jenieckich na Borneo Północnym. Do współpracy udało się zwerbować niektórych członków rozwiązanej przez Japończyków paramilitarnej formacji "North Borneo Volunteer Force" oraz funkcjonariuszy dawnej policji kolonialnej, którą okupant pozostawił na służbie. Qwok starał się pozyskać w szeregi konspiracji nie tylko miejscowych Chińczyków, lecz także ludność autochtoniczną. Zabiegi te zakończyły się częściowym powodzeniem. Akces do ruchu oporu zgłosili przedstawiciele niektórych miejscowych ludów, w szczególności ludu Tausūg. Z kolei plemiona Dusun i Murut w obawie przed japońskimi represjami odmówiły udzielenia wsparcia rebeliantom.
Qwok i jego współpracownicy planowali wywołać antyjapońskie powstanie, które objęłoby całe Borneo Północne. Niewykluczone, iż mieli nadzieję, że równolegle wybuchnie także powstanie w holenderskiej części wyspy.
Powstanie.
Przyczyny i przygotowania.
Na początku października 1943 roku Qwok zarządził natychmiastowe rozpoczęcie powstania, bez dalszego oczekiwania na zapowiedziane dostawy broni i amunicji. Decyzja zapadła w reakcji na informację, iż władze japońskie planują powołać 2 tys. chińskich mężczyzn w szeregi swoich formacji pomocniczych. Ruch oporu zostałby w ten sposób pozbawiony kluczowego rezerwuaru rekrutów. Jednocześnie Qwok otrzymał informację, iż Japończycy planują przeprowadzić brankę dziewcząt i młodych kobiet z zamiarem wysłania ich do wojskowych domów publicznych.
Faktem jest, iż Japończycy planowali przeprowadzić pobór do formacji pomocniczych, miał on jednak objąć wyłącznie ludność autochtoniczną. Brak także dowodów, które potwierdzałyby, że Japończycy faktycznie zamierzali przeprowadzić brankę chińskich dziewcząt i kobiet. Najprawdopodobniej lider ruchu oporu podjął decyzję o rozpoczęciu walki, bazując na nieprawdziwych lub zniekształconych pogłoskach. Malezyjski historyk Keat Gin Ooi podkreśla, że wpływ na postępowanie Qwoka miał w dużej mierze jego gorący chiński patriotyzm. Niezadowolenie z warunków życia, które panowały pod japońską okupacją, było natomiast przyczyną, dla której poparła go część ludności autochtonicznej. 
Fakt, iż Qwok i jego organizacja utrzymywali kontakty z filipińską partyzantką, najprawdopodobniej nie miał wpływu na decyzję o rozpoczęciu powstania. Rozkazy, które Qwok otrzymał od ppłk. Suareza, nie wykraczały bowiem poza prowadzenie działalności wywiadowczej na zachodnim wybrzeżu Borneo Północnego.
Datę rozpoczęcia powstania wyznaczono na noc z 9 na 10 października, tj. w wigilię „Święta Podwójnej Dziesiątki”, upamiętniającego powstanie Republiki Chińskiej. Qwok liczył, że wybór tej daty podziała mobilizująco na miejscową społeczność chińską. Prawdopodobnie liczył, że powstańcy zdołają się utrzymać do czasu nadejścia dostaw broni i amunicji, które obiecali filipińscy partyzanci. Następnie planował przystąpić do wojny podjazdowej i kontynuować ją do czasu spodziewanej alianckiej inwazji.
Przystępując do walki Qwok dysponował nie więcej jak 350 ludźmi, w większości bez przeszkolenia wojskowego. Trzon jego sił stanowiło około 100 chińskich partyzantów, do których dołączyło jeszcze od 200 do 250 bojowników wywodzących się z miejscowych ludów. Nie mógł natomiast otrzymać wsparcia ze strony brytyjskich jeńców wojennych, których udział w walce przewidywały jego pierwotne plany, gdyż pół roku wcześniej wszyscy zostali przeniesieni do Sandakanu we wschodniej części protektoratu.
Japońska Kempeitai dysponowała rozbudowaną siatką informatorów, niemniej nie dotarły do niej żadne informacje o planowanym powstaniu.
Zdobycie Jesselton.
100 chińskich partyzantów zainicjowało powstanie, likwidując posterunki policji w Tuaran i Manggatal. Następnie udali się do Jesselton. Opanowanie miasta ułatwił fakt, że na stronę powstańców przeszło kilkudziesięciu miejscowych policjantów, w większości Hindusów. Na umówiony sygnał do wybrzeża dobiły także łodzie przewożące około 200–250 borneańskich bojowników. Walka trwała niespełna trzy godziny. Powstańcy zdobyli najważniejsze obiekty w mieście, w tym posterunki policji i siedzibę urzędu celnego. Zabili także wszystkich Japończyków, którzy wpadli w ich ręce. Jednocześnie podpalili molo oraz magazyny portu i urzędu celnego, licząc, że pożar zgromadzonego w nich kauczuku zaalarmuje krążące na pobliskich wodach alianckie okręty podwodne. Japończycy zdołali się utrzymać jedynie w silnie ufortyfikowanych koszarach Wiktorii.
Gdy nastał świt, na najważniejszych budynkach zawisły flagi Borneo Północnego, Wielkiej Brytanii, USA i Republiki Chińskiej. Na ulicach słuchać było okrzyki „Niech żyją Chiny!”.
Rebelianci kontrolowali Jesselton tylko przez jeden dzień, po czym przystąpili do odwrotu. 12 października zdołali jeszcze opanować położone na północy Kota Belud. Tam również zabili wszystkich schwytanych Japończyków. Po przegrupowaniu w bazie nieopodal Manggatal, niektórzy powstańcy wycofali się pod osłonę gór w głębi wyspy. Qwok z częścią towarzyszy postanowił jednak trzymać się blisko wybrzeża, licząc, że filipińscy partyzanci Suareza przybędą mu z pomocą.
Upadek powstania.
Japoński kontratak rozpoczął się 14 października. Z Kuchingu wysłano do Jesselton dwie kompanie wojska, którym towarzyszyli funkcjonariusze Kempeitai i kolaboracyjnej policji. Ekspedycja karna zabezpieczyła miasto, a następnie wyruszyła na północ, wzdłuż wybrzeża, w kierunku Tuaran i Kota Belud. Szlak jej przemarszu znaczyły spalone wioski i rzezie ludności cywilnej. Osiem bombowców z bazy w Kuchingu regularnie bombardowało i ostrzeliwało wsie podejrzewane o sympatyzowanie z powstańcami. Setki mieszkańców Jesselton i pobliskich miejscowości zostało aresztowanych i poddanych torturom.
Rebelianci Kinabalu kontynuowali walkę jeszcze przez dwa miesiące, atakując japońskie posterunki na wybrzeżu i w głębi wyspy. W międzyczasie zastępca Qwoka, Lim Teng Fatt, otrzymał wiadomość, że na przylądku Labian we wschodniej części Borneo Północnego wylądowali alianccy żołnierze. Wbrew nadziejom powstańców nie były to jednak siły inwazyjne, a jedynie sześcioosobowa grupa wywiadowcza, którą dowodził kpt Francis George Leach „Gort” Chester. Lim Teng Fatt zdołał nawiązać z nim kontakt i uzyskać obietnicę dostaw broni, amunicji i medykamentów. Do powstańców miało także dołączyć kilku alianckich wywiadowców z zadaniem zorganizowania siatki szpiegowskiej na zachodnim wybrzeżu Borneo Północnego. 18 stycznia 1944 roku do wybrzeży Borneo przybił amerykański okręt podwodny USS „Tinosa”, na którego pokładzie znajdowała się pięcioosobowa grupa wywiadowcza oraz 2,2 ton zaopatrzenia. Okazało się jednak, że na skutek biurokratycznych zaniedbań broń, amunicja i medykamenty, które „Gort” Chester obiecał powstańcom, pozostały w australijskim porcie Fremantle.
W międzyczasie ruch oporu Kinabalu został ostatecznie zduszony. Qwok, który stracił nadzieję na pomoc z zewnątrz i nie chciał narażać na represje mieszkańców doliny, w której się ukrywał, postanowił oddać się w ręce Japończyków. Kapitulacja nastąpiła 19 grudnia 1943 roku. Qwok i jego towarzysze zostali zabrani do siedziby Kempeitai w dawnym klubie sportowym w Jesselton. Przywódcę powstania poddano okrutnym torturom, nie wydał jednak żadnego ze swoich współpracowników, biorąc całą winę na siebie.
21 stycznia 1944 roku Qwok wraz z czterema najbliższymi współpracownikami został ścięty na obrzeżach Jesselton. Następnie w tym samym miejscu rozstrzelano ich 170 towarzyszy. Kolejnych 96 powstańców trafiło do więzienia Batu Tiga, gdzie poddano ich torturom, a następnie stracono w masowej egzekucji 5 maja 1944 roku. 131 osób trafiło do więzienia na wyspie Labuan, z czego tylko siedmiu doczekało kapitulacji Japonii.
W lutym 1944 roku rozpoczęła się akcja represyjna przeciwko ludowi Tausūg, którego przedstawiciele wzięli udział w walce po stronie powstańców. Zamieszkane przez nich wysepki, rozrzucone wzdłuż wybrzeża Borneo Północnego, zostały brutalnie spacyfikowane. Na wyspie Mantanani oddział Kempeitai, którym dowodził por. Kiyoji Shimizu, za pierwszym razem przeprowadził masowe aresztowania. Podczas kolejnej pacyfikacji Tausūgowie stawili jednak Japończykom zbrojny opór i zostali zmasakrowani. Oddział Shimizu wymordował mężczyzn, kobiety i dzieci, a ich wieś i łodzie rybackie spalił. Do masowych mordów na Tausūgach doszło także na wyspach Dinawan, Mengalum, Udar i Sulug. W rezultacie męska populacja tego ludu została w znacznej mierze eksterminowana.
Epilog.
Powstanie w Jesselton było jedynym tak znaczącym antyjapońskim wystąpieniem podczas okupacji wyspy. Jean-Luis Margolin określił je jako: „największy tytuł do chwały w historii oporu na Borneo”. Zostało jednakże okupione ogromnymi ofiarami. Na skutek walk i represji poniosło śmierć od 3 do 4 tys. osób, co stanowiło 2% populacji Borneo Północnego.
Straty okupanta ograniczyły się do 50–90 zabitych Japończyków i Tajwańczyków, w większości cywilów.
W kwietniu 1944 roku siedziba japońskiego zarządu wojskowego została przeniesiona z Kuchingu do Jesselton.
Zbrodnie popełnione podczas pacyfikacji Borneo Północnego były przedmiotem postępowania sądowego, które toczyło się w Singapurze w lipcu 1946 roku. Wyrokiem brytyjskiego sądu wojskowego por. Kiyoji Shimizu i sierż. Heihachi Mukai zostali wtedy skazani na karę śmierci, a st. sierż. szt. Chokichi Uchiyama na karę dożywotniego pozbawienia wolności. Dwóch innych japońskich podoficerów skazano na kary więzienia w wymiarze po 15 lat i 6 lat, a trzech oskarżonych uniewinniono.
W miejscu, w którym stracono Qwoka i jego towarzyszy, znajduje się obecnie Petagas War Memorial.

</doc>
<doc id="4799606" url="https://pl.wikipedia.org/wiki?curid=4799606" title="Giacomo Gregoro Gallo">
Giacomo Gregoro Gallo



</doc>
<doc id="4799607" url="https://pl.wikipedia.org/wiki?curid=4799607" title="Iacobus Gallo">
Iacobus Gallo



</doc>
<doc id="4799611" url="https://pl.wikipedia.org/wiki?curid=4799611" title="PSSE">
PSSE



</doc>
<doc id="4799614" url="https://pl.wikipedia.org/wiki?curid=4799614" title="Nouveau Stade de Bordeaux">
Nouveau Stade de Bordeaux



</doc>
<doc id="4799619" url="https://pl.wikipedia.org/wiki?curid=4799619" title="Gerwazy (łaciński patriarcha Konstantynopola)">
Gerwazy (łaciński patriarcha Konstantynopola)

Gerwazy (ur. ?, zm. 8 listopada 1219) – duchowny katolicki, 2. łaciński patriarcha Konstantynopola od 1215 roku do swojej śmierci w 1219 roku.
Życiorys.
Gerwazy został łacińskim Patriarchą Konstantynopola w listopadzie 1215. Pełnił ten urząd do dnia swojej śmierci 8 listopada 1219 .

</doc>
<doc id="4799624" url="https://pl.wikipedia.org/wiki?curid=4799624" title="Ciech Soda Polska">
Ciech Soda Polska



</doc>
<doc id="4799625" url="https://pl.wikipedia.org/wiki?curid=4799625" title="Kłoczki">
Kłoczki



</doc>
<doc id="4799629" url="https://pl.wikipedia.org/wiki?curid=4799629" title="Kościół św. Mateusza Ewangelisty w Dalikowie">
Kościół św. Mateusza Ewangelisty w Dalikowie

Kościół świętego Mateusza Ewangelisty − rzymskokatolicki kościół parafialny należący do parafii pod tym samym wezwaniem (dekanat aleksandrowski archidiecezji łódzkiej).
Jest to świątynia wybudowana w latach 1908-1913 według projektu architekta Apoloniusza Nieniewskiego z Warszawy. Budowla reprezentuje styl neogotycki, posiada trzy nawy i plan krzyża, konsekrowana została w dniu 21 sierpnia 1921 roku przez biskupa Wincentego Tymienieckiego (było to pierwsze poświęcenie kościoła w diecezji)
Do wyposażenia kościoła należą: zabytkowa ambona, ozdobiona rzeźbami czterech Ewangelistów, obraz Matki Bożej Dalikowskiej z Dzieciątkiem a także kropielnica, wykonana w XV wieku, pełniąca obecnie funkcję chrzcielnicy.

</doc>
<doc id="4799634" url="https://pl.wikipedia.org/wiki?curid=4799634" title="Druk bezpośredni">
Druk bezpośredni

Druk bezpośredni DTG (ang. Direct To Garment) – technika druku cyfrowego polegająca na nanoszeniu na tkaninę głowicą drukarki, plotera, czy innej maszyny kropek w kolorach CMYK. 
Druk bezpośredni a sitodruk.
To bardziej nowoczesna metoda w porównaniu do sitodruku. Zdobyła popularność z powodu ekonomicznej efektywności. Dzięki DTG można w sposób opłacalny tworzyć nadruki w bardzo małej ilości. W przypadku sitodruku koniecznie jest stworzenie matrycy, co wiąże się z dużymi kosztami. Sitodruk jednak nadal okazuje się lepszym rozwiązaniem w przypadku dużej ilości towaru, na którym druk ma być umieszczony. 
Różnice widać także w jakości. Druk DTG dysponuje większą paletą kolorystyczną i jest bardziej trwały od sitodruku. 
Jakość nadruku.
Druk bezpośredni daje fotograficzną jakość obrazu. W przypadku nadruków na bawełnie nie występuje efekt sztywności. Nie ma także konturów i obramowań.

</doc>
<doc id="4799637" url="https://pl.wikipedia.org/wiki?curid=4799637" title="Religia w Kongo">
Religia w Kongo

Religia w Republice Konga zdominowana jest przez chrześcijaństwo, które wyznaje ponad trzy czwarte populacji. Istnieją zróżnicowane dane na temat odsetka różnych wyznań w Kongu, jednak katolicy i protestanci stanowią największe grupy religijne w kraju. 
Inne większe społeczności tworzą kościoły afrochrześcijańskie i wyznawcy tradycyjnych religii plemiennych. Największym kościołem afrochrześcijańskim jest Kościół Kimbanguistyczny, a do innych należą Kościół Motsouana i Kościół Boguistyczny. 
Większość małej społeczności muzułmańskiej składa się z obcokrajowców mieszkających w Brazzaville lub Pointe-Noire.
Według postanowień Konstytucji kraju, Kongo jest państwem świeckim, w którym zakazuje się dyskryminacji religijnej i gdzie zapewniona jest wolność wyznania. Zakazane jest używanie religii w celach politycznych. Rząd zapewnia zarówno chrześcijanom, jak i muzułmanom dostęp do obiektów publicznych na specjalne wydarzenia religijne. Na wszystkie organizacje nałożony jest obowiązek rejestracyjny. 
Statystyki.
Lista głównych religii i denominacji, według książki "Operation World" (2010), kiedy ludność Konga wynosiła 3,76 mln:

</doc>
<doc id="4799654" url="https://pl.wikipedia.org/wiki?curid=4799654" title="Eli Urbanová">
Eli Urbanová

Eli Urbanová, właśc. Eliška Urbanová (ur. 8 lutego 1922 w Čáslaviu, zm. 20 stycznia 2012 w Pradze) – czeska esperantystka, poetka tworząca w esperanto.
Przypisy.
Urodziła się 8 lutego 1922 w Čáslaviu jako Eliška Vrzáková. Zadebiutowała w wieku trzynastu lat opowiadaniem po czesku. Po maturze zaczęła pracę w prywatnej szkole muzycznej, gdzie poznała Štěpána Urbana, z którym w latach 1942–1955 była w związku małżeńskim. Uczyła gry na pianinie, skrzypcach i wiolonczeli. Od 1965 roku była szkolną wychowawczynią.
Jej wczesna twórczość została doceniona przez Marię Majerovą. W 1940 roku ukazała się pierwsza publikacja książkowa Urbanovej: wydany pod pseudonimem tomik poetycki "Zrcadlo", napisany po czesku. Pierwszy kontakt z esperanto zawdzięcza aktorowi Karelowi Högerowi, który występował w sztukach teatralnych w esperanto. W 1948 roku zaczęła uczyć się języka. Dwa lata później napisała swój pierwszy wiersz w esperanto, a w 1960 roku ukazał się jej pierwszy tomik poetycki w tym języku, o nazwie "Nur Tri Kolorojn!". Jej wiersze ukazywały się w krajowych i zagranicznych czasopismach kulturalnych. Twórczość Urbanovej została wielokrotnie wyróżniona nagrodami, w tym kilkoma nagrodami literackimi podczas Światowych Kongresów Esperanto. W latach 1975–1977 należała do jury konkursów poetyckich podczas kongresów. W 1956 roku została jedną z założycieli "Internacia Verkista Asocio", czyli międzynarodowego związku pisarzy esperanto. W 1990 roku została członkinią czeskiego Związku Pisarzy. W 1995 roku ukazała się jej pierwsza i jedyna powieść "Hetajro dancas". Autobiograficzne dzieło podzieliło krytyków: niektórzy chwalili odwagę w podejmowaniu prywatnych tematów niespotykaną także w dziełach napisanych w językach narodowych, inni zarzucali zbytnią fragmentaryczność narracji.
Zmarła 20 stycznia 2012 w Pradze.
Twórczość.
Za źródłem:

</doc>
<doc id="4799661" url="https://pl.wikipedia.org/wiki?curid=4799661" title="Marino Baždarić">
Marino Baždarić

 
Marino Baždarić (ur. 25 listopada 1978 w Rijece) – chorwacki koszykarz, występujący na pozycji niskiego skrzydłowego, reprezentant kraju, obecnie dyrektor sportowy KK Cedevita Junior.

</doc>
<doc id="4799671" url="https://pl.wikipedia.org/wiki?curid=4799671" title="Bing with a Beat">
Bing with a Beat

Bing with a Beat – studyjny album Binga Crosby'ego nagrywany 19 i 20 lutego 1957 roku w studiu radowym "Annex" w Los Angeles i wydany przez RCA Victor.
Album został wydany ponownie na płytę CD w 2004 roku.
Lista utworów.
"Bing with a Beat" to album koncepcyjny, na którym utwory zawierają aranżacje jazzowe i dixielandowe Matty'ego Matlocka, grane przez Frisco Jazz Band Boba Scobeya.

</doc>
<doc id="4799674" url="https://pl.wikipedia.org/wiki?curid=4799674" title="Francesc Moxo Setmenat">
Francesc Moxo Setmenat



</doc>
<doc id="4799680" url="https://pl.wikipedia.org/wiki?curid=4799680" title="Robert Kabara">
Robert Kabara

Robert Wojciech Kabara (ur. 12 stycznia 1964 w Przemyślu) – polski skrzypek, altowiolista, dyrygent i pedagog.
Absolwent Akademii Muzycznej w Krakowie (klasa skrzypiec Eugenii Umińskiej i Kaji Danczowskiej). Uczył się również m.in. u Andre Gertlera i Yehudi Menhina. Laureat i juror międzynarodowych konkursów skrzypcowych. Twórca oraz dyrektor, koncertmistrz, dyrygent i solista orkiestry Sinfonietta Cracovia (1994–2014). Od grudnia 2013 pierwszy dyrygent Śląskiej Orkiestry Kameralnej. Współpracował również z Polish Festival Orchestra i Sinfonią Varsovia. Jako altowiolista występuje m.in. w duecie z Maksimem Wiengierowem. Pedagog na Akademii Muzycznej w Krakowie. Doktor habilitowany od 2011. 
W 2014 „za zasługi w działalności na rzecz rozwoju oraz promocji kultury” odznaczony Srebrnym Krzyżem Zasługi. 

</doc>
<doc id="4799682" url="https://pl.wikipedia.org/wiki?curid=4799682" title="Order Gwiazdy (Węgry)">
Order Gwiazdy (Węgry)

Order Gwiazdy Węgierskiej Republiki Ludowej od 1989 pod nazwą Order Gwiazdy Republiki Węgierskiej (węg. "Magyar Népköztársaság Csillagrendje", potem "Magyar Köztársaság Csillagrendje") – węgierski order ustanowiony w 1984, przyznawane za wybitne zasługi w budowaniu socjalizmu na polach: polityki, ekonomii, nauki, życia kulturalnego, obronności kraju, pogłębiania przyjaźni między narodami lub postępu społecznego.
Order podzielony był na trzy klasy/stopnie, którymi łącznie odznaczono ponad 700 razy:
Po zmianie nazwy państwa w 1989 jego nazwa również uległa analogicznej zmianie. Do ustanowienia nowego systemu orderowo-odznaczeniowego w 1991 był drugim nadawanym orderem republiki, wraz z Orderem Flagi Republiki Węgierskiej, których wygląd nie zawierał zakazanych symboli reżimu totalitarnego.
Odznaka miała kształt pozłacanej 12-promiennej gwiazdy o średnicy 40 mm, z Flagą Węgier wewnątrz środkowego medalionu. Wieszana była na białej wiązanej w trójkąt wstążce o szer. 40 mm, gdzie brzeg stanowił trójkolorowy pasek w węgierskich barwach narodowych czerwono-biało-zielonych, z dodatkowym pojedynczym złotym paskiem pośrodku w III klasie, z dwoma w II klasie i z jednym w I klasie.

</doc>
<doc id="4799695" url="https://pl.wikipedia.org/wiki?curid=4799695" title="A Christmas Story – An Axe, an Apple and a Buckskin Jacket">
A Christmas Story – An Axe, an Apple and a Buckskin Jacket

A Christmas Story – An Axe, an Apple and a Buckskin Jacket – studyjny album piosenkarza Binga Crosby'ego nagrany 24 kwietnia i wydany w październiku 1957 roku, zawierający wykonane przez niego świąteczne opowiadanie muzyczne dla dzieci.
Lista utworów.
STRONA PIERWSZA
STRONA DRUGA

</doc>
<doc id="4799706" url="https://pl.wikipedia.org/wiki?curid=4799706" title="Dionizy (Petrović)">
Dionizy (Petrović)

Dionizy, imię świeckie Damjan Petrović (ur. 1858 w Bosanskiej Gradišce, zm. 7 grudnia 1900 w Skopje) – serbski biskup prawosławny.
Życiorys.
Urodził się w prawosławnej serbskiej rodzinie Ostoji i Mariji. Ukończył szkołę teologiczną w Belgradzie, tam też w 1878 r. został postrzyżony na mnicha. 18 grudnia 1878 r. w soborze św. Michała Archanioła w Belgradzie został wyświęcony na hieromnicha. Od 1883 do 1886 r. służył w eparchii zwornickiej. W 1889 r. dzięki stypendium rządu serbskiego wyjechał na studia do akademii teologicznej Patriarchatu Konstantynopolitańskiego na Chalki. Patriarcha Konstantynopola nadał mu została godność archimandryty. Został skierowany do pracy duszpasterskiej w eparchii skopijskiej, jednak zanim ją realnie podjął, otrzymał nominację na metropolitę raszko-prizreńskiego. Jego chirotonia biskupia odbyła się w katedrze św. Jerzego w Konstantynopolu 25 stycznia 1896 r., pod przewodnictwem patriarchy Antyma VII. 
Dionizy był pierwszym od kilku dekad biskupem pochodzenia serbskiego na katedrze raszko-prizreńskiej. Jego nominacja była m.in. efektem zabiegów króla serbskiego Aleksandra I u sułtana Abdulhamida II i patriarchy konstantynopolitańskiego Neofita (sprawującego urząd w latach 1891–1894). Przybycie Dionizego do Kosowa zostało przyjęte z ogromną radością przez miejscową ludność serbską. Dionizy wielokrotnie występował przed miejscowymi władzami tureckimi jako obrońca Serbów w konfliktach z ludnością albańską, działał na rzecz rozwoju cerkiewnej oświaty. Był jednak słabego zdrowia i zmarł po czterech lata na urzędzie, podczas leczenia, na które wyjechał do Skopje. Na własną prośbę został pochowany w monasterze Gračanica.

</doc>
<doc id="4799708" url="https://pl.wikipedia.org/wiki?curid=4799708" title="Kadra 8 Batalionu Telegraficznego">
Kadra 8 Batalionu Telegraficznego

Kadra 8 Batalionu Telegraficznego (kadra 8 btlgr) – oddział łączności Wojska Polskiego.
Historia kadry.
Kadra 8 btlgr została utworzona na podstawie rozkazu L. 1000/tjn. Szefostwa Łączności Ministerstwa Spraw Wojskowych o wprowadzeniu w życie nowej organizacji formacji telegraficznych i CWŁączn.. Kadra została podporządkowana dowódcy 1 Grupy Łączności w Warszawie. W marcu 1932 ogłoszono przeniesienia trzech oficerów do Kadry 8 btlgr, a mianowicie: kpt. łącz. Wilhelma Pszonki i por. łącz. Witolda Antoniego Fedaka oraz por. adm. (kanc.) Józefa Skórskiego (z dniem 10 grudnia 1931). Ponadto obsadę oficerską kadry uzupełnił kpt. łącz. Stefan Dobak i por. łącz. Tadeusz Jankowski.
Z dniem 1 grudnia 1934 Dowództwo 1 Grupy Łączności zostało zlikwidowane, a kadra przeszła w bezpośrednie podporządkowanie Dowództwa Wojsk Łączności MSWojsk. 19 kwietnia 1939 zostało odtworzone Dowództwo 1 Grupy Łączności w Warszawie. W skład grupy włączono m.in. Kadrę 8 btlgr.
W 1934 przydział do Kadry 8 btlgr posiadało 31 oficerów rezerwy łączności, w tym 2 kapitanów, 5 poruczników i 24 podporuczników.
Według graficznego Ordre de Bataille oddziałów wojsk łączności na dzień 31 października 1937 komendantowi kadry podlegała komenda kadry (aparat mobilizacyjny) oraz kompania szkolna łączności. Stan etatowy kadry liczył 7 oficerów, 20 podoficerów i 26 szeregowców funkcyjnych oraz zmienną liczbę uczniów kompanii szkolnej. Kadra posiadała 3 konie wierzchowe i 6 koni pociągowych oraz 1 motocykl i 1 samochód ciężarowy.
Kadra była jednostką mobilizującą. Zgodnie z obowiązującym od 15 maja 1939 planem mobilizacyjnym „W” komendant kadry był odpowiedzialny za przygotowanie i przeprowadzenie mobilizacji czterech jednostek łączności:
Wymienione wyżej oddziały miały być mobilizowane w alarmie, w grupie jednostek oznaczonych kolorem żółtym z wyjątkiem kompanii stacyjnej nr 15, która miała być mobilizowana w grupie jednostek oznaczonych kolorem brązowym, podgrupa 5 (II rzut Kwater Głównych armii i SGO z pododdziałami łączności). Stacja Gołębi Pocztowych nr 8, w razie mobilizacji, miała funkcjonować w oparciu o etat pokojowy w składzie 1 gołębnika stałego. Trzeciego dnia mobilizacji nadwyżki kadry miały być gotowe do odjazdu koleją do Ośrodka Zapasowego Telegraficznego „Zegrze”.
Poszczególne jednostki były przeznaczone do:
Dla realizacji wspomnianych zadań kompanie otrzymały organizację wojenną L.3122/mob.org. „jednostki telegraficzne łączności operacyjnej” oraz zestawienie specjalności L.4122/mob.AR i wojenne należności materiałowe L.5122/mob.mat.
Kompania stacyjna łączności posiadała w swoim składzie drużynę gospodarczą i cztery plutony stacyjne. Pierwszy pluton był zmotoryzowany. Posiadał dwie drużyny telegraficzne i dwie drużyny telefoniczne na samochodach oraz trzy motocykle. Pozostałe trzy plutony posiadały trakcję konną. Każdy z tych plutonów posiadał trzy drużyny telefoniczne na wozach.
Kompania telefoniczno-kablowa posiadała dwa patrole telefoniczne konne oraz dwa plutony a. cztery drużyny telefoniczne na wozach, natomiast kompania telefoniczno-budowlana składała się z trzech plutonów.
Organizacja pokojowa kadr baonów telegraficznych nie była zupełnienie dostosowana do zadań mob. Meldowano o tym niejednokrotnie w ciągu 1936, 1937 i 1938 w referatach przedstawianych I wiceministrowi spraw wojskowych oraz do Sztabu Głównego. Mimo to kadry baonów telegraficznych, posiadające przeciętnie 6 oficerów, 20 podoficerów zawodowych i około 20 szeregowych funkcyjnych (szoferzy, taborowi, kucharze), otrzymały do zmobilizowania na podstawie tabel ułożonych przez Oddział I Sztabu Głównego jednostki wojsk łączności dla dowództwa armii, których stan liczebny wynosił około 600 ludzi oraz rezerwowe jednostki wojsk łączności o stanie około 300 ludzi. Zmobilizowanie tych jednostek wymagało przydzielenia ze stanu czynnego minimalnych zawiązków podoficerów i szeregowców o odpowiednich specjalnościach (np. juziści, telefoniści stacyjni itp.) Kadra baonu telegraficznego specjalistów tych nie posiadała wobec tego całe zapotrzebowanie mobilizacji personalnej zostało pokryte wyłącznie rezerwistami, niejednokrotnie starszymi rocznikami, słabo wyszkolonymi. Wydajność zmobilizowanych w ten sposób jednostek była o 40–50% niższa. Opinię taką wydali: płk Jan Kaczmarek, dowódca łączności Armii „Pomorze” i ppłk Władysław II Malinowski, dowódca łączności Armii „Łódź”.
W celu usprawnienia mobilizacji pozadywizyjnych oddziałów wojsk łączności zamierzano przeorganizować baony telegraficzne, kadry baonów telegraficznych oraz pułk radio na formacje typu mieszanego, to jest posiadające w swoim składzie jednostki telegraficzne, telegraficzne i radio. Ten typformacji okazał się najbardziej odpowiedni ze względów mobilizacyjnych oraz dla celów wyszkoleniowych i administracyjnych. Mimo trzyletnich (od 1936) wysiłków i zabiegów dowódcy Wojsk Łączności u władz przełożonych nie zdołano przeprowadzić całościowej reorganizacji
23 sierpnia 1939 została zarządzona mobilizacja wszystkich jednostek „kolorowych” na terenie Okręgu Korpusu Nr VIII. Początek mobilizacji został wyznaczony na godz. 6.00 następnego dnia. Po ukończeniu mobilizacji wszystkie kompanie zostały podporządkowane dowódcy łączności Armii „Pomorze”.

</doc>
<doc id="4799709" url="https://pl.wikipedia.org/wiki?curid=4799709" title="MTVA">
MTVA

Médiaszolgáltatás-támogató és Vagyonkezelő Alap ("MTVA"; pol. Wsparcie Usług Medialnych i Fundusz Powierniczy) – węgierski nadawca publiczny. Powstał w 2011 roku. Jest kooperacją Duna Médiaszolgáltató i Magyar Távirati Iroda.

</doc>
<doc id="4799710" url="https://pl.wikipedia.org/wiki?curid=4799710" title="Ali Baba and the Forty Thieves (album)">
Ali Baba and the Forty Thieves (album)

Ali Baba and the Forty Thieves – studyjny album muzyczny Binga Crosby'ego nagrany 25 kwietnia 1957 i wydany dla dzieci przez Golden Records w październiku 1957 roku. 

</doc>
<doc id="4799713" url="https://pl.wikipedia.org/wiki?curid=4799713" title="Pomnik Obrońców Lwowa na Persenkówce">
Pomnik Obrońców Lwowa na Persenkówce

Pomnik Obrońców Lwowa na Persenkówce – monument upamiętniający polskich poległych z lat 1918–1920, głównie podczas wojny polsko-ukraińskiej, w tym w trakcie obrony Lwowa, ustanowiony w II Rzeczypospolitej.
Opis.
W miejscu, gdzie powstał monument, jeszcze przed wojną z Ukraińcami zbierały się przy dębie zbiórki polskich konspiratorów. Teren na Persenkówce pod powstanie pomnika darował ppłk Władysław Śniadowski. Projekt monumentu sporządził nieodpłatnie inż. arch. Rudolf Indruch. Pomnik powstał z inicjatywy i staraniem Towarzystwa Straży Mogił, które przekazało granit. Wykonawcą był arch. Antoni Nestarowski, który pracę zrealizował bezinteresownie. 
Pomnik został odsłonięty podczas wielu uroczystości organizownych we Lwowie dnia 28 września 1924. Poświęcenia monumentu dokonał ks. infułat Józef Zajkowski. W imieniu obecnego gen. Władysławem Sikorskim głos zabrał gen. Tadeusz Rozwadowski, który bohaterstwo walczących pod Persenkówką określił „czynem polskich Termopil”. Przemawiała także Wanda Mozołowska (przewodnicząca TSM) oraz wiceprezydent Lwowa Leonard Stahl, oświadczający, iż miasto przejmie opiekę nad pomnikiem. Głos zabrali też ppłk Śniadowski i ppłk dr Roman Abraham, dr St. Zagórski, gen. Stefan Zagórski. Na koniec uroczystości tysiące zebranych uczestników odśpiewało „Rotę”.
Monument postać kombinacji dwóch kolumn: prostokątnej czworobocznej i wyłaniającej się z niej doryckiej. U podstawy pierwszej znajdowały się dwa symetryczne, półkoliste skrzydła, w ramach których umieszczono cztery tablice. Druga była zwieńczona kapitelem i kamiennym wyobrażeniem znicza z płonącym ogniem wiecznej chwały.
Na kolumnie znajdował się główny napis: "„Pamięci bohaterów, którzy w walkach o Lwów na polach Persenkówki, Kozielnik i Śniadówki od I. XI. 1918 do 20. IV. 1919. Życie za Polskę oddali”". 
Z pięciu tablic trzy umieszczono na kolumnie (dwie po bokach i jedna z tyłu), a dwie na skrzydłach pomnika. Umieszczono na nich nazwiska 55 poległych i zamordowanych w niewoli ochotników oraz umieszczono napis oddający cześć 76 nieznanym poległym.
Obok pomnika istniał drewniany krzyż.

</doc>
<doc id="4799723" url="https://pl.wikipedia.org/wiki?curid=4799723" title="New Tricks (album)">
New Tricks (album)

New Tricks – studyjny winylowy album Binga Crosby'ego wydany w 1957 roku przez Decca Records pod numerem DL 8575. Muzyką zajęli się Buddy Cole (fortepian), Vince Terri (gitara), Don Whitaker (bas) oraz Nick Fatool (perkusja).
Album został wydany ponownie na płytę CD w 2017 roku pod tytułem "New Tricks - 60th Anniversary Deluxe Edition".

</doc>
<doc id="4799724" url="https://pl.wikipedia.org/wiki?curid=4799724" title="Jurij Kondratiuk">
Jurij Kondratiuk

Jurij Wasiljewicz Kondratiuk (; prawdziwe nazwisko: Aleksandr Ignatiewicz Szargiej, , , Ołeksandr Hnatowycz Szarhej) (ur. 21 czerwca 1897, zm. luty 1942) – ukraiński radziecki inżynier. Był pionierem astronautyki i lotów kosmicznych, teoretykiem i wizjonerem, który na początku XX wieku opracował manewr spotkania na orbicie księżycowej, kluczowy dla lądowania i powrotu statku lecącego z Ziemi na Księżyc. Manewr ten został później wykorzystany w Programie Apollo, pierwszym udanym programie załogowych lotów na Księżyc. Jego prace obejmują wiele innych aspektów lotów kosmicznych i eksploracji kosmosu.
„Jurij Kondratiuk” to fałszywa tożsamość, pod którą autor ukrywał się po rewolucji rosyjskiej i stał się znany społeczności naukowej.
Biografia i badania.
Rodzina i młodość.
Kondratiuk urodził się jako Aleksandr Ignatiewicz Szargiej w 1897 roku w Połtawie w Cesarstwie Rosyjskim (obecnie Ukraina), chociaż jego rodzina początkowo mieszkała w Kijowie. Jego ojciec, pochodzący z żydowskiej rodziny Ignatij Bieniediktowicz Szargiej, studiował fizykę i matematykę na Uniwersytecie Kijowskim w czasie swojego małżeństwa. Matka Kondratiuka, Ludmiła Lwowna Schlippenbach uczyła francuskiego w szkole w Kijowie i musiała być już w ciąży, kiedy wyszła za mąż w styczniu 1897 roku. Dwa miesiące później brała udział w demonstracji w Kijowie po samospaleniu działaczki prodemokratycznej Marii Wietrowej i została aresztowana. Nie jest pewne, czy to warunki uwięzienia czy dziedziczna podatność nadwerężyły jej stan psychiczny; kiedy syn miał pięć lat została na stałe umieszczona w zakładzie dla umysłowo chorych, gdzie zmarła około 1910 roku. Ojciec Aleksandra porzucił rodzinę, wyjechał na dalsze studia i także zmarł w 1910 roku.
Młody Szargiej wychowywał się z babcią i jej mężem w Połtawie. W latach 1910–1916 uczył się w drugim połtawskim gimnazjum męskim, które ukończył uzyskując srebrny medal za biegłość. Szargiej był zafascynowany książkami ojca na temat fizyki i matematyki, i wykazywał się dużymi umiejętnościami w tych dziedzinach; już w szkole średniej zainteresowała go problematyka lotów międzyplanetarnych.
Szkoła wyższa i I wojna światowa.
Szargiej zapisał się w 1916 na wydział mechaniczny Politechniki w Piotrogrodzie. Z wybuchem I wojny światowej został powołany do wojska i ukończył tam szkołę oficerów. Podczas służby wojskowej na Froncie Kaukaskim Szargiej wypełnił cztery zeszyty swoimi pomysłami na lot międzyplanetarny. Obejmowały one plan użycia modułowego statku kosmicznego do osiągnięcia Księżyca, pozostawienie sekcji napędowej pojazdu na orbicie, podczas gdy mniejszy lądownik podróżował na powierzchnię i z powrotem (taka strategia została ostatecznie przyjęta przez inżynierów programu Apollo). Zawarł tam także szczegółowe obliczenia trajektorii przeniesienia statku kosmicznego z orbity okołoziemskiej na orbitę okołoksiężycową i z powrotem, która bywa nazywana współcześnie „pętlą Kondratiuka”.
Pierwsze lata pod władzą radziecką.
Po rewolucji październikowej został zdemobilizowany, ale podczas powrotu do Połtawy zmuszono go do dołączenia do Białej Gwardii w wojnie domowej w Rosji, skąd przy pierwszej okazji zdezerterował; w 1919 został ponownie wcielony do Armii Denikina, z której zbiegł, tracąc przy tym dokumenty. Starał się utrzymać w Połtawie jako palacz kotłowy. Jako carski oficer był narażony na ryzyko aresztowania przez władze bolszewickie jako wróg ludu. Rodzina zdobyła dla niego sfałszowane dokumenty na nazwisko Jurija Wasiljewicza Kondratiuka, urodzonego w Łucku w 1900 r. (który w rzeczywistości zmarł na gruźlicę w 1921 r.). W 1922 roku próbował zbiec przez granicę z Polską, ale został zatrzymany i zawrócony przez straż graniczną. Ze względu na dziwaczny strój i ekwipunek strażnicy uznali go za szalonego, albo rozpoznali u niego wczesne objawy tyfusu. Powrócił do zdrowia z pomocą sąsiada, po czym opuścił rodzinne strony. Pod nową tożsamością Kondratiuk pracował na Kubaniu i Przedkaukaziu jako mechanik i pracownik kolei. Osiadł w Nowosybirsku na Syberii w 1927 roku.
Pierwsza książka, prace inżynierskie i uwięzienie.
Pracując jako mechanik, Kondratiuk ukończył rękopis książki pod tytułem "Podbój przestrzeni międzyplanetarnej", poruszającej ruch rakiety i kwestie związane z kolonizacją kosmosu. Zasugerował tam użycie trajektorii procy grawitacyjnej do przyspieszenia statku kosmicznego. W 1925 roku Kondratiuk korespondował z moskiewskim inżynierem Władimirem Wietczinkinem i przysłał mu rękopis. Do tego czasu jego prace pozostawały nieznane w środowisku inżynierów rakietowych. Chociaż książka została entuzjastycznie przyjęta przez środowisko moskiewskie, żaden z wydawców nie chciał wydać takiej pracy. W końcu Kondratiuk zapłacił drukarni w Nowosybirsku za druk 2000 egzemplarzy 72-stronicowego dzieła, a nawet wtedy musiał samodzielnie wykonać skład i obsługę prasy, zarówno w celu zaoszczędzenia kosztów, ale również dlatego, że równania w książce stwarzały problemy dla drukarza. Kondratiuk dokonał swoich odkryć niezależnie od Konstantina Ciołkowskiego, który w tym samym czasie także pracował nad problematyką lotów kosmicznych; ci badacze nigdy się nie spotkali, ale wymieniali korespondencję.
Wykorzystując swoje umiejętności inżynieryjne do rozwiązywania lokalnych problemów, Kondratiuk zaprojektował w Kamieniu nad Obem ogromny spichlerz o pojemności 10 000 ton (szybko nazywany „Mastodont”), zbudowany z drewna bez użycia gwoździ, ponieważ na Syberii brakowało metalu. Pomysłowość obróciła się przeciwko niemu, gdy w 1930 roku został zatrzymany przez NKWD jako potencjalny sabotażysta. Brak gwoździ w konstrukcji spichlerza wykorzystano jako argument, że inżynier planował jego zawalenie. Kondratiuk został skazany za działalność antysowiecką na trzy lata pobytu w gułagu, ale ze względu na umiejętności wysłano go do "szaraszki" (ośrodka więzienno-badawczego), a nie do obozu pracy. Tam najpierw rozpoczął pracę nad oceną zagranicznych maszyn górniczych do użytku w Kuzbasie i szybko wywarł wrażenie na kierowniku ośrodka. W okresie wygnania Kondratiuk pracował nad projektami inżynieryjnymi dla rolnictwa i górnictwa.
Związek Radziecki z jednej strony promował naukę i technologię, ale z drugiej swobodna wymiana pomysłów nie była mile widziana. Wynalazcy tacy jak Kondratiuk byli uważani za „burżuazyjnych intelektualistów”, którzy sprzeciwiali się komunizmowi. Wynalazcy i intelektualiści nie pasowali do uznawanego podziału społeczeństwa radzieckiego na masy pracujące i klasę polityczną, w związku z czym aparat państwa uznawał ich za zagrożenie.
Badania nad energetyką wiatrową.
Kondratiuk został zwolniony z wygnania na życzenie komisarza ludowego Sergo Ordżonikidze. Kondratiuk został zaproszony do konkursu na zaprojektowanie dużych elektrowni wiatrowych na Krymie, sponsorowanym przez Ordżonikidze. Kondratiuk wraz z towarzyszami z wygnania, inżynierami Piotrem Gorczakowem i Nikołajem Nikitinem, przedstawili projekt wysokiej na 165 m betonowej wieży podpierającej czterołopatowe śmigło o rozpiętości 80 metrów, zdolnej do wygenerowania do 12 000 kW. W 1933 Ordżonikidze wybrał ten projekt jako zwycięzcę i zaprosił zespół na spotkanie z nim w Moskwie przed wysłaniem go do Charkowa w celu sfinalizowania projektu i nadzorowania jego budowy. Podczas pobytu w Moskwie Kondratiuk miał okazję spotkać się z Siergiejem Korolowem, wówczas szefem GIRD (radzieckiej grupy badawczej ds. rakiet). Korolow zaproponował Kondratiukowi stanowisko, ale Kondratiuk odmówił, obawiając się, że kontrola NKWD ujawni jego prawdziwą tożsamość.
Kondratiuk, Gorczakow i Nikitin pracowali nad projektem energetyki wiatrowej przez następne cztery lata, aż do tajemniczej śmierci Ordżonikidze. W lutym 1938 projekt został uznany za zbyt drogi i niebezpieczny, a budowę przerwano. Nikitin wykorzystał później swoje doświadczenia w projekcie wieży Ostankino w latach 1960. Tymczasem inżynierowie podjęli pracę nad projektowaniem mniejszych turbin wiatrowych (w zakresie mocy 150-200 kW) do farm energetycznych. W tym czasie Kondratiuk dowiedział się o aresztowaniu Korolowa pod zarzutem zdrady za marnowanie czasu na projektowanie statku kosmicznego. Natychmiast postanowił pozbyć się własnych obfitych notatek na ten temat. Były sąsiad z Nowosybirska, który pomógł mu wrócić do zdrowia po epizodzie tyfusu, zgodził się zabrać zeszyty. Kondratiuk przesłał także kopię swojego opublikowanego dzieła do muzeum Ciołkowskiego w Kałudze.
Walka i śmierć w II wojnie światowej.
Kondratiuk dołączył do Armii Czerwonej jako ochotnik w czerwcu 1941 i zginął w 1942 roku. Dokładne okoliczności jego śmierci nie są znane. Jego jednostka brała udział w ciężkich walkach z niemieckimi najeźdźcami w październiku 1941 roku. Czasem jako możliwa data śmierci jest podawany 3 października, ale dowody zebrane w latach 90. sugerują, że najprawdopodobniej zginął w boju 23 lutego 1942 roku pod wsią Kriwcowo w obwodzie orłowskim.
Pojawiały się także spekulacje, jakoby Kondratiuk nie zginął, ale został pojmany przez Niemców i później pracował nad rakietami V2 pod kierunkiem Wernhera von Brauna.
Upamiętnienie.
Manewr spotkania na orbicie księżycowej (LOR, ) został uznany za najefektywniejszy plan lotu w amerykańskim programie Apollo. Jego główny orędownik, przy okazji startu misji Apollo 9 wspomniał, że zna i jest pod wrażeniem prac Kondratiuka, który pół wieku wcześniej doszedł do takich samych wniosków. Praca Kondratiuka, w której został opisany ten manewr, została wydana w ZSRR dopiero w 1964 i rok później przetłumaczona na angielski. Kiedy amerykański astronauta Neil Armstrong odwiedził Związek Radziecki po swoim historycznym locie na Księżyc, zebrał garść ziemi spod domu inżyniera w Nowosybirsku, aby symbolicznie podziękować mu za wkład w loty kosmiczne. Kondratiuk został uniewinniony w 1970 roku. W 1977 roku jego siostra, Nina Szargiej, wyjaśniła okoliczności zmiany nazwiska przez brata przed komisją KC Komunistycznej Partii Ukrainy, co pozwoliło na pełną rehabilitację i przywrócenie pamięci inżyniera. Później na cześć Kondratiuka zostały nazwane muzea w Nowosybirsku i Połtawie, plac w Nowosybirsku, ulice w Połtawie, Kijowie, Moskwie i innych miastach, a także krater Kondratyuk na Księżycu i planetoida (3084) Kondratyuk odkryta w 1977 roku.
Rząd Ukrainy wydał znaczki pocztowe i monety z wizerunkiem Kondratiuka. Politechnika Połtawska nosi imię Kondratiuka od 1997 roku.
Międzynarodowa Akademia Astronautyki zaleciła, aby umieścić postać Kondratiuka wśród naukowców w Międzynarodowej Galerii Sław Kosmicznych. W 2014 roku Jurij Kondratiuk został wprowadzony do Międzynarodowej Galerii Sław Kosmicznych w Muzeum historii kosmosu w Nowym Meksyku.

</doc>
<doc id="4799729" url="https://pl.wikipedia.org/wiki?curid=4799729" title="AWS (ujednoznacznienie)">
AWS (ujednoznacznienie)



</doc>
<doc id="4799730" url="https://pl.wikipedia.org/wiki?curid=4799730" title="Carl Meinhof">
Carl Meinhof

Carl Friedrich Michael Meinhof (ur. 23 lipca 1857 w Barzowicach, zm. 11 lutego 1944 w Greifswaldzie) – niemiecki językoznawca, nauczyciel, wykładowca akademicki i pastor ewangelicki.
Życiorys.
Pochodzenie.
Był synem Friedricha Meinhofa (1800-1881) i jego trzeciej żony Clary Christiane Giesebrecht (1819-1893). Jego ojciec był absolwentem Uniwersytetów w Lipsku, Wittemberdze i Berlinie. Następnie był pastorem w parafiach w Drosedow (1828-1831) i Gramenz (1832-1842). Od 1842 r. do śmierci był pastorem w Barzwitz (Barzowicach), gdzie przyczynił się rozwoju tutejszego rolnictwa i szkolnictwa. Był znanym teologiem. Założył Koło Misyjne, które podczas hucznych festynów gromadziło fundusze przekazywane placówce misyjnej w Botshabelo w ówczesnym Wolnym Państwie Oranii. To właśnie ojciec zainteresował Carla misjami w Afryce. Pastorem był także ojciec Friedricha, a dziadek Carla. Clara Meinhof pochodziła z rodziny inteligenckiej. Jej ojcem był poeta i dyrektor Szkoły Wyższej przy Grauen Kloster w Berlinie Karl Ludwig Giesebrecht. Wujem Clary był poeta i filozof Ludwik Giesebrecht, zaś jej bratem historyk Świętego Cesarstwa Rzymskiego Wilhelm Gisebrecht. Carl Meinhof miał jedenaściorga rodzeństwa. Jego brat John był dziadkiem Ulriki Meinhof.
Edukacja i praca zawodowa.
Jego pierwszymi nauczycielami domowymi była jego matka, dwóch starszych braci – Otto i Max oraz kościelny imieniem Völkner. W 1868 r. zamieszkał w Halle, gdzie przez trzy lata uczył się w tutejszym gimnazjum. Jego dyrektorem był szwagier matki, Theodore Ader, także dyrektor Fundacji Frankijskiej. W 1875 r.rozpoczął studia teologiczne na Uniwersytecie w Halle, pod okiem znawcy Lutra Juliusa Köstlina. W tym czasie spędzał dużo czasu u swojego wuja, historyka Wilhelma Giesebrechta, u którego poznał wielu przedstawicieli ówczesnego świata nauki. Następnie studiował germanistykę na konserwatywnym Uniwersytecie w Erlangen, który miał duże wpływy w kręgach misyjnych. Jednym z jego wykładowców był filolog Rudolf von Raumer. Próbował on znaleźć pokrewieństwo między językami indoeuropejskimi a semickimi, co wywarło duży wpływ na Meinhofa. W 1877 r. powrócił do studiów teologicznych na Uniwersytecie w Greifswaldzie. Tu przekonał się, że teologia nie interesuje go tak bardzo jak językoznawstwo. Mimo to w latach 1878–79 zdał egzaminy. W 1879 r. rozpoczął pracę jako nauczyciel w Wolgaście. Równolegle kontynuował swoją edukację na Uniwersytecie w Tybindze. W 1881 r. złożył egzamin państwowy "pro facultate docendi" z teologii. W latach 1881–1886 pracował jako nauczyciel w Stettinie (ob. Szczecin). W latach 1886–1903 był pastorem parafii ewangelickiej w Zizow (ob. Cisowo).
Początki kariery lingwistycznej.
Po ukończeniu studiów, Meinhof rozwijał swoją pasję lingwistyczną ucząc się języków aramejskiego, asyryjskiego i arabskiego oraz doskonaląc znajomość języka hebrajskiego. Swój pierwszy artykuł naukowy napisał właśnie nt. języka hebrajskiego. Pisał eseje nt. języka dolnoniemieckiego pod pseudonimem "Mai". W latach 80. jego zainteresowania przeszły z języków indoeuropejskich na afrykańskie. Wcześniej miał styczność z mową Afrykanerów poprzez osoby związane z niemieckimi misjami oraz swojego przyjaciela Büttnera. To właśnie on nauczył go pierwszych słów w języku Afryki, jednak z powodu wyjazdu do Berlina nie mógł kontynuować nauczania Meinhofa. Podczas pobytu w Cisowie, Meinhof poznał rdzennego mieszkańca Afryki, Njo Dibone z plemienia Duala w Kamerunie. Ten zainteresował go swoim językiem. Meinhof miał uczyć Dibone języka niemieckiego. W zamian on nauczył go języka duala. W ten sposób Meinhof zainteresował się językami Bantu i rozpoczął nad nimi badania. Innym językiem z rodziny Bantu badanym przez Meinhofa był Suahili. W swojej parafii w Cisowie, Meinhof prowadził wykłady z afrykanistyki, na które przyjmował po jednej lub dwie osoby naraz. Większość z nich była misjonarzami, niektórzy mieszkali w niemieckich koloniach w Afryce od urodzenia. Sporadycznie odwiedzali go rdzenni Afrykańczycy. Dr Sara Pugach nazywa Cisowo pierwszą "mekką" językoznawców afrykańskich, na długo zanim stał się nią Hamburg.
Pierwsza publikacja i podróż do Afryki.
W latach 90. Meinhof opublikował kilka artykułów nt. języka Duala w czasopiśmie naukowym "Zeitschrift für Afrikanische Sprachen". W 1899 r. opublikował swoją pierwszą pracę pt. "Zarys fonetyki języka Bantu". Na podstawie analizy sześciu języków tej rodziny, wysunął tezę o istnieniu wspólnego dla nich języka Proto-Bantu (niem. Ur-Bantu). Stworzył metodę transkrypcji języka i objaśnił znaczenie detali fonoligcznych całej rodziny. Meinhof był pierwszą osobą, która dokonała analizy naukowej tej rodziny językowej. W swoich badaniach wykorzystał wiedzę, którą zdobył na studiach z filologii. Publikacja została bardzo dobrze przyjęta przez środowisko akademickie, a Meinhofowi przyniosła popularność i uznanie. Nazwano go nawet "najważniejszym znawcą języka Bantu", pomimo faktu, że nigdy dotąd nie był w Afryce. Zaczął prowadzić regularne wykłady i pisać do czasopism takich jak "Allgemeine Missions-Zeitschrift". Urząd Rzeszy ds. Kolonii zasięgał opinii Meinhofa przed zaaprobowaniem nowej misji. Brano przy tym pod uwagę nie tyle potencjał badawczy języków afrykańskich, co możliwość indoktrynacji rdzennej ludności. W 1902 r. cesarz Wilhelm II Hohenzollern nadał mu stypendium, dzięki któremu odbył podróż do Zanzibaru. Pomysł ten poparł wcześniej minister kultury Konrad von Studt. Podczas podróży Meinhof zebrał liczne materiały do analizy języków i tradycji afrykańskich. Był jedną z pierwszych osób, które nagrały muzykę plemion Afryki Wschodniej. Między innymi wtedy doszedł do wniosku, że język północny sotho jest najbliższy proponowanemu przez niego językowi Proto-Bantu. Później wycofał się z tej opinii, uznając za kolebkę języka Proto-Bantu Afrykę Wschodnią. W opinii dr. Sara Pugach było to motywowane tym, że językiem sotho posługiwano się na terenie republik burskich, co uniemożliwiało jego badanie przez niemieckiego badacza. Meinhof miał wybrać lokalizację, która znajdowała się na terenie niemieckiej kolonii.
Kariera akademicka.
W latach 1903-1909 wykładał języki afrykańskie na Seminarium Orientalnym Uniwersytetu w Berlinie. Już w latach 1898-1900 trzykrotnie starał się o objęcie katedry, bezowocnie. W 1905 roku uzyskał tytuł profesora. Jego fakultet był za krótki, by mógł on przekazać swoim uczniom pełną wiedzę na temat języka. Zamiast tego starał się im pokazać, jak mogą w najłatwiejszy sposób nawiązać kontakt z afrykańskimi tubylcami. Wpajał im, żeby traktowali każdy język jako całkiem oddzielny świat, a nie patrzyli na nie przez pryzmat języków rodziny indoeuropejskiej. W tym czasie zaczął badać języki z innych rodzin niż Bantu, m.in. język nama, język herero, język Hotentotów i Buszmenów oraz języki chamickie. Ostatni termin już wówczas wzbudzał wiele kontrowersji i obecnie nie jest używany. Meinhof uważał, że istnieje związek między językami chamickimi a nigeryjskimi, Bantu i nama. Miało to udowadniać tezę, że mieszkańcy Afryki Subsaharyjskiej są czarnymi potomkami chamitów. Teza ta została później uznana za rasistowską i nieuzasadnioną, po czym została odrzucona przez badaczy, w tym przez niego samego. Meinhof odszedł z Uniwersytetu w Berlinie z powodu konfliktu z dyrektorem Semianrium Orientalnego Eduardem Sachau. Ich współpraca od początku była burzliwa. Bezpośrednim powodem odejścia Meinhofa było niewyrażenie zgody na założenie przez niego własnego czasopisma. W latach 1909-1936 pracował w Instytucie Kolonialnym w Hamburgu, od 1919 roku będącego w strukturach nowo powstałego Uniwersytetu Hamburskiego. Był dyrektorem Seminarium Języków Kolonialnych, a od 1919 roku Pierwszym Prezesem Wydziału Studiów Afrykańskich. Założył tu czasopismo naukowe pt. "Zeitschrift für Kolonialsprachen" (później wydawane pod tytułem "Zeitschrift für Eingeborenensprachen"). Brał udział w konferencjach językoznawców. Niektóre jego wykłady zostały wydane w formie książkowej. W latach 1914 i 1927-28 odbył kolejne podróże do Afryki, kolejno do obecnej Tanzanii i Afryki Południowej.
Międzynarodowa popularność, emerytura i śmierć.
Przez kolejne lata Carl Meinhof zyskał sobie międzynarodową sławę, a jego pracę wywarły wpływ na kolejne pokolenie badaczy. Potwierdza to m.in. A.N. Tucker we wspomnieniu prof. Meinhofa opublikowanym na łamach Biuletynu School of Oriental and African Studies w Londynie. Dr Sara Pugach w haśle "Encyklopedii Języków i Linwistów" nazywa go najbardziej znanym lingwistą europejskim afrykanistą I połowy XX wieku. W 1936 roku przeszedł na emeryturę, ale swoje badania prowadził do śmierci w 1944 roku.
Współpracownicy i następcy.
Według dr Sary Pugach, Meinhof odznaczał się wysokim ego i często popadał w konflikty ze współpracownikami. W sposób agresywny forsował swoje poglądy na arenie naukowej. Przysporzyło mu to wielu przeciwników, ale dzięki temu zdobył sobie dominującą pozycję w świecie afrykanistyki. Przez wiele dekad prowadził korespondencję z Wilhelmem Wundt i Felixem von Luschan. Z tym drugim odbywał także sporadyczne spotkania. Meinhof i von Luschan pracowali razem nad swoimi teoriami lingwistyczno-rasowymi. W latach 1903-1913 współpracował pochodzącym z Południowej Afryki Mtoro Bakari, który był autorem i wykładowcą w Niemczech. Bakari zerwał stosunki z Meinhofem z uwagi na jego islamofobię i europocentryzm. Dr Pugach jako powód ich kłótni podaje fakt, że Bakari ożenił się z Niemką Berthą Hilske, czego Meinhof nie zaakceptował i zwolnił go z pracy. Uważał też, że Bakari miał nie okazywać należnego szacunku jemu i jego niemieckim kolegom. Po stronie Bakari stanęła część współpracowników Meinhofa, w tym jego dawny przyjaciel Büttner. Uczniem Meinhofa był Diedrich Westermann, który poprawił i poszerzył jego badania. Mimo to na przełomie lat 20. i 30. Meinhof popadł w konflikt z Westermannem, między innymi na tle różnic w poglądach naukowych. Westermann uważał, że języki nigero-kongijskie są spokrewnione z językami Bantu, co Meinhof wcześniej odrzucił. Innym jego współpracownikiem był Martin Heepe. W latach 20. Meinhof nie wydał Heepe zgody na publikację jego pracy, ponieważ nie był zadowolony ze współpracy z nim przy tworzeniu słownika języka ewondo. W latach 20. jego uczniem był Nicholas van Warmelo, z którym współpracował następnie przy przetłumaczeniu swojej pracy dot. fonologii języków Bantu na język angielski. Pracami Carla Meinhofa zajmowały się kolejne pokolenia badaczy aż po XXI wiek. Współcześnie jest to m.in. wspomniana wyżej dr Sara Pugach z Uniwersytetu Kalifornijskiego w Los Angeles i Uniwersytetu Stanu Ohio.
Poglądy i przynależność partyjna.
Według dr Sary Pugach, Meinhof był związany z kręgiem nacjonalistów od lat 70. XIX wieku. O ile w młodości był bardziej otwarty, czego dowodzi jego owocna przyjaźń z Njo Dibone, to z biegiem last stał się coraz bardziej konserwatywny, czego wyrazem jest konflikt z Mtoro Bakari na tle rasistowskim. Mimo to, w przeciwieństwie do wielu rasistów swoich czasów, Meinhof był zdania, że czarnoskórzy mogą osiągnąć taki poziom rozwoju jak biali. Uważał ich za mniej rozwiniętych w sensie cywilizacyjnym, nie biologicznym. Poddawał otwartej i odwzajemnionej krytyce teorie rasowe takich badaczy jak Leo Frobenius czy Wilhelm Schmidt. Dr Pugach nazywa jego poglądy dwuznacznymi i stwierdza, że nie można go jednoznacznie określić jako rasistę.
Carl Meinhof wyrażał pogląd, że należy chronić języki afrykańskie przed wpływami europejskimi. Po podróży z lat 1927-28 wyraził ubolewanie nad zanikaniem ich tradycji, zwyczajów, ubiorów i unikatowości języka. Zaobserwował wtedy, że większość czarnoskórych chodzi w ubraniach europejskich, azjatyckich lub arabskich. Hotentoci zaprzestali używania rodzimego języka, zaś Buszmeni niemal całkiem wymarli. W jego opinii języki niektórych plemion już wtedy wymarły zanim udało się je dobrze poznać. Zdaniem Meinhofa Afrykańczycy nie powinni być uczeni języków angielskiego i afrikaans, ale posługiwać się rodzimą mową. Doszedł do wniosku, że swój język i zwyczaje lepiej zachowują te plemiona, które były pod opieką misji protestanckich. Poglądy Meinhofa na temat ochrony języków afrykańskich zyskały uznanie dopiero po II wojnie światowej. Jednym z ich orędowników był były uczeń Meinhofa, Werner Eiselen, który postulował m.in. żeby uczyć Afrykańczyków ich mowy ojczystej, a nie j. europejskich lub afrikaans.
Jako cel swoich badań widział umocnienie i poszerzenie dominacji aryjskiej w niemieckich koloniach, a w dalszej perspektywie utworzenie z Niemiec mocarstwa imperialnego. Transkrypcja języków afrykańskich, które dotąd funkcjonowały wyłącznie jako języki mówione, miała pomóc przyswoić rdzennym mieszkańców ideały chrześcijańskie i niemieckie. Meinhof stworzył bardziej efektywną metodę nauki języków rdzennej ludności Afrykanerów, dzięki czemu misjonarze mogli łatwiej się z nimi porozumieć i dokonać ich indoktrynacji. Wcześniej mogli się oni uczyć języka jedynie ze słuchu. Meinhof chciał, by mieszkańcy kolonii zaczęli utożsamiać się z narodem niemieckim. Indoktrynacja miała dokonać ich awansu cywilizacyjnego. Carl Meinhof traktował językoznawstwo jako narzędzie mogące udowodnić teorie rasowe, takie jak rzekome pokrewieństwo Chamitów z Afrykańczykami. Od 1933 roku był członkiem NSDAP. Wstąpił do partii ponieważ wierzył, że Adolf Hitler jest w stanie przywrócić Niemcom utracone po I wojnie światowej kolonie. Po dojściu Hitlera do władzy dołączył do komitetu, który miał za zadanie zreorganizować prace Uniwersytetu w Hamburgu tak, by zaszczepić na jego gruncie nowe podejście do kwestii kolonialnej.
Życie prywatne.
Jego pierwszą żoną była Elly Heyer (zm. 1894), którą poznał w Szczecinie. W 1895 r. poślubił Annę Kloss. Miał dwójkę dzieci.

</doc>
<doc id="4799731" url="https://pl.wikipedia.org/wiki?curid=4799731" title="Instytut Muzyki Akademii Pomorskiej w Słupsku">
Instytut Muzyki Akademii Pomorskiej w Słupsku



</doc>
<doc id="4799734" url="https://pl.wikipedia.org/wiki?curid=4799734" title="Jan Czaczkowski">
Jan Czaczkowski



</doc>
<doc id="4799735" url="https://pl.wikipedia.org/wiki?curid=4799735" title="The Bible Story of Christmas">
The Bible Story of Christmas

The Bible Story of Christmas (Narrated by Bing Crosby) – album studyjny wydany w 1957 roku, w którym Bing Crosby opowiada świąteczną historię według Ewangelii św. Łukasza (rozdział drugi) z chórem Bonaventure śpiewającym hymny bożonarodzeniowe przeplatające się z narracją Crosby’ego.
Album został wydany ponownie na płytę winylową, a także na płytę CD w 2017 roku.

</doc>
<doc id="4799739" url="https://pl.wikipedia.org/wiki?curid=4799739" title="Hanna Baranowska">
Hanna Baranowska

Hanna Maria Baranowska – polska specjalistka w zakresie fizyki polimerów spożywczych, technologii i fizyki biopolimerów, dr hab. nauk rolniczych, profesor uczelni Katedry Fizyki i Biofizyki Wydziału Nauk o Żywności i Żywieniu Uniwersytetu Przyrodniczego w Poznaniu.
Życiorys.
17 grudnia 1998 obroniła pracę doktorską "Właściwości wody hydratacyjnej badane metodami MRJ i ich wpływ na reologiczne właściwości roztworów białek", 20 czerwca 2013 habilitowała się na podstawie pracy zatytułowanej "Charakterystyka żeli skrobiowych określona metodą niskopolowego magnetycznego rezonansu jądrowego". Została zatrudniona na stanowisku adiunkta w Katedrze Fizyki na Wydziale Nauk o Żywności i Żywieniu Uniwersytetu Przyrodniczego w Poznaniu.
Piastuje stanowisko profesora uczelni w Katedrze Fizyki i Biofizyki na Wydziale Nauk o Żywności i Żywieniu Uniwersytetu Przyrodniczego w Poznaniu.

</doc>
<doc id="4799740" url="https://pl.wikipedia.org/wiki?curid=4799740" title="Friedrich Meinhof">
Friedrich Meinhof



</doc>
<doc id="4799744" url="https://pl.wikipedia.org/wiki?curid=4799744" title="Meinhof">
Meinhof

Osoby o tym nazwisku:

</doc>
<doc id="4799746" url="https://pl.wikipedia.org/wiki?curid=4799746" title="Daimatsu Takehana">
Daimatsu Takehana

 – japoński kombinator norweski, a następnie skoczek narciarski. Medalista mistrzostw świata juniorów (2020) w sztafecie mieszanej w kombinacji norweskiej.
Przebieg kariery.
Kombinacja norweska.
Takehana zaczął trenować skoki narciarskie w czwartej klasie szkoły podstawowej, a kombinację norweską w pierwszej klasie gimnazjum. Na treningi trafił za sprawą swojego ojca, który uprawiał skoki narciarskie. W lutym 2016 dwukrotnie uplasował się w czołowej dziesiątce zawodów FIS Youth Cup w Trondheim (5. i 6. miejsce – Gundersen HS65/5 km). Do początku 2019 w kombinacji norweskiej na poziomie międzynarodowym startował tylko w zawodach juniorskich i regionalnych konkursach rozgrywanych w Japonii. W styczniu 2019 w Klingenthal zadebiutował w Pucharze Kontynentalnym, plasując się w czwartej i piątej dziesiątce. W tym samym miesiącu w Ruce zdobył pierwsze punkty tego cyklu, zajmując 13. (Gundersen HS142/10 km) i 22. (start masowy 10 km/HS142) miejsce, a z japońskim zespołem zajął także 4. lokatę w konkursie drużynowym.
W styczniu 2019 w Lahti wziął udział w mistrzostwach świata juniorów – indywidualnie był dwukrotnie 13. (Gundersen HS100/5 km oraz Gundersen HS100/10 km), a drużynowo 6. W marcu 2019 w Niżnym Tagile zajął 10. miejsce w konkursie Pucharu Kontynentalnego (start masowy HS100/10 km). We wrześniu 2019 w Planicy wystąpił w Letnim Grand Prix, dwukrotnie plasując się na 25. lokacie (Gundersen HS138/10 km), w obu konkursach zajmując pozycję w czołowej dziesiątce (odpowiednio 10. i 6.) w części skokowej. W lutym 2020 w Eisenerz stanął na najniższym stopniu podium Pucharu Kontynentalnego w rywalizacji zespołów mieszanych. W marcu 2020 w Oberwiesenthal wziął udział w mistrzostwach świata juniorów – indywidualnie został zdyskwalifikowany (Gundersen HS105/10 km), w konkursie drużynowym zajął 6. miejsce, a w sztafecie mieszanej zdobył z Japończykami brązowy medal.
Skoki narciarskie.
Do końca sezonu 2019/2020 startował głównie w zawodach kombinacji norweskiej. Mimo to okazjonalnie brał też udział w zawodach skoków narciarskich. W marcu 2017 w Sapporo wystartował w FIS Cupie, plasując się na przełomie drugiej i trzeciej dziesiątki. W 2018 został mistrzem Japonii szkół średnich. W tym czasie sporadycznie startował w zawodach międzynarodowych rozgrywanych w Japonii – w styczniu 2018 zajął 16. miejsce w 57. edycji STV Cup, rozgrywanych wspólnie z Pucharem Kontynentalnym w skokach narciarskich w Sapporo.
W kwietniu 2020 został zawodnikiem klubu Tsuchiya Home Ski Club, a w maju 2020 został włączony do składu reprezentacji Japonii w skokach narciarskich. W lutym 2021 w Lahti, już jako skoczek, wystąpił na mistrzostwach świata juniorów, zajmując 30. miejsce w konkursie indywidualnym i 6. w drużynowym

</doc>
<doc id="4799747" url="https://pl.wikipedia.org/wiki?curid=4799747" title="Urbanová">
Urbanová

Osoby o tym nazwisku:

</doc>
<doc id="4799748" url="https://pl.wikipedia.org/wiki?curid=4799748" title="Never Be Afraid">
Never Be Afraid

Never Be Afraid (podtytuł: A Musical Version of The Emperor's New Clothes) – album studyjny Binga Crosby’ego wykonany dla dzieci przez Golden Records. Jest to muzyczna adaptacja "Nowych szat cesarza" (ang. "The Emperor’s New Clothes") – baśni Hansa Christiana Andersena. Muzykę wykonał Lew Spence, a teksty Alan Bergman i Marilyn Keith.

</doc>
<doc id="4799749" url="https://pl.wikipedia.org/wiki?curid=4799749" title="Oranżeria Egipska w Końskich">
Oranżeria Egipska w Końskich

Oranżeria Egipska (potocznie zwana Egipcjanką) – oranżeria znajdująca się w zespole parkowo-pałacowym w Końskich. Przykład nurtu egiptyzującego w architekturze XIX w.
Historia.
Założenie parkowo-pałacowe w Końskich zaczął wznosić Jan Małachowski w poł. XVIII w. Do czasu śmierci fundatora zdołano ukończyć tylko cześć założenia. Wnuk Jana, Stanisław Aleksander Małachowski po 1815 r. osiadł na stałe w Końskich i rozpoczął rozbudowę parku. 
Projektantem rozbudowy założenia został, zaproszony przez Małachowskich, włoski architekt Franciszek Maria Lanci. Oranżeria była pierwszym wzniesionym od podstaw obiektem jego projektu. Wcześniej zaprojektował tylko przebudowę kościoła św. Mikołaja w stylu neogotyckim. Lanci, który nigdy nie był w Egipcie, zaczerpnął wzorce i detale z publikacji powstałych po wyprawie Napoleona, m.in. "Description de l'Égypte". Wzorował się na budowlach z okresu ptolemejsko-rzymskiego, szczególnie świątyni w Denderze.
W 1969 r. od strony północnej dobudowano modernistyczną przybudówkę zaprojektowaną przez Feliksa Dzierżanowskiego, która zaburzyła charakter obiektu. Mieściła się w niej kawiarnia „Egipcjanka”.
Architektura.
Oranżeria została wybudowana na planie wydłużonego prostokąta o wymiarach 54,75 × 7,25m. Główne wejście znajduje się w elewacji południowej w ryzalicie zwieńczonym filarami i naczółkiem z uskrzydlonym dyskiem słonecznym. Pozostałą część elewacji południowej zajmują przeszklone arkady doświetlające wnętrze. Rozdzielone są ośmiobocznymi półkolumnami z prostokątnymi bazami i kapitelami kompozytowymi. Na zwornikach łuków znajdują się rzeźby wzorowane na głowicach z podobiznami bogini Hathor. W narożnikach budynku znajdują się pylony zwieńczone gzymsem "cavetto", a w elewacji wschodniej portyk z bocznym wejściem. Na południowych ścianach pylonów i ryzalitu umieszczono pseudohieroglify, a w niszach pylonów posągi faraonów wzorowane na Kolosach Memnona.

</doc>
<doc id="4799750" url="https://pl.wikipedia.org/wiki?curid=4799750" title="Bokownik wiązowy">
Bokownik wiązowy

Bokownik wiązowy ("Hypsizygus ulmarius" (Bull.) Redhead) – gatunek grzybów z rodziny kępkowcowatych ("Lyophyllaceae").
Systematyka i nazewnictwo.
Pozycja w klasyfikacji według Index Fungorum: "Calocybe, Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1791 r. Jean Baptiste François Bulliard nadając mu nazwę "Agaricus ulmarius". Obecną, uznaną przez Index Fungorum nazwę nadał mu w 1984 r. Scott Alan Redhead, przenosząc go do rodzaju "Hypsyzigus".
Niektóre synonimy:
Nazwę polską zaproponował Władysław Wojewoda w 2003 r. W piśmiennictwie polskim gatunek ten opisywany był wcześniej jako bedłka wiązowa (Feliks Berdau 1876), boczniak wiązowy (Maciej Orłoś 1951), przyuszek wiązowy (Józef Teodorowicz 1933), podblaszek wiązowy (W. Wojewoda 1979).
Występowanie i siedlisko.
W piśmiennictwie naukowym do 2003 r. podano liczne stanowiska. Inne i bardziej aktualne stanowiska podaje internetowy atlas grzybów. 
Pasożyt i saprotrof. Występuje na drzewach liściastych w lasach, parkach, ogrodach botanicznych, przy drogach. Najczęściej spotykany na wiązie szypułkowym ("Ulmus laevis") i wiązie pospolitym ("Ulmus minor"), ale notowany także na klonie jaworze ("Ulmus pseudoplatanus"), kasztanowcu pospolitym ("Aesculum hippocastanum"), topoli osice ("Populus tremula"), brzozie, buku, dębie, lipie. Owocniki od lipca do listopada.
Morfologia.
Średnica 6–15 (wyjątkowo do 30) cm, wypukły z szerokim brzegiem. Powierzchnia sucha, gładka, o barwie od białawej do kremowej.
Przyrośnięte lub nieznacznie zbiegające, szerokie, gęste, białe.
Wysokość 6–13 cm, grubość 2–3 cm, cylindryczny, gładki lub drobno włóknisty. Powierzchnia biała. Pierścienia brak.
Zapach kwaśny, nieznaczny lub czasami lekko mączny. Smak łagodny.
Wysyp zarodników kremowy. Zarodniki 3,5–6,5 × 3–5 µm, nieamyloidalne.

</doc>
<doc id="4799751" url="https://pl.wikipedia.org/wiki?curid=4799751" title="Hypsizygus ulmarius">
Hypsizygus ulmarius



</doc>
<doc id="4799752" url="https://pl.wikipedia.org/wiki?curid=4799752" title="Podblaszek wiązowy">
Podblaszek wiązowy



</doc>
<doc id="4799753" url="https://pl.wikipedia.org/wiki?curid=4799753" title="Lyophyllum ulmarium">
Lyophyllum ulmarium



</doc>
<doc id="4799754" url="https://pl.wikipedia.org/wiki?curid=4799754" title="Michał Łowicki">
Michał Łowicki

Michał Łowicki (ur. pod koniec XVI w, zm. ?) – polski szlachcic i kupiec.
Życiorys.
Urodził się w Londynie pod koniec XVI wieku. Był on szlachcicem i kupcem, współpracownikiem Kompanii Wirgińskiej który 1 października 1608 roku na pokładzie statku "Mary and Margaret" przybył do Jamestown. Wraz z Łowickim do Jamestown przybyli Zbigniew Stefański, Jan Mata, Stanisław Sadowski oraz Jan Bogdan.

</doc>
<doc id="4799756" url="https://pl.wikipedia.org/wiki?curid=4799756" title="Pietroasele (wieś)">
Pietroasele (wieś)



</doc>
<doc id="4799757" url="https://pl.wikipedia.org/wiki?curid=4799757" title="Jack B. Nimble – A Mother Goose Fantasy">
Jack B. Nimble – A Mother Goose Fantasy

Jack B. Nimble – A Mother Goose Fantasy – studyjny album piosenkarza Binga Crosby'ego wydany w marcu 1958 roku przez Golden Records, który zawierał opowiadanie muzyczne dla dzieci.

</doc>
<doc id="4799759" url="https://pl.wikipedia.org/wiki?curid=4799759" title="Pobudka (czasopismo 1889–1892)">
Pobudka (czasopismo 1889–1892)

„Pobudka” – polskie pismo socjalistyczne wychodzące w latach 1889–1892 w Paryżu.
Zaczęło wychodzić w 1889 w Paryżu z inicjatywy Stanisława Barańskiego. Było organem Gminy Narodowo-Socjalistycznej w Paryżu, od 1891 wychodziło z podtytułem „Organ Polskiej Narodowo-Socjalistycznej Partii”. Nadtytułem było naczelne hasło Gminy: „Wolność, Równość, Niepodległość”. Był to miesięcznik. Redaktorami naczelnymi pisma byli Stanisław Barański (1889–1891) a po jego śmierci Jan Lorentowicz (1891-1892). W latach 1889-1891 w redagowaniu „Pobudki” pomagali Stanisławowi Barańskiemu najpierw Antoni Złotnicki a potem Jan Lorentowicz. Od pierwszego numeru poczynając zasilał pismo swymi artykułami Bolesław Limanowski. Oprócz niego autorami tekstu umieszczanych pod pseudonimami byli Marian Abramowicz, Władysław Grabski, Jan Wacław Machajski, Antoni Złotnicki, Tadeusz Jaroszyński, Antoni Lange, Maria Sulicka, Maria Szeliga i Gabriela Zapolska oraz Jan Lucjan Tolkemit. 

</doc>
<doc id="4799760" url="https://pl.wikipedia.org/wiki?curid=4799760" title="Topola czarna 'Plantierensis' z Parku Matejki w Łodzi">
Topola czarna 'Plantierensis' z Parku Matejki w Łodzi

Topola 'Plantierensis' z Łodzi – rosnąca w ogrodzie francuskim Parku Matejki topola czarna w odmianie szerokokolumnowej, najokazalsza krajowa topola z grupy 'Plantierensis'. Pomnik przyrody od 2020 r.
Drzewo odznacza się pięknym pokrojem, charakterystycznym dla odmiany oraz drobnym owłosieniem ogonków liściowych. Rośnie w pobliżu fontanny. Topola została posadzona po zakończeniu II wojny światowej wraz z innymi roślinami sprowadzonymi z zachodniej Europy w nawiązaniu do stworzonego układu kompozycyjnego.
Drzewo zostało uchwalone pomnikiem przyrody dn. 15.04.2020 r. uchwałą nr XXIV/812/20 Rady Miejskiej w Łodzi. 

</doc>
<doc id="4799761" url="https://pl.wikipedia.org/wiki?curid=4799761" title="Hrubý">
Hrubý

Osoby o tym nazwisku:

</doc>
<doc id="4799763" url="https://pl.wikipedia.org/wiki?curid=4799763" title="Perłowski">
Perłowski

Osoby o tym nazwisku:

</doc>
<doc id="4799765" url="https://pl.wikipedia.org/wiki?curid=4799765" title="Fancy Meeting You Here">
Fancy Meeting You Here

Fancy Meeting You Here – album studyjny autorstwa Binga Crosby’ego i Rosemary Clooney wydany przez RCA Victor w 1958 roku. Album zaaranżował Billy May, który również dyrygował orkiestrą.
Album został wydany na płytę CD w 2001 roku.

</doc>
<doc id="4799766" url="https://pl.wikipedia.org/wiki?curid=4799766" title="Bitwa pod Tewkesbury">
Bitwa pod Tewkesbury

Bitwa pod Tewkesbury – jedna z decydujących bitew Wojny Dwóch Róż pomiędzy Lancasterami a Yorkami. Miała miejsce 4 maja 1471 roku.
Tło.
Edward IV York uzyskał władzę w Anglii w wyniku krwawej bitwy pod Towton w 1461 roku. Edward wdał się w konflikt z 16. hrabią Warwich Richardem Neville'em, który w 1470 roku sprzymierzył się z Małgorzatą Andegaweńską i jej synem Edwardem oraz zajął Londyn. Królem ponownie został Henryk VI, a Edward musiał uciekać z kraju, jednak wkrótce powrócił dzięki wsparciu księcia Burgundii Karola Śmiałego. 14 kwietnia 1471 roku pokonał Warwicka w bitwie pod Barnet, gdzie tamten zginął. W tym samym dniu w Anglii wylądowała Małgorzata i Edward Westminster. Edward IV wraz z braćmi, książętami Clarence i Gloucester, ruszył przeciw nim.
Przed bitwą.
Lancasterowie starali się przedostać do Walii, gdzie czekały ich posiłki Jaspera Tudora, jednak Edward dogonił ich pod Tewkesbury. Obie armie były zbliżone i liczyły po około 6 tysięcy ludzi. Do bitwy doszło 4 maja na terenie trudnym – pełnym żywopłotów i miejsc podmokłych. Lancasterowie zajęli pozycje obronne przed opactwem w Tewkesbury mając za plecami rzekę Avon. Lewą flanką opartą o rzekę Swilgate dowodził John Courtenay, 15. Hrabia Devon, prawą zaś dowodził Edmund Beaufort, 3. Książę Somerset. Centrum dowodził lord John Wenlock i książę Walii Edward Westminster. Małgorzata Andegaweńska nie była obecna na polu bitwy. Przednią strażą Yorków dowodził młody książę Gloucester Ryszard. Edward IV wraz z Jerzym, księciem Clarence dowodził główną częścią armii, podczas gdy tyłem dowodził baron William Hastings. Wysyłał też oddział dwustu konnych do zajęcia lasu na swej lewej flance.
Bitwa.
Yorkowie rozpoczęli bitwę ostrzałem artylerii i łuczników. Somerstet zaatakował lewą flankę Edwarda IV, jednak jego siły zostały rozbite przez 200 konnych atakujących z lasu w momencie, gdy Ryszard dołączył do starcia. Siły Somerset rozpoczęły ucieczkę w kierunku rzeki Severn i zostały w dużej części wymordowane w miejscu znanym jako „Krwawa Łąka”. Somerset ruszył do centrum i oskarżył Wenlocka o zdradę, i nie czekając na odpowiedź rozpłatał mu głowę mieczem. Widząc mordujących się dowódców żołnierze Lancasterów zaczęli uciekać przez rzekę Avon, w której wielu utonęło. Ludzie księcia Clarence dogonili i zabili uciekającego Edwarda Westminster.
Skutki.
Lancasterowie stracili 2 tysiące ludzi, w tym hrabiego Devon. Somerset dostał się dwa dni później do niewoli i został ścięty kończąc tym samym linię Beaufortów. Pojmana została również Małgorzata, którą uwięziono w Tower. Wielu zabitych pochowano w Opactwie Tewkesbury. Po bitwie krewniacy Lancasterów, Tudorowie, uciekli z Walii do Francji. Edward IV zdecydował się też na zabicie Henryka VI, co zostało dokonane 21 maja.
Po bitwie zapanował pokój, który utrzymał się do śmierci Edwarda IV w 1483 roku. 
W miejscu bitwy organizowany jest Tewkesbury Medieval Festival, jedno z większych tego typu wydarzeń w Europie.

</doc>
<doc id="4799769" url="https://pl.wikipedia.org/wiki?curid=4799769" title="Ieva Narkutė">
Ieva Narkutė

Ieva Narkutė–Šeduikienė "alias" Jieva (ur. 1987 w Kownie) – litewska piosenkarka.
Dorastała w Šiauliai razem ze swoimi rodzicami, którzy byli muzykami. Studiowała psychologię.

</doc>
<doc id="4799771" url="https://pl.wikipedia.org/wiki?curid=4799771" title="Gladsaxe Stadion">
Gladsaxe Stadion

Gladsaxe Stadion – stadion piłkarski w Gladsaxe, na przedmieściach Kopenhagi, w Danii. Został otwarty 26 maja 1940 roku. Może pomieścić 13 200 widzów. Swoje spotkania rozgrywają na nim piłkarze klubów Akademisk BK i Gladsaxe-Hero BK.
Stadion został zainaugurowany 26 maja 1940 roku. Pierwotnie obiekt posiadał bieżnię lekkoatletyczną. Po zakończeniu II wojny światowej stadion na krótko służył jako miejsce akomodacji 540 niemieckich wysiedleńców z Prus Wschodnich. W 1947 roku bieżnię lekkoatletyczną zaadaptowano na tor żużlowy, na którym odbywały się zawody organizowane przez klub Rapid. Wyścigi motocyklowe organizowano na obiekcie przez około 10 lat. W 1971 roku oddano do użytku stojącą do dziś zadaszoną trybunę po stronie zachodniej. W latach 1998–1999 przebudowano obiekt, likwidując bieżnię lekkoatletyczną i tworząc kolejne nowe trybuny. W 2002 roku obiekt był jedną z aren Mistrzostw Europy U-17. Rozegrano na nim dwa spotkania fazy grupowej oraz mecz o 3. miejsce tego turnieju.

</doc>
<doc id="4799772" url="https://pl.wikipedia.org/wiki?curid=4799772" title="Puchar Świata w skokach narciarskich 2020/2021">
Puchar Świata w skokach narciarskich 2020/2021

Puchar Świata w skokach narciarskich 2020/2021 – 42. edycja Pucharu Świata mężczyzn w skokach narciarskich, która rozpoczęła się 21 listopada 2020 roku na skoczni im. Adama Małysza w Wiśle, a zakończyła się 28 marca 2021 roku na Letalnicy w słoweńskiej Planicy. Pierwotnie miało się odbyć 35 konkursów – 28 indywidualnych, 6 drużynowych oraz jeden konkurs drużyn mieszanych, który powrócił do kalendarza Pucharu Świata po ponad 8 latach.
Oficjalny kalendarz został zatwierdzony 25 maja 2020 roku na kongresie FIS przeprowadzonym online. W trakcie sezonu odbyły się dwie imprezy, na których rozdane zostały medale. W grudniu 2020 roku odbyły się zaległe Mistrzostwa Świata w Lotach Narciarskich w słoweńskiej Planicy, które pierwotnie miały się odbyć w marcu 2020 roku. W lutym przeprowadzono Mistrzostwa Świata w Narciarstwie klasycznym w Oberstdorfie. Był to pierwszy w historii Puchar Świata, gdzie dwie miejscowości – Planica i Oberstdorf – organizowały konkurs Pucharu Świata i imprezę mistrzowską w jednym sezonie.
Sezon 2020/2021 był pierwszym, w którym funkcję dyrektora PŚ w skokach narciarskich pełnił Sandro Pertile.
Zawody w Sapporo, zaplanowane na 6–7 lutego 2021, zostały jeszcze przed rozpoczęciem sezonu odwołane z powodu pandemii COVID-19. 2 grudnia 2020 poinformowano o odwołaniu z tego samego powodu zawodów w Zhangjiakou. 10 grudnia potwierdzono dodanie do kalendarza zawodów w Klingenthal w miejsce tych w Sapporo. 14 grudnia potwierdzono dwa dodatkowe konkursy w Polsce w miejsce odwołanej rywalizacji w Zhangjiakou, zaś 16 stycznia 2021 ogłoszono, że zostaną one rozegrane w Zakopanem. 11 lutego 2021 z powodu pandemii odwołany został cały turniej Raw Air. 4 marca 2021 poinformowano o dodaniu w zamian do kalendarza jednego dodatkowego konkursu w Planicy, niewchodzącego w skład cyklu Planica 7. 
Konkurs w Oberstdorfie odbył się bez użycia systemu KO, a do startu dopuszczono wszystkich 62 skoczków zgłoszonych do konkursu po tym, jak rozegrane 28 grudnia 2020 kwalifikacje odbyły się bez polskich skoczków z powodu wykrycia u Klemensa Murańki wirusa SARS-CoV-2, jednak potem kolejne dwa wykonane testy miały wynik negatywny, przez co Polacy zostali ponownie dopuszczeni.
Z powodu zgłoszenia 50 lub mniej zawodników do obu konkursów w Titisee-Neustadt (9–10 stycznia 2021) i Klingenthal (6–7 lutego), drugiego konkursu w Zakopanem (14 lutego) oraz zawodów w Râșnovie (19 lutego), zrezygnowano z rozgrywania przed tymi konkursami kwalifikacji. W niektórych przypadkach w zamian rozegrano za nie prolog, za zwycięstwo w którym przyznawano nagrodę finansową.
Kwalifikacje w Lahti, które miały zostać rozegrane 22 stycznia, zostały przełożone na 24 stycznia z powodu silnego wiatru. Kwalifikacje do drugiego konkursu w Willingen 31 stycznia zostały odwołane z powodu silnego wiatru po skokach 26 zawodników. Z tego samego powodu konkurs ograniczony został do jednej serii. Również ze względu na silny wiatr odwołano kwalifikacje do drugiego konkursu w Planicy 26 marca 2021. Z tego samego powodu konkurs ograniczony został do jednej serii, a rozgrywany następnego dnia konkurs drużynowy odwołano po skokach 21 zawodników, później podano informacje że konkurs drużynowy odbędzie się 28 marca i zostanie skrócony do jednej serii.
Skocznie.
W tabeli podano rekordy skoczni obowiązujące przed rozpoczęciem Pucharu Świata 2020/2021 lub ustanowione bądź wyrównane w trakcie jego trwania (wyróżnione wytłuszczeniem).
Zwycięzcy kwalifikacji do zawodów.
Przed każdymi zawodami Pucharu Świata rozgrywa się kwalifikacje, wyłaniające uczestników konkursu głównego, przy czym na skoczniach dużych awansuje 50 najlepszych skoczków, a na skoczniach mamucich (konkursy lotów) awansuje 40 najlepszych zawodników.
Nie przeprowadza się kwalifikacji do ostatniego konkursu indywidualnego w sezonie (tzw. finału Pucharu Świata), w którym prawo startu ma wyłącznie najlepszych 30 zawodników klasyfikacji generalnej PŚ. Gdyby kraj organizujący tę rywalizację (Słowenia) miał mniej niż 4 skoczków w tej grupie, mógłby wystawić dodatkowo tylu zawodników, aby wypełnić ten limit.
Liderzy klasyfikacji generalnej Pucharu Świata.
Pozycja lidera Pucharu Świata należy do zawodnika, który w dotychczas rozegranych zawodach zgromadził najwięcej punktów do klasyfikacji generalnej cyklu. W przypadku równej liczby punktów, liderem Pucharu Świata jest ten zawodnik, który ma na swoim koncie więcej wygranych konkursów. W konkursie indywidualnym inaugurującym nowy sezon żółty plastron, przeznaczony dla lidera, nosił Stefan Kraft – zwycięzca poprzedniej edycji PŚ.
Liderzy klasyfikacji generalnej Pucharu Narodów.
Pozycja lidera Pucharu Narodów należy do kraju, który w dotychczas rozegranych zawodach zgromadził najwięcej punktów do klasyfikacji generalnej cyklu.
Kwoty startowe.
Na podstawie Światowej Listy Rankingowej (WRL) wyznaczone zostaną kwoty startowe dla poszczególnych krajów na dane periody Pucharu Świata 2020/2021. Kwota oznacza maksymalną liczbę reprezentantów, którą dany kraj ma prawo wystawić w zawodach. Państwa niewymienione w tabeli mogą wystawić maksymalnie 2 skoczków. Państwo będące gospodarzem zawodów może w swoim kraju dwa razy w sezonie wystawić dodatkowo grupę krajową, składającą się z maksymalnie 6 skoczków.
W przypadku, gdy w dany weekend rozgrywane są zawody indywidualne i drużynowe, każdy kraj mający kwotę niższą niż 4 skoczków, wyjątkowo może wystawić do konkursu indywidualnego 4 zawodników posiadających prawo startu w PŚ.
Grupa krajowa.
Państwo będące gospodarzem zawodów może dwa razy w sezonie wystawić dodatkowo (w kwalifikacjach) grupę krajową, składającą się maksymalnie z 6 skoczków. W tabeli poniżej podano liczbę jej członków (o ile wykorzystano ten przywilej).

</doc>
<doc id="4799774" url="https://pl.wikipedia.org/wiki?curid=4799774" title="Richa Michelbeke">
Richa Michelbeke



</doc>
<doc id="4799777" url="https://pl.wikipedia.org/wiki?curid=4799777" title="Brajnović">
Brajnović

Osoby o tym nazwisku:

</doc>
<doc id="4799778" url="https://pl.wikipedia.org/wiki?curid=4799778" title="Radonić">
Radonić

Osoby o tym nazwisku:
Miejscowości o tej nazwie:

</doc>
<doc id="4799780" url="https://pl.wikipedia.org/wiki?curid=4799780" title="Owczinnikowa">
Owczinnikowa

Osoby o tym nazwisku:

</doc>
<doc id="4799782" url="https://pl.wikipedia.org/wiki?curid=4799782" title="Vicentini">
Vicentini

Osoby o tym nazwisku:

</doc>
<doc id="4799783" url="https://pl.wikipedia.org/wiki?curid=4799783" title="Luka Vezilić">
Luka Vezilić

Luka Vezilić (ur. 2 lipca 1948) – chorwacki piłkarz wodny. W barwach Jugosławii srebrny medalista olimpijski z Moskwy.
Zawody w 1980 były jego jedynymi igrzyskami olimpijskimi. Z reprezentacją Jugosławii był także brązowym medalistą mistrzostw świata w 1978 oraz brązowym (1974) i srebrnym medalistą mistrzostw Europy (1977). W 1979 zwyciężał na igrzyskach śródziemnomorskich.

</doc>
<doc id="4799784" url="https://pl.wikipedia.org/wiki?curid=4799784" title="Wybory prezydenckie na Łotwie w 2015 roku">
Wybory prezydenckie na Łotwie w 2015 roku

Wybory prezydenckie na Łotwie w 2015 roku – wybory prezydenckie, które odbyły się 3 czerwca 2015 na Łotwie.
Na 4-letnią kadencję prezydenta Łotwy został wybrany Raimonds Vējonis, który objął urząd 8 czerwca tego samego roku.
Wybory.
W kwietniu 2015 roku urzędujący od 2011 roku prezydent Andris Bērziņš ogłosił, że nie będzie ubiegał się o reelekcje.
Kandydaci.
O urząd prezydenta starali się:
Koalicja rządząca w Sejmie nie uzgodniła wspólnego kandydata, więc z jej ramienia o urząd rywalizowali Vējonis i Levits. Obaj zostali jednak wybrani na prezydentów Łotwy.
Głosowanie.
Podczas głosowania w Sejmie każdy członek Izby może zagłosować za lub przeciwko każdemu kandydatowi. Jeżeli w pierwszej turze żaden z kandydatów nie otrzyma bezwzględnej większości głosów (51), przeprowadza się drugą turą. Kandydat, który w drugiej turze dostanie najwięcej głosów przeciwnych jest eliminowany, a pozostali przechodzą do następnej tury. Jeżeli po wyeliminowaniu wszystkich oponentów ostatni z kandydatów nie otrzyma 51 głosów, przeprowadza się nowe wybory – zgłaszać można w nich nowych kandydatów.
Reakcje.
Premier Łotwy Laimdota Straujuma pogratulowala nowo wybranemu prezydentowi wygranej i oznajmiła, że jest zadowolona z wyboru Sejmu.
Raimonds Vējonis był pierwszą głową państwa w Unii Europejskiej wywodzącą się z Europejskiej Partii Zielonych, a także pierwszą głową państwa z Partii Zielonych.

</doc>
<doc id="4799785" url="https://pl.wikipedia.org/wiki?curid=4799785" title="Dacko">
Dacko

Osoby o tym nazwisku:

</doc>
<doc id="4799788" url="https://pl.wikipedia.org/wiki?curid=4799788" title="Łuszczykiewicz">
Łuszczykiewicz

Osoby o tym nazwisku:

</doc>
<doc id="4799792" url="https://pl.wikipedia.org/wiki?curid=4799792" title="Stanisław Kostka (ur. 1923)">
Stanisław Kostka (ur. 1923)



</doc>
<doc id="4799793" url="https://pl.wikipedia.org/wiki?curid=4799793" title="Kolakovići">
Kolakovići



</doc>
<doc id="4799795" url="https://pl.wikipedia.org/wiki?curid=4799795" title="Sophia Hayden">
Sophia Hayden

Sophia Hayden (ur. 17 października 1868 w Santiago w Chile, zm. 3 lutego 1953 w Winthrop w Stanach Zjednoczonych) – amerykańska architektka. Była pierwszą kobietą, która ukończyła czteroletni program z architektury w Massachusetts Institute of Technology (MIT).
Młodość.
Sophia Gregoria Hayden urodziła się w Santiago w Chile. Jej matka, Elezena Fernandez, pochodziła z Chile, a ojciec, George Henry Hayden, był amerykańskim dentystą z Bostonu. Hayden miała siostrę i dwóch braci. Gdy miała 6 lat, została wysłana na osiedle Jamaica Plain na przedmieściach Bostonu, aby zamieszkać z dziadkami ze strony ojca, George'em i Sophią Haydenami. Uczęszczała do Hillside School. Podczas nauki w Liceum West Roxbury w latach 1883–1886 zainteresowała się architekturą. Po ukończeniu przez nią szkoły rodzina przeprowadziła się do Richmond w stanie Wirginia. Hayden wróciła do Bostonu na studia. W 1890 ukończyła z wyróżnieniem MIT, otrzymując dyplom z architektury.
Edukacja.
Sophia Hayden dzieliła pokój kreślarski z Lois Lilley Howe, koleżanką z MIT .Na twórczość Hayden wpłynął prof. Eugène Létang. Po ukończeniu studiów miała trudności ze znalezieniem pracy jako kobieta architektka. Przyjęła stanowisko nauczycielki rysunku mechanicznego w liceum w Bostonie.
Kariera zawodowa.
Światowa Ekspozycja Kolumbijska.
Jest najbardziej znana z zaprojektowania The Women's Building, prezentowanej na światowej wystawie kolumbijskiej w 1893. Miała wówczas zaledwie 21 lat. Budynek był wówczas najważniejszym narodowym konkursem projektowym dla kobiet. Hayden oparła swój projekt na pracy dyplomowej „Renesansowe Muzeum Sztuk Pięknych”, wielkiej, dwupiętrowej budowli z pawilonami środkowymi i końcowymi, wieloma łukami, kolumnowymi tarasami i innymi klasycznymi elementami, odzwierciedlającymi jej styl architektoniczny (Beaux-Art).
Projekt Hayden zapewnił jej nagrodę główną. Została wyróżniona spośród 13 projektów kobiet architektek. Otrzymała 1000 dolarów nagrody. Niektórzy architekci mężczyźni za podobne budynki dostali 10 tys. dolarów.
Podczas budowy Hayden musiała zmieniać pomysły, reagując na wymogi komitetu budowlanego kierowanego przez Berthę Palmer, która ostatecznie zwolniła Hayden z projektu. Hayden pojawiła się na uroczystości inauguracyjnej i opublikowała relacje o wsparciu ze strony innych architektów.
Jej frustracja została ostatecznie wskazana jako przyczyna niezdolności kobiet do nadzorowania budowy, chociaż wielu architektów sympatyzowało z jej pracami i broniło jej. Budynek Hayden otrzymał nagrodę za "delikatność stylu, artystyczny gust oraz genialność i elegancję wnętrza". W ciągu maksymalnie 2 lat praktycznie wszystkie budynki targów zostały zniszczone. Sfrustrowana sposobem, w jaki została potraktowana, Hayden nie pracowała już jako architekt.
Chociaż w 1894 Hayden zaprojektowała pomnik dla Women's Clubs in the U.S., nigdy go nie zbudowano. 
Życie prywatne.
W 1900 poślubiła malarza, a później projektanta wnętrz Williama Blackstone Bennetta. Zamieszkali w Winthrop w stanie Massachusetts. Para nie miała dzieci. William zmarł na zapalenie płuc 11 kwietnia 1909.
Przez lata pracowała jako artystka. Zmarła w domu opieki w Winthrop na zapalenie płuc po udarze.

</doc>
<doc id="4799801" url="https://pl.wikipedia.org/wiki?curid=4799801" title="Duda Balje">
Duda Balje

Duda Balje (ur. 16 października 1977 w Prisztinie) – kosowska polityk pochodzenia bośniackiego.
Życiorys.
W 2009 roku ukończyła studia z ekonomii biznesu na Univerzitet EDUCONS w Sremskiej Kamenicy, a w 2015 roku na tym samym uniwersytecie obroniła pracę doktorską z zarządzania zasobami ludzkimi. Jako członkini Zgromadzenia Kosowa w latach 2001–2017 była przedstawicielką Bośniackiej Partii Demokratycznej w ramach koalicji Vakat. Przewodniczyła Komisji Praw Człowieka, Równouprawnienia, Osób Zaginionych i Petycji. W grudniu 2014 roku została wybrana wiceprzewodniczącą Zgromadzenia Kosowa. Po wyborach w październiku 2019 roku opuściła koalicję Vakat i przeszła do grupy parlamentarnej 6+. W styczniu utworzyła własną partię Unię Socjaldemokratyczną, która została zarejestrowana 14 stycznia 2020 roku. Głosowała za nowym rządem i dołączyła do grupy parlamentarnej Demokratyczna Liga Kosowa
Jest mężatką i ma troje dzieci.

</doc>
<doc id="4799803" url="https://pl.wikipedia.org/wiki?curid=4799803" title="Olimpiada Informatyczna Juniorów">
Olimpiada Informatyczna Juniorów

Olimpiada Informatyczna Juniorów (OIJ) (do 2019 "Olimpiada Informatyczna Gimnazjalistów") – przedmiotowa olimpiada szkolna z zakresu informatyki skierowana do uczniów szkół podstawowych. Olimpiada organizowana jest corocznie od 2006. Odpowiednikiem Olimpiady Informatycznej Juniorów dla szkół ponadpodstawowych jest Olimpiada Informatyczna.
Historia.
Pierwsza edycja Olimpiady, pod nazwą Olimpiady Informatycznej Gimnazjalistów, odbyła się w roku szkolnym 2006/2007. Głównym adresatem Olimpiady byli ówcześni uczniowie gimnazjów. Olimpiada została powołana przez Komitet Główny Olimpiady Informatycznej w roku 2006, z inicjatywy Stowarzyszenia "Talent" i przy współudziale Zespołu Koordynatorów Edukacji Informatycznej oraz Ośrodka Edukacji Informatycznej i Zastosowań Komputerów. W latach 2010 - 2014 Olimpiada była organizowana przez Ośrodek Rozwoju Edukacji, a w latach 2014 - 2019 przez Stowarzyszenie “Talent”. W roku szkolnym 2017/2018 nazwa Olimpiady została zmieniona na Młodzieżową Olimpiadę Informatyczną ze względu na wygaszanie gimnazjów. Od roku szkolnego 2019/2020 Olimpiadę organizuje Fundacja Rozwoju Informatyki, a nazwa Olimpiady została zmieniona na Olimpiadę Informatyczną Juniorów.
Przebieg zawodów.
Olimpiada jest trójstopniowa. Na wszystkich stopniach zawodów (poza turą testową I stopnia) zawodnicy muszą rozwiązać zadania programistyczne i przedstawić rozwiązanie w postaci kodu źródłowego w jednym z dozwolonych języków programowania (C++ lub Pythonie). Rozwiązanie jest testowane automatycznie na zbiorze testów przygotowanych przez organizatorów zadań przy użyciu specjalistycznego systemu zwanego sprawdzarką (online judge). Sprawdzane jest czy program wykonał się poprawnie, zmieścił się w limicie czasowym i pamięciowym oraz czy wypisał poprawną odpowiedź.
Zawody I stopnia.
Zawody I stopnia rozwiązywane są samodzielnie przez uczniów poprzez Internet. Zawodnicy rozwiązują zadania poprzez specjalny System Informatyczny Olimpiady (SIO). Zawody I stopnia podzielone są na trzy tury:
Zawody II stopnia.
Zawody II stopnia odbywają się w warunkach kontrolowanej samodzielności w wyznaczonych Centrach Lokalnych. Zawody składają się z jednej sesji trwającej 4 godziny. Zawodnicy mają do rozwiązania od dwóch do czterech zadań, których format jest identyczny do zadań z tury ukrytej zawodów I stopnia.
Zawody III stopnia.
Do zawodów III stopnia kwalifikowanych jest ok. 80 zawodników, najwyżej sklasyfikowanych podczas zawodów II stopnia. Wszyscy uczestnicy zawodów III stopnia zostają finalistami Olimpiady. Zawody formatem przypominają zawody II stopnia. Po zawodach Komitet Główny ogłasza listę rankingową, gdzie wyróżniający się finaliści otrzymają tytuł laureata Olimpiady Informatycznej Juniorów. Istnieją trzy stopnie laureatów: I stopnia (którzy zwyczajowo otrzymują złote medale), II stopnia (srebrne medale) oraz III stopnia (brązowe medale). Inaczej niż w sporcie, w olimpiadach naukowych nie tylko trzy pierwsze osoby są nagradzane medalami. Dodatkowo Komitet może wyróżnić niektóre finalistki i finalistów, którzy otrzymują tytuł finalistki/y z wyróżnieniem.
Nagrody i uprawnienia.
Laureatom i finalistom Olimpiady Informatycznej Juniorów przysługuje wolny wstęp do szkół ponadpodstawowych i ocena celująca z informatyki. Uczniowie nie są zwolnieni z żadnej części egzaminu ośmioklasisty (jak np. w przypadku Olimpiady Matematycznej Juniorów), jako że podczas egzaminu nie jest sprawdzana wiedza informatyczna. Najlepsi olimpijczycy reprezentują Polskę na międzynarodowych zawodach informatycznych i mają zapewniony udział w olimpijskich obozach treningowych, które odbywają się podczas wakacji.
Zwycięzcy zawodów.
Zawody indywidualne.
Poniższa tabela przedstawia zwycięzców zawodów indywidualnych kolejnych edycji olimpiady.
Zawody drużynowe.
W latach 2011 - 2019 odbywały się także zawody drużynowe, w których brały udział drużyny złożone z co najwyżej czterech uczniów.
Starty w olimpiadach międzynarodowych.
Najlepsi zawodnicy Olimpiady Informatycznej Juniorów zostają wybrani do reprezentacji Polski na Europejską Olimpiadę Informatyczną Juniorów (European Junior Olympiad in Informatics, EJOI). Do tej pory Polacy zdobyli 3 złote medale, 4 srebrne medale i 11 brązowych medali.
Komitet Główny Olimpiady.
Poniższa lista przedstawia obecnych członków Komitetu Głównego Olimpiady Informatycznej Juniorów.

</doc>
<doc id="4799812" url="https://pl.wikipedia.org/wiki?curid=4799812" title="Mateusz (łaciński patriarcha Konstantynopola)">
Mateusz (łaciński patriarcha Konstantynopola)

Mateusz (ur. ?, zm. 1226) – duchowny katolicki, biskup Equilio w latach 1217? – 1220, w latach od 1220 do swojej śmierci w 1226 łaciński patriarcha Konstantynopola.
Życiorys.
Mateusz został biskupem Equilio prawdopodobnie około 1217. Urząd ten piastował do 1220, kiedy został łacińskim Patriarchą Konstantynopola. Pełnił ten urząd do dnia swojej śmierci w 1226 roku.

</doc>
<doc id="4799813" url="https://pl.wikipedia.org/wiki?curid=4799813" title="Konjevići">
Konjevići



</doc>
<doc id="4799818" url="https://pl.wikipedia.org/wiki?curid=4799818" title="Koritnik">
Koritnik



</doc>
<doc id="4799822" url="https://pl.wikipedia.org/wiki?curid=4799822" title="Wałentyna Miszak">
Wałentyna Miszak

Wałentyna Hryhoriwna Miszak, z domu Wołoszczuk (, ur. 16 stycznia 1942 w Tyraspolu) – ukraińska siatkarka, reprezentantka Związku Radzieckiego, medalista igrzysk olimpijskich, mistrzostw świata, mistrzostw Europy i uniwersjady.
Życiorys.
Miszak trzykrotnie zdobywała mistrzostwo letnich uniwersjad, w 1961 w Sofii, 1965 w Budapeszcie i 1970 w Turynie. W reprezentacji Związku Radzieckiego grała w latach 1959–1975. Zdobyła srebrny medal na mistrzostwach świata 1962 rozgrywanych w ZSRR oraz złoty medal na mistrzostwach Europy w Rumunii. Wystąpiła na igrzyskach olimpijskich w Tokio. Zagrała wówczas we wszystkich pięciu meczach. Reprezentantki Związku Radzieckiego odniosły jedną porażkę (z Japonkami) i zajęły drugie miejsce w turnieju. W 1967 obroniła tytuł mistrzyni starego kontynentu podczas turnieju w Turcji.
Była zawodniczką klubu Buriewiestnik Odessa od 1959 do zakończenia kariery sportowej w 1975. W mistrzostwach Związku Radzieckiego zajmowała 1. miejsce w 1961 oraz 3. miejsce w 1962, 1967 i 1971. Jest tryumfatorką pucharu ZSRR z roku 1974 i Puchar Europy Mistrzyń Krajowych z 1962.
Za osiągnięcia sportowe została w 1971 wyróżniona tytułem Zasłużony Mistrz Sportu ZSRR. Została umieszczona na liście 24 najlepszych siatkarek ZSRR. W 1962 ukończyła Instytut Pedagogiczny w Odessie. Po zakończeniu kariery sportowej pracowała jako nauczycielka wychowania fizycznego. Mieszka w Odessie.

</doc>
<doc id="4799835" url="https://pl.wikipedia.org/wiki?curid=4799835" title="Progressive International">
Progressive International

Progressive International – międzynarodowa organizacja zrzeszająca progresywnych lewicowych działaczy i organizacje. Jej głównymi orędownikami są Bernie Sanders i Janis Warufakis, a założycielami są The Sanders Institute i DiEM25. Warufakis, współzałożyciel DiEM25, napisał w felietonie, że "Progressive International" „jest tworzona, aby zmobilizować ludzi na całym świecie do zmiany globalnego porządku i instytucji, które go kształtują”. "Progressive International" została ogłoszona 30 listopada 2018 roku podczas wydarzenia w Sanders Institute, w którym wzięło udział wielu progresywnych polityków, ekonomistów i aktywistów, w tym Naomi Klein, Cornel West, Fernando Haddad, Jeffrey Sachs, Niki Ashton i Ada Colau. Została formalnie założona i uruchomiona 11 maja 2020 roku w warunkach globalnej pandemii koronawirusa, aby przeciwdziałać obserwowanemu odradzaniu się nacjonalizmu.
Część filmów promocyjnych projektu została wyprodukowana przez Means TV, studio, które wyprodukowało kampanię reklamową amerykańskiej kongresmenki Alexandrii Ocasio-Cortez.
Polskimi członkami Progressive International są Akcja Socjalistyczna i Krytyka Polityczna. Do 28 lutego 2022 była nim Lewica Razem.

</doc>
<doc id="4799842" url="https://pl.wikipedia.org/wiki?curid=4799842" title="Tyszki-Piotrowo">
Tyszki-Piotrowo



</doc>
<doc id="4799843" url="https://pl.wikipedia.org/wiki?curid=4799843" title="Hotel Furchester">
Hotel Furchester

Hotel Furchester (ang. The Furchester Hotel) – brytyjski program kukiełkowy, w Polsce emitowany od 14 września 2015 na kanale CBeebies.
Fabuła.
"Hotel Furchester" to program dla dzieci w wieku, którego akcja toczy się w prawie luksusowym hotelu prowadzonym przez kochającą się rodzinę uroczych, choć nie koniecznie zorganizowanych potworów. Motywem przewodnim programu jest zachęcenie dzieci do twórczego rozwiązywania problemów. Mali widzowie spotkają tu swoje ulubione postacie z "Ulicy Sezamkowej", takie jak Elmo czy Ciasteczkowy Potwór, ale poznają także zupełnie nowych bohaterów. Kiedy w hotelu pojawiają się goście, wita ich właścicielka, Funella Furchester, jej kochający mąż Furgus Fuzz, oraz ich córka – Phoebe Furchester-Fuzz. Towarzyszą im Elmo, kuzyn Phoebe, który czasowo mieszka z Furchesterami, oraz Ciasteczkowy Potwór, który dostał pracę marzeń jako pokojowy i kelner w hotelowej restauracji. Ostatnim członkiem obsługi jest Isabel – futrzany dzwonek w recepcji, który obwieszcza przybycie gości.
Wersja polska.
W wersji polskiej wystąpili:
i inni
Dialogi: Małgorzata Musiała 
Realizacja dźwięku:
Opracowanie muzyczne: Karolina Kinder 
Reżyseria: Paweł Żwan 
Kierownictwo produkcji: Paweł Żwan
Opracowanie wersji polskiej: Studio Tercja Gdańsk dla Hippeis Media International
Lektor tyłówki: Jacek Labijak

</doc>
<doc id="4799844" url="https://pl.wikipedia.org/wiki?curid=4799844" title="Alvar Presta">
Alvar Presta



</doc>
<doc id="4799847" url="https://pl.wikipedia.org/wiki?curid=4799847" title="Szymon (łaciński patriarcha Konstantynopola)">
Szymon (łaciński patriarcha Konstantynopola)

Szymon (ur. ?, zm. 1232) – duchowny katolicki, w latach od 1227 do swojej śmierci w 1232 roku łaciński patriarcha Konstantynopola.
Życiorys.
Szymon został łacińskim Patriarchą Konstantynopola w 1227 roku. Pełnił ten urząd do dnia swojej śmierci w 1232 roku.

</doc>
<doc id="4799848" url="https://pl.wikipedia.org/wiki?curid=4799848" title="Andrew Francis (aktor głosowy)">
Andrew Francis (aktor głosowy)



</doc>
<doc id="4799850" url="https://pl.wikipedia.org/wiki?curid=4799850" title="Nicholas de Castro Arquato">
Nicholas de Castro Arquato

Nicholas de Castro Arquato, Nicola di Castro Arquato (ur. ?, zm. 1251). – duchowny katolicki, w latach od 1234 do swojej śmierci w 1251 łaciński patriarcha Konstantynopola.
Życiorys.
Nicholas został łacińskim Patriarchą Konstantynopola w 1234 roku. Pełnił ten urząd swojej śmierci w 1251 roku.

</doc>
<doc id="4799853" url="https://pl.wikipedia.org/wiki?curid=4799853" title="Nikola Milojević">
Nikola Milojević



</doc>
<doc id="4799855" url="https://pl.wikipedia.org/wiki?curid=4799855" title="Droga do Indii (powieść)">
Droga do Indii (powieść)

Droga do Indii () – powieść społeczno-obyczajowa z 1924 brytyjskiego autora E.M. Forstera. 
Książkę w Polsce wydało po raz pierwszy Towarzystwo Wydawnicze „Rój” w 1938 w tłumaczeniu Heleny Mysłakowskiej pod tytułem "W słońcu Indyj". Po wojnie nowe tłumaczenie Krystyny Tarnowskiej i Andrzeja Konarka jako "Droga do Indii" ukazało się w 1979 nakładem wydawnictwa Czytelnik.
W 1924 książka zdobyła nagrodę James Tait Black Memorial. W 1998 wydawnictwo Modern Library umieściło powieść na 25. miejscu na liście 100 najlepszych powieści anglojęzycznych XX wieku. W 2010 powieść została wymieniona w zestawieniu „All Time 100 Novels” magazynu "Time".
Powieść oparta jest na osobistych doświadczeniach Forstera z pobytu w Indiach. Tytuł został wzięty z wiersza Walta Whitmana "Droga do Indii" z 1870 z tomu "Źdźbła trawy".
Treść.
Młoda Angielka, Adela Quested przypływa w latach 20. po raz pierwszy do Indii, w towarzystwie swojej przyszłej teściowej, pani Moore. Narzeczony Adeli, Ronny Heaslop, pracuje tam w brytyjskiej administracji jako sędzia w prowincjonalnym miasteczku Chandrapore. Kobiety są zaszokowane dyskryminacją Hindusów i chcą poznać „prawdziwe Indie”. Zaprzyjaźniają się z młodym wdowcem, doktorem Azizem Ahmedem, który zabiera je na wycieczkę do odległych, tajemniczych jaskiń. Wyprawa kończy się tragicznie: Adela wybiega z jednej z jaskiń śmiertelnie przerażona, pokryta krwią i skaleczeniami. Oskarża potem doktora Aziza o próbę gwałtu. Sprawa staje się głośna w całych Indiach. Proces młodego doktora odbywa się na tle nasilających się ruchów niepodległościowych. 
Adaptacje.
Książka została zekranizowana w 1984 pod tytułem "Podróż do Indii" w reżyserii Davida Leana; w rolach głównych wystąpili: Judy Davis, Victor Banerjee, Peggy Ashcroft, James Fox i Alec Guinness. Film zdobył wiele nagród, w tym dwa Oscary, trzy Złote Globy; Peggy Ashcroft otrzymała za swą rolę Oscara, Złoty Glob i nagrodę BAFTA. 

</doc>
<doc id="4799856" url="https://pl.wikipedia.org/wiki?curid=4799856" title="Pantaleone Giustinian">
Pantaleone Giustinian

Pantaleone Giustinian (ur. ?, zm. 1286) – duchowny katolicki, w latach od 1253 do swojej śmierci w 1286 łaciński patriarcha Konstantynopola.
Życiorys.
Został mianowany łacińskim Patriarchą Konstantynopola 15 lutego 1253 roku. Pełnił ten urząd swojej do śmierci w 1286 roku (po 1261, gdy upadło Cesarstwo Łacińskie był tytularnym patriarchą).

</doc>
<doc id="4799877" url="https://pl.wikipedia.org/wiki?curid=4799877" title="Wałentyna Myszak">
Wałentyna Myszak



</doc>
<doc id="4799880" url="https://pl.wikipedia.org/wiki?curid=4799880" title="Saurer 4IILM">
Saurer 4IILM



</doc>
<doc id="4799881" url="https://pl.wikipedia.org/wiki?curid=4799881" title="Madeleine Madden">
Madeleine Madden

Madeleine Madden (ur. 29 stycznia 1997) – australijska aktorka, która wystąpiła m.in. w filmie "Dora i Miasto Złota" i serialu "Koło czasu".

</doc>
<doc id="4799882" url="https://pl.wikipedia.org/wiki?curid=4799882" title="William King (geolog)">
William King (geolog)

William King (ur. 22 kwietnia 1809 w Sunderland, zm. 1886) – brytyjski geolog i paleontolog, jako pierwszy opisał neandertalczyka jako odrębny gatunek.
Życiorys.
Ukończył szkołę w swoim rodzinnym mieście, jednak uniwersyteckich studiów w zakresie nauk geologicznych nie odbył, będąc w tej dziedzinie samoukiem i kolekcjonerem skał, minerałów oraz skamieniałości. Tym niemniej w 1840 r. uzyskał posadę kuratora zbiorów paleontologicznych i geologicznych w muzeum w Newcastle upon Tyne, a w 1849 r. objął katedrę mineralogii i geologii w nowo utworzonym Queen’s College Galway w Galway w Irlandii, gdzie na bazie własnych zbiorów założył muzeum geologiczne. W 1864 r. opublikował wyniki swoich badań nad znanym już od 8 lat materiałem kostnym hominida pochodzącym z doliny Neandertal w Niemczech. Jako pierwszy ustalił, że nie są to szczątki "Homo sapiens", lecz innego gatunku, dla którego wyznaczył nazwę "Homo neanderthalensis".
King wziął też udział w dyskusji nad genezą enigmatycznej struktury geologicznej znalezionej w skałach prekambru Kanady i przez część ówczesnych uczonych uznawaną za najstarszą znaną skamieniałość "Eozoon canadense". King jako pierwszy (we współautorskim artykule z 1866 r.) zanegował ten pogląd, twierdząc, że jest to struktura niebiologiczna, co zostało później potwierdzone. Badał też geologię Irlandii oraz faunę permu Anglii, na temat której opublikował w 1850 r. monografię "A Monograph of the Permian Fossils of England", której reprint wydał Cambridge University Press.

</doc>
<doc id="4799883" url="https://pl.wikipedia.org/wiki?curid=4799883" title="Brecht Van Kerckhove">
Brecht Van Kerckhove

Brecht Van Kerckhove (ur. 3 maja 1976 w Gandawie) – belgijski siatkarz, grający na pozycji rozgrywającego. Od stycznia 2020 roku jest asystentem Vitala Heynena w Sir Safety Perugia.
Sukcesy zawodnicze.
klubowe.
Superpuchar Belgii:
Puchar Belgii:
Mistrzostwo Belgii:
Sukcesy trenerskie.
klubowe.
Superpuchar Belgii:
Mistrzostwo Belgii:

</doc>
<doc id="4799887" url="https://pl.wikipedia.org/wiki?curid=4799887" title="Młodzieżowa Olimpiada Informatyczna">
Młodzieżowa Olimpiada Informatyczna



</doc>
<doc id="4799891" url="https://pl.wikipedia.org/wiki?curid=4799891" title="Aidan Lea">
Aidan Lea

Aidan Lea (ur. 22 lipca 1997) – kanadyjska siatkarka, grająca na pozycji środkowej. Od sezonu 2019/2020 występuje we francuskiej drużynie Clamart Volley-Ball.

</doc>
<doc id="4799896" url="https://pl.wikipedia.org/wiki?curid=4799896" title="Alvarado Street Bakery">
Alvarado Street Bakery

Alvarado Street Bakery – piekarnia prowadzona i zarządzana przez pracowników, zlokalizowana w Petaluma w Kalifornii. Zajmuje się wypiekaniem certyfikowanych organicznych i pełnoziarnistych bułek, pieczywa, bajgli oraz tortilli. Alvarado pojawiło się w filmie dokumentalnym z 2009 roku Michaela Moore'a "Kapitalizm, moja miłość".
Alvarado jest zorganizowana jako spółdzielnia pracownicza, a każdy pracownik otrzymuje jeden udział w spółdzielni. Akcje dają każdemu pracownikowi równy głos w sprawach biznesowych, w tym świadczeń pracowniczych, wynagrodzeń i reinwestycji zysków. W 2009 ponad połowa pracowników była w firmie od ponad 15 lat, a przeciętny pracownik zarabiał od 65 000 do 70 000 USD rocznie.
Edukacja.
Alvarado Street Bakery zostało założone w 1979 jako część nienastawionej na zysk działalności firmy o nazwie Red Clover Worker's Brigade, organizacji parasolowej dla kilku firm z branży naturalnej żywności w rejonie zatoki San Francisco. Do 1981 działały tylko dwie firmy, Alvarado Street Bakery i Santa Rosa Community Market. Pięciu z ośmiu pracowników piekarni oddzieliło się od organizacji i założyło Semper Virens Bakery Food Cooperative, Inc., która prowadzi działalność pod nazwą Alvarado Street Bakery. Nazwa pochodzi od przewróconego znaku Alvarado Street z Venice Beach w Los Angeles, w który miał uderzyć jeden z kierowców pracujących dla piekarni, kiedy jechał po ziarna pszenicy.
Szybki rozwój piekarni i używanie składników organicznych było częściowo odpowiedzialne za jej sukces w branży żywności ekologicznej w latach 80. Piekarnia Alvarado Street sprzedaje ponad 40 000 bochenków chleba dziennie, które wypiekane są w piekarni zasilanej energią słoneczną.

</doc>
