<doc id="4804317" url="https://pl.wikipedia.org/wiki?curid=4804317" title="Macierz Szkolna w Republice Czeskiej">
Macierz Szkolna w Republice Czeskiej

Macierz Szkolna w Republice Czeskiej (początkowo: "Macierz Szkolna Księstwa Cieszyńskiego w obrębie Republiki Czechosłowackiej") – odłam pierwotnej Macierzy Ziemi Cieszyńskiej utworzony przez tych członków, którzy po podziale Śląska Cieszyńskiego zostali po czeskiej stronie Olzy. Celem organizacji było utrzymanie polskich szkół na terenie Czech. Jej pierwszym właściwym prezesem został Wacław Olszak.
Macierz Szkolna w Czechosłowacji.
W sierpniu 1920 postanowiono z członków Macierzy Szkolnej dla Księstwa Cieszyńskiego mieszkających za Olzą utworzyć prowizoryczny Zarząd Główny Macierzy Szkolnej po stronie czeskiej. Prezesem prowizorycznym został Ignacy Domagalski, a do zarządu weszli m.in. Leon Wolf i Jan Górniak. Zarząd miał za zadanie opracować statut nowego towarzystwa i uzyskać jego zatwierdzenie przez władze czechosłowackie. Właściwą działalność towarzystwo zaczęło dopiero po pierwszym walnym zgromadzeniu 13 listopada 1921, na którym prezesem wybrano powszechnie znanego lekarza, Wacława Olszaka, a jego zastępcą Piotra Feliksa, dyrektora – wówczas zawieszonego – gimnazjum orłowskiego. Pierwotna nazwa organizacji brzmiała Macierz Szkolna Księstwa Cieszyńskiego w obrębie Republiki Czechosłowackiej. Po podziale Śląska Cieszyńskiego na polską i czeską część wielu Polaków z czeskiej strony wyemigrowało do Polski, co skutkowało zamykaniem polskich szkół i koniecznością uczęszczania pozostałych polskich dzieci do czeskich szkół. Macierz postanowiła zakładać nowe polskie szkoły i przedszkola. Odnowiono działalność m.in. Polskiego Gimnazjum im. Juliusza Słowackiego w Orłowej i utworzono polskie klasy w Państwowym Seminarium Nauczycielskim w Śląskiej Ostrawie. Ponadto Macierz przyczyniła się do utrzymania Harcerstwa Polskiego w Czechosłowacji, a także utworzenia Związku Polskich Chórów w Czechosłowacji i Sekcji Akademickiej „Jedność”.
II wojna światowa i jej konsekwencje zadały Macierzy silne ciosy. Zginęli Wacław Olszak i Piotr Feliks, a także wielu innych zasłużonych członków. Po 1945 Zaolzie zostało ponownie przyłączone do Czechosłowacji, wszystkie szkoły upaństwowione, a działalność jakichkolwiek polskich organizacji była nielegalna. Próba wznowienia działalności Macierzy podjęta przez Jana Ofioka w 1945 została odrzucona przez rząd z uzasadnieniem, że Macierz rozwijała działalność przeciwko państwu czechosłowackiemu i „przyczyniła się do jego rozbicia”. W 1946 majątek Macierzy został upaństwowiony, a budynki dawnych szkół polskich przeznaczono dla szkół czeskich albo wynajmowano jako mieszkania. W 1947 weszła w życie umowa pomiędzy Pragą i Warszawą o pomocy i przyjaźni wzajemnej, która m.in. zezwalała na utworzenie kilku zupełnie nowych organizacji polskich o charakterze kulturalnym, oświatowym i sportowym na terenie Czech. Na tej podstawie zostały powołane dwie nowe organizacje: Polski Związek Kulturalno-Oświatowy oraz Stowarzyszenie Młodzieży Polskiej.
Macierz Szkolna w Republice Czeskiej.
Po przewrocie w 1989 można było wreszcie mówić o sytuacji w szkolnictwie. Idea powrotu do Macierzy Szkolnej narodziła się w gronie powstającego właśnie Kongresu Polaków, którego zamiarem było reprezentowanie odradzających się organizacji polskich. Dzięki staraniom Tadeusza Wantuły, Danuty Brannej i Władysława Jośka pomysł ten został zrealizowany. Myśl ta została przyjęta pozytywnie przez rodziców i grono pedagogiczne w Jabłonkowie, a także rodziców skupionych przy Stowarzyszeniu Rodziców i Przyjaciół Szkoły (SRPS) w Czeskim Cieszynie. W trakcie kampanii trwającej cały rok 1990 udało się na uzyskać poparcie wszystkich 35 kół SRPS na Zaolziu. Decydujące było spotkanie dyrektorów polskich szkół i przedszkoli oraz przedstawicieli SRPS w budynku Polskiego Gimnazjum imienia Juliusza Słowackiego 30 listopada 1990. Tę datę uważała się za moment powstania obecnej Macierzy Szkolnej. 17 stycznia 1991 po zatwierdzeniu Macierzy przez ministerstwo odbyło się pierwsze walne zgromadzenie reaktywowanej Macierzy Szkolnej w Czechosłowacji, na którym wybrany został zarząd główny składający się z 11 członków, na czele z prezesem Władysławem Jośkiem i Janem Brannym jako jego zastępcą. W tych czasach organizację zaczęło wspierać Ministerstwo Edukacji Narodowej oraz Stowarzyszenie „Wspólnota Polska”. Za pierwsze dary zakupiono polskie podręczniki, mapy, komputery, radia i telewizory do polskich placówek. Działalność Macierzy w dalszych latach polegała przede wszystkim na zapobieganiu zamykania i łączenia szkół oraz na zabieganiu o restytucję skonfiskowanych majątków macierzowych. Za zasługi w tej sferze wyrażono wdzięczność prezesowi Stowarzyszenia „Wspólnota Polska” Andrzejowi Stelmachowskiemu, którego uznano honorowym prezesem Macierzy.
Jednym z ostatnich życzeń Władysława Jośka przed śmiercią było wychowywanie młodzieży w duchu patriotyzmu. Miało to zapewnić rozszerzenie Macierzy Szkolnej poza sektor pozaszkolny, co udało się dzięki wysiłkom i bezinteresowności rodziców. Corocznie we wszystkich przedszkolach i szkołach odbywają się imprezy, które stały się nieodłączną częścią życia kulturalnego i towarzyskiego. Rodzice pracujący w wolnym czasie w kołach Macierzy Szkolnej organizują festyny, bale, baliki i zawody sportowe, odbywają się także Festiwal Piosenki Dziecięcej, turnieje w piłce nożnej czy wyścigi kolarskie na Baginiec.
W 1994 pogorszył się stan zdrowotny Władysława Jośka i prezesem Macierzy został Jan Branny. Nowy prezes podjął decyzję o utworzeniu przedszkola w Mistrzowicach w pomieszczeniach dawnego przedszkola ewangelickiego. Przedszkole prowadzone było jako prywatne, finansowane przez Macierz. W 1996 Macierz przyjęto do Europejskiej Unii Wspólnot Polonijnych, gdzie do rady prezesów nominowany został Jan Branny (prezesem był do 2016). Po 3 latach działalności przedszkole zamknięto z powodu braku środków finansowych i nalegań ewangelików do zwrócenia ich dawnej własności.
Kolejnym przedsięwzięciem była stara, nieczynna już szkoła na Bagińcu. Została ona odkupiona przez zamieszkałego w Szwajcarii Jana Pyszkę i zaoferowana przez niego do wykorzystywania przez Macierz Szkolną. Od roku 1994 na lat trzydzieści Macierz zobowiązała się utrzymywać budynek i przyległy areał na użytek zaolziańskiej młodzieży. W tym czasie wyszedł także pierwszy numer „Kwartalnika Macierzy”, pisma redagowanego przez Oskara Lanca i Jana Brannego. Szkoła służyła jako baza harcerska, ośrodek sportów zimowych i jako tzw. zielona szkoła. Z powodu wysokich wymagań ekologicznych i ochronnych o mało nie doprowadzono obiektu do ruiny. Udało się nawet wybudować własną oczyszczalnię ścieków, a pieniądze z różnych akcji odbywających się w szkole były przeznaczane na utrzymanie i renowację budynku. W 2000 Jan Pyszko uczynił Macierz Szkolną głównym właścicielem budynku, aby mogła ona otrzymywać pomoc finansową. Pod koniec 2000 z powodów zdrowotnych z funkcji prezesa zrezygnował Jan Branny, a jego następcą został wybrany Janusz Cisielski. W 2002 budynek, jako nieodpowiadający normom sanitarnym, został zamknięty i od tego czasu niszczał. W 2007 Jan Pyszko przepisał na rzecz Macierzy tereny wokół budynku.

</doc>
<doc id="4804318" url="https://pl.wikipedia.org/wiki?curid=4804318" title="Parafia św. Doroty w Bogurzynie">
Parafia św. Doroty w Bogurzynie

Parafia pw. Świętej Doroty w Bogurzynie – parafia rzymskokatolicka należąca do dekanatu mławskiego zachodniego, diecezji płockiej, metropolii warszawskiej. Poprzednio należała do dekanatu mławskiego, diecezji płockiej, metropolii warszawskiej.. 

</doc>
<doc id="4804319" url="https://pl.wikipedia.org/wiki?curid=4804319" title="The Road to Hong Kong (album)">
The Road to Hong Kong (album)

The Road to Hong Kong (podtytuł: Original Soundtrack Album) – album ze ścieżką dźwiękową z udziałem Binga Crosby’ego, Boba Hope’a, Dorothy Lamour, Joan Collins i Roberta Farnona z orkiestrą. Pochodzi z filmu "Droga do Hong Kongu" (ang. "The Road to Hong Kong)" z 1962 roku.
Lista utworów.
Wszystkie piosenki zostały napisane przez Jimmy'ego Van Heusena (muzyka) i Sammy'ego Cahna (teksty). Robert Farnon napisał cztery utwory orkiestrowe.
Utwór "„Let’s Not Be Sensible”".
Miłosna ballada Binga – "„Let’s Not Be Sensible”" zawiera kilka linijek śpiewanych przez Joan Collins, a w filmie pojawia się nagła przerwa, która ucina piosenkę, gdy Bing ma śpiewać słowo „love”. Ścieżki do filmu zostały prawdopodobnie nagrane we wrześniu 1961 roku i można przypuszczać, że pełna wersja "„Let’s Not Be Sensible”" została przygotowana przed późniejszym montażem. Wydaje się jednak, że oryginalny utwór został zagubiony lub skasowany, a Bing wrócił już do USA, zanim LP był przygotowany. Producent albumu nie miał innego wyjścia, jak spróbować wykorzystać wersję zastosowaną w filmie, mimo że brakowało zakończenia. Rozwiązaniem było sprowadzenie Mike'a Sammesa, znanego aranżera wokalnego i wokalisty wspierającego, aby zaśpiewał słowo „love”.

</doc>
<doc id="4804327" url="https://pl.wikipedia.org/wiki?curid=4804327" title="Jan z Chełmu">
Jan z Chełmu

 Jan z Chełmu herbu Ostoja (zm. po 1432 r.) – dziedzic Chełmu (dziś część Krakowa), właściciel części w Kantorowicach, Kaczkowicach i Przegorzałach.
Życiorys.
Jan z Chełmu był synem Hanka z Chełmu i Katarzyny. Miał kilkoro rodzeństwa: Grzegorzanę, Annę, Piotra, Mikołaj, Hinka, Jakuba i Imrama. W roku 1400 jego bracia - Imram i Piotr, przyrzekli matce Katarzynie, że będą zabezpieczać swoje długi tylko na tych częściach dóbr, które do nich należą a nie na częściach Jana i trzech młodszych braci. W roku 1404 Jan wraz z braćmi Imramem, Piotrem i Hankiem sprzedali wieś Kantorowice za 400 grzywien groszy praskich klasztorowi mogilskiemu. Tego roku, Jan z wyżej wspomnianymi braćmi oddali całą wieś Chełm matce Katarzynie w dożywocie w zamian za części w Kaczkowicach. W roku 1408, Mikołaj, Piotr i Hanek odstąpili Janowi swoje części w Chełmie. Po śmierci brata Imrama, Jan z Chełmu przejął w 1431 roku część w Chełmie, spadłą po zmarłym, zwaną „Imramowska”.
Jan z Chełmu ożeniony był z Katarzyną, wdową po Hanusborgu z Krakowa, z którą miał syna Jana Chełmskiego, burgrabiego krakowskiego.

</doc>
<doc id="4804328" url="https://pl.wikipedia.org/wiki?curid=4804328" title="Parafia św. Stanisława Kostki w Wojnówce">
Parafia św. Stanisława Kostki w Wojnówce

Parafia pw. Świętego Stanisława Kostki w Wojnówce – parafia rzymskokatolicka należąca do dekanatu mławskiego zachodniego, diecezji płockiej, metropolii warszawskiej. Poprzednio należała do dekanatu mławskiego, diecezji płockiej, metropolii warszawskiej. 

</doc>
<doc id="4804340" url="https://pl.wikipedia.org/wiki?curid=4804340" title="Felix, Net i Nika oraz (nie)Bezpieczne Dorastanie">
Felix, Net i Nika oraz (nie)Bezpieczne Dorastanie

Felix, Net i Nika oraz (nie)Bezpieczne Dorastanie – czternasty tom serii książek science fiction dla dzieci i młodzieży Felix, Net i Nika, autorstwa Rafała Kosika. Premiera odbyła się 18 listopada 2015 roku. Książka liczy 432 strony.
Rozdziały.
Epilog

</doc>
<doc id="4804341" url="https://pl.wikipedia.org/wiki?curid=4804341" title="Mistrzostwa Świata w Piłce Nożnej 1942">
Mistrzostwa Świata w Piłce Nożnej 1942



</doc>
<doc id="4804342" url="https://pl.wikipedia.org/wiki?curid=4804342" title="Bielenda Kosmetyki Naturalne">
Bielenda Kosmetyki Naturalne

Bielenda Kosmetyki Naturalne – polska firma kosmetyczna z siedzibą w Krakowie, założona w 1990 roku przez Barbarę Bielendę. Obecnie, Bielenda jest jednym z liderów wśród krajowych producentów kosmetyków oraz właścicielką popularnych marek kosmetycznych, które tworzą preparaty do pielęgnacji twarzy, ciała oraz włosów dla kobiet i mężczyzn w każdym wieku. Do grupy należą takie marki, jak: Bielenda, Bielenda Professional (stworzona przez firmę w 2004 r.), BodyBoom (przejęta w 2019 r.), FaceBoom i BabyBoom (stworzone przez firmę w 2020 r.), Soraya i Dermika (przejęte w 2020 r.), oraz SheFoot, SheHand i ManFoot (przejęte w 2021 r.). Spółka jest dziś zarządzana i rozwijana przez kolejne pokolenie właścicielskie. Od 2020 roku jej inwestorem i partnerem strategicznym jest Innova Capital.
Oferta firmy obejmuje kilkaset produktów z kilkudziesięciu segmentów pielęgnacyjnych. Są one dostępne w Polsce oraz w niemal 60 krajach świata, na pięciu kontynentach. Na polskim rynku, Bielenda jest liderem lub wiodącym producentem m.in. kremów do twarzy, serumów, maseczek, preparatów do demakijażu, czy kosmetyków do opalania i pielęgnacji skóry ciała. Firma posiada własne laboratoria badawczo-rozwojowe oraz nowoczesne fabryki, zlokalizowane m.in. w Krakowie i Radzyminie.
Od momentu założenia, Bielenda jest wierna idei poszukiwania najbardziej efektywnego i przyjaznego skórze połączenia naturalnych składników aktywnych z najnowszymi osiągnięciami biotechnologii. Wiodącą ofertę firmy stanowią kosmetyki dla kobiet – tworzone z myślą o ich indywidualnych potrzebach pielęgnacyjnych w różnym wieku, ale w jej portfolio znajdują się również preparaty dla mężczyzn oraz dzieci. W obszarze produkcji, opakowań i dystrybucji inwestuje w rozwiązania, których celem jest ochrona przyrody oraz jej naturalnych zasobów. W tym zakresie firma posiada m.in. certyfikat PETA.
Bielenda jest jedną najcenniejszych polskich marek kosmetycznych w rankingu Rzeczpospolitej oraz należy do grona Top 200 Najlepszych Polskich Marek w rankingu Forbes. Jest również najpopularniejszą w Polsce marką kosmetyków naturalnych. Produkty Bielenda oraz preparaty marek należących do grupy są także regularnie nagradzane w prestiżowych plebiscytach – m.in. w Vogue Beauty Awards, Doskonałość Roku miesięcznika Twój Styl czy Viva! Najlepsze dla Urody.

</doc>
<doc id="4804356" url="https://pl.wikipedia.org/wiki?curid=4804356" title="ZKlaster">
ZKlaster

ZKlaster (Zgorzelecki Klaster Rozwoju Odnawialnych Źródeł Energii i Efektywności Energetycznej) – cywilnoprawne porozumienie na rzecz budowy lokalnego rynku energii elektrycznej i cieplnej oparte na lokalnych zasobach Odnawialnych Źródeł Energii. ZKlaster działa w obszarze powiatu zgorzeleckiego i zajmuje blisko 2 tysiące hektarów, na którym ma powstać docelowo między innymi farma fotowoltaiczna o mocy 500 MW. 
Koordynator ZKlastra, czyli Stowarzyszenie Rozwoju Innowacyjności Energetycznej w Zgorzelcu, tworzy strategię transformacji energetycznej regionu w związku z tym, że jest też jednocześnie koordynatorem Komitetu Transformacji Regionu Turoszowskiego.
Historia.
Dobrowolne cywilnoprawne porozumienie w sprawie Zgorzeleckiego Klastra Rozwoju Odnawialnych Źródeł Energii i Efektywności Energetycznej zostało zawarto 22 marca 2017 roku w Zgorzelcu, na podstawie art. 2 pkt 15a ustawy z 20 lutego 2015 o odnawialnych źródłach energii. W skład ZKlastra weszło wówczas 32 sygnatariuszy. Koordynatorem Klastra zostało Stowarzyszenie Rozwoju Innowacyjności Energetycznej w Zgorzelcu, którego prezesem jest polski biznesmen, rajdowiec i innowator Albert Gryszczuk.
W roku 2020 ZKlaster zrzeszał ponad 90 sygnatariuszy (podmiotów prawnych). W ramach projektów realizowano budowę największej w Polsce farmy fotowoltaicznej na terenie gminy Bogatynia. Inne projekty w ramach Zgorzeleckiego Klastra Rozwoju Odnawialnych Źródeł Energii i Efektywności Energetycznej jest start-up E-Power Control, prowadzący działalność w zakresie technologii magazynowania energii i wytwarzania dużych mocy obliczeniowych. W ramach ZKlastra działa też Hub Innowacji, w którym spółka Innovation AG stworzyła m.in. pierwszy w Polsce terenowy pojazd elektryczny Sokół 4x4 skonstruowany na zasadzie ekokonwersji z wykorzystaniem seryjnego samochodu terenowego LandRovera Defendera 110. 
Misja.
Sygnatariusze na mocy zawartego porozumienia uzgodnili realizację szerokiego zakresu działań ukierunkowanych na rzecz stałego i zrównoważonego rozwoju sektora energetyki odnawialnej, a także poprawy bezpieczeństwa energetycznego regionu. Oprócz tego celami ZKlastra są skuteczna regulacja mocy w sieci – bilansowanie popytu i podaży, efektywny system wytwarzania, dystrybucji i konsumpcji energii. Dodatkowo Zgorzelecki Klaster Rozwoju Odnawialnych Źródeł Energii i Efektywności Energetycznej, jako uzupełnienie systemu, ma w planach magazynowanie energii zarządzane przez inteligentne systemy sterowania lokalnego rynku energii elektrycznej i cieplnej. Do tego zużywanie 100% energii wytwarzanej w ramach Klastra na własne potrzeby powiatu/członków klastra oraz częściowe zabezpieczenie potrzeb energetycznych powiatu/członków klastra z wykorzystaniem OZE funkcjonujących na terenie powiatu.
Do zadań porozumienia należą też zwiększanie świadomości i rozwój energetyki prosumenckiej wśród mieszkańców powiatu zgorzeleckiego oraz wspieraniu samorządów w transformacji energetycznej.

</doc>
<doc id="4804359" url="https://pl.wikipedia.org/wiki?curid=4804359" title="Skrudelina">
Skrudelina



</doc>
<doc id="4804370" url="https://pl.wikipedia.org/wiki?curid=4804370" title="Bing’s Hollywood">
Bing’s Hollywood

Bing’s Hollywood – zbiór piętnastu albumów kompilacyjnych artysty Binga Crosby’ego wydanych przez Decca Records w 1962 roku. Utwory zawarte w tych albumach pochodzą z różnych musicali filmowych, w których Crosby zagrał w latach 1934 – 1956.

</doc>
<doc id="4804378" url="https://pl.wikipedia.org/wiki?curid=4804378" title="Prezydent Chorwacji">
Prezydent Chorwacji

Prezydent Chorwacji (chorw. Predsjednik Hrvatske) – zwierzchnik sił zbrojnych i głowa państwa Chorwacji.
Obecnym i piątym prezydentem Chorwacji jest Zoran Milanović, który objął urząd 18 lutego 2020.
Wybory.
Kandydatem na prezydenta może być każdy obywatel Chorwacji, który posiada pełną zdolność do czynności prawnych, ukończył 18 rok życia i zdobędzie poparcie co najmniej 10 000 obywateli. Jeżeli żaden z kandydatów nie uzyska ponad 50% głosów w pierwszej turze głosowania, druga tura odbywa się 14 dni później.
Pierwsze wybory prezydenckie w Chorwacji odbyły się 2 sierpnia 1992, tego samego dnia co wybory parlamentarne w 1992 roku. W ich wyniku urząd prezydenta objął Franjo Tuđman (Chorwacka Wspólnota Demokratyczna).

</doc>
<doc id="4804382" url="https://pl.wikipedia.org/wiki?curid=4804382" title="Aleksandr Prochanow">
Aleksandr Prochanow

Aleksandr Andriejewicz Prochanow (ros. Алекса́ндр Андре́евич Проха́нов, ur. 26 lutego 1938 w Tbilisi) – radziecko-rosyjski pisarz i publicysta, członek sekretariatu Związku Pisarzy Federacji Rosyjskiej oraz autor ponad 30 powieści i zbiorów opowiadań. Od listopada 1993 jest redaktorem naczelnym skrajnie prawicowej (lub radykalnie reakcyjnej) gazety "Zawtra" („Jutro”). 
Założyciel Klubu Izborskiego, zdecydowany przeciwnik pieriestrojki – przemian ustrojowych w ZSRR, zainicjowanych w 1985 przez Michaiła Gorbaczowa. Prawicowy nacjonalista. 
Życiorys.
Aleksandr Prochanow urodził się w Tbilisi, mieście ówcześnie będącym częścią Gruzińskiej Socjalistycznej Republiki Radzieckiej, do którego jego przodkowie, członkowie rosyjskiej chrześcijańskiej grupy religijnej „Mołokanie”, zostali zesłani przez Katarzynę Wielką. Jeden z nich, Iwan Prochanow, był przywódcą Wszechrosyjskiego Związku Chrześcijan Ewangelików (1908-1928). 
W 1955 roku Prochanow rozpoczął naukę w Moskiewskim Instytucie Lotnictwa, gdzie po raz pierwszy zaczął pisać poezję i prozę. Uczelnię tę ukończył w 1960 roku. Po studiach pracował jako inżynier w jednym z radzieckich instytutów badawczych (Научно-исследовательский институт), a następnie w latach 1962–1964 był zatrudniony jako leśniczy w Karelii i obwodzie moskiewskim. Pod koniec lat sześćdziesiątych zaczął pisać eseje i felietony dla czasopism "Krugozor", "Smiena", "Sielskaja Mołodioż", a następnie zainspirował się twórczością Andrieja Płatonowa i Vladimira Nabokova. 
Kariera.
Między 1960 a 1970 rokiem pracował dla sowieckich gazet "Prawda" i "Litieraturnaja Gazieta". Jako korespondent zagraniczny Prochanow odwiedził między innymi Afganistan, Nikaraguę, Kambodżę, Angolę i Etiopię. Podróże te stanowiły dla niego materiał potrzebny do napisania późniejszych książek. Prochanow był jednym z pierwszych dziennikarzy, którzy opisali wydarzenia z marca 1969 na wyspie Zhenbao podczas radziecko-chińskiego Konfliktu nad Ussuri. 
W 1971 roku ukazała się jego pierwsza książka zatytułowana "Иду в путь мой". Jego mentor i promotor literacki Jurij Trifonow napisał do niej przedmowę. Prochanow w swoich wspomnieniach powie później o nim: „Lubił ekspresyjność, eksperymenty z językiem, przepływ metafor, mój naiwny młodzieńczy panteizm. Ale moje pierwsze powieści zorientowane na społeczeństwo wzbudziły w nim sceptycyzm, więc powierzył mnie pod opiekę innemu pisarzowi, Władimirowi Makaninowi, który był w tym czasie moim dobrym przyjacielem”. 
W 1972 roku Prochanow został członkiem Związku Pisarzy ZSRR. W połowie lat osiemdziesiątych był aktywnym współpracownikiem gazet "Mołodaja Gwardija", "Nasz Sowremiennik" i gazety "Litieraturnaja Rossija". W 1990 Prochanow kandydował na stanowisko redaktora naczelnego "Litieraturnajej Gaziety", ostatecznie jednak na to stanowisko wybrano Fiodora Burlackiego, protegowanego Michaiła Gorbaczowa. W latach 1989–1991 Prochanow pracował jako redaktor naczelny czasopisma "Sowietskaja" "Literatura", wydawanego w dziewięciu językach w ponad stu krajach. Mimo tego iż miał reputację zagorzałego komunisty, nigdy nie wstąpił do partii komunistycznej. 
W grudniu 1990 (jeszcze jako szef "Sowietskiej Literatury") Prochanow założył gazetę "Dzień" i został jej redaktorem naczelnym. Początkowo była ona organem Związku Pisarzy Radzieckich, latem 1991 roku "Dzień" wszedł w struktury Związku Pisarzy Rosyjskich. Mając podtytuł „Organ opozycji duchowej”, stał się prawdopodobnie najbardziej radykalną rosyjską gazetą krytykującą poczynania Borysa Jelcyna i jego ludzi. Uznanemu przez Prochanowa za „patriotyczną alternatywę” dla proliberalnej, kierowanej nomenklaturą "Litieraturnajej Gaziety", "Dniowi" udało się przyciągnąć przedstawicieli rosyjskiego ruchu opozycyjnego, zjednoczonych nienawiścią do liberalnych reform, ale podzielonych względem komunizmu. Wśród nich byli ultra-nacjonaliści, których publikacje wywołały oburzenie, zaś moskiewscy Żydzi potępili "Dzień" za promowanie ksenofobii, rasizmu i antysemityzmu. 
W lipcu 1991 napisał „Słowo do narodu”, polityczny list otwarty podpisany przez Giennadija Ziuganowa, Wasilija Starodubcewa, Igora Szafariewicza, Walentina Rasputina, Walentina Wariennikowa i Eduarda Wołodina. Dokument wzywający do utworzenia zjednoczonego „frontu patriotycznego” był postrzegany z perspektywy czasu jako platforma ideologiczna dla nieudanej próby zamachu stanu w sierpniu 1991. Publikacja manifestu spowodowała rozłam między Prochanowem i generałem Aleksandrem Ruckojem (którego kiedyś pomógł uratować z niewoli w Afganistanie, a później wspierał jego kampanię wyborczą). Ten ostatni, przemawiając w rosyjskiej telewizji, obiecał swojemu byłemu przyjacielowi „dziesięć lat więzienia”. 
Podczas nieudanego zamachu stanu w sierpniu 1991 r. Prochanow poparł juntę, a w 1992 dołączył do kierownictwa Narodowego Frontu Zbawienia wraz z Giennadijem Ziuganowem, Nikołajem Pawłowem, Michaiłem Astafjewem i Igorem Szafariewiczem. W tym samym roku stworzył Ruch Dzień, próbując zachęcić czytelników swojej gazety do jego poparcia . Podczas kryzysu konstytucyjnego w 1993 "Dzień" stał się niejako rzecznikiem radykalnej opozycji, a Prochanow zyskał rozgłos jako ostry krytyk Jelcyna. Po rozwiązaniu parlamentu rosyjskiego w październiku 1993 "Dzień" został zamknięty przez rosyjskie Ministerstwo Sprawiedliwości. W tym samym roku nastąpiła jego reaktywacja pod nazwą "Zawtra". 
Nagrody i wyróżnienia.
wg:

</doc>
<doc id="4804386" url="https://pl.wikipedia.org/wiki?curid=4804386" title="Mistrzostwa Świata Klasy Cadet (1984)">
Mistrzostwa Świata Klasy Cadet (1984)

VI Mistrzostwa Świata Klasy Cadet – żeglarskie mistrzostwa świata w klasie Cadet rozegrane w dniach 5-11 sierpnia 1984 na jeziorze Velence w węgierskim komitacie Fejér.
Informacje ogólne.
W zawodach udział wzięli reprezentanci dziesięciu państw (47 załóg). Z uwagi na bardzo słabe warunki wiatrowe wyścigi rozgrywane były tylko w dniach: 6 sierpnia (pierwszy i drugi bieg), 9 sierpnia (trzeci i czwarty bieg), 10 sierpnia (piąty i szósty bieg) oraz 11 sierpnia (siódmy bieg). Jedyną ekipą, która nie posiadała własnej motorówki był zespół polski. 
Wyniki.
Wyniki zawodów były następujące:
Puchar dla najmłodszego uczestnika mistrzostw przypadł reprezentantowi Polski, Marcinowi Matli.

</doc>
<doc id="4804390" url="https://pl.wikipedia.org/wiki?curid=4804390" title="Plac Pigalle">
Plac Pigalle

Plac Pigalle – plac w IX dzielnicy Paryża, pomiędzy bulwarem de Clichy i bulwarem Rochechouart, niedaleko Bazyliki Sacré-Cœur, u podnóża wzgórza Montmartre. Nazwa placu pochodzi od nazwiska rzeźbiarza Jean-Baptiste Pigalle (1714–1785) i jest centralną częścią dzielnicy Pigalle. Na placu znajduje się stacja metra Pigalle.
Historia.
Plac został wytyczony w roku 1789 jako półkolisty skwer przy bulwarze de Clichy, w miejscu podejścia do wzgórza Montmartre. Początkowo nazywał się Place de la Barrière-Montmartre, dopiero w 1864 r. otrzymał obecną nazwę. Dookoła został zabudowany kamienicami, w których na parterze mieściły się kawiarnie. Bliskość dzielnicy Montmartre spowodowała, że pod koniec XIX i na początku XX wieku w budynkach okalających plac umieścili swoje pracownie znani malarze i rzeźbiarze, a kawiarnie stały się miejscem spotkań artystycznej bohemy Paryża. W latach 40. XX wieku w okolicy placu powstało wiele domów publicznych. Obecnie plac jako znajdujący się w centrum dzielnicy Pigalle, miejsca znanego jako dzielnica czerwonych latarni, jest często odwiedzany przez zagranicznych turystów ze względu na sex shopy i kluby erotyczne znajdujące się pobliżu.
Znane budynki.
Pod numerem 1. mieściła się kawiarnia L'Abbaye de Thélème, w której malarze wystawiali swoje prace. 
Pod numerem 3., na rogu przy rue Frochot mieściła się kawiarnia du Rat Mort, słynąca z tego, że była otwarta przez całą noc.
Pod numerem 5. znajdował się warsztat Gabriela Dauchota (1927-2005), malarza ze szkoły paryskiej.
Pod numerem 9. mieściła się słynna kawiarnia Café de la Nouvelle Athènes, a powyżej na piętrze fotograf Paul Sescau (1858–1926) miał studio fotograficzne. 
Pod numerem 11. mieści się do dziś Folies Pigalle, które było teatrem, kinem i kabaretem a obecnie jest klubem nocnym.
Odniesienia w kulturze.
Plac Pigalle na trwałe zapadł w polszczyźnie i w polskiej kulturze masowej dzięki hasłu „W Paryżu najlepsze kasztany są na placu Pigalle”, którym posługiwali się francuscy antyfaszyści w bardzo popularnym polskim serialu filmowym "Stawka większa niż życie"; odzewem było: „Zuzanna lubi je tylko jesienią”, a kontrodzewem: „Przesyła Ci świeżą partię”.

</doc>
<doc id="4804392" url="https://pl.wikipedia.org/wiki?curid=4804392" title="On the Happy Side">
On the Happy Side

On the Happy Side – album studyjny piosenkarza Binga Crosby’ego nagrany dla jego własnej firmy "Project Records" i wydany przez Warner Bros. Records w październiku 1962 roku. Jest to trzeci album Binga, który zawiera piosenki w stylu biesiadnym, wcześniejsze to "Join Bing and Sing Along" oraz "101 Gang Songs".

</doc>
<doc id="4804402" url="https://pl.wikipedia.org/wiki?curid=4804402" title="Kościół św. Bartłomieja Apostoła w Dobryszycach">
Kościół św. Bartłomieja Apostoła w Dobryszycach

Kościół świętego Bartłomieja Apostoła – rzymskokatolicki kościół parafialny należący do parafii pod tym samym wezwaniem (dekanat Sulmierzyce archidiecezji częstochowskiej).
Jest to świątynia wybudowana w latach 1829–1830, na miejscu poprzedniej drewnianej budowli. Odnowiona została po pożarze w 1875 roku i konsekrowano ją w 1881 roku.
Kościół wzniesiono na planie prostokąta z wyodrębnionym prezbiterium zwróconym w stronę południową i dwiema zakrystiami. Pod chórem jest umieszczony babiniec i dwa małe pomieszczenia. Budowla jest nakryta dachem dwuspadowym.
Fasada świątyni jest zwieńczona trójkątnym szczytem i ozdobiona czterema kolumnami doryckimi na tle ukośnych przypór, poprzednio podtrzymujących balkon. We wnętrzu jest umieszczona gotycka rzeźba św. Anny Samotrzeć, wykonana w połowie XV wieku.

</doc>
<doc id="4804403" url="https://pl.wikipedia.org/wiki?curid=4804403" title="Marek Kluczyński">
Marek Kluczyński

Marek Jerzy Kluczyński (ur. 8 lutego 1949) – polski polityk i menedżer, w latach 1996–1998 wicewojewoda gdański.
Życiorys.
Pracował m.in. jako wykładowca. Zaangażował się w działalność polityczną w ramach Zjednoczonego Stronnictwa Ludowego i następnie Polskiego Stronnictwa Ludowego. Był m.in. prezesem struktur ZSL w Gniewie i członkiem pomorskiego zarządu wojewódzkiego PSL; krótko zasiadał też w zarządzie PSL „Odrodzenie” w województwie gdańskim. W 1989 był kandydatem do Sejmu w okręgu nr 23 (przegrał w drugiej turze z Bogumiłem Szrederem o 429 głosów), ponownie wystartował w wyborach parlamentarnych w 1993.
Od października 1996 do stycznia 1998 zajmował stanowisko wicewojewody gdańskiego. W grudniu 2013 został prezesem jednoosobowego zarządu Elewarru, kierował też radą nadzorczą powiązanych z nim Zamojskich Zakładów Zbożowych. Kilkakrotnie kandydował w różnych wyborach, m.in. do sejmiku pomorskiego w 2010 i 2014.
Odznaczony m.in. Krzyżem Kawalerskim Orderu Odrodzenia Polski (1999) i Złotą Koniczynką (2005).

</doc>
<doc id="4804406" url="https://pl.wikipedia.org/wiki?curid=4804406" title="I Wish You a Merry Christmas">
I Wish You a Merry Christmas

I Wish You a Merry Christmas – studyjny album Binga Crosby'ego z muzyką bożonarodzeniową nagrany dla jego własnej firmy "Project Records" i wydany przez Warner Bros. Records w 1962 roku. Utwory zostały zaaranżowane przez Boba Thompsona, Petera Matza oraz Jacka Hallorana i każdy dyrygował orkiestrą do własnych aranżacji. Akompaniament muzyczny został nagrany 23 i 25 lipca 1962, a Crosby nagrał swoje wokale 5 października 1962.

</doc>
<doc id="4804407" url="https://pl.wikipedia.org/wiki?curid=4804407" title="Mieczysław Pluciński">
Mieczysław Pluciński

Mieczysław Pluciński (ur. 8 października 1898 w Iłży, zm. 28 marca 1983 w Gdyni) – polski szkutnik, żeglarz, propagator żeglarstwa.
Życiorys.
Urodził się 8 października 1898 w Iłży, w rodzinie Władysława i Jadwigi z Wojcickich. Uczęszczał w Warszawie do szkoły średniej E. Konopczyńskiego, następnie do Szkoły Inżynierskiej im. Hipolita Wawelberga i Stanisława Rotwanda. Od 11 listopada 1918 do 23 grudnia 1920 służył ochotniczo w lotnictwie w Wojsku Polskim. Pracował przed wojną w Państwowych Zakładach Lotniczych w Warszawie.
Podczas II wojny światowej prowadził w stolicy konspiracyjny warsztat szkutniczy, gdzie budowano jachty do 9 m długości. Po wojnie przeniósł się do Gdyni i pracował jako konstruktor w Stoczni Rybackiej. Od 1951 był kierownikiem pracowni szkutniczej w Młodzieżowym Domu Kultury w Gdyni. W roku 1959 wraz ze Zbigniewem Milewskim stworzył jachtowe biuro „Szkutnik” w Gdyni (przy ul. Sienkiewicza), w ramach którego wysyłał młodym żeglarzom za darmo projekty jachtowe. Był współpracownikiem czasopisma Żagle, na którego łamach publikował projekty jachtów.
Był konstruktorem polskich jachtów morskich, łodzi żaglowych, kajaków i motorówek. Do jego najważniejszych konstrukcji należała łódź P-7, która zapoczątkowała rozwój żeglarstwa w Polsce w okresie międzywojennym. W swoim dorobku miał ponad osiemdziesiąt konstrukcji, m.in. P-7 BIS, Myszka i Myszka Super. Współtworzył jacht morski Ametyst, który, jako pierwszy zbudowany w Polsce po II wojnie światowej przepłynął Atlantyk (pod banderą USA) i zapoczątkował polski eksport jachtów. 
Był dwukrotnym laureatem Nagrody im. Leonida Teligi (1975, 1982).

</doc>
<doc id="4804409" url="https://pl.wikipedia.org/wiki?curid=4804409" title="Wyścigowe Mistrzostwa Węgier 1997">
Wyścigowe Mistrzostwa Węgier 1997

1997 – sezon wyścigowych mistrzostw Węgier.

</doc>
<doc id="4804418" url="https://pl.wikipedia.org/wiki?curid=4804418" title="Holiday in Europe">
Holiday in Europe

Holiday in Europe – studyjny album piosenkarza Binga Crosby'ego nagrywany 8 i 9 maja 1961 roku i wydany w listopadzie 1962 roku przez Decca Records.
Nagrywanie albumu.
Orkiestrowe aranżacje wykonał Bob Thompson, a orkiestrą dyrygował Malcolm Lockyer w studiu Decca, West Hampstead w Londynie, w październiku 1960 roku. Crosby nagrał cztery utwory z Lockyerem 15 października 1960 roku w Londynie, ale podjęto decyzję, że nie wykorzysta tych ścieżek wokalnych. Następnie nagrał swoje wokale do wszystkich podkładów orkiestrowych w maju 1961 roku. Malcolm Lockyer nie został wymieniony na okładce albumu.

</doc>
<doc id="4804420" url="https://pl.wikipedia.org/wiki?curid=4804420" title="Bohos Bedros XII Sabbagian">
Bohos Bedros XII Sabbagian

Bohos Bedros XII Sabbagian (orm. Պօղոս Պետրոս ԺԲ. Սապպաղեան) (ur. 12 lutego 1836 w Aleppo, zm. w sierpniu 1915)) – ormiański duchowny katolicki, biskup Aleksandrii w latach 1901–1904, 12. patriarcha Kościoła katolickiego obrządku ormiańskiego w latach 1904–1910
W 1875 roku przyjął święcenia kapłańskie. 28 sierpnia 1901 roku został biskupem Iskanderyi. Sakrę przyjął 21 listopada tegoż roku. 4 sierpnia 1904 roku został wybrany patriarchą Kościoła ormiańskokatolickiego. 14 listopada 1904 został uznany przez papieża. Funkcję patriarchy pełnił do swojej rezygnacji w kwietniu 1910 roku. Zmarł w 1915.

</doc>
<doc id="4804427" url="https://pl.wikipedia.org/wiki?curid=4804427" title="Zawsze z tobą chciałbym być... (przez miesiąc)!">
Zawsze z tobą chciałbym być... (przez miesiąc)!



</doc>
<doc id="4804430" url="https://pl.wikipedia.org/wiki?curid=4804430" title="Akt Mediacyjny">
Akt Mediacyjny

Akt Mediacyjny (niem. "Mediationsakte", fr. "Acte de Médiation") – ustawa zasadnicza obowiązująca w Szwajcarii w latach 1803–1813.
Tło historyczne.
Konstytucja Helwecka ustanowiona w 1802 nie zażegnała niepokojów w Republice Helweckiej. Nadal dochodziło do zbrojnych wystąpień. Największe z nich wybuchło pod koniec lata 1802 i nazwane zostało „wojną kijów” (niem. Stecklikrieg). Nazwa wzięła się z uwagi na brak innej broni jej uczestników. Wystąpienia te spowodowane były m.in.: tragiczną sytuacją ekonomiczną mieszkańców Republiki, która została spustoszona przez wojska francuskie, austriackie i rosyjskie tudzież przez wzrost obciążeń fiskalnych. Dodatkowo wśród Szwajcarów dominowały idee: silnego partykularyzmu kantonalnego oraz chęć powrotu do dawnych uregulowań ustrojowych z czasów Starej Konfederacji.
Druga konstytucja Republiki Helweckiej nie znalazła uznania u Napoleona. Z powodu niepokojów społecznych postanowił samemu zaprowadzić ład w Republice. Dlatego w deklaracji z 30 września 1802, zagroził ponowną interwencją wojsk francuskich w razie niemożności uspokojenia nastrojów społecznych. W celu zapobiegnięcia eskapady zbrojnej, wskazał siebie jako mediatora między stronnictwami szwajcarskich unitarystów (opowiadali się za państwem jednolitym i niepodzielnym) i federalistów (pragnęli zwiększenia pozycji i uprawnień kantonów).
10 grudnia 1802 w Paryżu rozpoczęła obrady Konstytuanta Szwajcarska zwana Consultą. W jej składzie znaleźli się przedstawiciele Senatu, który posiadał prawo do rewizji konstytucji. Akt Mediacyjny został przyjęty 5 marca 1803 przez Senat, natomiast wszedł w życie 10 marca. Stosunek zwolenników centralizacji do federalizacji ustroju Szwajcarii podczas tego spotkania wynosił 45:18. Niezależnie od tego Napoleonowi udało się przeforsować swoją koncepcję nowego modelu ustrojowego Republiki Helweckiej, która od tej pory nie była już krajem w pełni samodzielnym, gdyż stała się zależna od Francji.
Akt Mediacyjny był podstawą ustroju Szwajcarii niemal do końca 1813. Sytuacja zmieniła się pod koniec roku, gdy po klęsce Napoleona w bitwie pod Lipskiem koalicja antyfrancuska zażądała od Szwajcarii uchylenia Aktu. Uchwałą z 29 grudnia 1813 uczyniło to Zgromadzenie Federalne złożone z przedstawicieli dziesięciu kantonów. Wcześniej, 18 listopada, ogłoszono neutralność Szwajcarii, która ostatecznie została potwierdzona przez Kongres Wiedeński 20 marca 1815.
Treść.
Konstytucja szwajcarska z 19 lutego 1803 wzorowana była na konstytucji Stanów Zjednoczonych. W przedmowie Napoleon Bonaparte pisał do Szwajcarów:
Treść ustawy była podzielona na dwadzieścia rozdziałów. Dziewiętnaście z nich zawierało konstytucje dotyczące poszczególnych kantonów, zaś ostatni stanowił konstytucję całego kraju. Łączna liczba kantonów tworzących Szwajcarię określona została na dziewiętnaście. Do trzynastu kantonów Starej Konfederacji dołączono nowo utworzone kantony: St. Gallen, Gryzonię, Argowię, Turgowię, Tessyn i Vaud. Zgodnie z art. 1 kantony szwajcarskie wiązały się ze sobą według zasad określonych w ich konstytucjach. Gwarantowały sobie wzajemnie konstytucje, terytorium, wolności i niezależność. W tym celu wnosiły wkłady finansowe (łącznie 490 507 franków) i tworzyły oddziały wojskowe (razem 15 203 osoby). Według art. 12 kantony wykonywały całą władzę, która nie została wyraźnie przekazana władzom związkowym. Art. 27 mówił o Sejmie Związkowym ("Tagsatzung"), który miał być wspólnym organem władzy dla konfederacji dziewiętnastu kantonów. Składał się on z dziewiętnastu deputowanych, po jednym z każdego kantonu. Obradom Sejmu przewodniczył Landammann, którym był z zasady deputowany z Kantonu Dyrektorialnego. Art. 28 ustanawiał wśród deputowanych nierównomierny podział głosów, łącznie posiadali ich dwadzieścia pięć. Dwa głosy na jednego deputowanego wynikały z racji reprezentowania przez niego kantonu liczącego więcej niż 100 tys. mieszkańców i przysługiwały przedstawicielom: Berna, Zurychu, Vaud, St. Gallen, Argowii i Gryzonii.
Sejm miał się zbierać na zmianę co roku we Fryburgu, Bernie, Solurze, Bazylei, Zurychu i Lucernie; w pierwszy poniedziałek czerwca i obradować nie dłużej niż miesiąc. Na nadzwyczajne posiedzenie zbierał się na wniosek:
Do zadań Sejmu Związkowego należało:
Kantony, w których zbierać się miał Sejm Związkowy, zwane były Kantonami Dyrektorialnymi. Ich burmistrzowie zostawali jednocześnie Landammannami Szwajcarii. Przez roczną kadencję do ich zadań należało:
Akt Mediacyjny nie przewidywał istnienia wspólnego dla wszystkich kantonów organu wymiaru sprawiedliwości, jakim był w Republice Helweckiej Trybunał Najwyższy.

</doc>
<doc id="4804437" url="https://pl.wikipedia.org/wiki?curid=4804437" title="Keith Gordon">
Keith Gordon

Keith Gordon (ur. 3 lutego 1961 w Nowym Jorku) – amerykański aktor, reżyser, scenarzysta i producent telewizyjny i filmowy.
Wczesne lata.
Urodził się w Nowym Jorku, jako syn Barbary Gordon i Marka Gordona, aktora i reżysera teatralnego. Dorastał w ateistycznej żydowskiej rodzinie. W wieku 12 lat postanowił zostać aktorem, po tym, jak zobaczył Jamesa Earla Jonesa w broadwayowskiej produkcji "Myszy i ludzie". 
Kariera.
Swoją karierę aktorską rozpoczął mając 14 lat od gościnnego udziału w jednym z odcinków serialu CBS "Centrum Medyczne" (1975) pt. „Cena dziecka” („The Price of a Child”) jako Herbie. W wieku piętnastu lat zadebiutował na scenie Off-Broadwayu w spektaklu "Secrets of the Rich" (1976). Jako 17-latek wziął udział w inscenizacjach "Gotcha" i "Getaway" w Brooklyn Academy of Music (1978). Mając 18 lat trafił na Broadway w roli Edwarda V Yorka w przedstawieniu Williama Shakespeare’a "Ryszard III" u boku Ala Pacino. Występował potem w produkcjach off-broadwayowskich takich jak "Album" (1980) jako Boo, "The Buddy System" (1981) jako Stu Fisher, "Back to Back" (1982) jako Hughes i "Third Street" (1983) jako Ron. W kinie zadebiutował w dreszczowcu Jeannota Szwarca "Szczęki II" ("Jaws II", 1978) z Royem Sheiderem. Był autorem scenariusza komediodramatu "Nieruchomy" ("Static", 1985), gdzie zagrał główną rolę Erniego Blicka. Jego debiutem reżyserskim był dramat młodzieżowy "Czekoladowa wojna" ("The Chocolate War", 1988) na podstawie powieści Roberta Cormiera "Czekoladowa wojna" z udziałem Douga Hutchisona i Wallace’a Langhama.

</doc>
<doc id="4804442" url="https://pl.wikipedia.org/wiki?curid=4804442" title="Troglomyces Twitteri">
Troglomyces Twitteri



</doc>
<doc id="4804447" url="https://pl.wikipedia.org/wiki?curid=4804447" title="Felix, Net i Nika oraz Koniec Świata Jaki Znamy">
Felix, Net i Nika oraz Koniec Świata Jaki Znamy

Felix, Net i Nika oraz Koniec Świata Jaki Znamy – piętnasty tom serii książek science fiction dla dzieci i młodzieży Felix, Net i Nika, autorstwa Rafała Kosika. Premiera odbyła się w 28 listopada 2018 roku. Książka liczy 582 stron. Opowiada o przygodach bohaterów w Warszawie po apokalipsie.
Fabuła.
Książka opowiada o trójce przyjaciół, których w tym roku szkolnym czeka nowe wyzwanie – liceum. Jednak jest to drobnostka w porównaniu, z końcem świata, jaki znamy. Zaczyna brakować prądu, internetu, wody, jedzenia oraz wszystkiego, co daje nam technika i cywilizacja, do czego jesteśmy przyzwyczajeni i uważamy za naturalny element naszego życia.

</doc>
<doc id="4804449" url="https://pl.wikipedia.org/wiki?curid=4804449" title="Uczelnia badawcza">
Uczelnia badawcza

Uczelnia badawcza ( ’uniwersytet badawczy’) – określenie stosowane w odniesieniu do uczelni funkcjonującej w Polsce, z którą minister nauki i szkolnictwa wyższego podpisał umowę w ramach programu „Inicjatywa doskonałości – uczelnia badawcza”, prowadzonego w oparciu o ustawę z dnia 20 lipca 2018 r. – Prawo o szkolnictwie wyższym i nauce.
Procedura wyboru uczelni.
Program „Inicjatywa doskonałości – uczelnia badawcza” realizowany jest w celu podniesienia międzynarodowego znaczenia działalności polskich uczelni. Minister szkolnictwa wyższego i nauki ogłasza cyklicznie komunikat o konkursie, w ramach którego nie więcej niż 10 uczelni akademickich może otrzymać dodatkowe środki finansowe na swoją działalność.
Środki finansowe otrzymywane w danym roku przez uczelnię w ramach konkursu stanowią zwiększenie subwencji ze środków, przyznanej w roku, w którym został ogłoszony konkurs. Kwota zwiększenia nie może być mniejsza niż 10% tej subwencji, ustalonej na podstawie stosowanych algorytmów. Środki finansowe są wypłacane uczelni przez okres 6 lat.
Do konkursu w ramach programu „Inicjatywa doskonałości – uczelnia badawcza” może przystąpić uczelnia akademicka, która:
Wniosek ocenia międzynarodowy zespół ekspertów powołanych przez ministra, posiadających znaczący dorobek naukowy lub artystyczny. Kandydatów na członków zespołu może zgłosić Rada Doskonałości Naukowej, Rada Główna Nauki i Szkolnictwa Wyższego, Konferencja Rektorów Akademickich Szkół Polskich, Komitet Polityki Naukowej, rada Narodowego Centrum Badań i Rozwoju, rada Narodowego Centrum Nauki oraz ogólnokrajowe stowarzyszenia naukowe. Wynik oceny wniosku może być pozytywny albo negatywny. Zespół ekspertów sporządza raport zawierający ocenę wraz z uzasadnieniem lub rekomendacje dotyczące zmiany planu, a także listę rankingową wniosków ocenionych pozytywnie. Minister szkolnictwa wyższego i nauki, biorąc pod uwagę listę rankingową wniosków, zawiera umowę z daną uczelnią.
Lista uczelni.
Pierwsza lista uczelni badawczych została ogłoszona 30 października 2019. Znalazły się na niej następujące uczelnie:

</doc>
<doc id="4804459" url="https://pl.wikipedia.org/wiki?curid=4804459" title="Viivi Luik">
Viivi Luik

Viivi Luik (ur. 6 listopada 1946 w prowincji Viljandimaa) – estońska poetka i powieściopisarka.
Życiorys.
Urodziła się 6 listopada 1946 w prowincji Viljandimaa, w rodzinie elektryka i pracownicy sowchozu. W latach 1965–1967 uczęszczała zaocznie do szkoły średniej w Tallinie i pracowała jako bibliotekarka. Zaczęła pisać w bardzo młodym wieku. W 1962 roku ukazał się w lokalnej gazecie jej pierwszy wiersz drukiem. Gdy rok później wygrała nagrodę literacką czasopisma dla dzieci, zaskoczeni redaktorzy najpierw zweryfikowali, czy autorem wiersza było dziecko. W 1965 roku ukazał się jej debiutancki tomik poetycki "Pilvede püha", który spotkał się z pozytywnym przyjęciem krytyki. Do jednego z wierszy Olav Ehala skomponował później muzykę, a powstały utwór stał się popularną piosenką. Jej pierwsze, młodzieńcze wiersze dotyczyły przyrody, jednak wkrótce w jej twórczości pojawił się motyw niepewnego jutra i dylematów jednostki w społeczeństwie. Wydźwięk jej wierszy w tomiku "Lauludemüüja" (1968) został porównany przez Jaana Kaplinskiego do kanarka w kopalni.
Od 1967 roku w pełni poświęciła się pisaniu, a trzy lata później została członkinią Związku Pisarzy Estońskich. W latach 70. zaczęła w twórczości czerpać z symbolizmu, choć na powierzchni jej wiersze były nadal mocno zakorzenione w realizmie. W tym samym czasie, poza poezją, napisała także opowiadania dla dzieci (1974–1976). W 1982 roku ukazał się jeden z jej najważniejszych tomików poetyckich "Rängast rõõmust", który przeszedł do historii literatury estońskiej. W dziele opisała tęsknotę za bliskością, opresyjny niepokój, ale i niegasnącą nadzieję. Trzy lata później opublikowała pierwszą powieść "Seitsmes rahukevad" (1985), w której opisała biedę powojennej rzeczywistości Estonii widzianą oczami dziecka.
Luik została wielokrotną laureatką nagród i wyróżnień. Wielokrotnie uhonorowana nagrodą literacką im. Juhana Smuula, otrzymała także m.in. Nagrodę Państwową Estońskiej SRR (1987). W 2010 roku za powieść "Varjuteater" została wyróżniona Estońską Nagrodą Państwową w dziedzinie kultury. W lutym 2000 została odznaczona Orderem Gwiazdy Białej III klasy.
Jej drugim mężem jest pisarz i dyplomata Jaak Jõerüüt.
Wybrana twórczość.
Proza.
Źródło.

</doc>
<doc id="4804471" url="https://pl.wikipedia.org/wiki?curid=4804471" title="Bolesław Kilian">
Bolesław Kilian

Bolesław Kilian (ur. 1947) – polski polityk i pedagog, w latach 1994–1998 wicewojewoda koszaliński.
Życiorys.
Zdobył wykształcenie wyższe, z zawodu pedagog. Został m.in. autorem rozdziału w publikacji "Gospodarka, człowiek, środowisko na obszarach wiejskich" (2001).
Zaangażował się w działalność polityczną w ramach Zjednoczonego Stronnictwa Ludowego, pod koniec lat 80. był kierownikiem Wydziału Propagandy KW ZSL w Koszalinie. Został później członkiem władz PSL „Odrodzenie” w województwie koszalińskim, a w 2004 wiceprezesem Polskiego Stronnictwa Ludowego w województwie zachodniopomorskim. Od 10 marca 1994 do 26 lutego 1998 zajmował stanowisko wicewojewody koszalińskiego. Wystartował w wyborach do Sejmu w 1997 i 2007, a w 2001 kandydował do Senatu w okręgu nr 39 (zajął 6 miejsce na 7 pretendentów). Później był wiceprezesem rady Wojewódzkiego Funduszu Ochrony Środowiska i Gospodarki Wodnej w Szczecinie.
Żonaty z Jadwigą, radną sejmiku zachodniopomorskiego I kadencji z ramienia SLD. Odznaczony m.in. Krzyżem Kawalerskim Orderu Odrodzenia Polski (1999).

</doc>
<doc id="4804479" url="https://pl.wikipedia.org/wiki?curid=4804479" title="Druga Konstytucja Helwecka">
Druga Konstytucja Helwecka

Druga Konstytucja Helwecka (niem. "die zweite Verfassung") – ustawa zasadnicza Szwajcarii obowiązująca w latach 1802–1803.
Tło historyczne.
W 1799 Republika Helwecka stała się polem bitwy w wojnie francusko-austriackiej. Natomiast w lecie tego roku część jej ziem była przejściowo okupowana przez armię Aleksandra Suworowa. Wewnątrz kraju dochodziło do powstań antyfrancuskich. Do jednego z większych zrywów doszło w Glarus i Schwyz. Jego przywódcą był Alois von Reding, jednak został on pokonany 2 maja 1798 przez wojska francuskie w bitwie pod Rothenthurm. Kolejne takie powstania wybuchały w 1799 w kantonach: Uri, Schwyz, Tessynie i Valais.
Do rozłamu doszło się też wśród szwajcarskich polityków. Wyniku polaryzacji polityki wydzieliły się dwie frakcje: unitarystów, którzy pragnęli państwa jednolitego i niepodzielnego, tudzież federalistów opowiadających się za zwiększeniem pozycji i uprawnień kantonów. Obie grupy szukały poparcia dla swoich wizji ustrojowych u Napoleona. Konflikt jednej i drugiej strony przekładał się też na niespokojną sytuację polityczną w kraju oraz liczne zamachy stanu, do których doszło w styczniu i sierpniu 1800, w październiku 1801 jak i kwietniu 1802. Politycy szwajcarscy próbowali także dokonać zmiany ustroju kraju poprzez próby uchwalenia nowych ustaw zasadniczych. Ich projekty nowej konstytucji pochodzą z 29 maja 1801 oraz 24 października 1801.
Kolejny projekt ustawy zasadniczej powstał 27 lutego 1802, natomiast 20 maja został poddany referendum. Mimo że zwolenników nowej konstytucji było mniej (72 453) niż jej przeciwników (92 423) została ona przyjęta. Najwidoczniej do głosów zwolenników dodano głosy obywateli niebiorących udziału w głosowaniu (167 172). Duże znacznie dla wprowadzenia jej w życie miało także wycofanie z terenu Szwajcarii wojsk francuskich w lipcu 1802.
Treść.
Druga Konstytucja Helwecka składała się z 77 artykułów podzielonych na trzynaście tytułów. W odróżnieniu od swej poprzedniczki przyznawała kantonom (a było ich osiemnaście – o cztery mniej niż wymieniała Konstytucja Helwecka) wiele uprawnień, które wyliczał szczegółowo art. 14:
Władza ustawodawcza w kraju należeć miała do dwuizbowego parlamentu: Senatu i Sejmu Związkowego (Tagsatzung). W skład Senatu wchodzili: Landammann, dwóch namiestników krajowych i dwudziestu czterech członków wybieranych z poszczególnych kantonów wedle zasady, że jeden kanton był reprezentowany przez co najmniej jednego deputowanego (ale nie więcej niż trzech). Mianowani byli przez Sejm, a co roku następować miała wymiana 1/5 jego składu (dopuszczalny był ponowny wybór).
Do zadań Senatu należało m.in.:
Sejm Związkowy składał się z przedstawicieli wszystkich kantonów, wybieranych w proporcji jeden deputowany na 25 tys. osób (każdy kanton musiał mieć co najmniej jednego przedstawiciela). Wybór deputowanych był dokonywany przez tzw. kantonalne korpusy wyborcze, z których jeden przedstawiał propozycje, a drugi nominacje (art. 18 konstytucji). Członkostwo w korpusie miało być dożywotne, a żaden z nich nie mógł być liczniejszy niż 45 osób. Członkostwo przysługiwało osobom posiadającym nieruchomości gruntowe o wartości co najmniej 10 tys. franków w dużych kantonach lub 2 tys. w małych. Sejm miał się zbierać 1 maja, a obrady miały trwać przez miesiąc. Nadzwyczajne posiedzenia zwoływał Senat (inicjatywy z własnej lub większości kantonów), określając jednocześnie długość trwania obrad.
Oprócz stanowienia prawa Sejm Związkowy:
Władza wykonawcza należeć miała do Rady Wykonawczej, która składała się z Landammanna i dwóch namiestników krajowych oraz pięciu sekretarzy stanu kierujących departamentami:
Radą kierował Landammann (po upływie rocznej kadencji zostawał namiestnikiem krajowym). Kadencja członków Rady wynosiła dziewięć lat, co trzy lata ustępować miał jeden z jej członków. Do jej zadań należało:
W zakresie wymiaru sprawiedliwości na szczeblu centralnym II Konstytucja Helwecka przewidywała (podobnie jak jej poprzedniczka) funkcjonowanie Trybunału Najwyższego (art. 74), właściwego dla rozpatrywania:
Oprócz Trybunału Najwyższego konstytucja w art. 69 przewidywała także utworzenie specjalnych sądów handlowych. Postulowała też wprowadzenie w całym kraju jednolitych kodeksów: cywilnego i karnego, do czego wymagana była zgoda wszystkich kantonów, oraz procedury karnej.

</doc>
<doc id="4804483" url="https://pl.wikipedia.org/wiki?curid=4804483" title="Komitet Polityki Naukowej">
Komitet Polityki Naukowej

Komitet Polityki Naukowej (KPN) – organ pomocniczy ministra nauki i szkolnictwa wyższego w zakresie polityki naukowej państwa, działający w oparciu o ustawę z dnia 20 lipca 2018 r. – Prawo o szkolnictwie wyższym i nauce.
Zadania komitetu.
Do zadań komitetu należy udzielanie pomocy ministrowi nauki i szkolnictwa wyższego przy opracowywaniu: 
Komitet opiniuje ponadto: 
Zasady działania.
W skład Komitetu Polityki Naukowej wchodzi 12 członków, powołanych przez ministra nauki i szkolnictwa wyższego. Kadencja komitetu trwa 2 lata. Ta sama osoba może pełnić funkcję członka komitetu nie dłużej niż przez 2 kolejne kadencje. Pracami komitetu kieruje przewodniczący, wybierany przez komitet spośród jego członków.
Aktualny skład komitetu.
Minister nauki i szkolnictwa wyższego Wojciech Murdzek powołał 25 maja 2020 następujących członków komitetu, na kadencję trwającą od 1 czerwca 2020 do 31 maja 2022:
Skład komitetu w latach 2018–2020.
Minister nauki i szkolnictwa wyższego Jarosław Gowin powołał 1 czerwca 2018 następujących członków komitetu, na kadencję trwającą do 31 maja 2020:

</doc>
<doc id="4804488" url="https://pl.wikipedia.org/wiki?curid=4804488" title="Piotr Gaździk">
Piotr Gaździk

Piotr Gaździk (ur. 7 sierpnia 1943) – polski lekkoatleta, specjalizujący się w rzucie młotem, mistrz i reprezentant Polski.
Kariera sportowa.
Był zawodnikiem AZS Wrocław.
Na mistrzostwach Polski seniorów na otwartym stadionie zdobył dwa medale w rzucie młotem: złoty w 1970 i srebrny w 1971. 
W latach 1967–1971 wystąpił w 11 meczach międzypaństwowych, odnosząc jedno zwycięstwo indywidualne.
Rekord życiowy w rzucie młotem: 67,30 (5.07.1970).

</doc>
<doc id="4804491" url="https://pl.wikipedia.org/wiki?curid=4804491" title="John D. Rockefeller Jr">
John D. Rockefeller Jr



</doc>
<doc id="4804497" url="https://pl.wikipedia.org/wiki?curid=4804497" title="Chloé Minoret">
Chloé Minoret

Chloé Minoret (ur. 6 maja 1977 w Bourg-Saint-Maurice w departamencie Sabaudia) – francuska wspinaczka sportowa. Specjalizowała się w boulderingu, prowadzeniu oraz we wspinaczce klasycznej. Zdobywczyni brązowego medalu na mistrzostwach świata w Winterthur w 2001 roku.
Kariera sportowa.
Zdobywczyni brązowego medalu mistrzostw świata we wspinaczce sportowej w konkurencji prowadzenia ze szwajcarskiego Winterthur z 2001 roku.
W 2002 na mistrzostwach Europy we francuskim Chamonix-Mont-Blanc wywalczyła złoty medal we wspinaczce sportowej w konkurencji prowadzenia.
Wielokrotna uczestniczka, prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4804499" url="https://pl.wikipedia.org/wiki?curid=4804499" title="Wacław Filek">
Wacław Filek

Wacław Filek (ur. 2 kwietnia 1959) – polski lekkoatleta, specjalizujący się w rzucie młotem, mistrz Polski.
Kariera sportowa.
Był zawodnikiem Hutnika Kraków.
Na mistrzostwach Polski seniorów na otwartym stadionie zdobył trzy medale w rzucie młotem: złoty w 1986 i srebrne w 1988 i 1989. 
Rekord życiowy w rzucie młotem: 74,64 (11.08.1985).

</doc>
<doc id="4804502" url="https://pl.wikipedia.org/wiki?curid=4804502" title="André Waignein">
André Waignein

André Waignein (ur. 28 stycznia 1942 w Mouscron, zm. 22 listopada 2015 tamże) – belgijski kompozytor, dyrygent, trębacz i muzykolog.
Skomponował ponad 600 utworów. Był profesorem Królewskiego Konserwatorium Muzycznego w Brukseli i dyrektorem Konwersatorium Muzycznego w Tournai.
Tworzył pod pseudonimami: Rita Defoort (imię i nazwisko jego żony), Rob Ares, Luc Gistel, Roland Kernen i Larry Foster.

</doc>
<doc id="4804506" url="https://pl.wikipedia.org/wiki?curid=4804506" title="Jacek Dreger">
Jacek Dreger

Jacek Dreger (ur. 8 lutego 1965) – polski lekkoatleta, specjalizujący się w rzucie młotem, medalista mistrzostw Polski.
Kariera sportowa.
Był zawodnikiem Zawiszy Bydgoszcz.
Na mistrzostwach Polski seniorów na otwartym stadionie zdobył cztery medale w rzucie młotem: srebrny w 1991 i brązowe w 1992, 1993 i 1994.
Pracuje jako trener rzutów w BKS Bydgoszcz.
Rekord życiowy w rzucie młotem: 70,90 (7.06.1991).

</doc>
<doc id="4804510" url="https://pl.wikipedia.org/wiki?curid=4804510" title="Szkoła Podstawowa im. Jana Pawła II w Piwodzie">
Szkoła Podstawowa im. Jana Pawła II w Piwodzie

Szkoła Podstawowa im. Jana Pawła II w Piwodzie – szkoła podstawowa w Piwodzie.
Historia.
Początki szkolnictwa w Piwodzie są datowane na 1868 rok gdy powstała szkoła trywialna. Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które padają wykaz szkół ludowych, wraz z nazwiskami ich nauczycieli. 
W 1868 roku z fundacji księcia Adama Czartoryskiego i jego córki Wandy, zbudowano murowany budynek szkolny. Pierwszym nauczycielem został Karol Szufa. Szkoły wiejskie początkowo były tylko męskie, a od 1890 roku były mieszane (koedukacyjne). W latach 1868–1873 szkoła w Piwodzie była trywialna, w latach 1873–1874 szkoła była ludowa, a w latach 1874–1877 była to szkoła filialna, a w latach 1878–1927 szkoła była 1-klasowa. 
W latach 1909–1910 nauczycielką pomocniczą była Maria Buchtalerz. W 1910 roku powstała szkoła eksponowana "Hutki ad Piwoda", dla dzieci z Hutek i Olchowy, której nauczycielką została Maria Buchtalerz.
W 1914 roku w czasie wojny zniszczona została cała wieś i szkoły. W latach 1914–1939 szkoła mieściła się w dworskim spichlerzu. W 1927 roku szkoła stała się 2-klasowa i wznowiła działalność szkoła eksponowana w Hutkach , umieszczona w domu prywatnym. W latach 1936–1937 podjęto decyzję o budowie nowej szkoły, którą ukończono w 1939 roku. Podczas II wojny światowej szkoła była częściowo zdewastowana przez stacjonujące w niej wojska sowieckie i niemieckie. W 1945 roku szkoła wznowiła działalność jako 5-klasowa, a w 1948 roku zmieniona na 6-klasową i w 1949 roku na 7-klasową. Po 1951 roku szkołę wyremontowano, a w 1967 roku szkoła stała się 8-klasowa. W 1998 roku patronem szkoły został Jan Paweł II. W 1999 roku na mocy reformy oświaty zorganizowano 6-letnią szkołę podstawową i 3-letnie gimnazjum. W 2008 roku utworzono zespół szkół. W 2017 roku na mocy reformy oświaty przywrócono 8-letnią szkołę podstawową. Obecnie szkoła posiada także szkołę filialną w Cetuli.

</doc>
<doc id="4804517" url="https://pl.wikipedia.org/wiki?curid=4804517" title="Pierwsza Konstytucja Helwecka">
Pierwsza Konstytucja Helwecka

Pierwsza Konstytucja Helwecka (niem. "die erste Verfassung") – ustawa zasadnicza obowiązująca w Szwajcarii w latach 1798–1802.
Tło historyczne.
Projekt nowego uregulowania ustroju Szwajcarii przygotowany został przez Petera Ochsa – został zaakceptowany przez Napoleona i w wersji skróconej opublikowano go we francuskim dzienniku "Moniteur" 8 lutego 1798. Nowa konstytucja została przyjęta przez Vaud, a kanton Bazylea rozpoczął dokonywanie w niej istotnych modyfikacji m.in.: zwiększenie praw kantonów, zmniejszenie pozycji Dyrektoriatu względem parlamentu i sądownictwa, ułatwienie rewizji konstytucji). Zmiany te zostały zaaprobowane przez następujące kantony: Argowię, Berno, Fryburg, Obwalden, Solurę, Szafuzę i Zurych. Dalszym jej zmianom „zapobiegli” Francuzi, którzy ogłosili, że obowiązująca jest wyłącznie pierwotna wersja projektu Petera Ochsa i zabronione jest dokonywanie w nim jakichkolwiek zmian.
12 kwietnia 1798 w Aarau podczas zebrania grupy delegatów z 10 kantonów, którzy stanowili pewnego rodzaju konstytuantę, nastąpiło formalne przyjęcie Konstytucji Helweckiej. Przeciwnicy nowej ustawy zasadniczej nazywali ją Książeczką Ochsa (niem. Ochsenbüchlein). Oprócz przyjęcia konstytucji uczestnicy obrad powołali rząd Republiki (Dyrektoriat Wykonawczy). Nowa konstytucja nie została przyjęta przez kantony: Appenzell Innerrhoden, Glarus, Nidwalden, Schwyz, Uri i Zug.
Konstytucja Helwecka była pierwszym w historii Szwajcarii aktem prawnym o tej nazwie. Ustrój Starej Konfederacji oparty był na wielu umowach pomiędzy kantonami, paktach, pokojach religijnych i innych podobnych aktach. Od roku 1798 Szwajcaria należała do grona krajów, które swój ustrój opierają na uregulowaniach konstytucyjnych. Czasy Republiki Helweckiej pod względem ustrojowym zerwały z wielowiekowym modelem ustrojowym opartym na konfederacji niezależnych kantonów i próbę wprowadzenia modelu państwa jednolitego i niepodzielnego. Próba zalegalizowana pierwszej szwajcarskiej konstytucji napotkała na silny opór kantonów i znacznej części Szwajcarów. Nie bez znaczenia była także okupacja kraju przez Francuzów i toczone na jego ziemiach bitwy wojsk francuskich z siłami austriackimi i rosyjskimi.
Treść.
Nowa konstytucja składała się ze 116 artykułów podzielonych na dwanaście tytułów:
O formie ustroju państwa mówił art. 1: „Republika Helwecka jest jedna i niepodzielna. Znosi się granice między kantonami i między nimi a krajami podległymi”. Art. 2 określał suwerena, którym był ogół obywateli, tudzież formę rządów jako demokrację przedstawicielską.
Konstytucja Helwecka wprowadzała wiele gwarantowanych swobód obywatelskich, wśród których wyróżnić należy:
W art. 8 konstytucja wprowadzała zakaz dziedziczenia władzy, rang i godności, a także używania tytułów lub uprawnień na to wskazujących. W nowym, jednolitym i niepodzielnym państwie kantony traciły swoją niezależność. Art. 2 konstytucji znosił wszelkie granice wewnętrzne, zaś art. 15 uznawał kantony (podobnie jak dystrykt, gminę, osiedle i dzielnicę) za jednostkę podziału administracyjnego kraju. Można też mówić o tym, że stanowić miały odpowiednik francuskich departamentów. Wszystkie kantony (a miało ich być 22) wymieniał art. 18 – oprócz dawnych trzynastu kantonów, tworzących Starą Konfederację, w składzie Republiki Helweckiej znaleźć się miały nowe: Valais, Leman (Vaud), Argowia, Bellinzona, Lugano, Recja (Gryzonia), Sargans, Turgowia i St. Gallen
Konstytucja zawierała wiele uregulowań dotyczących obywatelstwa Republiki i związanych z nim praw. Obywatelstwo można było otrzymać w dwojaki sposób (państwo prowadziło rejestr obywateli):
Obywatelstwo szwajcarskie można było też utracić. Art. 27 konstytucji wymieniał pięć przyczyn:
Mężczyznom będącym obywatelami Republiki przysługiwało czynne i bierne prawo wyborcze. Otrzymywano je po:
Każdy obywatel obowiązany był do dwuletniej służby wojskowej (w kantonalnym korpusie poborowych).
Swoje prawa obywatelskie obywatele Republiki realizowali:
Władza ustawodawcza w Republice Helweckiej należała do dwuizbowego parlamentu, złożonego z Senatu i Wielkiej Rady. W składzie Senatu zasiadało po czterech deputowanych z każdego kantonu oraz byli członkowie rządu Republiki). Wielka Rada była złożona tymczasowo z ośmiu przedstawicieli z każdego kantonu. Bierne prawo wyborcze do Wielkiej Rady przysługiwało osobom, które ukończyły 25 lat i korzystały z praw obywatelskich. Natomiast do Senatu przyjmowano obywateli ze skończonym wiekiem 30 lat oraz o stanie cywilnym: żonaty lub wdowiec. Deputowanym przysługiwał immunitet – wniosek o ściganie kierowany był do Wielkiej Rady, a ona decydowała o ewentualnym jego rozpatrzeniu (art. 52–53). Uprawnienia parlamentu wymieniał art. 47 – „Senat przyjmuje lub odrzuca rezolucje Wielkiej Rady”- tudzież art. 50 „W sprawach finansów, pokoju i wojny Rady Ustawodawcze działają wyłącznie na podstawie uprzednich propozycji Dyrektoriatu Wykonawczego, które przyjmują lub odrzucają”.
Władzę wykonawczą w kraju sprawować miał Dyrektoriat Wykonawczy, składający się z pięciu członków. Co roku jego skład miał być odnawiany o jedną osobę. Bierne prawo wyborcze przysługiwało osobom żonatym lub wdowcom, które ukończyły 40 rok życia. Wśród uprawnień rządu Republiki wymienić należy:
W składzie Dyrektoriatu funkcjonować miały cztery ministerstwa:
Konstytucja Helwecka tworzyła także organ władzy sądowniczej Republiki, którym miał być Trybunał Najwyższy (Oberster Gerichtshof). Jego kadencja trwała cztery lata, a każdy kanton mianował do niego po jednym przedstawicielu. Odnowienie składu następować miało według zasady: co trzy lata pięciu sędziów, w czwartym roku siedmiu. Jego przewodniczącego, oskarżyciela publicznego i pisarza wybierał Dyrektoriat Wykonawczy.
Trybunał Najwyższy był sądem właściwym dla deputowanych do parlamentu i członków Dyrektoriatu. Ponadto orzekał on także:
W kantonach władza należała do:
Konstytucji posiadała także o procedurę jej zmiany. Zgodnie z art. 106 inicjatywa w tym przedmiocie należała do Senatu. Przygotowana propozycja winna zostać przez niego dwukrotnie uchwalona w odstępie co najmniej pięcioletnim pomiędzy głosowaniami, aby jako rezolucja mogła trafić do Wielkiej Rady. Ta z kolei po przyjęciu przedłożonej rezolucji przesyłała ją zgromadzeniom pierwiastkowym. Nowa konstytucja wchodziła w życie po jej przyjęciu przez te zgromadzenia.

</doc>
<doc id="4804524" url="https://pl.wikipedia.org/wiki?curid=4804524" title="Léon Arnould">
Léon Arnould

Léon Arnould (ur. 7 lipca 1853 w Chauvency-le-Château, data śmierci nieznana) – francuski mykolog.
Rodzice Léona Arnoulda mieszkali w Chauvency-Saint-Hubert. Leon urodził się Chauvency-le-Château w departamencie Meuse. W latach 70. XIX wieku zamieszkał w miejscowości Ham w departamencie Somma. W 1879 r. przejął aptekę w tym mieście, poślubiając Marie Flore Clothilde Minotte, córkę farmaceuty. Stał się pełnoprawnym członkiem Towarzystwa Mykologicznego Francji, a w 1903 r. członkiem krajowej komisji ds. propagowania praktycznych badań nad grzybami. Po przejściu na emeryturę zamieszkał w rodzinnej wsi Chauvency-Saint-Hubert oraz w Saint-Denis koło Paryża.
Opisał nowe gatunki grzybów. W nazwach naukowych utworzonych przez niego taksonów dodawany jest jego nazwisko Arnould. Jean Louis Émile Boudier uhonorował go, od nazwiska Arnoulda tworząc nazwę gatunku grzyba "Clitocybe arnoldii".

</doc>
<doc id="4804527" url="https://pl.wikipedia.org/wiki?curid=4804527" title="Agrowoltaika">
Agrowoltaika

Agrowoltaika (AV, z ang. "Agrivoltaic") lub też Agrofotowoltaika (Agro PV, APV,
z ang. "Agrophotovoltaics") – koncepcja jednoczesnego wykorzystania ziemi pod uprawy rolne i do produkcji energii elektrycznej. Te same obszary ziemi są wykorzystywane jednocześnie do produkcji energii elektrycznej i hodowli żywności. Energetyka słoneczna i rolnictwo mają ogromny potencjał do współpracy w celu zapewnienia bezpieczeństwa żywnościowego i niezawodnej energii. Symbioza rolnictwa i wytwarzania energii elektrycznej z odnawialnych źródeł energii zapewnia wzrost bezpieczeństwa energetycznego. Agrofotowoltaika jest dla gospodarstw rolnych dodatkową możliwością poprawy wyników ekonomicznych oraz zasilenia go własną energią elektryczną. Producenci maszyn rolniczych Fendt i John Deere wprowadzili pierwsze ciągniki w pełni zasilane elektrycznie.
Historia.
Autorami koncepcji byli: niemiecki fizyk Adolf Goetzberger, pionier sektora energetyki słonecznej i założyciel niemieckiego instytutu Fraunhofer ISE oraz naukowiec Armin Zastrow. W 1981 roku przedstawili rozwiązanie, które umożliwia lepsze wykorzystanie i zagospodarowania terenu.

</doc>
<doc id="4804528" url="https://pl.wikipedia.org/wiki?curid=4804528" title="Jeronimas Kačinskas">
Jeronimas Kačinskas

Jeronimas Kačinskas (ur. 17 kwietnia 1907 w Widuklach, zm. 15 września 2005 w Bostonie) – litewski kompozytor i dyrygent.
Życiorys.
Syn organisty, który był też jego pierwszym nauczycielem muzyki. W latach 1923–1929 uczęszczał do szkoły muzycznej w Kłajpedzie, gdzie uczył się gry na fortepianie i altówce oraz kompozycji. W latach 1929–1931 student konserwatorium w Pradze, gdzie był uczniem Jaroslava Křički (kompozycja) i Pavla Dědečka (dyrygentura), studiował też muzykę mikrotonową u Aloisa Háby. Od 1932 do 1938 roku uczył w szkole muzycznej w Kłajpedzie i dyrygował tamtejszą orkiestrą symfoniczną. W 1938 roku został kierownikiem orkiestry radia w Kownie. W latach 1940–1944 dyrygent filharmonii i opery w Wilnie. W 1944 roku wyemigrował z Litwy. W latach 1945–1949 mieszkał w Augsburgu.
W 1949 roku osiadł w Stanach Zjednoczonych. W 1954 roku otrzymał amerykańskie obywatelstwo. Pracował jako chórmistrz i organista w litewskim kościele św. Piotra w Bostonie. W latach 1960–1969 dyrygował Melrose Symphony Orchestra. Od 1968 roku wykładowca Berklee College of Music.
Twórczość.
Był reprezentantem nurtu nowoczesnego w muzyce litewskiej, stojącego w opozycji do nurtu tradycjonalistycznego i tworzenia muzyki programowej o charakterze narodowym. Z tego powodu w czasach Litewskiej SRR jego twórczość potępiano jako modernistyczną i internacjonalistyczną. Jego muzyka miała charakter atematyczny i atonalny, dostrzegalne są w niej wpływy języka muzycznego Skriabina i francuskich impresjonistów. Ważne miejsce w twórczości Kačinskasa zajmowała muzyka o charakterze sakralnym.
Jako dyrygent propagował współczesną muzykę litewską. Występował m.in. z National Broadcasting Company, New York Philharmonic Orchestra, Chicago Lyric Opera Orchestra, National Symphony Orchestra i Boston University Orchestra.

</doc>
<doc id="4804531" url="https://pl.wikipedia.org/wiki?curid=4804531" title="Czajka (szybowiec 1925)">
Czajka (szybowiec 1925)

Czajka – polski szybowiec amatorski zbudowany w dwudziestoleciu międzywojennym. Wziął udział w II Wszechpolskim Konkursie Szybowcowym.
Historia.
W 1925 roku Mieczysław Jasiński i Jan Czarnecki zaprojektowali szybowiec, który został zbudowany w poznańskich Warsztatach Kolejowych przy Dworcu Głównym. Koszty budowy zostały pokryte przez kolejarzy, którzy brali również udział przy jego budowie. Szybowiec otrzymał nazwę „Czajka" i został zgłoszony do udziału w II Wszechpolskim Konkursie Szybowcowym na Oksywiu koło Gdyni w maju–czerwcu 1925 r. Otrzymał numer konkursowy 15, podczas Konkursu był pilotowany przez Józefa Skrzypka. 
Podczas pierwszego lotu, trwającego 24 sekundy, szybowiec został rozbity. Podmuch wiatru rzucił nim o zbocze, pilot nie zdołał temu zapobiec. Pilot nie odniósł obrażeń. Ustalono, że przyczyną wypadku była niewystarczająca skuteczność usterzenia, które miało za małą powierzchnię. Szybowiec został przetransportowany po zawodach do Poznania i wyremontowany. W 1926 roku został przekazany poznańskiemu kolejowemu klubowi szybowcowemu „Szybowia”.
Konstrukcja.
Jednomiejscowy szybowiec konstrukcji drewnianej, o układzie górnopłata. Płat o obrysie prostokątno-trapezowym, dwudźwigarowy o profilu G-441. Podwozie złożone z dwóch płóz podkadłubowych i płozy ogonowej.

</doc>
<doc id="4804537" url="https://pl.wikipedia.org/wiki?curid=4804537" title="Krzysztof Procajło">
Krzysztof Procajło

Krzysztof Procajło (ur. 12 lutego 1995 w Warszawie) – polski dyrygent, aranżer i konferansjer. Muzyk - gra na fortepianie i organach piszczałkowych. Absolwent liceum im. Jana Pawła II w Wołominie, profil humanistyczno-medialny. Założyciel pierwszego radiowęzła „OnAir” w Zespole Szkół nr 3 w Wołominie. Zdobywca nagrody Osobowość Roku 2019 Powiatu Wołomińskiego tygodnika Polska TheTimes.
Projekt "W Duchu Niepodległej".
Pomysłodawca i organizator projektu "W Duchu Niepodległej", w ramach którego pierwszy koncert odbył się w listopadzie 2018 roku. Mimo iż z założenia był to projekt lokalny, zaangażowanie zespołu oraz rozgłos wydarzenia zaowocowały kolejnymi koncertami. Ostatni w roku 2019 koncert odbył się w bazylice jasnogórskiej oo. Paulinów w Częstochowie.
Z okazji obchodów 100. Rocznicy Bitwy Warszawskiej - "Cudu nad Wisłą", przygotowana została reedycja koncertu zatytułowana "W Duchu Niepodległej - Bohaterom 1920 roku". Scenariusz został wzbogacony o piosenki patriotyczne oraz popularne jak "Biały krzyż" Krzysztofa Klenczona", Pieśń Heleny" Krzesimira Dębskiego czy "Absolve" Romana Kołakowskiego. W koncercie wzięli udział goście - mezzosopranistka Magdalena Wojakowska, Emilia Cyran, Dariusz Kordek, Karol Bąk-Łupiński oraz soliści Reprezentacyjnego Zespołu Artystycznego Wojska Polskiego.
W drugiej edycji koncertu "Bohaterom 1920 roku", który odbył się w sierpniu 2021 roku, gościnnie udział wzięła Kasia Moś, która wykonała utwór z albumu pt. "Moniuszko 200" "Spać mi kazali" oraz "Życie choć piękne tak kruche jest" w aranżacji Krzysztofa Procajło. Zaprezentowany został także premierowy utwór zespołu zatytułowany "Mario podnieś nas" z autorskim tekstem Kamili Łuczyk w aranżacji do melodii "You Raise me up".
Działalność rozrywkowa.
Autor rozrywkowo-klasycznego programu symfonicznego, przygotowanego w ramach poszerzania działalności zespołu symfonicznego. Pierwszy koncert, podczas którego zaprezentowano w większości autorskie aranżacje, odbył się 26 maja 2022 roku w ramach współpracy z Mareckim Centrum Edukacyjno-Rekreacyjnym.

</doc>
<doc id="4804539" url="https://pl.wikipedia.org/wiki?curid=4804539" title="Miejska i Powiatowa Biblioteka Publiczna im. Stanisława Szymańskiego w Zawierciu">
Miejska i Powiatowa Biblioteka Publiczna im. Stanisława Szymańskiego w Zawierciu



</doc>
<doc id="4804542" url="https://pl.wikipedia.org/wiki?curid=4804542" title="Sindri Hrafn Guðmundsson">
Sindri Hrafn Guðmundsson

Sindri Hrafn Guðmundsson (ur. 21 listopada 1995) – islandzki lekkoatleta specjalizujący się w rzucie oszczepem.
Bez sukcesów startował w latach 2011–2013 w imprezach mistrzostwskich juniorów młodszych i juniorów. Finalista mistrzostw świata juniorów (2014) oraz mistrzostw Europy U23 (2017). Bez powodzenia brał udział w lekkoatletycznych mistrzostwach Europy w Berlinie (2018).
Złoty medalista mistrzostw Islandii.
Rekord życiowy: 80,91 (30 czerwca 2018, Jena).

</doc>
<doc id="4804546" url="https://pl.wikipedia.org/wiki?curid=4804546" title="Rzeszowski Obszar Metropolitalny">
Rzeszowski Obszar Metropolitalny

Rzeszowski Obszar Metropolitalny – obszar metropolitalny w Polsce, w województwie podkarpackim obejmujący miasto Rzeszów, oraz 6 okolicznych powiatów: rzeszowski, łańcucki, strzyżowski, ropczycko-sędziszowski, kolbuszowski, oraz dębicki. Koncepcja takiego obszaru została zaproponowana w przez ówczesny Narodowy Plan Rozwoju, jednakże taka propozycja została odrzucona przez rząd. Władze miasta, oraz województwa chciały podtrzymać taką koncepcję, lecz nieskutecznie. Obecnie obszar ROM dalej jest jedynie w planach. Biorąc pod uwagę przystąpienie Rzeszowa do Unii Metropolii Polskich, urzędnicy miejscy uważają, że powstanie takiej koncepcji ROM jest bardzo realne. Fundusz Europejski zaoferował pomoc w ewentualnym procesie utworzenia takiej metropolii.

</doc>
<doc id="4804547" url="https://pl.wikipedia.org/wiki?curid=4804547" title="Julie Hausmann">
Julie Hausmann

Julie Hausmann (ur. 19 marca 1826 w Rydze, zm. 15 sierpnia 1901 w Võsu) – poetka niemieckojęzyczna.
Życiorys.
Julie Katharina von Hausmann była jedną z sześciu córek nauczyciela Johanesa Michaela i Julii von Magnus. Pod koniec życia jej ojciec stracił wzrok i Julia opiekowała się nim aż do jego śmierci w 1864 roku. Przez cztery lata mieszkała u najmłodszej siostry, która była organistką w Biarritz. Od 1870 roku mieszkała w Petersburgu z najstarszą siostrą, która pracowała w szkole. Zmarła podczas pobytu w sanatorium w Estonii i została tam pochowana na cmentarzu w Ilumäe.
Nie publikowała wierszy pod własnym nazwiskiem. Dlatego część jej twórczości jest błędnie przypisywana Gustavowi Knakowi, który na jej prośbę jej przyjaciółki Olgi von Karp zajmował się publikacją jej tekstów. Knakowi podobały się utwory i osobiście poprosił ją o kolejne. Wysyłając kolejną partię hymnów, Julie poprosiła, aby nie wymieniać jej nazwiska. Dlatego książka zawierająca 100 hymnów ukazała się pod tytułem "Maiblumen. Lieder einer Stillen im Lande, dargereicht von G. Knak".
Twórczość.
Najbardziej znana jest jako autorka hymnów, z których najbardziej popularny zaczyna się od słów "So Nimm denn meine Hände" (w polskim tłumaczeniu "Za rękę weź mnie, Panie, i prowadź sam") do muzyki Friedricha Silchera. W kościele ewangelickim pieśń była i jest często śpiewana podczas nabożeństw żałobnych i pogrzebów; śpiewano ją również podczas ślubów. W prasie można znaleźć informację, że wykonano ją w 1900 roku podczas ślubu księżniczki Marii Luizy z Hanoweru, w której to uroczystości wziął udział cesarz Franciszek Józef I.

</doc>
<doc id="4804550" url="https://pl.wikipedia.org/wiki?curid=4804550" title="Cezary Sepruch">
Cezary Sepruch



</doc>
<doc id="4804551" url="https://pl.wikipedia.org/wiki?curid=4804551" title="Zasada przyjemności (serial telewizyjny)">
Zasada przyjemności (serial telewizyjny)

Zasada przyjemności – polsko–czesko–ukraiński serial kryminalny z 2019 roku w reżyserii Dariusza Jabłońskiego, wyprodukowany w międzynarodowej koprodukcji przez Apple Film Production oraz Canal+ Polska, Česká televize i Star Media.
Premiera serialu miała miejsce od 9 czerwca 2019 do 7 lipca 2019 na antenie polskiego Canalu+. Pomiędzy 14 października 2019, a 16 grudnia 2019 w Czechach serial premierowo emitowała ČT1, zaś w dniach 17 sierpnia 2020 – 27 sierpnia 2020 na antenie stacji 1+1 odbyła się premiera ukraińska.
W październiku 2019 potwierdzono, że powstaje scenariusz drugiego sezonu serialu.
Tytuł.
Tytuł odnosi się do zasady przyjemności, czyli zasady, którą kieruje się nieświadoma część osobowości – id.
Plenery.
Serial nagrywany był w Polsce (Warszawa i jej okolice, Mazury), w Czechach (Praga i jej okolice, Morawy), na Ukrainie (Odessa, plaże nad Morzem Czarnym) oraz w Niemczech (Prenzlau).
Fabuła.
Trzy postkomunistyczne państwa: Polska, Czechy, Ukraina. Niemal w tym samym czasie w Odessie, Warszawie i Pradze zamordowano trzy młode kobiety. Z początku śledztwa są prowadzone oddzielnie, jednak kiedy pewne wątki morderstw wyjdą na jaw, ekipy z trzech miast rozpoczynają współpracę. Polka – Maria, Czech – Viktor i Ukrainiec – Serhij w toku postępowań odkrywają zaskakujące powiązania. Tropy prowadzą do podejrzanych biznesmenów, ich prawników, skorumpowanych polityków, zawodowych morderców oraz do mrocznego sekretu zagrzebanego w przeszłości. Serial pokazuje różnice w sposobie prac służb porządkowych innych, choć sąsiadujących ze sobą, krajów. Opowieść kryminalna, która ciągnie tę historię, staje się przez to przyczynkiem do rozważań na temat różnic charakterologicznych między ludźmi różnych nacji.

</doc>
<doc id="4804552" url="https://pl.wikipedia.org/wiki?curid=4804552" title="Bettina Schöpf">
Bettina Schöpf

Bettina Schöpf (ur. 1979 w Zams) – austriacka wspinaczka sportowa. Specjalizowała się w prowadzeniu oraz w boulderingu. Mistrzyni Europy we wspinaczce sportowej w konkurencji prowadzenia z Lecco z 2004 roku.
Kariera sportowa.
W 2004 na mistrzostwach Europy we włoskim Lecco wywalczyła złoty medal we wspinaczce sportowej w konkurencji prowadzenia.
Wielokrotna uczestniczka, prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4804553" url="https://pl.wikipedia.org/wiki?curid=4804553" title="Konkatedra św. Jana Chrzciciela w Budvie">
Konkatedra św. Jana Chrzciciela w Budvie



</doc>
<doc id="4804557" url="https://pl.wikipedia.org/wiki?curid=4804557" title="Gustav Slamečka">
Gustav Slamečka

Gustav Slamečka (ur. 5 czerwca 1959 w Nitrze) – czeski ekonomista, bankowiec i urzędnik państwowy narodowości słowackiej, a w latach 2009–2010 minister transportu
Życiorys.
Gustav Slamečka jest Słowakiem (jego imię w języku słowackim zapisywane jest jako Gustáv). Zawodowo od drugiej połowy lat 90. związany z Czechami. Obywatelstwo czeskie uzyskał w listopadzie 2009. W 1982 ukończył studia ekonomiczne w Wyższej Szkole Ekonomicznej w Bańskiej Bystrzycy. Później kształcił się m.in. na University of Pittsburgh, gdzie uzyskał dyplom MBA (1997).
Początkowo pracował w rodzinnej miejscowości, m.in. w latach 1987–1992 jako kierownik regionalnej słowackiej inspekcji handlowej. Później był m.in. dyrektorem w spółkach prawa handlowego. Od 1996 zawodowo związany z bankiem ABN AMRO, od 1999 zajmował stanowisko dyrektorskie. W latach 2007–2009 pełnił funkcję prezesa Państwowego Funduszu Infrastruktury Transportowej (SFDI). W 2009 został wiceministrem transportu.
Od maja 2009 do lipca 2010 sprawował urząd ministra transportu w rządzie Jana Fischera. Gdy obejmował tę funkcję, nie posiadał jeszcze czeskiego obywatelstwa. Powrócił potem na stanowisko prezesa SFDI, następnie w latach 2011–2012 był prezesem przewoźnika kolejowego ČD Cargo. Później zajmował się działalnością konsultingową. W 2019 rozpoczął pełnienie funkcji ambasadora Czech w Korei Południowej.
Jest gejem; jego partnerem życiowym został politolog i urzędnik państwowy Jan Novák.

</doc>
<doc id="4804558" url="https://pl.wikipedia.org/wiki?curid=4804558" title="Joanna Pilecka">
Joanna Pilecka

Joanna Maria Pilecka (ur. 25 października 1976 w Bydgoszczy) – polska dyplomatka, ambasador RP w Portugalii (od 2021). 
Życiorys.
Absolwentka Wydział Administracji Akademii Morskiej w Gdyni oraz filologii angielskiej na Uniwersytecie Kazimierza Wielkiego w Bydgoszczy. 
Pracowała w firmie Prokom, gdzie była zastępczynią dyrektora departamentu promocji. Związana była także z biurem organizacyjnym Festiwalu Polskich Filmów Fabularnych w Gdyni. Od 2007 związana z Ministerstwem Spraw Zagranicznych. Pracowała na stanowisku ds. politycznych w Ambasadzie RP w Sofii (2007–2012). W 2017 objęła stanowisko ds. dyplomacji publicznej i kulturalnej w Konsulacie Generalnym RP w Stambule. W lipcu 2018 awansowana na konsul generalną. W 2020 przeszła do Wydziału Ruchu Osobowego Departamentu Konsularnego MSZ. 9 września 2020 objęła kierownictwo Akademii Dyplomatycznej MSZ. W 2021 została mianowana ambasador RP w Portugalii. Placówkę objęła 6 sierpnia 2021, zaś listy uwierzytelniające na ręce prezydenta Marcelo Rebelo de Sousa złożyła 29 września 2021. 
14 września 2020 w uznaniu zasług w obszarze ochrony polskiego dziedzictwa kulturowego i jego popularyzacji za granicą w okresie pełnienia funkcji w Stambule została odznaczona przez Ministra Kultury i Dziedzictwa Narodowego Piotra Glińskiego odznaką honorową „Zasłużony dla kultury polskiej”. 
Pilecka biegle włada angielskim oraz bułgarskim, posługuje się także hiszpańskim, niemieckim oraz tureckim. 

</doc>
<doc id="4804561" url="https://pl.wikipedia.org/wiki?curid=4804561" title="Nattō">
Nattō



</doc>
<doc id="4804568" url="https://pl.wikipedia.org/wiki?curid=4804568" title="Örn Davíðsson">
Örn Davíðsson

Örn Davíðsson (ur. 17 marca 1990) – islandzki lekkoatleta specjalizujący się w rzucie oszczepem. 
W 2017 wygrał igrzyska małych państw Europy. 
Złoty medalista mistrzostw Islandii i reprezentant kraju w drużynowych mistrzostwach Europy, pucharze Europy w rzutach oraz meczach międzypaństwowych. 
Rekord życiowy: 75,96 (24 czerwca 2012, Mosfellsbær).

</doc>
<doc id="4804572" url="https://pl.wikipedia.org/wiki?curid=4804572" title="Agrofotowoltaika">
Agrofotowoltaika



</doc>
<doc id="4804573" url="https://pl.wikipedia.org/wiki?curid=4804573" title="Dagbjartur Daði Jónsson">
Dagbjartur Daði Jónsson

Dagbjartur Daði Jónsson (ur. 13 listopada 1997) – islandzki lekkoatleta specjalizujący się w rzucie oszczepem.
W 2019 wygrał igrzyska małych państw Europy.
Złoty medalista mistrzostw Islandii i reprezentant kraju w drużynowych mistrzostwach Europy oraz meczach międzypaństwowych.
Rekord życiowy: 78,30 (30 czerwca 2019, Bottnaryd).

</doc>
<doc id="4804574" url="https://pl.wikipedia.org/wiki?curid=4804574" title="Agro PV">
Agro PV



</doc>
<doc id="4804577" url="https://pl.wikipedia.org/wiki?curid=4804577" title="Farma agrofotowoltaiczna">
Farma agrofotowoltaiczna



</doc>
<doc id="4804578" url="https://pl.wikipedia.org/wiki?curid=4804578" title="Gorczyca czarna">
Gorczyca czarna



</doc>
<doc id="4804583" url="https://pl.wikipedia.org/wiki?curid=4804583" title="Pandemia COVID-19 w Brazylii">
Pandemia COVID-19 w Brazylii

Pandemia COVID-19 w Brazylii – pandemia zachorowań na ostrą zakaźną chorobę układu oddechowego COVID-19 wywoływaną przez wirusa SARS-CoV-2.
25 lutego 2020 potwierdzono pierwszy przypadek wirusa SARS-CoV-2 w São Paulo. Pandemia wywołała wiele reakcji ze strony rządów federalnych, stanowych i lokalnych. 27 marca w Brazylii ogłoszono tymczasowy zakaz podróży zagranicznych turystów lotniczych. Większość gubernatorów stanu ogłosiła kwarantannę, aby zapobiec rozprzestrzenianiu się wirusa.
19 maja 2020 odnotowano ponad 271 628 przypadków, z czego 17 971 zgonów.
W lipcu 2020 prezydent Brazylii Jair Bolsonaro dwukrotnie uzyskał pozytywny wynik testu na obecność SARS-CoV-2. W związku z tym musiał pozostać na kwarantannie w swojej oficjalnej rezydencji. Wielu komentatorów zarzuca mu, że długo lekceważył zagrożenia wynikające z epidemii. Brazylia pozostawała w tym czasie drugim (po USA) krajem najbardziej dotkniętym skutkami pandemii COVID-19 (ponad 1,9 mln wykrytych przypadków, ponad 74 tys. zgonów).
Do 3 sierpnia 2022 odnotowano 33 924 061 przypadków zakażenia, zarejestrowano 679 275 zgonów.
Rok 2021: nowy wariant, wzrost zachorowań.
18 lutego 2021 liczba potwierdzonych zachorowań przekroczyła 10 milionów przy 243,5 tys. oficjalnych zgonów. W kraju rosprzestrzeniał się nowy szczep koronawirusa, a szczepienia uległy zahamowaniu z powodu braku szczepionek. 24 marca 2021 liczba potwierdzonych zgonów przekroczyła 300 tysięcy. 11 kwietnia 2021 poinformowano o przekroczeniu 350 tys. potwierdzonych ofiar (przy 2616 tego dnia) na 13,6 miliona potwierdzonych zachorowań (71 832 w ciągu poprzedniej doby).

</doc>
<doc id="4804584" url="https://pl.wikipedia.org/wiki?curid=4804584" title="Acrobat">
Acrobat



</doc>
<doc id="4804587" url="https://pl.wikipedia.org/wiki?curid=4804587" title="Aleksander Prochanow">
Aleksander Prochanow



</doc>
<doc id="4804593" url="https://pl.wikipedia.org/wiki?curid=4804593" title="Fedra (dramat Seneki Młodszego)">
Fedra (dramat Seneki Młodszego)

Fedra (łac. "Faedra") – tragedia Seneki Młodszego, oparta na mitologicznym wątku miłości Fedry do jej pasierba Hipolita.
Data powstania utworu.
Nie zachowały się żadne informacje co do czasu powstania tragedii Seneki. Brak wzmianek odnoszących się do osób lub wydarzeń współczesnych dodatkowo utrudnia ich periodyzację. Z faktu, że aluzje do tragedii Seneki zawiera "Farsalia" Lukana, nad którą autor rozpoczął pracę w latach 60-63, wysuwa się wniosek, że tragedie Seneki musiały powstać przed tą datą. Uczeni różnią się jednak poglądami na możliwy czas ich powstawania. Tarrant, na podstawie wzmianki u Kwintyliana, z której wynika, że na początku lat pięćdziesiątych Seneka cieszył się opinią tragika, przyjmuje, że jego tragedie mogły powstać w okresie wygnania w latach 41-49. L. Herrmann jest zdania, że cały zbiór powstał w latach 49-62.
J.G. Fitch na podstawie analizy długości „silnych pauz myślowych” (the strong sense-pauses) występujących na końcu wiersza, zaliczył "Fedrę" do początkowego okresu twórczości dramatycznej Seneki. L. Herrmann uznaje kolejność tragedii rękopisu A za chronologiczną, co czyni "Fedrę" czwartą, z dziewięciu, tragedią Seneki.
Mit Hipolita i Fedry w literaturze przed Seneką.
Mit zna już Homer. Odys wśród zmarłych spotyka Fedrę, Prokrydę i piękną Ariadnę. Najsłynniejszym opracowaniem tematu przez Greków są jednak dwie tragedie Eurypidesa "Hippolytos Kalyptomenos" ("Hipolit zasłaniający oblicze") i "Hippolytos Stefaneforos" ("Hipolit uwieńczony"). W pierwszej znanej tylko ze szczupłych fragmentów i późniejszych opracowań, Fedra sama wyznawał pasierbowi miłość. Wstrząśnięty Hipolit zakrywał sobie twarz i choć w pierwszym odruchu chciał zabić występną macochę, to ostatecznie porzucał miecz i oddalał się. Oczerniony przez macochę przed ojcem Tezeuszem, wygnany z kraju, ginął na skutek ojcowskiej klątwy, a Fedra popełniała samobójstwo. Sztuka została wygwizdana przez ateńską publiczność. Próbę rehabilitacji Fedry podjął bez powodzenia Sofokles w dramacie "Faidra" ("Fedra"). W jego sztuce ogarnięta fatalną miłością Fedra nigdy nie wyznałaby swej hańby Hipolitowi, gdyby nie gadulstwo służącej. W swoim drugim Hipolicie Eurypides poszedł tą drogą, czyniąc Fedrę ofiarą bogini Afrodyty i tym razem zdobył pierwszą nagrodę.
Żaden z tragików rzymskich epoki republikańskiej nie sięgnął po temat występnej miłości Fedry do swego pasierba. Obyczaje republikańskiego Rzymu nie pozwalały na poruszanie takiego tematu na scenie. Wergilusz wspomina o Fedrze podczas wędrówki Eneasza przez płaczące pola świata umarłych, wspomina też wersję mitu wedle której Hipolit został po śmierci wskrzeszony za sprawą Diany ziołami boga Eskulapa i ukryty u nimfy Egerii w italskim gaju pod imieniem Wirbriusza. Więcej miejsca poświęcił obydwojgu bohaterom inny z poetów epoki augustowskiej, Owidiusz. W czwartym liście "Heroid" Fedra wyznaje ukochanemu swe płomienne uczucia, których wstydzi się ujawnić w bezpośredniej rozmowie. Owidiusz powraca do tego wątku jeszcze raz w Metamorfozach. Tym razem to Hipolit pociesza płaczącą po śmierci Numy Pompiliusza nimfę Egerię opowiadając swe własne nieszczęściaː występną miłość macochy, klątwę rzuconą przez ojca, śmierć, a następnie wskrzeszenie przez Eskulapa za sprawą Diany i ukrycie na ziemi italskiej pod imieniem Wirbriusza.
Czas i miejsce akcji.
Akcja utworu rozgrywa się w Atenach w pałacu króla Tezeusza,
Treść.
Akt I.
Hipolit wybiera się na łowy, zwołuje drużynę i modli się do Diany, bogini łowów, o ich pomyślny przebieg. Po jego odejściu z pałacu wychodzi Fedra z piastunką. Królowa skarży się na swój los. Jej mąż, specyficznie pojmując wierność, wyprawił się do królestwa podziemi, by porwać żonę boga Plutona, Prozerpinę i od czterech lat nie wraca z tej krainy bez powrotu. Ona sama zakochała się szaloną miłością w młodzieńcu, który z całego serca oddaje się łowom. Piastunka radzi jej nie hodować w sercu występnej miłości, bo jej gdy wzrośnie nie opanuje. Przestrzega ją przed karą bogów, którzy widzą wszelkie zło i przed zrodzeniem, jak matka potworów, z potwornego związku. Wyrzuca swej pani, że podobne szały rodzą się ze zbytku, przestrzega przed surowością męża i odrazą, którą żywi Hipolit do kobiet. Fedra w końcu ulega i postanawia skończyć ze sobą. Przerażona piastunka decyduje się jej pomóc. Chór śpiewa pieśń na cześć Wenus, której nie potrafił się oprzeć ani Febus, ani Jowisz, ani Herkules.
Akt II.
Fedrę wszystko drażni, nigdzie nie umie znaleźć sobie miejsca. Piastunka modli się do Diany prosząc ją o pomoc w rozmowie z Hipolitem. Nakłania go, by nie unikał towarzystwa i oddał się na służbę Wenus, by przedłużyć trwanie ludzkiego gatunku i zyskać towarzyszkę życia. Hipolit jest jednak dumny ze swej samotności. Uważa, że życie dworskie rodzi złe obyczaje, chwali życie na łonie natury, czystość ludzi złotego wieku, którą zniszczyła przewrotność ludzi następnych pokoleń, głównie za sprawą przewrotnych kobiet. Dlatego po śmierci matki nienawidzi wszystkich kobiet. Zjawia się Fedra i mdleje na jego widok. Ocucona prosi go, jako wdowa, o pomoc, a wreszcie wyznaje z trudem miłość. Hipolit jest wstrząśnięty, chce skończyć z ohydą przebijając mieczem macochę. Ostatecznie jednak porzuca miecz, czując się nim zbrukany i odchodzi w pomieszaniu. Piastunka przyzywa chór Atenek i oskarża Hipolita i próbę gwałtu na macosze. Chór śpiewa pochwałę urody młodzieńca, nie ufa jednak knowaniom Fedry i jej sługi.
Akt III.
Po czteroletniej niewoli w hadesie Tezeusz wyzwolony przez Herkulesa, który przybył porwać Cerbera, wraca do domu. Piastunka wyjawia mu, że pani che się zabić. Fedra nie chce wyjawić przyczyny tego kroku. Dopiero, wobec groźby wzięcia na tortury wiernej sługi, wyznaje, że została znieważona i wskazuje na porzucony miecz sprawcy. Oszalały z gniewu Tezeusz przeklina syna, obiecuje ścigać go aż na krańce świata, wreszcie prosi Posejdona, który obiecał mu spełnić trzy życzenia, by odebrał życie Hipolitowi. Chór rozważa dlaczego bogowie, którzy zapewniają ład we wszechświecie, nie dbają o ukaranie niesprawiedliwych.
Akt IV.
Przybywa posłaniec z wieścią o śmierci Hipolita. Ojciec jest niewzruszony. Posłaniec opowiada jak to po zaprzęgnięciu przez Hipolita koni do rydwanu, morze wyrzuciło na brzeg potwornego byka, jak spłoszone konie poniosły i pociągnęły za sobą zaplątanego w lejce młodzieńca rozrywając na strzępy na skałach i drzewach, także teraz wszyscy słudzy zbierają jego szczątki po całej okolicy. Tezeusz płacze nad utratą syna. Chór śpiewa o zmienności ludzkiej doli.
Akt V.
Wstrząśnięta skutkami swej zbrodni Fedra przeklina powrót Tezeusz i jego okrucieństwo. Pragnie się połączyć przynajmniej w śmierci z ukochanym i przebija się mieczem. Tezeusz rozpacza nad dniem swego powrotu, nad wolnością, która przyniosła śmierć syna i żony. Pragnie powrócić do krainy umarłych. Chór wzywa go, by pochował zmarłego syna i pomaga mu dopasować do siebie jego szczątki. Tezeusz wydaje służbie odpowiednie rozporządzenia co do pogrzebu syna, nakazuje też zakopać gdzieś zwłoki żony, życząc by jej ziemia ciężką była.
Stosunek do Eurypidesa.
Pisząc swoją "Fedrę" Seneka oparł się przede wszystkim na zaginionym "Hipolicie zasłaniającym oblicze", z "Hipolita uwieńczonego" korzystając głównie w scenie rozmowy piastunki z Hipolitem na początku drugiego aktu. Włoscy latyniści (Paratore, Giomini) próbują udowodnić również wpływy "Faidry" Sofoklesa, czego jednak nie da się rozstrzygnąć. Senekę niewątpliwie bardziej pociągała Fedra z "Hipolita I", o wiele wyrazistsza, występująca z całym natężeniem kobiecych namiętności. Możliwość przedstawienia kobiecej psychiki ogarniętej przez potężne, występne pragnienia, dawało pole do popisu dla autora tragedii retorycznej. Szczególnie sceny pomiędzy Fedrą i Hipolitem oraz pomiędzy Fedrą a Tezeuszem dawały autorowi doskonały materiał do zbudowania scen pełnych kontrastu i patosu.
"Fedra" na tle epoki.
W literaturze naukowej pojawiały się sugestie, że mimo greckiej fabuły, tragedia zawiera aluzje do wydarzeń na dworze cesarskimː do miłosnego stosunku żony cesarza Klaudiusza, Messaliny z Gajuszem Siliuszem (w. 987 i n.) oraz do jej upadku (w. 1123 i n.). Sugestie te cieszą się powszechnym uznaniem badaczy. Niewątpliwie natomiast utwór oddaje ogólny nastrój elit epoki wczesnego pryncypatu. Wyraźny jest pesymizm, mający swe źródło w beznadziejnej sytuacji politycznej tej grupy społecznej, skłaniający do idealizowania przeszłości, gloryfikacji tzw. wieku złotego, gdy ziemia była wspólna i nie znano ani chciwości, ani zbytku. Hipolit snuje więc rozważania o wspaniałej epoce, w której można było żyć wedle praw natury w ubogiej chatce. Chór skarży się na Jowisza i matkę-naturę, że o ile przyrodą rządzą stałe i niezmienne prawa, to ludzkim życiem - ślepy los, najczęściej okrutny dla ludzi dobrych. Warto również zwrócić uwagę na fakt, że to właśnie epoka pryncypatu z nierzadkimi przypadkami stosunków kazirodczych na szczytach społecznych stworzyła klimat dla napisania tragedii o występnej miłości macochy do pasierba, w Rzymie republikańskim niemożliwej.
Polskie przekłady.
Pierwszego przekładu "Fedry" na język polski dokonał w XVII wieku Stanisław Morsztyn. Jego "Hippolit" cieszył się sporym powodzeniem i był kilkakrotnie wydawany (1655, 1689, 1752). Przekładu wszystkich tragedii dokonał pod koniec XVII stulecia dominikanin ksiądz Jan Alan Bardziński. Przekład ukazał się drukiem w 1696 roku w zbiorze "Smutne starożytności teatrum: to iest Tragediae Seneki Rzymskiego na polski ięzyk dla pospolitego przetłumaczone pożytku." W 1959 roku, nakładem Ossolineum ukazało się tłumaczenie Anny Świderkówny, wznowione w 2006.

</doc>
<doc id="4804601" url="https://pl.wikipedia.org/wiki?curid=4804601" title="Elizabeta Pawłowska">
Elizabeta Pawłowska

Elizabeta Pawłowska (, ur. 24 września 1972 w Skopju) – macedońska lekkoatletka specjalizująca się w biegach płotkarskich, uczestniczka letnich igrzysk olimpijskich.
Pawłowska była częścią zespołu niezależnych uczestników olimpijskich podczas igrzysk 1992 odbywających się w Barcelonie. W biegu eliminacyjnym na 100 m przez płotki zajęła ostatnie, 8. miejsce z czasem 14,26. Brała udział w mistrzostwach Europy 1994 w Helsinkach. W biegu na 100 m przez płotki nie wystartowała, pomimo iż była na liście sportowców biorących udział w konkurencji, a w biegu na 60 m przez płotki z czasem 8,64 zajęła ostatnie, 19. miejsce spośród wszystkich zawodniczek, które ukończyły biegi eliminacyjne.

</doc>
<doc id="4804610" url="https://pl.wikipedia.org/wiki?curid=4804610" title="Teresa Kossak">
Teresa Kossak

Teresa Kossak (ur. 12 kwietnia 1934 w Brzeżanach, zm. 13 marca 2015 w Warszawie) – córka malarza Karola Kossaka, prawnuczka Juliusza Kossaka, ostatnia z rodu nosząca nazwisko Kossak. Autorka książki o swoim ojcu Karolu Kossaku – "Kossak Nieznany".
Córka Wandy Czerkawskiej (1896–1983) i Karola Kossaka. Szkołę średnią (Państwowe Liceum Sztuk Pięknych) ukończyła w Warszawie (1951–1955). Po maturze rozpoczęła studia na Uniwersytecie Warszawskim na wydziale historii sztuki.
Od 1963 do 1992 związana ze Studiem Miniatur Filmowych w Warszawie. W okresie tym współpracowała z takimi twórcami jak Paweł Lutczyn, Maciej Wojtyszko czy Witold Giersz. Jako scenarzysta, scenograf a przede wszystkim animator uczestniczyła w powstawaniu wielu filmów animowanych. Między innymi: "Proszę słonia, Jacek i Placek, Pomysłowy Dobromir, Wędrówki Pyzy, Koziołek Matołek".
W 2013 opublikowała w Państwowym Instytucie Wydawniczym książkę o swoim ojcu pod tytułem "Kossak Nieznany".

</doc>
<doc id="4804615" url="https://pl.wikipedia.org/wiki?curid=4804615" title="George Brown (młodszy)">
George Brown (młodszy)

George Edward Brown Jr. (ur. 6 marca 1920 w Holtville, zm. 15 lipca 1999 w Bethesda) – amerykański polityk, członek Partii Demokratycznej.
Działalność polityczna.
Od 1954 do 1958 był burmistrzem Monterey Park. Od 1959 zasiadał w California State Assembly. Następnie od 3 stycznia 1963 do 3 stycznia 1971 przez cztery kadencje był przedstawicielem 29. okręgu, od 3 stycznia 1973 do 3 stycznia 1975 przez jedną kadencję przedstawicielem 38. okręgu, następnie do 3 stycznia 1993 przez dziewięć kadencji był przedstawicielem 36. okręgu, a od 3 stycznia 1993 do śmierci 15 lipca 1999 był przedstawicielem 42. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4804624" url="https://pl.wikipedia.org/wiki?curid=4804624" title="Łazar Miłoewić">
Łazar Miłoewić

Łazar Miłoewić (, ur. 20 stycznia 1975) – macedoński kajakarz górski specjalizujący się w slalomie, uczestnik letnich igrzysk olimpijskich.
Miłoewić był częścią zespołu niezależnych uczestników olimpijskich podczas igrzysk 1992 odbywających się w Barcelonie. Wystąpił w konkurencji C-1. Nie ukończył pierwszego przejazdu, natomiast w drugim uzyskał czas 2:35,22 i 15 sekund karnych. Ostatecznie jego rezultat wyniósł 170,22 s i zajął ostatnie, 31. miejsce spośród wszystkich zawodników.

</doc>
<doc id="4804628" url="https://pl.wikipedia.org/wiki?curid=4804628" title="Stanisław Dankowski">
Stanisław Dankowski

Stanisław Dankowski (ur. 1885, zm. 12 czerwca 1939) – inżynier budownictwa, naczelnik Wydziału Budownictwa miasta Sosnowiec.
Życiorys.
Stanisław Dankowski urodził się w 1885 roku jako syn Konstantego i Faustyny Dankowskich. 
Lwów.
W latach 1904–1909 studiował na Politechnice Lwowskiej i po skończonych studiach właśnie w tym mieście rozpoczął karierę zawodową. W 1910 roku zdobył I miejsce i nagrodę równowartości 1000 koron w konkursie na gmach Kasyna Miejskiego. 
Zwycięski projekt.
Do 1916 roku mieszkał we Lwowie przy ul. Kurkowej 14 (Obecnie Łysenki 14). 
Sosnowiec.
W 1917 roku Stanisław Dankowski został naczelnikiem Wydziału Budownictwa miasta Sosnowca. Po 1919 jedną z głównych dziedzin, na której skupiły się władze miejskie, było szkolnictwo. W związku z tym Dankowski zaprojektował kilka budynków szkolnych, które przetrwały do dzisiejszych czasów w niemal niezmienionej formie. Są to między innymi: szkoła przy ul. Wawel, szkoła przy ul. Kościelnej 9 niegdyś Nowokościelna 9 (1927 r). Stanisław Danikowski zaprojektował również sosnowiecką synagogę, która została zbudowana w 1924 roku. Niestety obiekt został zniszczony w 1939 roku. 
10 września 1933 roku władze Sosnowca rozpisały konkurs zamknięty na projekt budynku Urzędu Miasta, wszystkie prace ostatecznie odrzucono i ostatecznie to Stanisław Danikowski opracował szkic gmachu. Projekt został zaakceptowany i podjęto decyzję o budowie.
Do kolejnych prac Stanisława Dankowskiego należy jeszcze nieistniejące już Kino Zagłębie z 1924 roku. Obok Kina Zagłębie była restauracja Savoy, również projektu Stanisława Dankowskiego. 
Budowniczy Sosnowca zaprojektował jeszcze wiele mniejszych i większych budynków, jak m.in. Dom Czterech Kupców, hale targowe przy obecnej ul. Wyszyńskiego, Targowisko przy ul. Dekerta 7, Kolonię pracowników miejskich w Sosnowcu (Kolonię Limanowskiego), w której z resztą zamieszkał wraz z żoną. 
Rodzina Dankowskich posiadała także dom letni w willowych Żarkach-Letnisku w latach 30.

</doc>
<doc id="4804631" url="https://pl.wikipedia.org/wiki?curid=4804631" title="Robert Cambert">
Robert Cambert

Robert Cambert (ur. ok. 1627 w Paryżu, zm. luty lub marzec 1677 w Londynie) – francuski kompozytor.
Życiorys.
Uczeń Chambonnièresa. W latach 1652–1673 był organistą w kościele Saint-Honoré w Paryżu. W 1662 roku objął funkcję compositeur de la musique na dworze królowej wdowy Anny Austriaczki. Od lat 50. XVII wieku tworzył dzieła sceniczne we współpracy z Pierre’em Perrinem. Pierwszym owocem ich współpracy był dramat pastoralny "La pastorale", wystawiony w 1659 roku w rezydencji Monsieur de la Haye w Issy. W 1669 roku Perrin otrzymał od króla patent na założenie Académie d’Opéra, upoważniający do wystawiania oper w języku francuskim w Paryżu i reszcie kraju. Kres wspólnym sukcesom Camberta i Perrina przyniósł 1672 rok, kiedy to królewski patent został przekazany Jeanowi-Baptiste Lully’emu.
W 1673 roku Cambert wyjechał do Anglii, gdzie podjął służbę na dworze króla Karola II. Rok później wraz ze swoim uczniem Louisem Grabu założył Royal Academy of Musick.
Twórczość.
Odegrał historyczną rolę w rozwoju opery francuskiej. Wyprowadził francuską muzykę sceniczną z kręgu baletu nadwornego i komedii baletowej. Czerpiąc z wzorców włoskich wprowadził recytatyw, oddający stan psychiczny bohatera. Jego "Pomona" (wyst. 1671) uważana jest za pierwszą pełnoprawną operę francuską. Utwory Camberta zachowały się tylko fragmentarycznie.
Skomponował 3-głosową elegię "La muette ingrate" (1658, zaginiona), dramat pastoralny w 5 aktach "La pastorale" do tekstu Pierre’a Perrina (wyst. Issy 1659, zaginiony), operę w 5 aktach "Ariane ou La mariage de Bacchus" do tekstu Pierre’a Perrina (1659, nie wystawiona, zaginiona), dramat pastoralny w 5 aktach "Pomone" do tekstu Pierre’a Perrina (wyst. Paryż 1671, zachowana uwertura, prolog, I akt i część aktu II), dramat pastoralny w 5 aktach "Les peines et les plaisirs de l’amour" do tekstu Gabriela Gilberta (wyst. Paryż 1671, zachowana uwertura, prolog i część I aktu), "Ballet et musique pour le divertissemet du roy de la Grande-Bretagne" wspólnie z Louisem Grabu (wyst. Windsor 1674, zaginione), ponadto zbiór 2- i 3-głosowych "Airs à boire" (Paryż 1665) i "Trio-bouffe de Cariselli" na 3 głosy żeńskie do "Le jaloux invisible" Brécourta (wyst. Paryż 1666).

</doc>
<doc id="4804632" url="https://pl.wikipedia.org/wiki?curid=4804632" title="Łazar Miłoewik´">
Łazar Miłoewik´



</doc>
<doc id="4804634" url="https://pl.wikipedia.org/wiki?curid=4804634" title="Ełizabeta Pawłowska">
Ełizabeta Pawłowska



</doc>
<doc id="4804641" url="https://pl.wikipedia.org/wiki?curid=4804641" title="Kamienica przy ul. Grzegorza z Sanoka 3 w Sanoku">
Kamienica przy ul. Grzegorza z Sanoka 3 w Sanoku

Kamienica przy ul. Grzegorza z Sanoka 3 w Sanoku – budynek położony przy ulicy Grzegorza z Sanoka 3 w Sanoku.
Historia.
Budowa kamienicy trwała w 1895. Jej właścicielem był Salomon Reiss (radny miejski), syn Mojżesza Arona Reissa (także radny miejski). Pierwotnie budynek figurował pod numerem konskrypcyjnym 83, a potem pod adresem ul. Grzegorza z Sanoka 3.
Od 1910 w domu Reissa mieszkał dentysta S. Atlas.
Do początku lat 30. osoby i podmioty działające w budynku były wymieniane pod numerami 83 i 92 ulicy Grzegorza z Sanoka, wówczas byli tamże przypisani Noe Blum, prowadzący skład mąki, adwokat dr Izydor Fell, Lazar Lische, który prowadził handel towarów bławatnych, Artur Weiner, prowadzący sprzedaż produktów naftowych, adwokat dr Jonasz Spiegel. Po 1945 w budynku miała siedzibę Komenda Powiatowa Milicji Obywatelskiej, której pierwszym powojennym komendantem był Jan Hnatuśko. 
W późniejszych latach w kamienicy podjęto działalność handlową. W pomieszczeniach działała księgarnia językowa „Wiking”. 
Budynek został wpisany do gminnej ewidencji zabytków miasta Sanoka, opublikowanej w 2015.

</doc>
<doc id="4804643" url="https://pl.wikipedia.org/wiki?curid=4804643" title="Fryderyk Mally">
Fryderyk Mally

Fryderyk Dominik Józef Mally (ur. 20 maja 1893 w Wiedniu, zm. 19 sierpnia 1984 w Londynie) – pułkownik dyplomowany kawalerii Wojska Polskiego.
Życiorys.
Urodził się 20 maja 1893 w Wiedniu jako syn Gustawa.
Początkowo odbywał służbę wojskową w armii austriackiej, którą zakończył w stopniu porucznika kawalerii. Od listopada 1918 służył w Wojsku Polskim. W 1921 zweryfikowany w stopniu rotmistrza ze starszeństwem z 1 czerwca 1919. Służył w 6. Pułku Ułanów. Ukończył II Kurs doszkolenia (1922–1923) w Wyższej Szkole Wojennej w Warszawie. Na stopień majora awansowany z dniem 1 lipca 1923. W 1924 służył w 1. Pułku Szwoleżerów. Po przewrocie majowym został oddelegowany do Generalnego Inspektoratu Sił Zbrojnych, gdzie otrzymał awans do stopnia podpułkownika Sztabu Generalnego. Od sierpnia 1926 szef Wydziału Organizacyjnego Oddziału II Sztabu Generalnego. W październiku 1927 wyznaczony na zastępcę dowódcy 21. Pułku Ułanów, ale już w listopadzie tego roku skierowany do Generalnego Inspektoratu Sił Zbrojnych. Mianowany podpułkownikiem 1 stycznia 1928. W grudniu 1929 został przeniesiony z Inspektoratu Armii Warszawa do 27 Pułku Ułanów w Nieświeżu na stanowisko dowódcy pułku, które pełnił do 1934. 10 grudnia 1931 został mianowany na stopień pułkownika ze starszeństwem z 1 stycznia 1932 i 5. lokatą w korpusie oficerów kawalerii. W 1934 ponownie przydzielony do GISZ w stopniu pułkownika pozostał w Inspektoracie do wybuchu II wojny światowej. Od lipca 1937 do marca 1939 pełnił służbę na stanowisko I oficera u inspektora armii gen. dyw. Mieczysława Norwid-Neugebauera. Od 1 do 14 września 1939 w Sztabie Naczelnego Wodza. Następnie do 18 września dowodził obroną Kołomyi, po czym opuścił Polskę i przedarł się do Francji. Od października 1939 szef biura komisji badań przyczyn klęski wrześniowej (Komisji Powołanej w Związku z Wynikiem Kampanii Wojennej 1939). Jeden z organizatorów ewakuacji polskich żołnierzy z Francji do Wielkiej Brytanii. Od sierpnia 1940 radca Poselstwa RP w Lizbonie, gdzie pełnił do maja 1942 nieoficjalnie funkcję attaché wojskowego. W późniejszym okresie II wojny światowej wiceminister spraw wojskowych w Londynie, szef Biura Ogólno-Organizacyjnego Ministerstwa Obrony Narodowej (MON), a także delegat MON do Rady Narodowej w Londynie. Po demobilizacji pozostał na emigracji w Londynie.
Był mężem Zofii z Teodorowiczów (1898–1981).
Zmarł 19 sierpnia 1984 w Londynie. Pochowany 14 września 1984 na Hampstead Cemetery w Londynie.

</doc>
<doc id="4804650" url="https://pl.wikipedia.org/wiki?curid=4804650" title="ANS Pivani Baku">
ANS Pivani Baku

ANS Pivani Baku – azerski klub piłkarski, mający siedzibę w stolicy kraju, mieście Baku, działający w latach 1992–2000.
Historia.
Chronologia nazw:
Klub sportowy Nicat FK został założony w miejscowości Maştağa w 1992 roku. W sezonie 1993 zespół wziął udział w drugich mistrzostwach Azerbejdżanu. Debiutowy sezon w Yüksək Liqa zakończył na 7.miejscu w grupie A. W 1994 roku zmienił nazwę na Bakı Fəhləsi Maştağa, a w 1995 przeniósł się do stolicy, przyjmując nazwę Bakı Fəhləsi. W sezonie 1997/98 zajął piątą lokatę w najwyższej lidze, a potem przystąpił do międzynarodowych rozgrywek Pucharu Intertoto. W 1999 ponownie był piątym w lidze. W sezonie 1999/2000 z nową nazwą ANS Pivani po raz trzeci zajął piąte miejsce w "Yüksək Liqa". Ale zrezygnował z dalszych rozgrywek i został rozwiązany.
Barwy klubowe, strój.
Klub ma barwy zielono-czerwone. Strój jest nieznany.
Struktura klubu.
Stadion.
Klub piłkarski rozgrywa swoje mecze domowe na stadionie im. İsməta Qayıbova w Baku o pojemności 5000 widzów.

</doc>
<doc id="4804651" url="https://pl.wikipedia.org/wiki?curid=4804651" title="ANS Pivani Baku/Falasi">
ANS Pivani Baku/Falasi



</doc>
<doc id="4804652" url="https://pl.wikipedia.org/wiki?curid=4804652" title="George E. Danielson">
George E. Danielson

George Elmore Danielson (ur. 20 lutego 1915 w Wausa, zm. 12 września 1998 w Monterey Park) – amerykański polityk, członek Partii Demokratycznej.
Działalność polityczna.
Od 1963 do 1967 zasiadał w California State Assembly, a od 1967 zasiadał w stanowym Senacie Kalifornii. Następnie od 3 stycznia 1971 do 3 stycznia 1975 przez dwie kadencje był przedstawicielem 29. okręgu, a od 3 stycznia 1975 do rezygnacji 9 marca 1982 przez cztery kadencje był przedstawicielem 30. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4804653" url="https://pl.wikipedia.org/wiki?curid=4804653" title="S-65 Staliniec">
S-65 Staliniec

S-65 Staliniec (ros. С-65, Сталинец-65) – ciągnik gąsienicowy produkowany w latach 1937–1941 w ZSRR w zakładach CzTZ w Czelabińsku, używany jako rolniczy i artyleryjski podczas II wojny światowej. Był pierwszym radzieckim ciągnikiem napędzanym silnikiem wysokoprężnym.
Historia.
Ciągnik S-65 (Staliniec-65) stanowił bezpośrednie rozwinięcie ciągnika S-60 produkowanego w Czelabińskiej Fabryce Traktorów (CzTZ), będącego kopią amerykańskiego ciągnika Caterpillar Sixty. Główną zmianą było zastosowanie silnika wysokoprężnego zamiast gaźnikowego ligroinowego, co pozwoliło na zwiększenie ekonomiki pracy, dzięki znacznie mniejszemu zużyciu paliwa. Rozwijał też nieco większą moc 65 KM, od której pochodziło oznaczenie traktora. Celowość przestawienia gospodarki narodowej na ciągniki z silnikami wysokoprężnymi dostrzeżono już w 1930 roku, lecz dopiero latem 1934 roku przeprowadzono próby porównawcze 17 ciągników zagranicznych z różnych państw, pozwalające na zaznajomienie się z nowymi konstrukcjami. Próbowano również podjąć współpracę przy rozwijaniu silnika z firmą Caterpillar, jednak Amerykanie odmówili z uwagi na możliwą konkurencję. Ostatecznie silnik o oznaczeniu M-17 został skonstruowany w ZSRR, na podstawie prac prowadzonych od lutego 1935 roku w CzTZ i instytucie NATI, jako rozwinięcie wcześniejszego prototypowego silnika M-75.
Już 15 lipca 1935 roku zbudowano prototyp silnika, a 14 sierpnia prototyp traktora. Poza silnikiem, zmiany techniczne w stosunku do S-60 były niewielkie i obejmowały przeniesienie zbiornika paliwa za silnik, zmianę przełożenia przekładni głównej i wydłużenie gąsienicy o jedno ogniwo dla zwiększenia jej długości oporowej. Wizualną różnicą stało się natomiast pełne okapotowanie silnika (często zdejmowane z boków) oraz cztery pionowe żebra chroniące poszerzoną chłodnicę, zamiast dwóch w formie „X”. Ciągnik mógł być także wyposażony w zamkniętą kabinę kierowcy. W 1935 roku zbudowano 5 doświadczalnych ciągników. Planowano już w 1936 roku wyprodukować 1000 sztuk, lecz dopracowanie i próby silnika zajęły więcej czasu i trwały do listopada 1936 roku. W marcu 1937 roku zakończono produkcję S-60, a 20 czerwca 1937 roku rozpoczęto seryjną produkcję S-65. W maju tego roku przedseryjny ciągnik otrzymał nagrodę Grand Prix na wystawie „Sztuka i technika we współczesnym życiu” w Paryżu.
Ciągniki S-65 produkowano do 1941 roku, a następnie po ataku Niemiec na ZSRR zakłady CzTZ przeszły na produkcję bardziej potrzebnych czołgów. Ciągników wyprodukowano ogółem 37 626 sztuk. Powstało też 7365 ciągników SG-65 z napędem na gaz drzewny.
Eksploatacja.
S-65 był pierwszym produkowanym w ZSRR ciągnikiem z silnikiem wysokoprężnym. Używane były w charakterze ciągników rolniczych w wielkoobszarowych gospodarstwach ZSRR (kołchozy i sowchozy). Oprócz użycia w ZSRR, już w lutym 1938 roku wyeksportowano pierwsze 60 sztuk.
Ciągniki Staliniec-65 używane były także bez żadnych modyfikacji w charakterze ciągników artyleryjskich w Armii Czerwonej, zwłaszcza po jej mobilizacji po ataku Niemiec na ZSRR. Jedynie w dużym przybliżeniu ich liczbę w tym zastosowaniu szacuje się na ok. 11 tysięcy. Z uwagi na swoją siłę pociągową, używane były zwłaszcza do holowania najcięższych dział, jak haubicoarmaty 152 mm MŁ-20. Mogły holować wszystkie systemy artyleryjskie, łącznie z najcięższymi haubicami 203 mm B-4.
Duża liczba ciągników została zdobyta przez Niemcy podczas wojny, zwłaszcza w 1941 roku. Zdobyte ciągniki były licznie używane przez wojsko niemieckie jako artyleryjskie i transportowe, głównie na tyłach. W niemieckiej nomenklaturze otrzymały oznaczenie "Raupenschlepper" (ciągnik gąsienicowy) St(r) Typ Stalinez-65. Mogły one ciągnąć po kilka przyczep lub ciężarówek, co było istotne na błotnistych drogach frontu wschodniego.
Opis techniczny.
Napęd stanowił czterocylindrowy czterosuwowy silnik wysokoprężny z wtryskiem pośrednim M-17, z komorą wstępną. Silnik miał pojemność skokową 13,5 l, średnicę cylindra 145 mm, skok tłoka 205 mm i stopień sprężania 15,5. Moc wynosiła 65 KM, a maksymalnie 75 KM. Silnik rozwijał 850 obr./min. Zużycie oleju napędowego wynosiło do 230 g na koń mechaniczny na godzinę pracy, w porównaniu z 320 g ligroiny w ciągniku S-60. Silnik uruchamiany był przy pomocy silnika startowego W-20 o mocy 20 KM, uruchamianego korbą lub rozrusznikiem. Silnik miał wspólny odlewany żeliwny blok z silnikiem startowym i pompą paliwa. Skrzynia biegów miała trzy biegi do przodu i jeden do tyłu. Skręty były wykonywane za pomocą sprzęgieł poślizgowych po każdej ze stron, rozłączanych poprzez ciągnięcie dźwigni w kabinie.
Konstrukcja ciągnika była oparta na ramie, do której w tylnej części była przymocowana skrzynia biegów, znajdująca się pod nogami kierowcy. Z przodu na ramie spoczywał silnik. Układ jezdny tworzyła rama po każdej ze stron ciągnika. Ciężar ciągnika był przenoszony na ramy poprzez wahliwie zawieszenie z tyłu na osi kół napędowych, a z przodu poprzez resorowanie sprężynami śrubowymi na poprzeczną wahliwą belkę, a z niej na ramę korpusu ciągnika. Na ramie układu jezdnego zamocowane było pięć podwójnych kół jezdnych, koło napinające z przodu i dwa podwójne koła podtrzymujące górną część gąsienicy. Uzębione koło napędowe z tyłu przenosiło napęd na gąsienicę. Gąsienice miały po 34 ogniwa o szerokości 500 mm. Ciągnik rozwijał prędkość od 3,6 (na I biegu) do 6,97 km/h (na III biegu).
Ciągnik był wyposażony w dwa reflektory z przodu po bokach maski oraz dwa reflektory z tyłu; instalacja elektryczna miała napięcie 6 V.
Na osłonie chłodnicy ciągnik miał z przodu u góry wypukły napis cyrylicą: STALINIEC (СТАЛИНЕЦ), takie same napisy, tylko pionowe, były po bokach obudowy. Pod chłodnicą z przodu był natomiast wypukły napis cyrylicą: DIZEL (ДИЗЕЛЬ).

</doc>
<doc id="4804656" url="https://pl.wikipedia.org/wiki?curid=4804656" title="Pustá jaskyňa">
Pustá jaskyňa

Pustá jaskyňa (pol. "Jaskinia Pusta") – jaskinia w Dolinie Demianowskiej w Niżnych Tatrach na Słowacji, wchodząca w skład wielkiego systemu jaskiniowego Doliny Demianowskiej.
Położenie.
Znajduje się we wschodnich (prawych orograficznie) zboczach Doliny Demianowskiej. Naturalne wejście do niej znajduje się w bocznej dolince o nazwie Pustá, na wysokości 934 m n.p.m., tj. ok. 90 m ponad dnem głównej doliny. Drugie wejście to dolny otwór, sztucznie przekopany w 1950 r. przy ujściu Machnatej dolinky, na wysokości 886 m n.p.m. (obecnie zawalony od wewnątrz jaskini)
Historia poznania.
Jaskinia została odkryta w 1923 r. i już wkrótce pojawiły się przypuszczenia, że najprawdopodobniej wchodzi ona w skład większego systemu jaskiniowego, składającego się z szeregu innych jaskiń po tej samej stronie doliny. Połączenie między Pustą Jaskinią a Demianowską Jaskinią Wolności udało się odnaleźć grupie słowackich speleologów pod kierunkiem Antona Droppy i Vaclava Nemca 2 lipca 1951 r. Według pomiarów A. Droppy długość jaskini wynosiła 1890 m. W wyniku intensywnej eksploatacji w ciągu następnego półwiecza łączna długość korytarzy jaskini wzrosła do 4106 m. W 2001 oraz 2004 r. zostały odkryte obszerne fragmenty górnego piętra jaskini. W 2011 r. dzięki działalności speleologów z Klubu Jaskiniowego Dolina Demianowska (słow. "Jaskyniarsky klub Demänovská Dolina") jaskinia osiągnęła 5425 m długości i 166 m deniwelacji.
Opis.
Jaskinia Pusta jest najwyżej leżącą znaną jaskinią systemu, tworzonego przez podziemny tok Demianówki. Wejściowa studnia, znana jako "Psie diery", ma głębokość ok. 15 m. Jaskinia jest rozwinięta w dwóch dobrze wyróżniających się piętrach. Górne piętro, leżące ok. 80 m ponad aktywnym tokiem podziemnej Demianówki, jest przykładem starej jaskini o przeważającym charakterze korozyjnym i zawaliskowym, z „martwą” już szatą naciekową. Widoczne są w nim pozostałości starych nanosów rzecznych z granitowymi otoczakami. Jest ono połączona z dolnymi partiami przepaścią głęboką na 96 m. Pod nią znajdują się wielkie sale: "Hlinená sieň" i "Achátový dóm" z podziemnym ciekiem. Dolne piętro ciągnie się średnio ok. 10 m powyżej koryta aktywnego cieku wodnego. Koryto to jednak jest widoczne w jaskini jedynie we fragmentach, poprzerywane syfonami. Dolne partie mają świeżą, różnobarwną i stale rosnącą szatę naciekową.
Istniała teoria, że wody w najniższych partiach jaskini pochodzą z ponorów usytuowanych w Dolinie Demianowskiej na Lúčkach (ok. 1350 m dalej w górę doliny i 130 m wyżej), jednak badania metodami radioizotopowymi z 1988 r. nie potwierdziły tego. Istnieje przypuszczenie, że jaskiniowy ciek odwadnia znaczną część masywu Krakowej Hali.

</doc>
<doc id="4804658" url="https://pl.wikipedia.org/wiki?curid=4804658" title="Miloš Mišković">
Miloš Mišković

Miloš D. Mišković (cyr. Милош Д. Мишковић; ur. 22 kwietnia 1932 w Prosjeku, zm. 18 września 2020 w Sarajewie) – profesor nauk geograficznych i kartografii z Bośni i Hercegowiny.
Życiorys.
Mišković wychowywał się w Prosjeku w sąsiedztwie mieszkających we wsi Polaków i Ukraińców. Wtedy też nauczył się podstaw polskiego i ukraińskiego. Jego ojciec Dragan prowadził we wsi sklep detaliczny. Reszta rodziny zajmowała się rolnictwem.
Szkołę średnią ukończył w Banja Luce. W 1958 ukończył geografię na Wydziale Przyrodniczo-Matematycznym Uniwersytetu w Sarajewie. Tam też w 1962 został wykładowcą kartografii, otrzymując etat asystenta. W 1963 dzięki stypendium polskiego Ministerstwa Szkolnictwa Wyższego rozpoczął studia doktoranckie na Uniwersytecie Marii Curie-Skłodowskiej w Lublinie. Podczas pobytu w Lublinie opanował literacką polszczyznę. Doktorat "Kartograficzne metody analizy rozmieszczenia osadnictwa i zaludnienia w Bośni i Hercegowinie w nawiązaniu do warunków naturalnych", napisany pod kierunkiem prof. Franciszka Uhorczaka, obronił w 1968.
Mišković jest zasłużony w promowaniu Polski, w szczególności polskiej kartografii opartej na dokonaniach Eugeniusza Romera. W swojej pracy podkreślał bliskie relacje z Polską oraz polskimi środowiskami naukowymi. Był m.in. przyjacielem profesora geografii Stanisława Leszczyckiego, współpracował m.in. z Adamem Malickim. Oprócz polskiej nauki wspiera również działalność polonijną w Banja Luce i Prnjavorze.
W późniejszym okresie był związany z Uniwersytetem w Sarajewie (gdzie pełnił funkcję dziekana) oraz w Banja Luce, gdzie wykorzystywał zdobytą w Polsce wiedzę i doświadczenie. Współorganizował wizyty studyjne w Bośni i Hercegowinie pracowników naukowych Instytutu Geografii i Przestrzennego Zagospodarowania PAN pod kierunkiem Jerzego Kostrowickiego.
W 2011, kontynuując prace , opublikował "Atlas stećaka", zwiększając liczbę odkrytych stećci o 10 tys., tj. do 70 tys. (3162 nekropolie).
Mišković pozostawił córkę Sonję Dujmović – historyczkę. Pochowany został w Prosjeku.

</doc>
<doc id="4804659" url="https://pl.wikipedia.org/wiki?curid=4804659" title="Bohos Bedros XIII Terzian">
Bohos Bedros XIII Terzian

Bohos Bedros XIII Terzian (orm. Պօղոս Պետրոս ԺԳ. Թերզեան) (ur. 1 września 1855 w Kütahya, zm. 15 grudnia 1931) – ormiański duchowny katolicki, biskup Adany w latach 1892-1910, 13. patriarcha Kościoła katolickiego obrządku ormiańskiego w latach 1911–1931
8 kwietnia 1892 został biskupem Adany. Sakrę przyjął w październiku tegoż roku. 23 kwietnia 1910 został wybrany patriarchą Kościoła ormiańskokatolickiego. 27 listopada 1911 został uznany przez papieża. Funkcję patriarchy pełnił do swojej rezygnacji 31 maja 1931. W tym samym roku zmarł.

</doc>
<doc id="4804661" url="https://pl.wikipedia.org/wiki?curid=4804661" title="Gówno (zespół muzyczny)">
Gówno (zespół muzyczny)



</doc>
<doc id="4804662" url="https://pl.wikipedia.org/wiki?curid=4804662" title="Cabo Vírgenes">
Cabo Vírgenes

Cabo Vírgenes – przylądek w Ameryce Południowej, u wejścia do Cieśniny Magellana, najdalej na południowy wschód wysunięty punkt Argentyny. Położony jest na terenie prowincji Santa Cruz w Patagonii. Jego nazwę przetłumaczyć można jako „Przylądek Dziewic”.
Odkryty został przez wyprawę Ferdynanda Magellana, 21 października 1520 r., w dniu św. Urszuli i Jedenastu Tysięcy Dziewic, co dało początek nazwie tego obiektu.
Na przylądku, od 1904 r., znajduje się latarnia morska (białe światło błyskowe o fazie 5 sekund, widoczne z odległości 24 mil morskich).
Obszar przylądka, od 1986 r., jest rezerwatem przyrody o powierzchni 1230 ha, chroniącym liczne gatunki ptaków m.in. pingwiny.

</doc>
<doc id="4804664" url="https://pl.wikipedia.org/wiki?curid=4804664" title="Po co nam socjalizm?">
Po co nam socjalizm?

Po co nam socjalizm? (także Dlaczego socjalizm?; oryg. Why Socialism?) – artykuł Alberta Einsteina, który ukazał się w maju 1949 r. w pierwszym numerze miesięcznika socjalistycznego "Monthly Review".
Opis.
Artykuł jest opisywany jako wybitnie czysta synteza einsteinowskiej dojrzałej myśli politycznej, która przekracza znany dyskurs między socjalizmem a kapitalizmem, obiekcje Einsteina są raczej filozoficzne niż ekonomiczne. Einstein nie tylko dostrzegł powojenną ekonomię polityczną, ale i przewidział współczesną erę gromadzenia dóbr i erozję demokracji. Korzystając z nurtu socjalistycznej krytyki kapitalizmu Einstein w swoim stylu debatuje nad rolą jednostki w społeczeństwie.
Einstein nie kusi się na podanie oryginalnej teorii politycznej, chce przedstawić standardowe argumenty za tym, że kapitalizm niszczy życia zarówno tych, którzy zdają się z niego korzystać, jak i tych, którzy na nim tracą. Jednoznacznie odrzuca komunizm w stylu sowieckim („No purpose is so high that unworthy methods in achieving it can be justified”) oraz twierdzi, że socjalizm nigdy nie może być naukowy.
Einstein sugeruje, że nawet ekonomiści nie mają wystarczających metod, aby definitywnie odpowiedzieć na pewne pytania. Nie powinno się zatem zakładać, że eksperci są jedynymi, którzy mają prawo wypowiadać się w kwestiach dotyczących organizacji społeczeństwa. Sam Einstein nie twierdzi, że zna wszystkie odpowiedzi i kończy swój esej kilkoma pytaniami dotyczącymi trudnych problemów społeczno-politycznych.
W jego ocenie nie ma czegoś takiego jak "czyste społeczeństwo kapitalistyczne": prywatni właściciele zawsze zabezpieczają swoje przywileje poprzez manipulację systemami politycznymi i edukacyjnymi oraz środkami masowego przekazu. „Człowiek może znaleźć sens w życiu, choć jest ono krótkie i niebezpieczne, tylko przez poświęcenie się społeczeństwu.”
Treść.
Według Einsteina, chęć zysku w społeczeństwie kapitalistycznym, w połączeniu z konkurencją między kapitalistami, prowadzi do niepotrzebnych wahań koniunktury, przez co ostatecznie zachęca do egoizmu zamiast współpracy. System edukacji takiego społeczeństwa zostałby poważnie osłabiony, ponieważ ludzie będą się kształcić tylko po to, by rozwijać swoją karierę. Prowadzi to do „kalectwa jednostek” i erozji ludzkiej kreatywności. Niepohamowana konkurencja w społeczeństwie kapitalistycznym prowadzi do ogromnego marnotrawstwa pracy i powoduje anarchię ekonomiczną, którą Einstein potępia jako prawdziwe źródło zła kapitalizmu:
Einstein przewidywał, że w takim kapitalistycznym społeczeństwie partie polityczne i politycy zostaną skorumpowani przez kontrybucje finansowe właścicieli dużych kwot kapitałowych, a system taki „nie może być skutecznie kontrolowany nawet przez demokratycznie zorganizowane społeczeństwo polityczne”. Podsumowaniem eseju jest analiza Einsteina dotycząca sposobu rozwiązania tych problemów w ramach gospodarki planowej:
Einstein zapewnia, że gospodarka planowa dostosowująca się do produkcji zapewniłaby utrzymanie każdemu członkowi społeczeństwa:
W końcowych słowach Einstein ostrzegł, że „gospodarka planowa nie jest jeszcze socjalizmem”, ponieważ może jej towarzyszyć „wszechmocna” biurokracja, która prowadzi do „całkowitego zniewolenia jednostki”.
Motywacja.
Einstein uważał, że "Monthly Review" będzie dobrym forum dla idei socjalistycznych:

</doc>
<doc id="4804666" url="https://pl.wikipedia.org/wiki?curid=4804666" title="Klub Wioślarski „Temida” w Łucku">
Klub Wioślarski „Temida” w Łucku

Klub Wioślarski „Temida” w Łucku – branżowy polski klub wioślarski pracowników więziennictwa w Łucku. Założony w roku 1930, przerwał działalność wraz z wybuchem II wojny światowej.
Historia klubu.
Utworzenie klubu było efektem działań Związku Pracowników Więziennych Rzeczypospolitej Polskiej propagujących kulturę fizyczną wśród pracowników więziennictwa. Klub powstał w 1930 i początkowo posiadał tylko jedną łódź o nazwie „Złota strzała” – łódź zbudowana została w warsztatach przy lokalnym więzieniu. Choć większość członków klubu stanowili strażnicy więzienni, „Temida” zrzeszała również przedstawicieli zawodów wymiaru sprawiedliwości – pierwszym prezesem klubu był T. Karolko, Prezes Sądu Rejonowego w Łucku, a w klubie trenowali pracownicy łuckiej Prokuratury. 
W 1931 wybudowana została klubowa przystań nad Styrem, a rok później powstała sekcja kajakowa. Klub zasadniczo skupiał się na działalności rekreacyjnej, podnosząc sprawność fizyczną pracowników więziennictwa poprzez turystykę wioślarską i kajakarską. W rywalizacja sportowa członkowie uczestniczyli sporadycznie. 
Kres działalności KW „Temida” położył wybuch II wojny światowej.
Wyniki sportowe.
Klub Wioślarski „Temida” nie był członkiem Polskiego Związku Towarzystw Wioślarskich, a zatem nie mógł uczestniczyć w ogólnokrajowych zawodach wioślarskich. Organizował jednak regaty wewnętrzne i startował w lokalnych zawodach, konkurując z Łuckim Towarzystwem Wioślarskim i wioślarzami Wojskowego Klubu w Łucku.
Zobacz też.
Wioślarstwo,

</doc>
<doc id="4804671" url="https://pl.wikipedia.org/wiki?curid=4804671" title="Kongsberg Maritime">
Kongsberg Maritime

Kongsberg Maritime (KM) – norweskie przedsiębiorstwo technologiczne w ramach Grupy Kongsberg (KOG). Kongsberg Maritime dostarcza systemy do pozycjonowania, pomiarów, nawigacji i automatyzacji na statkach handlowych i instalacjach morskich. Ich najbardziej znane produkty są wykorzystywane w systemach dynamicznego pozycjonowania, morskich systemach automatyki i nadzoru, automatyzacji procesów, nawigacji satelitarnej i hydroakustyce. 
Historia.
Historia Kongsberg Maritime sięga 1946 roku. Simonsen Radio, później Simrad został założony 31 grudnia tego roku. Pierwszym produktem był telefon radiowy dla floty rybackiej. Pierwsza echosonda dla komercyjnej floty rybackiej pojawiła się na rynku w 1950 roku. Pierwszy system alarmowy był gotowy w 1959 r. Kongsberg Maritime przez lata wchłonął wiele znanych firm związanych z morzem i offshore, w tym: 
Firma macierzysta Kongsberg Gruppen została założona 20 marca 1814 roku jako Kongsberg Vaabenfabrik (KV) (dosł.: „Fabryka broni Kongsberg”). 
Produkty.
Główne obszary produktów Kongsberg Maritime to: 

</doc>
<doc id="4804679" url="https://pl.wikipedia.org/wiki?curid=4804679" title="How I’m Feeling Now">
How I’m Feeling Now

How I’m Feeling Now (stylizowany zapis: how i’m feeling now) – czwarty album studyjny angielskiej piosenkarki i autorki tekstów Charli XCX, wydany 15 maja 2020 roku nakładem wytwórni Atlantic i Asylum Records. Materiał ten został wypuszczony osiem miesięcy później po tym, kiedy poprzedni krążek piosenkarki "Charli" (2019) ujrzał światło dzienne. Album został wyprodukowany przez sześciotygodniowy czas metodą zrób to sam (DIY) wraz z pomocą jej fanów. Tytuł samego projektu, a także jego proces tworzenia był inspirowany izolacją ze względu na obecną pandemię wirusa SARS-CoV-2. Charli XCX, A. G. Cook i BJ Burton są producentami wykonawczymi albumu.
9 kwietnia 2020 r. swoją premierę podczas kolejnego wydania audycji radiowej Annie Mac w stacji BBC Radio 1 miał główny singel promujący album – „Forever”, natomiast później wydano także dwa kolejne single; „Claws” i „I Finally Understand”. W dniu wydania albumu, „Enemy” został zrealizowany jako singel promocyjny.
Odbiór.
Krytyczny.
"How I’m Feeling Now" otrzymało wiele pozytywnych opinii od krytyków muzycznych. Na Metacriticu ocena albumu wynosi 82/100, bazując na szesnastu opiniach.
Komercyjny.
Album zadebiutował na 33. miejscu brytyjskiej listy UK Albums Chart, sprzedając się w 2,145 tys. kopii.
Lista utworów.
Informacje
Twórcy.
Opracowano na podstawie materiału źródłowego.

</doc>
<doc id="4804681" url="https://pl.wikipedia.org/wiki?curid=4804681" title="Skok stulecia">
Skok stulecia

Skok stulecia (ang. "Den of Thieves") – amerykański film sensacyjny z 2018 roku w reżyserii Christiana Gudegasta, wyprodukowany przez wytwórnię STXfilms.
Fabuła.
Akcja filmu rozgrywa się w Los Angeles. Nicholas "Big Nick" O’Brien (Gerard Butler) kieruje grupą agentów, która owiana jest złą sławą w środowisku przestępczym. Jego podwładni zlikwidowali najbardziej niebezpieczne gangi. Wszyscy zdają sobie sprawę, że funkcjonariusz sięga po brutalne metody i nigdy nie rezygnuje.
Ray Merrimen (Pablo Schreiber) i członkowie jego ekipy mają już na koncie liczne spektakularne rabunki. Teraz szykują napad, dzięki któremu nie zabraknie im pieniędzy do końca życia. Złodzieje zamierzają dostać się do Banku Rezerwy Federalnej w celu przejęcia około 30 milionów dolarów przed ich urzędowym zniszczeniem. Banknoty z usuniętymi numerami seryjnymi będą potem nie do wyśledzenia.
Jak dotąd nikt nie podjął się realizacji tak zuchwałego planu. Sytuacja się komplikuje, gdy należący do szajki Donnie wyjawia policji szczegóły ryzykownego przedsięwzięcia. O’Brien postanawia powstrzymać gotowego na wszystko kryminalistę, który nie zamierza wracać do więzienia. Okazuje się, że nie jest to takie łatwe, jak się początkowo wydawało. Rozpoczyna się rozgrywka na śmierć i życie.
Odbiór.
Zysk.
Film "Skok stulecia" zarobił 44,9 miliona dolarów w Stanach Zjednoczonych i Kanadzie oraz 35,7 miliona dolarów w pozostałych państwach; łącznie 80,5 miliona dolarów w stosunku do budżetu produkcyjnego 30 milionów dolarów.
Krytyka.
Film "Skok stulecia" spotkał się z mieszaną reakcją krytyków. W serwisie Rotten Tomatoes 41% ze stu trzydziestu dwóch recenzji filmu jest pozytywne (średnia ocen wyniosła 5,09 na 10). Na portalu Metacritic średnia ocen z 24 recenzji wyniosła 49 punktów na 100.

</doc>
<doc id="4804688" url="https://pl.wikipedia.org/wiki?curid=4804688" title="Sirens FC w europejskich pucharach">
Sirens FC w europejskich pucharach



</doc>
<doc id="4804697" url="https://pl.wikipedia.org/wiki?curid=4804697" title="Peći">
Peći



</doc>
<doc id="4804699" url="https://pl.wikipedia.org/wiki?curid=4804699" title="Awedis Bedros XIV Arpiarian">
Awedis Bedros XIV Arpiarian

Awedis Bedros XIV Arpiarian (orm. Աւետիս Պետրոս ԺԴ. Արփիարեան) (ur. 13 kwietnia 1856 w Eghin, zm. 26 października 1937 w Stambule) – ormiański duchowny katolicki, biskup Karput w latach 1890–1898, arcybiskup ad personam pomocniczy Patriarchatu Cylicji i tytularny arcybiskup Anazarbus degli Armeni w latach 1898–1911 i 1928–1931. Arcybiskup ad personam Marasc w latach 1911–1928, 14. patriarcha Kościoła katolickiego obrządku ormiańskiego w latach 1931–1937
W marcu 1884 przyjął święcenia kapłańskie. 23 września 1890 został biskupem Karput. 16 listopada tegoż roku przyjął sakrę biskupią. 26 kwietnia 1898 został arcybiskupem ad personam pomocniczym Patriarchatu Cylicyjskiego i tytularnym arcybiskupem Anazarbus degli Armeni. Funkcję tę pełnił do 27 sierpnia 1911, gdy został arcybiskupem diecezji Marasc. Był nim do 25 stycznia 1928 gdy ponownie wrócił na stanowisko arcybiskupa pomocniczego patriarchatu. 9 października 1931 został wybrany Patriarchą Kościoła ormiańskokatolickiego. 16 października tegoż roku został uznany przez papieża. Zmarł w 1937 roku.

</doc>
<doc id="4804701" url="https://pl.wikipedia.org/wiki?curid=4804701" title="Wiesław Brodowski">
Wiesław Brodowski

Wiesław Brodowski (ur. 30 października 1949) – polski samorządowiec, menedżer i inżynier, w latach 1994–1998 wicewojewoda lubelski.
Życiorys.
Pochodzi ze Studzianek. Ukończył studia o specjalności technologia budowy maszyn w Wyższej Szkole Inżynierskiej w Lublinie, kształcił się podyplomowo w Wyższej Szkole Przedsiębiorczości i Administracji w Lublinie. Po studiach do 1990 pracował w Fabryce Łożysk Tocznych w Kraśniku jako technolog maszyn, programista i kierownik wydziału. Złożył wówczas kilkanaście projektów racjonalizatorskich. Następnie do 1993 był członkiem zarządu firmy Montex.
Działał w Związku Młodzieży Socjalistycznej i Polskiej Zjednoczonej Partii Robotniczej, od 1986 do 1990 był sekretarzem w Komitecie Wojewódzkim PZPR w Lublinie. Następnie związał się z SdRP i SLD. Od 16 marca 1994 do 28 stycznia 1998 pełnił funkcję wicewojewody lubelskiego. W 1997 kandydował do Senatu w okręgu lubelskim (zajął 3 miejsce na 10 pretendentów). Rok później uzyskał mandat w radzie miejskiej Lublina (był też wówczas kandydatem na prezydenta miasta). W międzyczasie zatrudniony w Cukrowni Krasnystaw i jako wiceprezes zakładów energetycznych Lubzel, powrócił też do zarządu Montexu. W 2002 ubiegał się o urząd prezydenta Lublina (w drugiej turze przegrał z Andrzejem Pruszkowskim, zdobywając 35% głosów). Później pracował jako dyrektor przedsiębiorstwa energetycznego i w Elektrociepłowni Lublin-Wrotków.
Żonaty z Jolantą, ma dwie córki. Związany z MKS Lublin, wchodzi w skład Rady Nadzorczej.
Odznaczony Złotym Krzyżem Zasługi (1997) oraz Krzyżem Kawalerskim Orderu Odrodzenia Polski (2005).

</doc>
<doc id="4804705" url="https://pl.wikipedia.org/wiki?curid=4804705" title="Petrovići">
Petrovići



</doc>
<doc id="4804709" url="https://pl.wikipedia.org/wiki?curid=4804709" title="Konfesje helweckie">
Konfesje helweckie

Konfesje helweckie – dwie konfesje wiary oficjalnie przyjęte przez Kościół ewangelicko-reformowany w Szwajcarii. 
Pierwsza konfesja została sformowana w 1536 przez Heinricha Bullingera i innych szwajcarskich teologów (m.in.: Oswaldem Myconiusem i Leonem Judą). Była ona pierwszym wyznaniem wiary kalwinistów o podstawach narodowych.
Druga konfesja ("Confessio helvetica posterior") z 1566 również autorstwa Heinricha Bullingera, stała się jednym z najbardziej autorytatywnych dzieł teologicznych. Została uznana za księgę wyznaniową Kościołów ewangelicko-reformowanych w: Szwajcarii i Szkocji (1566), na Węgrzech (1567), we Francji (1571), w Polsce (1578), a następnie w Holandii i innych krajach.
Zobacz też Konfesja sandomierska.

</doc>
<doc id="4804710" url="https://pl.wikipedia.org/wiki?curid=4804710" title="Dimítrios Tsítsos">
Dimítrios Tsítsos



</doc>
<doc id="4804725" url="https://pl.wikipedia.org/wiki?curid=4804725" title="Renata Kocwa-Haluch">
Renata Kocwa-Haluch

Renata Aleksandra Kocwa-Haluch – polska inżynier środowiska i ekolożka, profesor nauk technicznych, wykładowczyni akademicka, w latach 1993–1999 prodziekan Wydziału Inżynierii Środowiska Politechniki Krakowskiej, w latach 2007–2013 kierowniczka Katedry Technologii Środowiskowych Politechniki Krakowskiej.
Życiorys.
Urodziła się jako córka Aleksandra Kocwy i Elżbiety z domu Bargiel.
W 1968 roku ukończyła studia na Wydziale Farmaceutycznym Akademii Medycznej w Krakowie. W 1972 roku podjęła pracę naukową na Politechnice Krakowskiej.
W 1983 roku uzyskała stopień doktora nauk technicznych na Wydziale Inżynierii Sanitarnej i Wodnej Politechniki Krakowskiej. Tam też habilitowała się w 1993 roku. Również w 1993 roku objęła kierownictwo Zakładu Biologii Środowiska Politechniki Krakowskiej, na którego czele pozostała do roku 2007. W latach 1993–1999 była prodziekanem Wydziału Inżynierii Środowiska Politechniki Krakowskiej. Tytuł naukowy profesora nauk technicznych otrzymała w 2002 roku. W latach 2007–2013 była kierowniczką Katedry Technologii Środowiskowych Politechniki Krakowskiej.
W 2005 roku objęła stanowisko przewodniczącej Komisji Stopni i Rozwoju Kadry Naukowej Wydziału Inżynierii Środowiska Politechniki Krakowskiej. W latach 2009–2012 była członkinią Komisji Rektorskiej Politechniki Krakowskiej ds. Rozwoju Kadry Naukowej. Została wybrana w skład Konwentu Seniorów Politechniki Krakowskiej.
Prowadziła wykłady z biologii i ekologii, mikrobiologii, podstaw biotechnologii, biochemii i biologii sanitarnej na Wydziale Inżynierii Środowiska Politechniki Krakowskiej. Opublikowała skrypt "Wirusologia w inżynierii środowiska". Wykładała również na Wydziale Budownictwa i Inżynierii Środowiska Politechniki Świętokrzyskiej oraz w Krakowskiej Wyższej Szkole Promocji Zdrowia, gdzie została członkinią uczelnianego Senatu oraz kierowniczką senackiego Zespołu Nauk Chemicznych.
Opublikowała jako autorka lub współautorka ponad siedemdziesiąt prac naukowych. Była autorką także ponad stu nieopublikowanych raportów i sprawozdań z zespołowych prac naukowo-badawczych. Brała udział w realizacji sześciu projektów badawczych finansowanych przez Komitet Badań Naukowych oraz Ministerstwo Nauki i Szkolnictwa Wyższego.
Była wybierana na członkinię szeregu organizacji naukowych, m.in. Sekcji Inżynierii Sanitarnej przy Komitecie Inżynierii Lądowej i Wodnej Polskiej Akademii Nauk (1993–2002), Komitetu Gospodarki Wodnej Polskiej Akademii Nauk – Oddziału Krakowskiego, New York Academy of Science (1995–2004), International Water Association, Polskiego Towarzystwa Mikrobiologów, Polskiego Towarzystwa Hydrobiologicznego. Znalazła się w komitecie honorowym konferencji "Hydromicro" zorganizowanej przez Instytut Oceanologii PAN (2021).
Była promotorką w trzech przewodach doktorskich, recenzowała dwadzieścia prac doktorskich, siedem prac habilitacyjnych (recenzje wydawnicze), piętnaście prac habilitacyjnych i dorobku naukowego w przewodach habilitacyjnych, dwa wnioski o nadanie tytułu profesora.

</doc>
<doc id="4804731" url="https://pl.wikipedia.org/wiki?curid=4804731" title="Edmund Gross">
Edmund Gross

Edmund Gross (ur. 12 listopada 1887 w Brzeźnicy, zm. 11 grudnia 1951 w Krakowie) – oficer i lekarz Legionów Polskich, podpułkownik Wojska Polskiego i Polskich Sił Zbrojnych, kawaler Orderu Virtuti Militari.
Życiorys.
Urodził się w rodzinie Bernarda i Babetty z Rauchwergerów. Ukończył gimnazjum w Wadowicach. Członek Związku Strzeleckiego od 1910. Absolwent Uniwersytetu Jagiellońskiego z 1913. Pracował w krakowskich: klinice położniczo-ginekologicznej prof. Aleksandra Rosnera i klinice chirurgicznej prof. Bronisława Kadera. Doktorat wszech nauk lekarskich obronił w dniu 29 sierpnia 1914. Od 10 sierpnia 1914 w szeregach Legionów Polskich, otrzymał przydział do służby sanitarnej w 2 pułku piechoty Legionów Polskich. W październiku tr. przeniesiony do 3 pułku piechoty Legionów Polskich, w którym objął stanowisko lekarza III batalionu. Z dniem 11 listopada 1914 mianowany do stopnia chorążego sanitarnego, a w dniu 25 października tegoż roku promowany do rangi podporucznika lekarza. 
Szczególnie odznaczył się podczas ofensywy w lutym 1915, gdzie „mimo trudnych warunków jako jeden z nielicznych oficerów III/3 pp Leg. objął d-two jednej kompanii i mężnie stawał w bitwie, nie zapominając o obowiązkach lekarza. Za niezwykłe męstwo został odznaczony Orderem Virtuti Militari”. Nadanie to zostało potwierdzone dekretem Wodza Naczelnego marszałka Józefa Piłsudskiego L. 13390.VM z dnia 17 maja 1922 (opublikowanym w Dzienniku Personalnym Ministerstwa Spraw Wojskowych Nr 2 z dnia 6 stycznia 1923).
Z dniem 1 marca 1915 awansowany na stopień porucznika lekarza. Z początkiem września tr. powierzono mu obowiązki naczelnego lekarza 3 pułku piechoty LP II Brygady Legionów, a pod koniec grudnia 1915 został lekarzem II batalionu w tymże pułku. Do rangi kapitana lekarza awansowany z dniem 28 lutego 1916. W trakcie bitwy pod Kostiuchnówką dostał się w dniu 6 lipca 1916 pod Polską Górą do rosyjskiej niewoli. Do czasu zwolnienia z niewoli (1918) pracował jako lekarz w obozach jeńców na terenie Rosji. Na przełomie października i listopada 1918 brał udział w rozbrajaniu Austriaków w Krakowie. 
Od 1 listopada 1918 w odrodzonym Wojsku Polskim, przydzielony jako lekarz do 5 pułku piechoty Legionów, w szeregach którego wziął udział w odsieczy Lwowa. W toku wojny polsko-ukraińskiej walczył również pod Przemyślem i Chyrowem. W połowie listopada 1918 przejął obowiązki szefa sanitarnego w Dowództwie Okręgu Wojskowego „Przemyśl”. Awansowany do stopnia majora lekarza z dniem 1 grudnia tr., następnego dnia został szefem sanitarnym w Grupie Operacyjnej płk. Henryka Minkiewicza, które to stanowisko sprawował do końcowych dni lutego 1919. Kolejno pełnił służbę na stanowiskach szefa sanitarnego 3 Dywizji Piechoty Legionów, Grupy Operacyjnej gen. Edwarda Śmigłego-Rydza oraz ponownie 3 DP Leg. Następnie służył w 2 Armii i kolejny raz w 3 Dywizji Piechoty Leg.. Na dzień 1 czerwca 1921 major Edmund Gross pozostawał etatowym oficerem Kompanii Zapasowej Sanitarnej Nr 5, oddelegowanym do dowództwa 3 DP Leg. 
Dekretem Naczelnika Państwa i Wodza Naczelnego z dnia 3 maja 1922 (sygnatura: L. 19400/O.V.) został zweryfikowany w stopniu podpułkownika lekarza ze starszeństwem z dniem 1 czerwca 1919 i 82. lokatą w korpusie oficerów sanitarnych. Od 21 kwietnia 1922 zastępca dowódcy 5 batalionu sanitarnego w Krakowie. Następnie ordynator Szpitala Ujazdowskiego i starszy ordynator Szpitala Okręgowego nr X w Przemyślu (od 1925), a od 1929 zastępca naczelnego lekarza DOK nr X. Później został oddany do dyspozycji dowódcy Okręgu Korpusu Nr X, a z dniem 30 września 1929 przeniesiony w stan spoczynku. Naczelny lekarz Ubezpieczalni Społecznej w Zakopanem w latach 1929–1939. W roku 1934 jako podpułkownik w stanie spoczynku zajmował 12. lokatę w swoim starszeństwie w korpusie oficerów sanitarnych (starszeństwo z dnia 1 czerwca 1919 r.). Znajdował się wówczas w ewidencji PKU Nowy Targ. Pod koniec kampanii wrześniowej został internowany w Rumunii. Po przedostaniu się do Szkocji został mianowany naczelnym lekarzem Centrum Wyszkolenia Broni Pancernych (1940–1944), po czym służył w Komendzie Uzupełnień nr 1.
Po zakończeniu wojny wrócił do Polski w maju 1947. Pracował w Opolu jako naczelny lekarz Ubezpieczalni i zastępca naczelnika Wydziału Zdrowia. 
Zmarł w Krakowie i został pochowany na cmentarzu Rakowickim (kwatera XIIIB-10-8). 
Edmund Gross od 1927 był żonaty z Jadwigą z Pileckich, mieli syna Krzysztofa (ur. 1928).

</doc>
<doc id="4804732" url="https://pl.wikipedia.org/wiki?curid=4804732" title="Eastern Province Elephants">
Eastern Province Elephants

Eastern Province Elephants – południowoafrykański zespół rugby union reprezentujący zachodnią część Prowincji Przylądkowej Wschodniej w rozgrywkach Currie Cup i Rugby Challenge. Dawniej swoje mecze rozgrywał na Boet Erasmus Stadium w Port Elizabeth, zaś od 2010 głównie na zbudowanym na mistrzostwa świata w piłce nożnej Nelson Mandela Bay Stadium. Niekiedy drużyna występuje na mniejszym Wolfson Stadium na przedmieściach Port Elizabeth.
Historia.
Regionalny związek rugby („Eastern Province Rugby Union”, EPRU) na terenie obecnej Prowincji Przylądkowej Wschodniej założono w 1888 roku. Do 2010 roku wystawiany w lokalnych rozgrywkach zespół występował pod nazwą Eastern Province (EP). Z czasem drużyna uzyskała przydomek „Mighty Elephants” ("Mocarne Słonie"), co mogło nawiązywać do logo związku. Kiedy w 2010 roku EPRU uzyskało prawo do wprowadzenia swojego reprezentanta do rozgrywek Super Rugby, otrzymał on nazwę Southern Kings. W konsekwencji dla ujednolicenia nazwy oraz znaku lokalną drużynę przemianowano na „Eastern Province Kings”. W 2018 roku powrócono do dawnego znaku ze słoniem, przyjmując ponownie bardziej tradycyjną nazwę „Eastern Province Elephants”.
W swojej historii drużyna EP nigdy nie zdołała wywalczyć Currie Cup – do jej największych sukcesów należą triumfy w Vodacom Shield 2002, Currie Cup First Division 2010 czy 2012 – zwycięstwa na drugim poziomie rozgrywek. Jednak we wcześniejszych dekadach zespół z Prowincji Przylądkowej Wschodniej jawił się jako silny rywal dla większych ośrodków. Poprzez „Mighty Elephants” do reprezentacji narodowej trafiło 28 zawodników, a dalszych pięciu przybyło do zespołu EP już po debiucie w kadrze (stan na koniec 2019 roku).
Upadłość EP Rugby.
Na początku XX wieku lokalny związek rugby dotknęły znaczne trudności finansowo-organizacyjne, które swoją kulminację miały pod koniec 2015 roku. W listopadzie w związku z niedotrzymaniem ostatecznego terminu wypłaty zaległych wynagrodzeń rozwiązaniu uległy kontrakty wszystkich zawodników Eastern Province Kings. Wkrótce swój program wsparcia i plan naprawczy wprowadziło South African Rugby Union (SARU), co jednak nie przyniosło oczekiwanych rezultatów. W styczniu 2016 stowarzyszenie zawodników (SARPA) w imieniu 36 graczy złożyło wniosek do sądu o ogłoszenie upadłości spółki prowadzącej w imieniu EPRU drużynę Eastern Province Kings. Postanowieniem sądu w Port Elizabeth w marcu 2016 roku przedsiębiorstwo EP Rugby (Pty) Ltd zostało postawione w stan tymczasowej upadłości („provisional liquidation”) z odroczeniem ostatecznego werdyktu o dwa miesiące. Wkrótce SARU objęło w regionie zarząd komisaryczny. W ostatniej chwili zdołano znaleźć potencjalnego inwestora gotowego spłacić zobowiązania Eastern Province wynoszące wobec samych tylko zawodników 18 mln randów. Wkrótce okazało się jednak, że tajemniczy brytyjski biznesmen w istocie sam pozostaje niewypłacalny – nie posiada majątku pozwalającego na 100-milionową inwestycję. W konsekwencji władze SARU zmuszone były wycofać wniosek o wstrzymanie upadłości, którą ostatecznie ogłoszono w sierpniu 2016 r. Niemniej dzięki potwierdzonemu tego samego dnia sięgającemu 20 mln randów wsparciu finansowemu ze strony lokalnego samorządu zespół – jako reprezentant EPRU – dopuszczony został do rozgrywek Currie Cup 2016. W lutym 2017 roku południowoafrykańska federacja odwołała zarząd przymusowy i przekazała uprawnienia nowo wyłonionym lokalnym władzom. Wieloletnie problemy finansowe odbiły się jednak wyraźnie na wynikach sportowych drużyny z Port Elizabeth – w pierwszych latach po ogłoszeniu upadłości spółki EP Rugby i reorganizacji struktur zespół Elephants (podobnie jak wykluczona z Super Rugby drużyna Southern Kings a także prowincjonalne ekipy młodzieżowe) regularnie zajmowały jedne z ostatnich miejsc w swoich rozgrywkach i notując szereg wysokich porażek.

</doc>
<doc id="4804733" url="https://pl.wikipedia.org/wiki?curid=4804733" title="Eastern Province Kings">
Eastern Province Kings



</doc>
<doc id="4804742" url="https://pl.wikipedia.org/wiki?curid=4804742" title="Dochodowa krzywa konsumpcji">
Dochodowa krzywa konsumpcji

W ekonomii, w teorii wyboru konsumenta, dochodowa krzywa konsumpcji (ang. Income-consumption curve, ICC) jest krzywą na wykresie, na którym ilości dwóch dóbr są oznaczone na dwóch osiach. Krzywa ta jest zależna od punktów koszyków dóbr wybieranych na każdym różnym poziomie dochodów.
Preferencje konsumenta, dochód pieniężny oraz ceny są czynnikami odgrywającymi ważną rolę w rozwiązywaniu problemu optymalizacyjnego konsumenta (wybór takiej liczby różnych towarów do konsumpcji, aby zmaksymalizować ich użyteczność z uwzględnieniem ograniczenia budżetowego). Porównawcza statystyka zachowań konsumenckich bada wpływ zróżnicowania zmiennych egzogenicznych lub niezależnych (zwłaszcza cen i dochodów pieniężnych konsumentów) na wybrane wartości zmiennych endogennych lub zależnych (zapotrzebowania konsumenta na towary). Gdy dochód konsumenta rośnie, a ceny utrzymują się na stałym poziomie, optymalny pakiet wybrany przez konsumenta zmienia się wraz z możliwym dostępnym koszykiem dóbr. Dochodowa krzywa konsumpcji jest zbiorem punktów styczności krzywych obojętności z różnymi liniami ograniczeń budżetowych, które wraz ze wzrostem dochodu przesuwają się równolegle do góry. Poniżej zostały zaprezentowane wybrane krzywe na wykresach, uwzględniających różne typy dóbr.
Dochodowa krzywa konsumpcji dla różnych rodzajów dóbr.
Dobra normalne.
Na wykresie 1 proste B1, B2 i B3 odpowiadają różnym ograniczeniom budżetowymi, a krzywe formula_1 formula_2 i formula_3 oznaczają krzywe obojętności konsumenta. Wraz ze wzrostem dochodów konsumenta linia ograniczenia budżetowego przesuwa się równolegle na zewnątrz. W tym przypadku, wraz ze wzrostem dochodu konsumenta, linia budżetowa przesuwa się z B1 do B2, co oznacza, że konsument wybrałby koszyk formula_4 zamiast formula_5 Analogicznie przy dalszym wzroście dochodów konsumenta, linia ograniczenia budżetowego zmienia się z B2 do B3, a konsument wybierze koszyk formula_6 i tak dalej. W ten sposób konsument zmaksymalizuje swoją użyteczność w punktach formula_7 formula_4 i formula_9 które wraz ze wszystkimi pośrednimi tworzą dochodową krzywą konsumpcji.
Dobra niższego rzędu.
Wykres 2 pokazuje optymalne wybory konsumenta w przypadku dwóch towarów formula_10 i formula_11 których ceny wynoszą odpowiednio formula_12 i formula_13 gdzie B1 i B2 to linie ograniczenia budżetowego, a formula_14 i formula_2 to krzywe obojętności. Wykres 2 pokazuje, że wraz ze wzrostem dochodów konsumenta początkowa linia B1 przesuwa się na zewnątrz równolegle, do B2, a konsument, maksymalizując użyteczność, wybiera teraz koszyk formula_4 zamiast formula_6. Popyt na formula_11 wraz z przesunięciem linii budżetowej z B1 do B2 (spowodowanym wzrostem dochodów konsumenta) wzrósł z formula_19 do formula_20 Oznacza to, że dobro formula_21 jest dobrem normalnym, ponieważ popyt na formula_21 wzrósł wraz ze wzrostem dochodu konsumenta.
Należy również zauważyć, że jednocześnie popyt na formula_10 spadł z formula_24 do formula_25 Oznacza to, że dobro formula_10 jest dobrem niższego rzędu. Krzywa ICC jest w tym przypadku ujemnie nachylona, ponieważ wraz ze wzrostem dochodu konsument żąda więcej formula_11 a mniej formula_28 Elastyczność dochodowa popytu, jak i efekt cenowy dla formula_10 będą również ujemne.
Dobra doskonale substytucyjne.
Wykres przedstawia przypadek dwóch towarów formula_10 i formula_21 będących idealnymi substytutami, których ceny wynoszą odpowiednio formula_12 i formula_33 Tutaj formula_1 formula_35 formula_36 formula_37 i formula_38 są krzywymi obojętności o stałym nachyleniu równym −1, B1, B2 i B3 są ograniczeniami budżetowymi, a formula_7 formula_4 i formula_41 są koszykami wybranymi przez konsumenta. Przy założeniu, że formula_12&lt; formula_13 konsument zaopatrywałby się tylko w dobro formula_44 ponieważ maksymalizowałoby to jego użyteczność.
Dobra doskonale komplementarne.
Na wykresie formula_7 formula_4 i formula_41 są punktami maksymalizacji użyteczności, w których linie ograniczenia budżetowego B1, B2 i B3 przechodzą przez załamania krzywych obojętności w kształcie litery L odpowiednio formula_1 formula_2 i formula_3.
W przypadku tego typu dóbr konsument kupi tę samą ilość towarów bez względu na dochód, ceny itp. Ponieważ poziom konsumpcji pozostaje taki sam, krzywa ICC dla dóbr doskonale komplementarnych jest ukośną linią przechodzącą przez początek układu współrzędnych, jak pokazano na wykresie 4.

</doc>
<doc id="4804746" url="https://pl.wikipedia.org/wiki?curid=4804746" title="United States Space Force">
United States Space Force

United States Space Force (USSF) – Siły Kosmiczne Stanów Zjednoczonych, jeden z 6 rodzajów Sił Zbrojnych Stanów Zjednoczonych. Są pierwszym wydzielonym rodzajem sił zbrojnych od czasów uniezależnienia się Sił Powietrznych Stanów Zjednoczonych w 1947 roku. Bezpośrednim poprzednikiem sił kosmicznych było Dowództwo kosmiczne Sił Powietrznych, które zostało utworzone 1 września 1982 i było odpowiedzialne za operacje w przestrzeni kosmicznej. Ustawa o obronie narodowej na 2020 przeprojektowała Dowództwo Kosmiczne Sił Powietrznych na Siły Kosmiczne Stanów Zjednoczonych i ustanowiła je jako niezależną gałąź Sił Zbrojnych USA w dniu 20 grudnia 2019 roku.
U.S. Space Force są częścią departamentu Sił Powietrznych, który jest jednym z trzech wojskowych departamentów Departamentu Obrony. Siły kosmiczne przez departament sił powietrznych podlegają sekretarzowi Sił powietrznych, który z kolei podlega sekretarzowi obrony oraz jest mianowany przez prezydenta za potwierdzeniem Senatu. Pod względem liczebności personelu jest to najmniejsza służba zbrojna USA w Departamencie Obrony USA.
Najwyższym rangą oficerem sił kosmicznych jest szef operacji kosmicznych, chyba że oficer sił kosmicznych pełni również funkcję przewodniczącego lub wiceprzewodniczącego kolegium połączonych szefów sztabów. Szef operacji kosmicznych sprawuje nadzór nad jednostkami sił kosmicznych i jest jednym z członków Kolegium Połączonych Sztabów. Pewne komponenty Sił Kosmicznych zostaną przydzielone, zgodnie z zaleceniami sekretarza Obrony i sekretarza Sił Powietrznych, Zunifikowanym Dowództwom Walczącym.
Misje, funkcje i zadania.
Misje.
Misją amerykańskich sił kosmicznych jest organizowanie, szkolenie i wyposażanie sił kosmicznych w celu ochrony amerykańskich i sojuszniczych interesów w przestrzeni kosmicznej. Do jej obowiązków należy szkolenie wojskowych specjalistów ds. kosmicznych, pozyskiwanie dla wojska systemów kosmicznych, opracowywanie doktryny użycia sił zbrojnych w przestrzeni kosmicznej i organizowanie sił kosmicznych na potrzeby Zunifikowanych Dowództwom Walczącym.
Siły kosmiczne są w szczególności odpowiedzialne za organizację, trening i wyposażenie sił zbrojnych na potrzeby poniższych misji:
Funkcje.
Jak opisano w amerykańskiej ustawie o siłach kosmicznych, zostanie ona zorganizowana, przeszkolona i wyposażona do:
Zadania.
Do obowiązków sił kosmicznych należy:
Organizacja.
Siły Kosmiczne są obok Siły Powietrznych Stanów Zjednoczonych jednym z dwóch równorzędnych rodzajów wojsk podlegających pod Departament Sił Powietrznych. Oba rodzaje wojsk nadzorowane są przez Sekretarza Sił Powietrznych który ponosi ogólną odpowiedzialność za organizację, wyszkolenie i wyposażenie Sił Kosmicznych i Sił Powietrznych.
Dowództwo wojskowe nad Siłami Kosmicznymi sprawuje Szef Operacji Kosmicznych (CSO), będący oficerem w randze generała. Szef Operacji Kosmicznych zostanie członkiem Kolegium Połączonych Sztabów rok po uchwaleniu ustawy o siłach kosmicznych. Jeśli Sekretarz Obrony wyrazi na to zgodę, Szef Operacji kosmicznych może równocześnie sprawować funkcje Dowódcy Dowództwa Kosmicznego Stanów Zjednoczonych.
Siły kosmiczne przejmą odpowiedzialność za wszystkie najważniejsze programy kosmiczne, a także zarządzać będą osobnym budżetem gwarantującym mu niezależność od Sił Powietrznych. Siły Kosmiczne mają obejmować cały wojskowy i cywilny personel Departamentu Obrony, który prowadzi i wspiera operacje kosmiczne, centralizując zarząd nad wszystkimi specjalistami w zakresie technologii kosmicznych. Siły Kosmiczne utworzą również ścieżki kariery dla wojskowego i cywilnego personelu kosmicznego, włączając w to przeprowadzanie operacji, wywiad, inżynierie, naukę i rekrutację. Ustanawiając Siły Kosmiczne, Departament Obrony zamierza wykorzystać do szybszego rozwoju osobowego transfery między służbami, wynagrodzenia motywacyjne i premie.
Dowództwo Kosmiczne Sił Powietrznych (AFSPC) zostały przemianowane na osobny rodzaj sił zbrojnych: Siły Kosmiczne przez NDAA (Ustawa o Obronie Narodowej) na 2020 rok. Cały były personel, organizacje i komponenty AFSPC zostały następnie przydzielone do sił kosmicznych. Głównymi komponentami AFSPC była 14 Armia Lotnicza, która kontroluje operacje, oraz Centrum Systemów Kosmicznych i Rakietowych (SMC), które jest odpowiedzialne za badania i rekrutacje.
Pierwsza zmiana organizacyjna nastąpiła 20 grudnia 2019 – 14 Armia Lotnicza została przemianowana na Kosmiczne Dowództwo Operacyjne (SpOC). Generał dywizji John E. Shaw, były dowódca 14 Armii Lotniczej, został awansowany na Dowódcę Operacji Kosmicznych.
Space Force zamierza także stanąć na czele Dowództwa Systemów Sił Kosmicznych (SFSC) oraz Dowództwa Szkolenia i Gotowości Kosmicznej (STARCOM). SFSC ma na celu scentralizowanie wszystkich działań związanych z uruchamianiem, zaopatrzeniem, badaniami i rozwojem sił kosmicznych. STARCOM ma na celu powiększenie kadry specjalistów kosmicznych i składać się z Centrów Sił Kosmicznych skupionych na szkoleniu, utrzymaniu gotowości i rozwijaniu doktryny wojskowej.
Struktura.
Kosmiczne Dowództwo Operacyjne (SpOC), Vandenberg Air Force Base, Kalifornia
 Centrum systemów kosmicznych i rakietowych (SMC), Los Angeles Air Force Base, Kalifornia
Personel.
Cały personel Dowództwa Kosmicznego Sił Powietrznych jest aktualnie przypisany do Sił Kosmicznych. Członkowie Wojsk Lądowych i Marynarki Wojennej również mogą aplikować, obecnie USSF ma 16 000 przypisanych pracowników. Transfer członków Sił Powietrznych rozpocznie się w roku 2020, a członków Wojsk Lądowych i Marynarki w 2022 roku. Budżet na rok 2021 przewiduje 10 000 etatów cywilnych i wojskowych.
Siły Kosmiczne stworzą ścieżki kariery dla swoich specjalistów, wliczają w to specjalistów od spraw operacji kosmicznych, wywiadu, inżynierii, rekrutacji, nauk ścisłych oraz komunikacji. Wsparcie specjalistyczne, wliczając w to pomoc prawną, kwestie medyczne, inżynierii lądowej, logistyczne, finansowe, bezpieczeństwa oraz public affairs zostaną zapewnione przez Siły Powietrzne w celu wsparcia USSF.
Umundurowanie.
Do czasu rozwinięcia swoich własnych wyróżniających się mundurów, Siły Kosmiczne będą używać umundurowania Sił Powietrznych. Jako mundur polowy przyjęty został wzór Army Combat Uniform.
Nagrody i odznaczenia.
W Siłach Kosmicznych oprócz bazowego umundurowania, stosowane są również insygnia oznaczające przyporządkowanie, lub poziom kwalifikacji w danej dziedzinie. Aktualnie używane insygnia obejmują również odznakę Dowództwa Kosmicznego Stanów Zjednoczonych oraz Dowództwa Operacji Kosmicznych.
Wyposażenie.
USSF obsługuje dwa wahadłowce kosmiczne X-37, które wprawdzie znajdują się na wyposażeniu Departamentu Obrony, ale są kontraktowane na poszczególne starty. Pierwszy lot X-37 zarządzany przez Siły Kosmiczne odbył się 17 maja 2020 roku na rakiecie Atlas V.
Budżet.
Proponowany budżet Sił Kosmicznych na rok 2021 przewiduje transfer ponad 15 miliardów dolarów z budżetu Sił Powietrznych.

</doc>
<doc id="4804747" url="https://pl.wikipedia.org/wiki?curid=4804747" title="Atak Chmielu">
Atak Chmielu

Atak Chmielu – piwo warzone przez Browar Pinta. Piwo to w sposób symboliczny wyznacza historyczną cezurę stanowiącą początek tzw. rewolucji piwnej oznaczającej rozwój piwowarstwa rzemieślniczego i kontraktowego oraz odejście od idei warzenia jedynie jasnych lagerów na rzecz różnorodności stylistycznej i mocnego zaakcentowania piwowarstwa autorskiego i niezależnego.
Historia.
Atak Chmielu po raz pierwszy uwarzony został 28 marca 2011 r. w Browarze na Jurze w Zawierciu przez wówczas jeszcze kontraktowy Browar Pinta. Swoją oficjalną premierę miał 7 maja 2011 r. podczas II Festiwalu Dobrego Piwa we Wrocławiu wraz z dwoma kolejnymi piwami Czarna Dziura i A'la Grodziskie. Jednocześnie w tym dniu piwo dostępne było podczas otwarcia nowego pubu w Łodzi „Piwoteka Narodowa”. Powstanie Browaru Pinta, a w szczególności premiera jego pierwszego piwa Atak Chmielu uznawana jest za moment przełomowy w polskim piwowarstwie i początek rewolucji piwa rzemieślniczego w Polsce.
Było to pierwsze w Polsce piwo w stylu American India Pale Ale. Pierwsza warka w stacjonarnym już browarze Pinty w Wieprzu powstała 7 sierpnia 2019 r.
Piwo od razu zyskało uznanie ekspertów. W 2011 r. zdobyło nagrodę Piwo Roku oraz Debiut Roku w branżowym konkursie konsumenckim Browar.biz, a rok później w węgierskim konkursie piwnym w miejscowości Miszkolc.
Autorem receptury jest Ziemowit Fałat, główny piwowar i współwłaściciel browaru Pinta. Protoplastą Ataku Chmielu było jego domowe piwo "Single Hop Citra", które uwarzył w 2010 r. na Wrocławskie Warsztaty Piwowarskie. W wersji komercyjnej znalazły się jednak oprócz szczepu Citra również trzy inne odmiany chmielu. Przyczyną tego była chęć zniuansowania aromatów chmielowych oraz stany magazynowe sklepu piwowarskiego Browamator, którego Fałat był współwłaścicielem, a w którym zalegały nie znajdujące nabywcy takie odmiany chmielu jak Citra, Simcoe czy Amarillo.
Jak przyznał Z. Fałat w wywiadzie udzielonym Tomaszowi Kopyrze podczas Pinta Party 2016 r. Atak Chmielu przez pierwsze 15 miesięcy nie był chmielony na zimno. Z czasem zmniejszona została ilość słodu melanoidynowego i zwiększone dawki chmielu.
Charakterystyka.
Atak Chmielu warzony jest z użyciem: wody, słodów jęczmiennych: pale ale, melanoidynowego, Carared®, Carapils®, chmieli (USA): Citra®, Simcoe®, Cascade, Amarillo® oraz drożdży SafAle™ US-05. Ekstrakt piwa wynosi 15,0% wagowo, a zawartość alkoholu: 6,1% obj. Poziom goryczy: 58 IBU. Rocznie warzone jest ok. 4-5 tys. hl. Piwo charakteryzuje się beżową, drobnopęcherzykową i obfitą pianą długo utrzymującą się. Kolor piwa jest bursztynowy, bez opalizacji, piwo jest klarowne. W zapachu zdecydowanie dominują chmielowe nuty cytrusowe i owoce tropikalne z odrobiną żywiczności. Goryczka jest silna, lekko dominująca, wyraźnie chmielowa i lekko żywiczna na finiszu.
Etykieta.
Pierwsza etykieta piwa stworzona została przez artystę-grafika, Ormianina od wielu lat mieszkającego w Polsce, Tigrana Vardikyana. Utrzymana była w oldschoolowo pin-upowym stylu z centralnie umieszczoną dziewczyną strzelającą z procy chmielowymi szyszkami. Oprócz nietypowej, kontrowersyjnej stylistyki Atak Chmielu zapoczątkował również charakterystyczne dla browarów rzemieślniczych szerokie, jednoczęściowe etykiety bez kontretykiety.
W 2012 r. browar zdecydował się na zmianę etykiety. Dotychczasowa miała celowo wyglądać na zrobioną przez amatorów – z kompletem informacji o surowcach i z humorem. Zmiana była motywowana już chęcią ujednolicenia linii graficznej produktów Browaru Pinta i uatrakcyjnienia etykiet.

</doc>
<doc id="4804749" url="https://pl.wikipedia.org/wiki?curid=4804749" title="Kocwa">
Kocwa



</doc>
<doc id="4804751" url="https://pl.wikipedia.org/wiki?curid=4804751" title="Letter">
Letter



</doc>
<doc id="4804752" url="https://pl.wikipedia.org/wiki?curid=4804752" title="Legal">
Legal



</doc>
<doc id="4804753" url="https://pl.wikipedia.org/wiki?curid=4804753" title="Executive">
Executive



</doc>
<doc id="4804754" url="https://pl.wikipedia.org/wiki?curid=4804754" title="Grumman Aircraft Engineering Corporation">
Grumman Aircraft Engineering Corporation



</doc>
<doc id="4804760" url="https://pl.wikipedia.org/wiki?curid=4804760" title="Mária Ďuríčková">
Mária Ďuríčková

 
Mária Ďuríčková właściwie Mária Masaryková z domu Piecková, ps. M. Ď., M. Ď. Janove (ur. 29 września 1919 w Zvolenskiej Slatinie, zm. 15 marca 2004 w Bratysławie) – słowacka pisarka, redaktorka, tłumaczka, scenarzystka i autorka książek dla dzieci i młodzieży. 
Życiorys.
Mária Ďuríčková pochodziła z chłopskiej rodziny. Dorastała w domu wielopokoleniowym. Babka była dobrym gawędziarzem i zaszczepiła w niej zamiłowanie do opowieści i folkloru. Uczyła się w Zvolenskiej Slatinie a następnie w 1938 r. ukończyła instytut nauczycielski w Lučencu. Pracowała jako nauczycielka w Horný Tisovník (1939–1940), Žitná-Radiša (1940–1941), Šajbe (obecnie Strelníky (1941–1942). Jej mąż, Vojtech Masaryk, był uczestnikiem słowackiego powstania narodowego. W grudniu 1944 r. został uwięziony i zabity w lesie Cibislávka niedaleko Bánovci nad Bebravou. Mária Ďuríčková zachorował na chorobę płuc i musiała porzucić zawód nauczycielki. W latach 1947–1949 studiowała w Bratysławie, ale nie ukończyła nauki z powodu choroby. W 1951 r. pracowała jako redaktor naczelna czasopism dla dzieci „Družba”, w latach 1952–1953 w redakcji „Zornička”, od 1954 r. jako redaktorka książek dla dzieci i młodzieży w czasopiśmie „Mladé letá”. W latach 1969–1970 r. była redaktorką naczelną czasopisma „Slniečko”. Od 1971 r. poświęciła się własnej twórczości.
Twórczość.
Mária Ďuríčková swoją twórczość skierował głównie dla dzieci i młodzieży. W 1954 r. wdała swoją pierwszą książkę "Rozprávka o dedovi Mrázovi". W 1957 r. ukazała się kolejna "Zajko a líška", rok następna "Čarovná píšťalka", w której wykorzystała elementy folklorystyczne. W 1960 r. wydała zbiór opowiadań skierowany do starszych dzieci "My z ôsmej A" (1960), której tytułowa historia stała się kanwą filmu Štefana Uhera "My z 9-tej a" (1961). Duży sukces odniosła jej książka wydana w 1961 r. "Danka a Janka" zawierająca opowiadania o dwóch dziewczynach, bliźniaczkach. Na podstawie ich przygód nakręcono animowaną serię dla dzieci, składającą się 14 krótkich, ok. 10 minutowych odcinków. 
Z punktu widzenia rozwoju baśni słowackiej, duże znaczenie ma książka "Jasietka" (1963). W kolejnych dziełach wykorzystywała sposób myślenia dziecka jako podstawę swoich historii: "Sestričky z Topánika" (1969), "Janček Palček" (1970), "O Katarínce i Túlavý vrch" (1970) i "Nie je škola jako škola" (1974). Bajki i legendy, jako podstawa tematyczna twórczości, widoczna jest szczególnie w latach 70. XX w. w książkach takich jak "Biela kňažná" (1973), "Dunajská kráľovná" (1976), "Prešporský zvon" (1978) i "Panenská veža na Devíne" (1988). Ďuríčková zajmowała się również produkcją telewizyjną i radiową, tworząc scenariusze do audycji przeznaczonych dla dzieci. Tłumaczyła także książki z czeskiego, niemieckiego i rosyjskiego. 
Za swoją twórczość była wielokrotnie nagradzana, m.in. w 1978 r. otrzymała nagrodę IBBY za książkę "Dunajská kráľovná" i 1980 r. za tłumaczenie książki "Krása nevídaná".

</doc>
<doc id="4804771" url="https://pl.wikipedia.org/wiki?curid=4804771" title="Elżbieta Kocwa">
Elżbieta Kocwa

Elżbieta Kocwa z domu Bargiel (ur. 1 czerwca 1918, zm. 26 grudnia 2011) – polska ekolożka, mikrobiolożka i inżynier środowiska, profesor nauk przyrodniczych, wykładowczyni akademicka, w latach 1970–1992 kierowniczka Zespołu i Zakładu Biologii Sanitarnej Politechniki Krakowskiej, autorka kilkudziesięciu publikacji naukowych.
Życiorys.
Urodziła się 1 czerwca 1918 roku.
Od 1950 roku pracowała w Zakładzie Mikrobiologii Technicznej Instytutu Przemysłu Fermentacyjnego, Zakładzie Mikrobiologii Lekarskiej oraz Zakładzie Mikrobiologii Farmaceutycznej Akademii Medycznej w Krakowie. W 1960 roku uzyskała stopień doktora farmacji. Habilitowała się w 1966 roku. W 1967 roku podjęła pracę naukową na Politechnice Krakowskiej. W 1975 roku otrzymała tytuł profesora nauk przyrodniczych.
W 1970 roku objęła kierownictwo Zespołu Biologii Sanitarnej Instytutu Inżynierii Sanitarnej Politechniki Krakowskiej, przekształconego następnie w 1992 roku w Zakład Biologii Sanitarnej przy Instytucie Zaopatrzenia w Wodę i Ochrony Środowiska. Była kierownikiem tegoż zakładu do 1992 roku (wówczas kierownictwo Zakładu objęła jej córka, Renata Kocwa-Haluch). Przeszła na emeryturę w 1999.
Opublikowała ponad sześćdziesiąt prac naukowych, w tym kilka książek. Wśród jej zainteresowań badawczych były: produkcja spirytusu i rozpuszczalników organicznych, rozkład związków fenolowych przez drożdżaki, zanieczyszczenia i zagrożenia sanitarne wód oraz powietrza przy oczyszczalniach ścieków. Elżbieta Kocwa opracowała kultury drożdży O11 stosowane przez gorzelnie polskie od 1953 roku, utworzyła kolekcję drożdżaków rozkładających fenole, opracowała szereg mikrometod metabolicznych do oznaczania cech biochemicznych bakterii (włączonych do amerykańskiego podręcznika "Miniaturized Microbiological Methods").
Wyszła za mąż za Aleksandra Kocwę, z którym miała dwie córki: Renatę i Jolantę.
Zmarła 26 grudnia 2011 roku. Została pochowana na Cmentarzu Rakowickim w Krakowie, w grobowcu rodzinnym.

</doc>
<doc id="4804774" url="https://pl.wikipedia.org/wiki?curid=4804774" title="Andrzej Karp">
Andrzej Karp

Andrzej Karp (ur. 15 marca 1967 Przemyślu) – polski producent muzyczny, reżyser i realizator dźwięku, kompozytor, muzyk, dydaktyk.
Życiorys.
Ukończył technikum o profilu radiowo-telewizyjnym, następnie studiował w Wyższej Szkole Pedagogicznej w Rzeszowie, gdzie uzyskał tytuł magistra nauk społecznych.
Od momentu ukończenia studiów zajmuje się realizacją dźwięku, produkcją nagrań, kompozycją i działalnością dydaktyczną. 
Zawód reżysera dźwięku wykonuje jako freelancer, najczęściej w studiach nagraniowych Izabelin Studio, Sonus Studio, Recpublica czy Take 1 Studio. Posiada także własną pracownię kompozytorsko-mikserską. Poza działalnością studyjną zajmuje się realizacją koncertów.
Szereg współtworzonych przez niego albumów uzyskał ceryfikat platynowej bądź złotej płyty.
Działalność zawodowa.
Albumy.
Katarzyny Nosowskiej.
Współtworzył też albumy wykonawców, takich jak Edyta Geppert, Janusz Radek, Majka Jeżowska, Natalia Kukulska, Edyta Bartosiewicz, Czesław Niemen, Traperzy znad Wisły, Wojciech Pilichowski, Mino Cinelu, Mafia, Norbi, Grzegorz Ciechowski, Closterkeller, Behemoth, DeMono, Laboratorium, Smar SW, Krzysztof Ścierański, Wrinkled Fred, Martyna Jakubowicz, Kasia Kowalska, Big Fat Mama, Kuba Sienkiewicz, Harlem, THCulture, Patrycja Kosiarkiewicz, Robert Janowski, Dorota Osińska, Urszula Dudziak, Atrakcyjny Kazimierz, Iwona Węgrowska, Michał Urbaniak, Wiesław Pieregorólka, Wojciech Waglewski, prof. Henryk Kuźniak, Katarzyna Groniec, Adam Sztaba, Piotr Bukartyk, Patrycja Markowska, Grzegorz Turnau, Marek Biliński, Black River, Freak of Nature, Agnieszka Włodarczyk, Artrosis, Robert Gawliński, Wilki, Wojciech Kilar, Pat Metheny, Exodus, Klan, Ich Troje, Andrzej Rybiński, Bogusław Mec czy Tomasz Stańko.
Nagrody i wyróżnienia.
Andrzej Karp był trzykrotnie nominowany do muzycznej nagrody Fryderyków w kategorii Realizator Dźwięku Roku w latach 1997, 1998 i 1999. 

</doc>
<doc id="4804779" url="https://pl.wikipedia.org/wiki?curid=4804779" title="Osiedle na Stawach">
Osiedle na Stawach

Osiedle na Stawach – część wsi Kronowo w Polsce, położona w województwie warmińsko-mazurskim, w powiecie olsztyńskim, w gminie Barczewo.
W latach 1975–1998 Osiedle na Stawach należało administracyjnie do województwa olsztyńskiego.

</doc>
<doc id="4804781" url="https://pl.wikipedia.org/wiki?curid=4804781" title="Dziennik szkolny">
Dziennik szkolny



</doc>
<doc id="4804783" url="https://pl.wikipedia.org/wiki?curid=4804783" title="Krzyż Obrony Narodowej">
Krzyż Obrony Narodowej

Krzyż Obrony Narodowej (węg. "Nemzetvédelmi Kereszt") – odznaczenie węgierskie nadawane w latach 1940–1946 osobom działającym na rzecz Węgier na obszarach utraconych po traktacie w Trianon z 1920, a później częściowo odzyskanych podczas pierwszego i drugiego arbitrażu wiedeńskiego oraz ataku na Królestwo Jugosławii.
Odznaka miała kształt heraldycznego krzyża kawalerskiego wykonanego z oksydowanego i posrebrzanego brązu o wymiarach 39 × 39 mm, z umieszczonym w środku węgierskim herbem zwieńczonym Koroną Świętego Stefana.
Wstążka była składana w trójkąt o boku 40 mm; miała barwy zielono-czerwone z dzielącym je wąskim białym paskiem o szer. 5 mm (czyli węgierskie kolory narodowe).

</doc>
<doc id="4804784" url="https://pl.wikipedia.org/wiki?curid=4804784" title="Klimówka (ujednoznacznienie)">
Klimówka (ujednoznacznienie)



</doc>
<doc id="4804786" url="https://pl.wikipedia.org/wiki?curid=4804786" title="SA-2 Guideline">
SA-2 Guideline



</doc>
<doc id="4804787" url="https://pl.wikipedia.org/wiki?curid=4804787" title="Plac Pigalle’a">
Plac Pigalle’a



</doc>
<doc id="4804795" url="https://pl.wikipedia.org/wiki?curid=4804795" title="Czeski język migowy">
Czeski język migowy

Czeski język migowy (, CZJ) – naturalny język migowy społeczności Głuchych w Czechach.
Językiem tym posługuje się około 10 do 12 tysięcy osób niesłyszących lub niedosłyszących z ciężką utratą słuchu.
Charakterystyka.
Czeski język migowy prawdopodobnie powstał w pierwszej czeskiej szkole dla osób niesłyszących ("Ústavu pro hluchoněmé v Praze"), założonej w Pradze w roku 1786. Była to piąta tego typu szkoła w Europie, założona 16 lat po pierwszej szkole dla głuchych uczniów w Paryżu ("Institut national de jeunes sourds de Paris"). Z tego też powodu uważa się, że czeski język migowy należy do francuskiej rodziny języków migowych. Aż do roku 1989 w Czechach dominowała doktryna oralistyczna, według której Głusi mieli uczyć się czytać z ust. 
Obecna forma tego języka różni się od innych krajowych języków migowych używanych w Europie i na świecie, równocześnie zachowując podstawowe cechy wspólne pozwalające użytkownikom tego języka na komunikację z innymi głuchymi przynajmniej na poziomie podstawowym. 
Choć język czeski jest zbliżony do języka słowackiego, to jednak czeski język migowy nie wykazuje znaczących podobieństw ze słowackim językiem migowym. Języki migowe najbardziej zbliżone do czeskiego języka migowego to włoski i austriacki.
Prowadzenie naukowych badań nad czeskim językiem migowym rozpoczęto dopiero w roku 1993 z inicjatywy Instytutu dla Niesłyszących w Berounie. Czeski język migowy został uznany za oficjalny język porozumiewania się osób głuchych w ustawie z 11 czerwca 1998 ("Zakon o znakove reói" 155/1998 Sb, pol. Ustawa o Czeskim Języku Migowym).
W standardzie ISO 639-3 czeski język migowy otrzymał kod „cse”.

</doc>
<doc id="4804796" url="https://pl.wikipedia.org/wiki?curid=4804796" title="Philippe Édouard Léon Van Tieghem">
Philippe Édouard Léon Van Tieghem

Philippe Édouard Léon Van Tieghem (ur. 19 kwietnia 1839 w Bailleul, zm. 28 kwietnia 1914 w Paryżu) – francuski botanik i mykolog.
Życiorys.
Philippe Édouard Léon Van Tieghem urodził się w Bailleul w departamencie Nord. Jego ojciec był kupcem tekstylnym i zmarł jeszcze przed jego urodzeniem, a matka zmarła wkrótce po jego urodzeniu. Philippe w 1856 r. zdał maturę, a następnie kontynuował studia w École normale supérieure, gdzie po otrzymaniu akceptacji pracował w laboratorium Ludwika Pasteura. Tutaj przeprowadził badania dotyczące uprawy grzybów. W 1864 r. uzyskał doktorat z nauk fizycznych w pracy doktorskiej zatytułowanej „Badania nad fermentacją mocznika i kwasu hipurowego”, a dwa lata później uzyskał doktorat z historii naturalnej. W latach 1873–1886 prowadził zajęcia w École centrale des arts et manufactures, a od 1878 do 1914 r. był profesorem w Muzeum Historii Naturalnej w Paryżu. W tym okresie (1899–1914) był także instruktorem w Institut agronomique w Paryżu. Zmarł w Paryżu w 1914 r.
W 1871 r. został członkiem Société philomathique de Paris, a w 1876 r. członkiem Francuskiej Akademii Nauk.
Praca naukowa.
Podczas pracy w laboratorium L. Pasteura skonstruował tzw. „komórkę Van Tieghem” – urządzenie zamontowane na szkiełku mikroskopowym, które pozwala obserwować rozwój grzybni grzyba. W 1874 roku przetłumaczył trzecie wydanie podręcznika "Lehrbuch der Botanik" Juliusa von Sachsa z niemieckiego na francuski. Własny traktat o botanice Van Tieghema pojawił się w 1884 r. Podał w nim swoją klasyfikację taksonomiczną roślin. W 1876 roku jako pierwszy odkrył, że choroba blastomykoza wywoływana jest przez grzyby.
Opisał nowe gatunki roślin i grzybów. W nazwach naukowych utworzonych przez niego taksonów dodawany jest skrót jego nazwiska Tiegh.

</doc>
<doc id="4804797" url="https://pl.wikipedia.org/wiki?curid=4804797" title="Phillippe Édouard Léon van Tieghem">
Phillippe Édouard Léon van Tieghem



</doc>
<doc id="4804799" url="https://pl.wikipedia.org/wiki?curid=4804799" title="Philip van Tieghem">
Philip van Tieghem



</doc>
<doc id="4804800" url="https://pl.wikipedia.org/wiki?curid=4804800" title="Piljužići">
Piljužići



</doc>
<doc id="4804801" url="https://pl.wikipedia.org/wiki?curid=4804801" title="Pirići">
Pirići



</doc>
<doc id="4804802" url="https://pl.wikipedia.org/wiki?curid=4804802" title="Chondracanthus barnardi">
Chondracanthus barnardi

Chondracanthus barnardi – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1972 roku przez koreańskiego zoologa Ju-shey Ho.

</doc>
<doc id="4804803" url="https://pl.wikipedia.org/wiki?curid=4804803" title="Chondracanthus heterostichi">
Chondracanthus heterostichi

Chondracanthus heterostichi – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1972 roku przez koreańskiego zoologa Ju-shey Ho. Gatunek został ujęty w Catalogue of Life.

</doc>
<doc id="4804812" url="https://pl.wikipedia.org/wiki?curid=4804812" title="Pločnik">
Pločnik



</doc>
<doc id="4804816" url="https://pl.wikipedia.org/wiki?curid=4804816" title="Pobrđani">
Pobrđani



</doc>
<doc id="4804819" url="https://pl.wikipedia.org/wiki?curid=4804819" title="Podgrađe">
Podgrađe



</doc>
<doc id="4804822" url="https://pl.wikipedia.org/wiki?curid=4804822" title="Podgradina">
Podgradina



</doc>
<doc id="4804824" url="https://pl.wikipedia.org/wiki?curid=4804824" title="Podovi">
Podovi



</doc>
<doc id="4804826" url="https://pl.wikipedia.org/wiki?curid=4804826" title="Stanisław Dziewiszek">
Stanisław Dziewiszek

Stanisław Dziewiszek (ur. 12 maja 1896 w Rycicach k. Dęblina, zm. 18 marca 1962 we Wrocławiu) – major dyplomowany artylerii Wojska Polskiego, kawaler Virtuti Militari.
Życiorys.
Urodził się 12 maja 1896 we wsi Rycice k. Dęblina, w ówczesnym powiecie nowoaleksandryjskim guberni lubelskiej, w rodzinie Stanisława.
W kwietniu 1928 został przeniesiony z 9 dywizjonu artylerii konnej w Baranowiczach do kadry oficerów artylerii z równoczesnym przydziałem do składu osobowego inspektora armii we Lwowie na stanowisko oficera ordynansowego. W lipcu 1929 razem z inspektorem armii gen. dyw. Mieczysławem Norwid-Neugebauerem został przeniesiony do Torunia. 5 stycznia 1931, po ukończeniu kursu próbnego, został przydzielony do Wyższej Szkoły Wojennej w Warszawie, w charakterze słuchacza kursu 1930/1932. 1 listopada 1932, po ukończeniu kursu i otrzymaniu dyplomu naukowego oficera dyplomowanego, został przydzielony do Brygady Kawalerii „Poznań”. W czerwcu 1934 został przeniesiony do 8 pułku artylerii lekkiej w Płocku z pozostawieniem na kursie w Szkole Strzelań Artylerii w Toruniu. Później w tym pułku został wyznaczony na stanowisko dowódcy dywizjonu. Na stopień majora został awansowany ze starszeństwem z dniem 1 stycznia 1936 i 39. lokatą w korpusie oficerów artylerii. W marcu 1939 pełnił służbę w Inspektoracie Obrony Powietrznej Państwa na stanowisku kierownika referatu w wydziale artylerii przeciwlotniczej.
Po zakończeniu II wojny światowej został zarejestrowany w jednej z rejonowych komend uzupełnień.
Zmarł 18 marca 1962 we Wrocławiu. Pochowany na Cmentarzu Grabiszyńskim (pole 1-rz. 3 od ogrodzenia-gr. 127).

</doc>
<doc id="4804829" url="https://pl.wikipedia.org/wiki?curid=4804829" title="Mierzejewo-Repki">
Mierzejewo-Repki



</doc>
<doc id="4804843" url="https://pl.wikipedia.org/wiki?curid=4804843" title="Julius Adolph Stöckhardt">
Julius Adolph Stöckhardt

Julius Adolph Stöckhardt (ur. 4 stycznia 1809 w Röhrsdorf koło Meißen w Saksonii, zm. 1 czerwca 1886 w Tharandt w Saksonii) – niemiecki farmaceuta, chemik i agronom.
Pochodził z rodziny o długoletnich tradycjach naukowych, był synem pastora. Początkowo pracował w latach 1824–1828 jako pomocnik farmaceuty w miejscowości uzdrowiskowej Bad Liebenwerda w Brandenburgii. Następnie studiował farmację i nauki przyrodnicze na Uniwersytecie Friedricha Wilhelma w Berlinie, gdzie w 1833 otrzymał dyplom ukończenia farmacji, Odbył kilka podróży studyjnych po znanych niemieckich ośrodkach nauk chemicznych. Od 1835 roku pracował w laboratorium fabryki wody mineralnej w Dreźnie. W 1837 uzyskał doktorat na Wydziale Filozoficznym Uniwersytetu w Lipsku z rozprawą napisaną na temat metod nauczania przedmiotów ścisłych. Potem pracował jako nauczyciel przedmiotów ścisłych w Królewskiej Szkole Handlowej w Chemnitz (1838–1846), a następnie był profesorem chemii rolniczej w Akademii Leśnictwa i Rolnictwa (Akademie für Forst- und Landwirte) w Tharandt w Saksonii (1847–1893). Utworzył tam pierwsze w Saksonii rolnicze laboratorium chemiczne, które przekształcił w ważną placówkę badawczo-szkoleniową. Jego uczniami byli m.in. Hermann Hellriegel i Julius Sachs. Był nie tylko znakomitym uczonym, ale także utalentowanym popularyzatorem osiągnięć chemii rolniczej. Wygłosił wiele wykładów w różnych częściach Niemiec oraz opublikował ponad 500 artykułów w czasopismach, m.in. w "Zeitschrift für deutsche Landwirthe" i w założonym przez siebie w 1855 "Der Chemische Ackersmann". Jego najbardziej znaną, pracą powstałą na bazie wykładów i popularyzującą stosowanie nawozów była " Chemische Feldpredigten für deutsche Landwirthe" (Kazania chemiczne dla niemieckich rolników" (Lipsk 1851), która później miała wiele wydań. Był członkiem honorowym wielu niemieckich towarzystw rolniczych. Od 1866 członek Deutsche Akademie der Naturforscher Leopoldina. Członek korespondent Galicyjskiego Towarzystwa Gospodarskiego (1873–1886). 
Udzielał się również w życiu społecznym i politycznym Saksonii, był m.in. członkiem drugiej izby parlamentu krajowego (1857–1859) a od rządu za swoje dokonania naukowe otrzymał tytuł tajnego radcy.
Pochowany na cmentarzu w Tharandt.

</doc>
<doc id="4804845" url="https://pl.wikipedia.org/wiki?curid=4804845" title="Stanisław Żółtowski">
Stanisław Żółtowski



</doc>
<doc id="4804850" url="https://pl.wikipedia.org/wiki?curid=4804850" title="Skwirzyna">
Skwirzyna



</doc>
<doc id="4804851" url="https://pl.wikipedia.org/wiki?curid=4804851" title="Stanisław Czarkowski">
Stanisław Czarkowski



</doc>
<doc id="4804854" url="https://pl.wikipedia.org/wiki?curid=4804854" title="Katrin Sedlmayer">
Katrin Sedlmayer

Katrin Sedlmayer (ur. 27 grudnia 1978 w Monachium) – niemiecka wspinaczka sportowa. Specjalizowała się w boulderingu oraz w prowadzeniu. Mistrzyni Europy we wspinaczce sportowej w konkurencji prowadzenia z Monachium z 2000 roku.
Kariera sportowa.
W 2000 na mistrzostwach Europy w Niemczech w rodzinnym Monachium wywalczyła złoty medal we wspinaczce sportowej w konkurencji prowadzenia.
Wielokrotna uczestniczka, prestiżowych, elitarnych zawodów wspinaczkowych Rock Master we włoskim Arco.

</doc>
<doc id="4804855" url="https://pl.wikipedia.org/wiki?curid=4804855" title="Curt Badinski">
Curt Badinski

Curt Badinski (ur. 17 maja 1890, zm. 27 lutego 1966) – niemiecki wojskowy, generalleutnant Wehrmachtu. Odznaczony Krzyżem Rycerskim Krzyża Żelaznego.
Curt Badinski dowodził kolejno: 23 Dywizją Piechoty, 292 Dywizją Piechoty, 269 Dywizją Piechoty oraz 276 Dywizją Piechoty. Wraz z tą ostatnią dostał się do niewoli amerykańskiej podczas bitwy pod Falaise.

</doc>
<doc id="4804905" url="https://pl.wikipedia.org/wiki?curid=4804905" title="Boljare">
Boljare



</doc>
<doc id="4804908" url="https://pl.wikipedia.org/wiki?curid=4804908" title="Kościół w By (Dalarna)">
Kościół w By (Dalarna)

Kościół w By – zabytkowy kościół luterański położony w miejscowości w By, gminie Avesta, w regionie Dalarna, w Szwecji. Kościół parafialny parafii By w diecezji Västerås.
Kościół jest wpisany do szwedzkiego rejestru zabytków nadzorowany przez Riksantikvarieämbetet.

</doc>
<doc id="4804916" url="https://pl.wikipedia.org/wiki?curid=4804916" title="Piotr Kominek">
Piotr Kominek

Piotr Kominek (ur. 4 lipca 1966) – polski klawiszowiec i kompozytor.
Współpracował z m.in. Robertem Chojnackim, Mietkiem Szcześniakiem, Kasią Kowalską, Ireną Santor i Zdzisławą Sośnicką. W latach 2003–2009 był klawiszowcem Budki Suflera. Później występował tylko gościnnie. W 2019 wziął udział w trasie koncertowej Budki Suflera „45. Lat! Powrót do korzeni”.

</doc>
<doc id="4804923" url="https://pl.wikipedia.org/wiki?curid=4804923" title="Szwedzki język migowy">
Szwedzki język migowy

Szwedzki język migowy () – naturalny język migowy społeczności Głuchych w Szwecji. Od 1981 roku ten język migowy jest w Szwecji oficjalnym pierwszym językiem Głuchych. Posługuje się nim około 30 tysięcy osób niesłyszących lub niedosłyszących z ciężką utratą słuchu.
Charakterystyka.
W Szwecji język migowy był używany przed rokiem 1800. Zainspirowany sztuką teatralną w której głuchy chłopiec komunikował się za pomocą gestów Pär Aron Borg utworzył alfabet migowy języka szwedzkiego. W roku 1809 po otrzymaniu dotacji Pär Aron Borg otworzył "Allmänna institutet för Blinda och Döfstumma" pierwszą szwedzką szkołę dla niewidomych i głuchych.
Przez ponad 100 lat osoby głuche walczyły w Szwecji o uznanie ich naturalnego języka i prawo do swobodnego porozumiewania się nim. 14 maja 1981 szwedzki parlament podjął ustawę nadającą językowi migowemu ("teckenspråk") status pierwszego języka głuchych. Tym samym państwo dostrzegło osoby głuche posługujące się w swoim życiu codziennym językiem migowym oraz prawnie usankcjonowało społeczną rzeczywistość Szwecji. Szwecja podjęła taką uchwałę jako pierwszy kraj na świecie, równocześnie ustanawiając wzór dla innych krajów. Od tego wydarzenia dzień 14 maja jest uznawany w Szwecji "Dniem Języka Migowego". Szwedzki język migowy przestał być tylko środkiem komunikacji osób głuchych, a zaczął być pełnoprawnym językiem określonej grupy obywateli Szwecji.
Wcześniej uznawano szwedzki mówiony ("förstaspråk") jako pierwszy język społeczności głuchych a język migowy (podobnie jak w innych krajach) był marginalizowany (w szkołach mógł być używany przez uczniów jedynie podczas przerw). Dominowała doktryna oralistyczna, a głuche dzieci przymuszano do nauki mówienia.
Ustawa językowa (Language Act) z 2009 roku uznała szwedzki język migowy jako jeden z języków Szwecji, równocześnie przyznając społeczności głuchych, słabosłyszącym a także wszystkim identyfikującym się z tym środowiskiem, prawo do uczenia się, rozwijania i swobodnego wykorzystywania szwedzkiego języka migowego. 
Szwedzki język migowy ma własną gramatykę, szyk zdań, właściwe sobie wyrażenia i idiomy. W procesie tłumaczenia znaki migowe nie podążają za szwedzkim mówionym, a jego nauka dla Szwedów wygląda podobnie do nauki języka obcego.
W standardzie ISO 639-3 szwedzki język migowy otrzymał kod „swl”.

</doc>
<doc id="4804927" url="https://pl.wikipedia.org/wiki?curid=4804927" title="Marietta Uhden">
Marietta Uhden

Marietta Uhden (ur. 27 grudnia 1968 w Monachium, zm. 24 listopada 2014) – niemiecka wspinaczka sportowa. 
Specjalizowała się w prowadzeniu oraz we wspinaczce na szybkość. Zdobywczyni brązowego medalu na mistrzostwach świata w Paryżu w 1997 roku.
Kariera sportowa.
Zdobywczyni brązowego medalu mistrzostw świata we wspinaczce sportowej w konkurencji prowadzenia z zawodów wspinaczkowych, które odbyły się w Paryżu w 1997 roku.
W 2000 na mistrzostwach Europy w Niemczech w rodzinnym Monachium wywalczyła brązowy medal we wspinaczce sportowej w konkurencji prowadzenia.
Uczestniczka World Games w 2005 we Duisburgu, gdzie zdobyła brązowy medal w prowadzeniu. Wielokrotna uczestniczka, medalistka prestiżowych, elitarnych zawodów wspinaczkowych Rock Master we włoskim Arco., gdzie zdobyła brązowy medal w 2001.
Życie prywatne.
Marietta Uhden zmarła 24 listopada 2014 z powodu swojej długiej i poważnej choroby jakim był nowotwór złośliwy.

</doc>
<doc id="4804942" url="https://pl.wikipedia.org/wiki?curid=4804942" title="By (Avesta)">
By (Avesta)

By lub By kyrkby – småort (miejscowość) w Szwecji, w regionie Dalarna, w gminie Avesta.
W miejscowości tej znajduje się zabytkowy kościół.

</doc>
<doc id="4804945" url="https://pl.wikipedia.org/wiki?curid=4804945" title="Josef Balabán">
Josef Balabán

Josef Balabán, "ps. KOP" (ur. 5 czerwca 1894 w Oborach u Příbrami, zm. 3 października 1941 w Pradze) – czechosłowacki oficer.
Życiorys.
Urodził się 5 czerwca 1894 r. w Oborach u Příbrami. W 1908 r. zaczął naukę w szkole średniej, jednak 26 października 1914 r. został zmobilizowany do wojska z powodu trwającej I wojny światowej. Przydzielony do 21. Pułku Piechoty, po krótkim szkoleniu, został skierowany na front wschodni, gdzie już 3 kwietnia następnego roku trafił do rosyjskiej niewoli.
W lipcu 1916 r. jako ochotnik zgłosił się do czechosłowackich jednostek wojskowych tworzonych w Rosji, jednak przyjęty został dopiero 12 października następnego roku i trafił w skład 1. (rezerwowego) Pułku, ale szybko został przeniesiony do 1. Pułku Artylerii. Walczył w Korpusie Czechosłowackim przez trzy lata (od grudnia 1919 r. w stopniu porucznika), a do kraju wrócił w kwietniu 1920 r. Za swoją służbę został odznaczony Wojskowym Orderem Świętego Męczennika i Zwycięzcy Jerzego IV klasy, Krzyżem Wojennym Czechosłowackim, Medalem Zwycięstwa (Międzysojuszniczym) i Czechosłowackim Medalem Rewolucyjnym.
Pozostał w służbie jako oficer zawodowy. Po ukończeniu kursów, został w maju 1920 r. dowódcą baterii artylerii. Dziewięć lat później przydzielono go do Ministerstwa Spraw Wojskowych, gdzie pracował kolejnych pięć lat. Po powrocie do swojego pułku w 1934 r., w stopniu majora, krótko dowodził jednym z pododdziałów. W 1936 r. powrócił do ministerstwa i pracował tam do czasu niemieckiej okupacji. Po rozpoczęciu okupacji mógł pozostać w ministerstwie, które zajmowało się odtąd likwidacją struktur armii byłej Czechosłowacji. Jednocześnie działał w tworzących się podziemnej organizacji wojskowej Obrona Narodu. Początkowo powierzono mu utworzenie pułku konspiracyjnej armii w Pradze VII, ale szybko dołączył do grona najbliższych współpracowników kierownictwa Obrony Narodu. Po zakończeniu działania komisji likwidacyjnej armii, został przeniesiony do Ministerstwa Zdrowia i Opieki Społecznej, jednak szybko wystarał się o emeryturę z powodów zdrowotnych, dzięki czemu mógł zaangażować się pełniej w działalność podziemnych struktur. 
Wraz z ppłk. Josefem Mašínem i kpt. Václavem Morávkiem stworzył grupę, która stała się jednym z symboli antyniemieckiego ruchu oporu – przez Niemców nazywaną Trzema Królami. Ich grupa zbierała informacje dot. funkcjonowania protektoratu i przesyłała je za granicę, a także przeprowadziła szereg operacji dywersyjnych m.in. zamachy bombowe w niemieckim ministerstwie lotnictwa i komendzie policji w Berlinie. „Trzej królowie” usiłowali też bezskutecznie zabić Heinricha Himmlera. Jako wyjątkowo uzdolniony organizator, Balabán odgrywał kluczową rolę w Obronie Narodu – był zaangażowany w utrzymywanie łączności z zachodnimi sojusznikami i ZSRR, ale także budował największą siatkę szpiegowską na terenie okupowanych Czech, która podejmowała się organizacji akcji dywersyjnych i skutecznych działań wywiadowczych. 
22 kwietnia 1941 r. został aresztowany przez Gestapo, skazany na śmierć i stracony 3 października w barakach w dzielnicy Praga-Ruzyně. Pośmiertnie awansowany do stopnia pułkownika i odznaczony Krzyżem Wojennym Czechosłowackim 1939. 

</doc>
<doc id="4804957" url="https://pl.wikipedia.org/wiki?curid=4804957" title="Jerzy Konarzycki">
Jerzy Konarzycki

Jerzy Konarzycki (ur. 1 lipca 1943) – polski samorządowiec i inżynier rolnik, były wójt gminy Malbork, w latach 1994–1998 wicewojewoda elbląski.
Życiorys.
Absolwent Wyższej Szkoły Rolniczej w Olsztynie, w trakcie nauki występował w Ludowym Zespole Sportowym „Rodło” Pozorty. Przez wiele lat pracował w Państwowych Gospodarstwach Rolnych i Związku Kółek Rolniczych.
Działał w ZSL i PSL, był także wiceprzewodniczącym Zarządu Wojewódzkiego Związku Młodzieży Wiejskiej. Na początku lat 90. zajmował stanowisko wójta gminy wiejskiej Malbork, potem przeniósł się do Elbląga. Od 21 stycznia 1994 do 13 stycznia 1998 pełnił funkcję wicewojewody elbląskiego. W wyborach do Sejmu w 1997 był liderem listy PSL w okręgu elbląskim. W 1998 kandydował bez powodzenia do sejmiku warmińsko-mazurskiego, w kadencji 1999–2002 zajmował stanowisko wicestarosty powiatu elbląskiego. W 2002 kandydował na wójta gminy Elbląg (przegrał w drugiej turze z poparciem 27% wyborców) oraz ponownie do sejmiku. W 2006 ubiegał się o urząd wójta gminy Malbork, zajmując 3 miejsce na 6 pretendentów. Później zasiadał w różnych radach nadzorczych, m.in. Zarządu Komunikacji Miejskiej w Elblągu i Banku Spółdzielczego w Malborku.
Odznaczony Krzyżem Kawalerskim Orderu Odrodzenia Polski (1999).

</doc>
<doc id="4804971" url="https://pl.wikipedia.org/wiki?curid=4804971" title="Piotr Gębica">
Piotr Gębica

Piotr Gębica (ur. 26 maja 1961 w Tarnowie) – polski geograf, dr hab. nauk o Ziemi, profesor uczelni Instytutu Archeologii, Kolegium Nauk Humanistycznych Uniwersytetu Rzeszowskiego.
Życiorys.
Absolwent Wydziału Biologii i Nauk o Ziemi Uniwersytetu Jagiellońskiego. 8 czerwca 1994 obronił pracę doktorską "Ewolucja doliny Wisły pomiędzy Nowym Brzeskiem a Opactwem w vistulianie i holocenie", 27 kwietnia 2005 habilitował się na podstawie pracy zatytułowanej "Przebieg akumulacji rzecznej w górnym vistulianie w Kotlinie Sandomierskiej". Pracował w Instytucie Geografii i Przestrzennego Zagospodarowania im. Stanisława Leszczyckiego Polskiej Akademii Nauk w Krakowie (1994–1999) i w Katedrze Międzynarodowych Stosunków Gospodarczych na Wydziale Ekonomii Uniwersytetu Rzeszowskiego (1999–2004).
Objął funkcję profesora w Zakładzie Gospodarki Regionalnej na Wydziale Ekonomii Uniwersytetu Rzeszowskiego (2005–2007) oraz profesora nadzwyczajnego w Katedrze Geografii na Wydziale Turystyki i Nauk o Zdrowiu Wyższej Szkole Informatyki i Zarządzania w Rzeszowie (2007–2018).
Piastuje stanowisko członka Komisji Rewizyjnej Stowarzyszenia Geomorfologów Polskich, członka Komisji Paleogeografii Czwartorzędu i Komisji Prehistorii Polskiej Akademii Umiejętności, a także Komitetu Badań Czwartorzędu Polskiej Akademii Nauk i profesora uczelni Instytutu Archeologii, Kolegium Nauk Humanistycznych Uniwersytetu Rzeszowskiego.
Był kierownikiem w Katedrze Geografii na Wydziale Turystyki i Nauk o Zdrowiu Wyższej Szkole Informatyki i Zarządzania w Rzeszowie i w Zakładzie Gospodarki Regionalnej na Wydziale Ekonomii Uniwersytetu Rzeszowskiego.

</doc>
<doc id="4804985" url="https://pl.wikipedia.org/wiki?curid=4804985" title="Piotr III (koptyjski patriarcha Aleksandrii)">
Piotr III (koptyjski patriarcha Aleksandrii)

Piotr III – patriarcha (papież) Koptyjskiego Kościoła Ortodoksyjnego w latach 477–489. W latach 482–489 był jedynym patriarchą Aleksandrii, zarówno dla miafizytów jak i dla przeciwników tej doktryny. Dążył do pojednania tych grup.

</doc>
<doc id="4804995" url="https://pl.wikipedia.org/wiki?curid=4804995" title="Carl Becker">
Carl Becker

Carl Becker (ur. 16 stycznia 1895, zm. 24 marca 1966) – niemiecki generalleutnant. Odznaczony Krzyżem Rycerskim Krzyża Żelaznego z Liśćmi Dębu.
Carl Becker trafił do niewoli radzieckiej podczas operacji praskiej w 1945 roku. W ZSRR skazany za zbrodnie wojenne, więzienie opuścił w 1955.
Becker był jednym z młodych oficerów z okresu I wojny światowej, którzy oddani ideologii nazistowskiej, byli ważną częścią Wehrmachtu w drugiej połowie II wojny światowej.

</doc>
<doc id="4805003" url="https://pl.wikipedia.org/wiki?curid=4805003" title="Jan Młoszewski">
Jan Młoszewski

Jan Marian Młoszewski (ur. 20 września 1897 w Kijowie, zm. 15 kwietnia 1977 w Kingston) – major dyplomowany artylerii Wojska Polskiego, kawaler Orderu Virtuti Militari.
Życiorys.
Urodził się 20 września 1897 w Kijowie. Ukończył szkołę średnią. Po wybuchu I wojny światowej został wcielony do armii rosyjskiej i wysłany na front. Ukończył wojenny kurs oficerski. Od listopada 1918 służył w Wojsku Polskim. Uczestniczył w wojnie polsko-bolszewickiej. Zweryfikowany w stopniu porucznika artylerii ze starszeństwem od 1 czerwca 1919 służył w 4 dak w Suwałkach, gdzie pełnił różne funkcje, m.in. dowódcy baterii. Awansowany do stopnia kapitana 1 stycznia 1928. W latach 1929–1931 słuchacz Wyższej Szkoły Wojennej w Warszawie, po ukończeniu której, w listopadzie 1931 w stopniu kapitana dypl. artylerii został przydzielony na stanowisko oficera sztabu 3 w Samodzielnej Brygady Kawalerii w Wilnie. W 1937 został przeniesiony do Generalnego Inspektoratu Sił Zbrojnych w Warszawie. Na stopień majora mianowany ze starszeństwem z 19 marca 1938 i 18. lokatą w korpusie oficerów artylerii. W marcu 1939 pełnił służbę w Generalnym Inspektoracie Sił Zbrojnych w Warszawie na stanowisku II oficera sztabu inspektora armii „na odcinku Łódź” gen. dyw. Juliusza Rómmla. W czasie kampanii wrześniowej był oficerem Oddziału II Sztabu Armii „Łódź”, a następnie Armii „Warszawa”. Po kapitulacji załogi Warszawy dostał się do niemieckiej niewoli. Przebywał kolejno w oflagach: IV B Königstein, II B Arnswalde i VII A Murnau.
Po wyzwoleniu, 29 kwietnia 1945 wyjechał do Włoch, gdzie wstąpił do II Korpusu Polskiego gen. W. Andersa. Awansowany do stopnia podpułkownika dyplomowanego. Po demobilizacji w 1947 początkowo przebywał w Wielkiej Brytanii, następnie wyjechał do Kanady, gdzie zamieszkał na stałe.
Zmarł 15 kwietnia 1977 w Kingston (Ontario, Kanada). Pochowany na cmentarzu w Westport.

</doc>
<doc id="4805006" url="https://pl.wikipedia.org/wiki?curid=4805006" title="Wincenty Różalski">
Wincenty Różalski

Wincenty Różalski (ur. 15 lutego 1942 w Budach Siennickich) – polski działacz partyjny i państwowy, w latach 1988–1990 wicewojewoda ciechanowski.
Życiorys.
Syn Jana i Stanisławy. W 1979 ukończył Wyższą Szkołę Nauk Społecznych przy KC PZPR. Działał w Związku Młodzieży Socjalistycznej i Związku Młodzieży Wiejskiej.
Od 1963 do 1967 był sekretarzem Gromadzkiej Rady Narodowej w Pieścirogach Starych. W 1966 wstąpił do Polskiej Zjednoczonej Partii Robotniczej, pełnił funkcję I sekretarza Komitetów Powiatowych PZPR w Nasielsku (1970–1973) i Pułtusku (1973–1975). Następnie został członkiem Komitetu Wojewódzkiego w Ciechanowie, w ramach którego był m.in. kierownikiem Wydziału Propagandy i Agitacji (1984–1986) oraz Wydziału Ideologicznego i Informacji (1986–1988). W latach 1988–1990 pełnił funkcję wicewojewody ciechanowskiego. Później związany m.in. z ciechanowskim oddziałem Narodowego Funduszu Zdrowia, zajmował też stanowisko prezesa i wiceprezesa Towarzystwa Wiedzy Powszechnej w Ciechanowie.
W 2002 otrzymał Krzyż Kawalerski Orderu Odrodzenia Polski.

</doc>
<doc id="4805011" url="https://pl.wikipedia.org/wiki?curid=4805011" title="Ulica Panieńska w Szczecinie">
Ulica Panieńska w Szczecinie

Panieńska (do 1945: "Frauenstraße", 1945–1955 "ulica Syreny") – ulica o długości 340,5 metra na szczecińskim osiedlu Stare Miasto, w dzielnicy Śródmieście. Jedna z ważniejszych i dłuższych ulic szczecińskiego Starego Miasta. Przebiega z północnego wschodu na południowy zachód, krzyżując się z ulicą Kłodną, Środową, Kuśnierską, Kurkową i Rynkiem Nowym. Jej przedłużeniem w kierunku południowo-zachodnim jest ulica Księcia Mściwoja II. Nawierzchnia jezdni składa się w znacznej części z bruku. Na całej długości ulicy obowiązuje ruch dwukierunkowy.
Historia.
Średniowiecze.
Początki dzisiejszej ulicy Panieńskiej są ściśle powiązane ze średniowieczną bramą miejską, zwaną Brama Panieńską, która wznosiła się w pobliżu dzisiejszych wiaduktów Trasy Zamkowej w północnej części ulicy. Sama nazwa bramy pochodziła od cysterskiego klasztoru żeńskiego, powołanego z inicjatywy Marianny, żony księcia Barnima I. Ulica wiodąca od bramy w głąb Starego Miasta otrzymała miano Panieńskiej ("fruwenstrate"). Po 1245 r. przy skrzyżowaniu ulicy z Rynkiem Nowym wzniesiono gmach ratusza. W latach 1532–1697 z ratuszem sąsiadowała waga miejska.
Po likwidacji murów obronnych.
W 1795 r. stara Brama Panieńska została wyburzona. W XVIII wieku wzniesiono nowe bramy zwane Panieńskimi, a ulicę wydłużono od gmachu klasztoru do wałów obronnych. W latach 1833–1835 przy ulicy wybudowano gmach giełdy. Bramy określane nazwą Nowej Bramy Panieńskiej wyburzono w 1880 r., a
po likwidacji Fortu Leopolda, w 1901 r. ulicę przedłużono do nowo powstałego bulwaru "Dampfschiffbollwerk".
Czas międzywojenny.
W początku lat 30. XX wieku architektem miejskim w Szczecinie był Ernst Lehnemann. Sporządził on plan przebudowy układu komunikacyjnego na szczecińskim Starym Mieście celem dostosowania go do zwiększającego się ruchu samochodowego. Projekt zakładał wyburzenie części kamienic przy ulicy Panieńskiej i poszerzenie jej jezdni. Poszerzona ulica stałaby się alternatywną, równoległą arterią do bulwarów nadodrzańskich. Planów tych ostatecznie nie zrealizowano.
II wojna światowa i czas powojenny.
Bombardowania alianckie Szczecina w latach 40. XX wieku doprowadziły do częściowego zniszczenia kamienic wznoszących się przy ulicy. Po zakończeniu działań wojennych wszystkie budynki rozebrano, zachowując jedynie gmach ratusza i giełdy. Gmach giełdy miał zostać odbudowany na siedzibę Urzędu Zatrudnienia, lecz w 1951 r. został rozebrany. Między skrzyżowaniem z ulicą Kłodną a Kuśnierską założono trawniki. Zmieniono także przebieg ulicy, likwidując odcinek między bulwarem a ulicą Wyszaka oraz włączając odcinek ulicy między Kurkową a Szewską w ciąg ulicy Mściwoja II.
W latach 50. XX wieku zespół architektów w składzie W. Furmańczyk, W. Jarzynka, L. Kotowski opracował koncepcję nowej zabudowy Starego Miasta. Pozostawiając częściowo starą siatkę ulic, zaprojektowano osiedle niskich, trój- cztero- lub pięciopiętrowych bloków z wielkiej płyty krytych spadzistymi dachami. W ramach tego projektu powstał blok ze spadzistym dachem między skrzyżowaniem z ulicą Kuśnierską i ulicą Kurkową. W latach 70. XX wieku między ulicą Środową a Rynkiem Nowym wzniesiono Hotel Arkona. Budynek posadowiono na miejscu północnego odcinka ulicy Kurza Stopka, w wyniku czego uległ on likwidacji.
Lata 90. XX wieku i 00. XXI wieku.
W latach 80. XX wieku ogłoszony został konkurs na zagospodarowanie dolnej części Starego Miasta – Podzamcza. Powołana została spółdzielnia „Podzamcze”, która miała się zająć zrealizowaniem zwycięskiego projektu architektonicznego autorstwa prof. Stanisława Latoura. Przemiany polityczne i problemy z dokumentacją doprowadziły do opóźnień w realizacji inwestycji. Ostatecznie w 1994 rozpoczęto proces ponownej zabudowy Podzamcza. Na przełomie lat 1996/1997 rozpoczęła się zabudowa wschodniej pierzei ulicy u stóp zamku, między nieistniejącą już ulicą Wyszaka a ulicą Kuśnierską. Odsłonięto fundamenty przedwojennych kamienic i rozpoczęto odbudowę. Po upadku spółdzielni „Podzamcze” w 2001 r. parcele kamienic podzielono między 27 różnych podmiotów. Z powodu współwłasności działek budowę budynków wstrzymano. Na skutek braku funduszy porzucono także wykopaliska archeologiczne, prowadzone przy ulicy od 1986 r. W marcu 2007 r. na licytacji komorniczej sprzedano parcele po wschodniej stronie ulicy, należące do dawnej spółdzielni „Podzamcze”. Rok później wyburzono Hotel Arkona i przedstawiono pierwsze plany budowy nowego hotelu.
Lata 10. i 20. XXI wieku.
W 2010 r. dokończono budowę kamienic przy skarpie zamkowej. W latach 2016–2017 na terenie byłego Hotelu Arkona prowadzono badania archeologiczne, w trakcie których odsłonięto fundamenty i piwnice przedwojennych kamienic wraz z brukowaną nawierzchnią północnego odcinka ulicy Kurza Stopka. W kwietniu 2019 r. rozpoczęto wznoszenie hotelu ibis Styles, prace budowlane mają zakończyć się w 2021 r.

</doc>
<doc id="4805022" url="https://pl.wikipedia.org/wiki?curid=4805022" title="Breguet (zegarki)">
Breguet (zegarki)



</doc>
<doc id="4805025" url="https://pl.wikipedia.org/wiki?curid=4805025" title="Atanazy II">
Atanazy II

Atanazy II (zm. 496) – patriarcha (papież) Koptyjskiego Kościoła Ortodoksyjnego w latach 489–496. Był podobnie jak Piotr III wspólnym patriarchą Aleksandrii dla monofizytów i ich przeciwników.

</doc>
<doc id="4805027" url="https://pl.wikipedia.org/wiki?curid=4805027" title="Jan I (koptyjski patriarcha Aleksandrii)">
Jan I (koptyjski patriarcha Aleksandrii)

Jan I (dla prawosławnych: Jan II) (zm. 29 kwietnia 505) – 29. patriarcha (papież) Koptyjskiego Kościoła Ortodoksyjnego; sprawował urząd w latach 496–505. Był podobnie jak Atanazy II jednym patriarchą dla monofizytów i ich przeciwników. Według numeracji prawosławnej nazywany jest Janem II.

</doc>
<doc id="4805033" url="https://pl.wikipedia.org/wiki?curid=4805033" title="Rock Master 1996">
Rock Master 1996

 
Rock Master 1996 – międzynarodowe zawody we wspinaczce sportowej organizowane od 1987 roku we włoskim Arco, których 11 edycja Rock Master odbyła się w dniach 7–8 września w 1996.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
W zawodach wspinaczkowych w konkurencji prowadzenie wzięło udział 14 zawodników oraz 11 zawodniczek.

</doc>
<doc id="4805039" url="https://pl.wikipedia.org/wiki?curid=4805039" title="Grönvallen">
Grönvallen

Grönvallen – småort (miejscowość) w Szwecji, w regionie Dalarna, w gminie Avesta.

</doc>
<doc id="4805042" url="https://pl.wikipedia.org/wiki?curid=4805042" title="Eberhard (zegarki)">
Eberhard (zegarki)



</doc>
<doc id="4805044" url="https://pl.wikipedia.org/wiki?curid=4805044" title="Gmach zakładu wychowawczego braci albertynów w Warszawie">
Gmach zakładu wychowawczego braci albertynów w Warszawie



</doc>
<doc id="4805046" url="https://pl.wikipedia.org/wiki?curid=4805046" title="Hede (Avesta)">
Hede (Avesta)

Hede – småort (miejscowość) w Szwecji, w regionie Dalarna, w gminie Avesta.

</doc>
<doc id="4805056" url="https://pl.wikipedia.org/wiki?curid=4805056" title="Hyttan">
Hyttan

Hyttan – småort (miejscowość) w Szwecji, w regionie Dalarna, w gminie Avesta.

</doc>
<doc id="4805059" url="https://pl.wikipedia.org/wiki?curid=4805059" title="Brovallen">
Brovallen

Brovallen, Igeltjärna-Brovallen – småort (miejscowość) w Szwecji, w regionie Dalarna, w gminie Avesta.

</doc>
<doc id="4805063" url="https://pl.wikipedia.org/wiki?curid=4805063" title="Ledger">
Ledger



</doc>
<doc id="4805065" url="https://pl.wikipedia.org/wiki?curid=4805065" title="Jularbo">
Jularbo

Brovallen, Igeltjärna-Brovallen – småort (miejscowość) w Szwecji, w regionie Dalarna, w gminie Avesta.
W tej miejscowości w 1893 roku urodził się szwedzki akordeonista "Calle Jularbo".

</doc>
<doc id="4805066" url="https://pl.wikipedia.org/wiki?curid=4805066" title="Kolarbo">
Kolarbo

Kolarbo – småort (miejscowość) w Szwecji, w regionie Dalarna, w gminie Avesta, położona na wschód od jeziora Åsgarn.

</doc>
<doc id="4805067" url="https://pl.wikipedia.org/wiki?curid=4805067" title="Korskrogen">
Korskrogen

Korskrogen – småort (miejscowość) w Szwecji, w regionie Dalarna, w gminie Avesta.

</doc>
<doc id="4805070" url="https://pl.wikipedia.org/wiki?curid=4805070" title="Brawl Stars">
Brawl Stars

Brawl Stars – gra na urządzenia mobilne należąca do gatunku multiplayer online battle arena, wyprodukowana i wydana przez Supercell. 14 czerwca 2017 roku zapowiedziano premierę gry podczas transmisji na żywo na YouTubie. Grę wydano 12 grudnia 2018 na platformy Android oraz iOS. W czerwcu 2019 podano informację, że gra została pobrana ponad 100 mln razy.
Na projekt gry miały wpływ gry wieloosobowe, takie jak "Overwatch" i "League of Legends". Zespół chciał stworzyć grę zaprojektowaną z myślą o urządzeniach mobilnych.
Rozgrywka.
"Brawl Stars" jest grą przeznaczoną głównie do rozgrywek wieloosobowych. Możliwa jest jednak gra z botami, w której nie zdobywa się „pucharów”, otrzymywanych po wygranej rundzie. Dostępnych jest wiele trybów gry, zwykle polegających na drużynowej lub indywidualnej walce z innymi graczami (player versus player). Gracze kolekcjonują w niej postacie, tzw. zadymiarzy (ang. "brawlers"), w które wcielają się podczas rozgrywki. Udostępniono kilkadziesiąt postaci należących do kilku kategorii. Kolejne z nich można odblokować, dzięki otwieraniu skrzynek i wygrywaniu pucharów. W grze istnieje kilka rodzajów wirtualnych walut, które umożliwiają zakup różnych dodatków zmieniających cechy i wygląd bohaterów. Możliwe jest też kupowanie wirtualnych zasobów do gry za prawdziwe pieniądze. W grze udostępniono też przepustkę sezonową, zwaną karnetem zadymiarskim (ang. "Brawl Pass"). Zawiera ona płatną i darmową ścieżkę rozwoju, w której można zdobyć monety, klejnoty, skrzynki, a w płatnej wersji również postacie i skórki. Płatny karnet można odblokować dzięki klejnotom.
Odbiór.
Gra spotkała się z mieszanymi reakcjami recenzentów, uzyskując w wersji na iOS według agregatora Metacritic średnią z 5 ocen wynoszącą 72/100. Produkcja otrzymała nominację dla najlepszej gry mobilnej podczas gali British Academy Games Awards w 2019. W tym samym roku znalazła się też na liście najlepszych aplikacji sklepu Play.

</doc>
<doc id="4805077" url="https://pl.wikipedia.org/wiki?curid=4805077" title="Näs bruk">
Näs bruk

Näs bruk, Näs – småort (miejscowość), a do 2018 r. tätort (miasteczko) w Szwecji, w regionie Dalarna, w gminie Avesta.
Ośrodek znajduje się w parafii By, w pobliżu wsi kościelnej By.

</doc>
<doc id="4805078" url="https://pl.wikipedia.org/wiki?curid=4805078" title="Václav Morávek">
Václav Morávek

Václav Morávek, "ps. León, Mladý, Vojta, Ota, Procházka" (ur. 8 sierpnia 1904 w Kolínie, zm. 21 marca 1942 w Pradze) – czechosłowacki oficer.
Życiorys.
Urodził się 8 sierpnia 1904 r. w Kolínie, był synem nauczyciela licealnego Josefa Morávka (1871–1921) i Jaroslavy z d. Muzikovej (1876–1966). W dzieciństwie był harcerzem i głęboko wierzącym ewangelikiem. Od 1915 r. uczył się w kolińskim gimnazjum, które ukończył w 1923 r. W tym samym roku wstąpił na ochotnika do pułku piechoty w Terezínie, prawdopodobnie z powodu długów, jakie pozostawił po sobie ojciec. W tym samym roku zaczął naukę w Akademii Wojskowej w Hranicach, a po jej ukończeniu w 1925 r., w stopniu porucznika artylerii, został skierowany do Ołomuńca, gdzie do 1931 r. służył na różnych stanowiskach w miejscowym pułku artylerii, m.in. jako dowódca baterii. Został mistrzem armii czechosłowackiej w strzelaniu z broni krótkiej.
W 1931 r. został skierowany na wyższy kurs jeździecki i do szkoły jeździectwa w Pardubicach. W 1933 r. wrócił do Ołomuńca i służył tam na różnych stanowiskach aż do niemieckiej okupacji, osiągając stopień kapitana sztabowego. Zdemobilizowany krótko po zajęciu kraju przez Niemców, podjął nieudaną próbę przekroczenia polskiej granicy pod Morawską Ostrawą, po czym wrócił do Kolina, gdzie podjął pracę w biurze zatrudnienia. Wraz z innymi oficerami byłej czechosłowackiej armii przystąpił do struktur organizacji Obrona Narodu; przydzielono go do sztabu dywizji w dowództwie okręgu morawskiego jako oficera wywiadu.
W Pradze poznał ppłk. Josefa Mašína i ppłk. Josefa Balabána; wraz z nimi stworzył grupę, która stała się jednym z symboli antyniemieckiego ruchu oporu – Niemcy nazywali ją Trzema Królami. Ich grupa zbierała informacje dot. funkcjonowania protektoratu, analizowała je i przesyłała za granicę, a także przeprowadziła szereg operacji dywersyjnych m.in. zamachy bombowe w niemieckim ministerstwie lotnictwa i komendzie policji w Berlinie. „Trzej królowie” usiłowali też bezskutecznie zabić Heinricha Himmlera. Od wiosny 1940 r. zmuszony był ukrywać się z powodu postępującego śledztwa Gestapo. Od lipca 1940 r. był łącznikiem czechosłowackiego agenta w Abwehrze Paula Thümmela, a pod koniec tego samego roku ustanowił, wraz z Mašínem, nowe kanały łączności radiowej z zagranicą. Jego działalność charakteryzowała się brawurą, m.in. regularnie dostarczał konspiracyjny magazyn "V boj" do siedziby praskiego Gestapo, a także założył się z kolegami, że poprosi na ulicy o ogień jednego z komisarzy Gestapo, zajmujących się zwalczaniem podziemia i wygrał zakład. 
Wiosną 1941 r. jego dwaj współtowarzysze zostali kolejno aresztowani, on sam zdołał jednak utrzymać łączność radiową z władzami emigracyjnymi i dalej prowadził Thümmela. Jesienią Gestapo wpadło na jego trop. W październiku aresztowano Thümmela za szpiegostwo, Morávek zdołał wówczas uniknąć aresztowania, podobnie jak w grudniu tego samego roku. Podczas akcji 20 grudnia 1941 r. agenci Gestapo wkroczyli do mieszkania, w którym się ukrywał. Mimo zaskoczenia (był w łóżku, nieubrany), zdołał postrzelić sześciu z dziewięciu gestapowców, ubrać się i uciec z mieszkania. Morávek został zabity w czasie strzelaniny z Gestapo 21 marca 1942 r., w trakcie ucieczki po próbie aresztowania.
W 1945 r. został pośmiertnie awansowany do stopnia podpułkownika artylerii. Na miejscu jego śmierci znajdował się niewielki pomnik, który w 2008 r. w związku z budową obwodnicy miejskiej przeniesiono na teren poligonu na Dejvicach. W 2014 r., w obecności szefa Sztabu Generalnego, odsłonięto na miejscu jego śmierci nowy pomnik autorstwa Klementa Valoucha. Jego imieniem nazwano także park w Pradze. W 2004 r. na budynku jego dawnej szkoły w Kolinie umieszczono tablicę pamiątkową autorstwa Michala Vitanovskýego. W 2005 r. prezydent Vaclav Klaus awansował go do stopnia generała brygady. Odznaczony pośmiertnie Krzyżem Wojennym Czechosłowackim 1939 i Orderem Milana Rastislava Štefánika II Klasy.

</doc>
<doc id="4805079" url="https://pl.wikipedia.org/wiki?curid=4805079" title="Stora Dicka">
Stora Dicka

Stora Dicka – småort (miejscowość) w Szwecji, w regionie Dalarna, w gminie Avesta.

</doc>
<doc id="4805081" url="https://pl.wikipedia.org/wiki?curid=4805081" title="Södra Kyrkbyn">
Södra Kyrkbyn

Södra Kyrkbyn – småort (miejscowość) w Szwecji, w regionie Dalarna, w gminie Avesta.

</doc>
<doc id="4805082" url="https://pl.wikipedia.org/wiki?curid=4805082" title="Ryszard Kruza">
Ryszard Kruza

Ryszard Ludomir Kruza (ur. 17 czerwca 1939 w Chojnicach, zm. 19 marca 2020 w Vecsés) – polski kompozytor, wibrafonista, pianista, teoretyk jazzu, aranżer.
Życiorys.
Urodził się 17 czerwca 1939 w Chojnicach w rodzinie związanej z muzyką - matka grała na pianino, a dziadek na organach. W dzieciństwie bawił się płytami z amerykańską muzyką rozrywkową. Od sześciu lat rozpoczął naukę gry na fortepianie. Podczas edukacji w szkole średniej zorganizował swój zespół muzyczny. Słuchając regularnie przez cały okres szkoły średniej audycje Willisa Conovera "Music USA", poznawał muzykę jazzową. Wtedy zafascynował się Lionelem Hamptonem, Errollem Garnerem, Modern Jazz Quartetem. Po raz pierwszy został wyróżniony jako pianista na konkursie amatorskim w Bydgoszczy. 
Mając 18 lat jako student trafił do jazzowego zespołu, którym kierował wtedy Jerzy Greitner. Najpierw grał na pianino, a po znalezieniu uszkodzonego wibrafonu, naprawił go i rozpoczął grać na nim. Przez działalność muzyczną studia ukończył dopiero po 10 latach, a następnie otrzymał tytuł magistra w zakresie inżyniera architekta. Tematem jego pracy dyplomowej był projekt teatru muzycznego w Gdańsku. Jednak nigdy nie pracował w zawodzie, przez co nawet odebrano mu paszport.
W 1957 rozpoczął się pierwszy, tak zwany Trójmiejski, okres twórczości, który trwał do 1967. Komponował i wykonywał muzykę dla większości teatrów i kabaretów szeroko znanych w Polsce i za granicą (CoTo, To Tu, Kabała, Jazz i Poezja, Studio Rapsodyczne), był uczestnikiem wielu festiwali i zdobywcą pierwszego miejsca na I festiwalu "Jazz nad Odrą" we Wrocławiu. Wkrótce krytycy i środowisko muzyczne uznali go za czołowego wibrafonistę Europy. Współpracował z wieloma zespołami, m.in. Swingtet Edwarda Rykaczewskiego czy Al Musiał + 4. Również kierował własnym Trio i Kwartet, Modern Quartet, big band Jana Tomaszewskiego, North Coast Combo.
Podczas "saksów" w Ostrawie na Słowacji zapoznał się z wokalistką węgierskiego zespołu, z którą później ożenił się. W 1966 roku przeniósł się do Budapesztu. Pracował jako reżyser muzyczny i aranżował muzykę do wielu płyt czołowych muzyków jazzowych i rozrywkowych Węgier, był jedną z wiodących postaci środowiska jazzowego. 
Na początku lat osiemdziesiątych ucierpiał w wypadku samochodowym, co na pewien czas zahamowało jego aktywność jako instrumentalisty.
W 1988 roku wydana została płyta pt. "Oui", nagrana na Węgrzech ze Zbigniewem Namysłowskim. Wykładał na Wydziale Jazzu Konserwatorium im. Beli Bartoka w Budapeszcie. Potem przerwał pracę i wyjechał do Kanady, gdzie po wynalezieniu syntezatora zaczął komponować.
Zgodził się na propozycję dyrektora Państwowego Centrum Muzyki Rozrywkowej i wykładowcy w Akademii Jazzu na wyspie Csepel w Budapeszcie napisać książkę o syntezatorach. Dlatego wrócił z rodziną do Węgier i wraz z uczniem i przyjacielem Gaborem Banay rozpoczął pisanie książki, która jest nadal stosowana na uczelniach węgierskich. Dalej komponował muzykę dla zespołów na całym świecie, m.in. USA, Anglia, Japonia i Kanada.
Kruza przez dziesięciolecia opracowywał swój wynalazek, nowy typ wibrafonu zwany "poliwibe". Wielofunkcyjny instrument elektroakustyczny został zaprezentowany podczas uroczystego otwarcia Węgierskiego Muzeum Polskości i Archiwum w Budapeszcie.
W ostatnich dziesięciu latach życia z powodu ciężkiej choroby znacznie ograniczył publiczne występy. Więcej poświęcił czasu na pracę dydaktyczną, projektował nowe rodzaje instrumentu oraz pisał podręczniki i poezję.
Zmarł 19 marca 2020 roku w Vecsés koło Budapesztu, po długiej i ciężkiej chorobie, przeżywszy 80 lat.
Książki.
Oczekują na wydanie:
Dyskografia.
Jego płyty zostały wydane w Hungaroton na Węgrzech i w Pronit w Polsce.

</doc>
<doc id="4805083" url="https://pl.wikipedia.org/wiki?curid=4805083" title="Övrabyn">
Övrabyn

Övrabyn – småort (miejscowość) w Szwecji, w regionie Dalarna, w gminie Avesta.

</doc>
<doc id="4805085" url="https://pl.wikipedia.org/wiki?curid=4805085" title="Without You">
Without You



</doc>
<doc id="4805088" url="https://pl.wikipedia.org/wiki?curid=4805088" title="Fornby (Avesta)">
Fornby (Avesta)

Fornby – wieś w Szwecji, w regionie Dalarna, w gminie Avesta.

</doc>
<doc id="4805094" url="https://pl.wikipedia.org/wiki?curid=4805094" title="Dyskografia Al Bano">
Dyskografia Al Bano



</doc>
<doc id="4805095" url="https://pl.wikipedia.org/wiki?curid=4805095" title="Krzywonóg">
Krzywonóg

Krzywonóg, koślawka ("Valgus") – rodzaj chrząszczy z rodziny poświętnikowatych i podrodziny kruszczycowatych. 
Morfologia.
Chrząszcze te osiągają bardzo małe jak na kruszczycowate rozmiary ciała, zwykle nie przekraczając 10 mm długości. Oskórek ich wyróżnia się występowaniem licznych łusek. Miejsca osadzenia czułków widoczne są patrząc od góry. Aparat gębowy ma szczęki zwieńczone włoskami końcowymi, formującymi pędzelek lub języczek, biorący udział w zasysaniu pokarmu. Przedplecze jest węższe od pokryw; jego powierzchnia zaopatrzona jest dwa równoległe żeberka pośrodkowe i wgłębienia. Epimeryty śródtułowia nie są widoczne patrząc od góry. Odnóża zwieńczone są długimi stopami. Przednia para odnóży ma pięć ząbków na goleniach. Środkowa para odnóży ma na wierzchołku goleni dwie stykające się ze sobą i skierowane dośrodkowo ostrogi. Tylna para odnóży ma szeroko rozstawione biodra. Ostatnia para przetchlinek jest wyniesiona.
Biologia i ekologia.
Owady dorosłe spotykane są na kwiatach roślin zielnych, krzewów i drzew, które odwiedzają celem pożywiania się ich nektarem (nektarofagia) i pyłkiem (melitofagia). Larwy żerują w przegrzybiałym, butwiejącym drewnie pniaków i powalonych drzew liściastych. Kopulacja odbywa się na materiale lęgowym, a jaja samica składa przy użyciu kolca na szczycie pygidium. Przepoczwarczenie następuje jesienią w komorze, w której następnie zimują osobniki dorosłe. Cykl rozwojowy jest jednoroczny.
Wiele gatunków jest termitofilami. Kopulacja odbywa się w chodnikach termitów z rodzajów "Reticulitermes" i "Zootermopsis", a za materiał lęgowy służą ścianki ich gniazd, zbudowanych w martwych drzewach leżących, stojących lub ich pniakach.
Rozprzestrzenienie.
Przedstawiciele rodzaju występują w trzech krainach zoogeograficznych: nearktycznej, palearktycznej i orientalnej. Większość gatunków palearktycznych występuje w Azji Wschodniej. W Europie, w tym w Polsce, występuje tylko krzywonóg półskrzydlak.
Taksonomia.
Rodzaj ten wprowadzony został w 1790 roku przez Ludwiga Gottlieba Scribę. Obejmuje 20 opisanych gatunków:

</doc>
<doc id="4805096" url="https://pl.wikipedia.org/wiki?curid=4805096" title="Ulica ks. Kardynała Stefana Wyszyńskiego w Szczecinie">
Ulica ks. Kardynała Stefana Wyszyńskiego w Szczecinie



</doc>
<doc id="4805097" url="https://pl.wikipedia.org/wiki?curid=4805097" title="Ulica Księdza Kardynała Stefana Wyszyńskiego">
Ulica Księdza Kardynała Stefana Wyszyńskiego

Ulica Księdza Kardynała Stefana Wyszyńskiego – nazwa ulic w Polsce.
Ulice:

</doc>
<doc id="4805100" url="https://pl.wikipedia.org/wiki?curid=4805100" title="Koślawka">
Koślawka



</doc>
<doc id="4805101" url="https://pl.wikipedia.org/wiki?curid=4805101" title="Alois von Reding">
Alois von Reding

Alois von Reding (ur. 6 marca 1765 w Schwyz, zm. 5 lutego 1818 tamże) – szwajcarski polityk, wojskowy i bohater narodowy. Landammann Republiki Helweckiej w latach 1801–1802.
Kilka lat spędził w wojsku hiszpańskim. Następnie wrócił do Szwajcarii, gdzie wziął udział w walce przeciwko inwazji francuskiej. W dniach 2 i 3 maja 1798 dowodził obroną w miejscowościach Schindellegi i Rothenthurm (bitwa pod Rothenthurm), jednak został zmuszony do kapitulacji.
W polityce nowo powstałej Republiki Helweckiej opowiedział się po stronie partyzantów szwajcarskich oraz federalistów (zwolenników zwiększenia pozycji i uprawnień kantonów), był też zagorzałym przeciwnikiem ingerencji francuskiej. Po zamachu stanu w październiku 1801 został wybrany Landammannem (szefem egzekutywy). Próbował przeforsować federalistyczne poprawki do konstytucji, lecz jego wysiłki spotkały się z ostrym sprzeciwem. Utracił swoje stanowisko 17 kwietnia 1802 w wyniku kolejnego przewrotu. W okresie od sierpnia do września 1802 pełnił funkcję przywódcy rządu powstańczego, lecz został aresztowany przez przywracające porządek w kraju wojska francuskie. Po uzależnieniu Szwajcarii od Francji w 1803 (Akt Mediacyjny) Reding ograniczył się do polityki regionalnej w jego rodzimym kantonie Schwyz.

</doc>
<doc id="4805102" url="https://pl.wikipedia.org/wiki?curid=4805102" title="Valgus">
Valgus



</doc>
<doc id="4805104" url="https://pl.wikipedia.org/wiki?curid=4805104" title="Chandrikapersad Santokhi">
Chandrikapersad Santokhi



</doc>
<doc id="4805107" url="https://pl.wikipedia.org/wiki?curid=4805107" title="Linia kolejowa Łuczeniec – Halič">
Linia kolejowa Łuczeniec – Halič

Linia kolejowa Łuczeniec – Halič (słow. "Železničná trať Lučenec – Halič") – zlikwidowana linia kolejowa na Słowacji łącząca Łuczeniec z Haličem (kraj bańskobystrzycki).
Geneza.
Przyczyną wybudowania linii kolejowej z Łuczeńca do Haliča był intensywnie rozwijający się na przełomie XIX i XX wieku przemysł w okolicach Łuczeńca. W końcu XIX wieku zainteresowany budową linii był Ján Forgách, ale do budowy wówczas nie doszło. Pozwolenie wydano dopiero w 1904 stowarzyszeniu kolei lokalnej regionu lučeneckiego (koncesja nr MO č. 480001/906.VII.3). Inicjatorem budowy był Ignác Armin Pallós z Budapesztu. Koncesja określiła przebieg torowisk i obowiązek budowy bocznicy do fabryki blachy i emalii Juraja Rakottyai i Synów, destylarni Herzog i Kohn oraz do fabryki tkanin w Haliču. 14 lipca 1906 doszło do skutku walne zgromadzenie kolei lokalnej (węg. "Losoncz – Gácsi helyi érdeku vasút részvény tarsaság"). Nakłady finansowe na budowę oscylowały w granicach 627.000 koron.
Historia.
Linia miała długość około 9,5 kilometra i zaczynała się od zwoleńskiej głowicy stacji Lučenec. Na trasie zbudowano dwa przystanki: Lučenec jarmočisko (targowisko) i Ľadovo. Na linii istniało trzynaście przejazdów, z których tylko jeden był zabezpieczony rogatkami. Trasę otwarto 19 grudnia 1906, a dnia następnego rozpoczęły się regularne przewozy. Maksymalna prędkość dopuszczona na linii wynosiła 40 km/h, najmniejszy promień łuku miał 225 metrów, a maksymalny podjazd wynosił 15 ‰. Ruch był prowadzony początkowo przez Węgierskie Koleje Państwowe Magyar Államvasutak (MÁV), a po roku 1918 przez Československé státní dráhy, czyli Czechosłowackie Koleje Państwowe (ČSD).
Stopniowo trasa rozbudowywana był o kolejne bocznice: w 1912 do młyna parowego (w kilometrze 2,660) i w 1916 do fabryki maszyn rolniczych w Lučencu (w kilometrze 1,345). Po wybuchu I wojny światowej, w 1914, na potrzeby wojska i szpitala wojskowego wybudowano bocznicę od toru do gorzelni. W czasie walk II wojny światowej torowiska zostały uszkodzone. Ponowne przewozy (po naprawach) otwarto 9 listopada 1945. Z czasem ruch obsługiwać zaczęły wagony motorowe.
Likwidacja przewozów nastąpiła w 1967. O zamknięcie linii wnioskowała Dyrekcja Kolei Słowackich w Bratysławie (część ČSD) do Powiatowego Komitetu Narodowego w Lučencu. Najpierw zamknięto ruch pasażerski (28 maja 1967), a potem towarowy (1 czerwca 1967). 
Pozostałości.
Do dnia dzisiejszego pamiątkami linii są dworzec w Haliču, krótki, czynny odcinek w Łuczeńcu użytkowany jako bocznica, częściowe pozostałości starotorza i przyczółki mostowe.

</doc>
<doc id="4805112" url="https://pl.wikipedia.org/wiki?curid=4805112" title="Loparowie">
Loparowie



</doc>
<doc id="4805113" url="https://pl.wikipedia.org/wiki?curid=4805113" title="Łoparowie">
Łoparowie



</doc>
<doc id="4805114" url="https://pl.wikipedia.org/wiki?curid=4805114" title="Ľudmila Pajdušáková">
Ľudmila Pajdušáková

Ľudmila Pajdušáková (ur. 29 czerwca 1916 w Radošovcach, zm. 5 października 1979 w Wyżnich Hagach) – słowacka astronom i dyrektorka Obserwatorium nad Łomnickim Stawem.
Życiorys.
Była córką kupca Vendelína Pajdušáka i Justiny Anny Pazúrikovej. Urodziła się we wsi Radošovce w powiecie Skalica. Była najstarsza z czwórki dzieci, co miało wpływ na jej późniejsze życie. Po śmierci ojca w 1932 roku jej matka z dziećmi przeprowadziła się do wsi Kláštor pod Znievom. Tam Ľudmila w latach 1927–1935 uczęszczała do miejscowego gimnazjum. Śmierć matki w 1935 roku zmusiła ją do podjęcia jak najszybciej pracy zawodowej. Dlatego ukończyła roczne studium nauczycielskie i w 1936 roku podjęła pracę w szkole. Pracowała jako asystentka nauczyciela w szkole w Kučišdorfie, potem w Slepčanach, a w latach 1939–1940 jako nauczycielka w Brvnište. Kolejne dwa lata pracowała w szkole w Trenčianskiej Tepli. 1 lipca 1944 roku podjęła pracę w Obserwatorium nad Łomnickim Stawem, a w latach 1958–1979 była jego dyrektorem. W 1950 roku ukończyła zaocznie astronomię na Uniwersytecie Komeńskiego w Bratysławie. W 1966 roku obroniła pracę doktorską "Asymetria slnečnej koróny". Od 1967 roku była członkiem Międzynarodowej Unii Astronomicznej (IAU).
9 kwietnia 1949 roku wyszła za mąż za czeskiego astronoma Antonína Mrkosa, a w 1953 roku urodził się ich syn Ivan. Rozwiedli się w 1961 roku. Po raz drugi wyszła za mąż 26 października 1963 roku za Tibora Hrčka. Małżeństwo to przetrwało do jej śmierci w październiku 1979 roku.
Odkrycia.
Ľudmila Pajdušáková odkryła lub współodkryła 5 komet:
Upamiętnienie.
Odkryta 17 października 1982 roku przez Antonína Mrkosa w Obserwatorium Kleť planetoida 1982 UJ2 została nazwana na jej cześć (3636) Pajdušáková.

</doc>
<doc id="4805122" url="https://pl.wikipedia.org/wiki?curid=4805122" title="Sonnboåsen">
Sonnboåsen

Sonnboåsen – miejscowość w Szwecji, w regionie Dalarna, w gminie Avesta, dawniej småort położona na południowy wschód od Avesta. Od 2015 r. Obszar ten należy do obszaru miejskiego Krylbo.

</doc>
<doc id="4805124" url="https://pl.wikipedia.org/wiki?curid=4805124" title="Östanbyn">
Östanbyn

Östanbyn – miejscowość w Szwecji, w regionie Dalarna, w gminie Avesta, położona na północny wschód od Avesta. Dawniej småort, a od 2015 r. jest częścią obszaru miejskiego Avesta.

</doc>
<doc id="4805128" url="https://pl.wikipedia.org/wiki?curid=4805128" title="Ryszard Janocha">
Ryszard Janocha

Ryszard Janocha (ur. 10 lutego 1958) – polski urzędnik i menedżer, z wykształcenia prawnik, w latach 1992–1993 wicewojewoda krośnieński.
Życiorys.
Z zawodu prawnik. Zajmował stanowisko dyrektora Urzędu Wojewódzkiego w Krośnie, a od 1 marca 1993 do 9 maja 1994 pełnił funkcję wicewojewody krośnieńskiego. Później do 2001 pozostawał członkiem zarządu i pełnomocnikiem ds. restrukturyzacji w spółce Zelmer SA. Następnie został pełnomocnikiem prezydenta Krosna ds. restrukturyzacji oraz naczelnikiem wydziału w Urzędzie Miejskim w Krośnie, a w kwietniu 2003 wybrano go sekretarzem miasta.

</doc>
<doc id="4805129" url="https://pl.wikipedia.org/wiki?curid=4805129" title="Jan II (patriarcha Aleksandrii)">
Jan II (patriarcha Aleksandrii)

Jan II (wg numeracji prawosławnej: Jan III). (zm. 22 maja 516) – 30. patriarcha (papież) Koptyjskiego Kościoła Ortodoksyjnego; sprawował urząd w latach 505–516. Podobnie jak jego poprzednicy był równocześnie patriarchą dla monofizytów jak i ich przeciwników. Numeracja prawosławna nazywa go Janem III.

</doc>
<doc id="4805133" url="https://pl.wikipedia.org/wiki?curid=4805133" title="Dioskur II">
Dioskur II

Dioskur II – 31. patriarcha (papież) Koptyjskiego Kościoła Ortodoksyjnego; sprawował urząd w latach 516–517. Podobnie jak jego poprzednicy był jednym patriarchą dla monofizytów jak i ich przeciwników.

</doc>
<doc id="4805134" url="https://pl.wikipedia.org/wiki?curid=4805134" title="Jan z Chełmu i Przegorzał">
Jan z Chełmu i Przegorzał

 Jan z Chełmu i Przegorzał Chełmski herbu Ostoja (zm. ok. 1459 r.) – kasztelan połaniecki (1447-1459), dziedzic Chełmu (dziś część Krakowa) i Przegorzał, właściciel części Woli Chełmskiej, Racławic, Bielanek i Filipowic. 
Życiorys.
Jan Chełmski był synem Piotra z Chełmu Chełmskiego i Anny z Biechowa. Miał brata Ścibora z Chełmu i Ponieca.
W latach 1422-1423 Jan Chełmski wraz z ojcem sprzedali za 140 grzywien półgroszy Pawłowi Złodziejowi z Biskupic posiadaną część w Filipowicach, która przypadła Janowi po matce. W roku 1429 Jan z Chełmu Chełmski zapisał żonie Annie, córce Jerzego Dunina z Sarnowa 200 grzywien posagu i wiana na połowie dóbr w Woli Chełmskiej, Przegorzałach i w Bielanach. W roku 1443 ojciec Piotr Chełmski wyznaczył Janowi 100 grzywien na Woli Chełmskiej i Przegorzałach. Następnie, dwa lata później wyznaczył Janowi część dóbr w Woli Chełmskiej, Przegorzałach i Bielanach. Zapisał mu także 200 grzywien na Racławicach i 50 grzywien na Przegorzałach. W roku 1447 brat Jana - Ścibor zastawił u niego za 30 grzywien 2 łany w Woli Chełmskiej. Tego roku bracia Jan i Ścibor podzielili się dobrami po zmarłym ojcu Piotrze Chełmskim, kasztelanie połanieckim. W roku 1453 Jan z Chełmu sprzedał za 900 grzywien Janowi z Koniecpola, kanclerzowi Królestwa swoje części w Woli Chełmskiej i Przegorzałach wraz z cłem. W latach 1447-1459 pełnił funkcję kasztelana połanieckiego.

</doc>
<doc id="4805138" url="https://pl.wikipedia.org/wiki?curid=4805138" title="Teodozy I (patriarcha Aleksandrii)">
Teodozy I (patriarcha Aleksandrii)

Teodozy I (zm. 567) – 33. patriarcha (papież) Koptyjskiego Kościoła Ortodoksyjnego; sprawował urząd w latach 535–567. Na początku był zarówno patriarchą dla monofizytów jak i ich przeciwników. Jednak wskutek tego, że otwarcie popierał tych pierwszych, prawosławni przestali go uznawać w 536 r..

</doc>
<doc id="4805145" url="https://pl.wikipedia.org/wiki?curid=4805145" title="Poljanice">
Poljanice



</doc>
<doc id="4805146" url="https://pl.wikipedia.org/wiki?curid=4805146" title="Gənclik Navahı">
Gənclik Navahı

Gənclik Navahı – azerski klub piłkarski, mający siedzibę we wsi Navahı w rejonie Hacıqabul, na wschodzie kraju, działający w latach 1990–1992.
Historia.
Chronologia nazw:
Klub sportowy Gənclik Navahı został założony w miejscowości Navahı w 1990 roku. "Gənclik" oznacza w języku azerskim "młodość". W 1990 debiutował we Wtoroj nizszej lidze Mistrzostw ZSRR (D4), zajmując 15.miejsce w grupie 3. W następnym sezonie 1991 zajął 7.pozycję w grupie 3.
Po uzyskaniu niepodległości przez Azerbejdżan w 1992 debiutował w najwyższej lidze, zwanej Yüksək Liqa. Jednak po 8.kolejkach zrezygnował z dalszych rozgrywek w grupie A i został zdyskwalifikowany, wszystkie dotychczasowe wyniki zostały anulowane, a przyznane wszystkim przeciwnikom walkowery (+:-). Następnie klub został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie w Navahı o pojemności 1000 widzów.

</doc>
<doc id="4805147" url="https://pl.wikipedia.org/wiki?curid=4805147" title="Artur Stefanowicz">
Artur Stefanowicz

Artur Stefanowicz – polski śpiewak operowy (kontratenor) i pedagog.
Życiorys.
Absolwent Akademii Muzycznej im. Fryderyka Chopina w Warszawie (1991, klasa prof. Jerzego Artysza). Prof. dr hab. (2021), zatrudniony na stanowisku profesora UMFC. Prowadzi tam klasę śpiewu solowego. Od 2017 jest kierownikiem muzycznym w Instytucie Opery.
Laureat międzynarodowych konkursów wokalnych. Występował w takich teatrach operowych jak: English National Opera w Londynie, Deutsche Staatsoper, Komische Oper w Berlinie, New York City Opera, Opéra Comique Theatre des Champs Elyses, Theatre du Chatelet w Paryżu, De Nederlandsee Opera w Amsterdamie, Opera National du Rhin w Strasbourgu, Florida Grad Opera w Miami, Opera w Marsylii, Teatro Liceo w Salamance, Teatro Arriaga w Bilbao, Teatr Wielki – Opera Narodowa w Warszawie oraz na takich festiwalach jak: Glyndebourne Opera Festival, Halle (Händel Festpiele Halle), Bayreuther Barock Festpiele, Festiwal Muzyki Dawnej w Innsbrucku, Festiwal w Boaune, festiwal muzyczny w Aix-en-Provence, Londynie, Zurichu, Palermo, Montreux Vevey, South Bank Early Music Festival, Wratislavia Cantans, w takich salach koncertowych jak Concertgebough w Amsterdamie, Royal Festival Hall w Londynie, Filharmonia w Berlinie, Philharmonie am Geistag w Monachium, Cite de la Muisque w Paryżu, Filharmonie w Warszawie, Dublinie, Winnipeg, i z takimi orkiestrami jak: Les Arts Florissants, Orchestre Age of the Enlightenment, Akademie für Alte Music, Il Fondamento, Concerto Italiano, Capella Savaria, Collegium Instrumentale Brugense, Orkiestra Teatru La Fenice, Sinfonia Varsovia, Berliner Symphoniker, Orkiestra Filharmonii Narodowej w Warszawie, NOSPR.
Pracował z takimi dyrygentami jak: Karol Teutsch, Leopold Hager, Philippe Entremont, Rudolf Bibl, Zdenek Kosler, Frieder Bernius, Christophe Coin, Paul Dombrecht, Patrick Peire, William Christie, Roy Goodman, Noel Davies, Sir Charles Mackerras, Harry Bicket, Peter Eötvös, Gennadi Rozhdestvensky, René Jacobs, Philip Pickett, Massimo Zanetti, Michael Hofstetter, Rinaldo Allessandrini, Andrey Boreyko.
Zajmuje się również reżyserowaniem spektakli operowych: m.in. "Juliusz Cezar" Händla w Teatrze Wielkim w Łodzi.
Nagrania.
Nagrał ponad 20 płyt, m.in. dla Polskich Nagrań arie operowe Mozarta (z Symfonią Varsovia pod dyrekcją Karola Teutscha), dla POLmusic i Elysium Records "Stabat Mater" Pergolesiego i Vivaldiego (z Concerto Avenna), dla BMG/Arte Nova Classics partię Orłowskiego w "Zemście nietoperza" (z Mörbisch Seefestspiele), dla PolyGram Polska partię Syna w operze "Pokój Saren" Skrzeka/Majewskiego, dla Erato "Vespro della Beata Vergine" Monteverdiego (z Les Arts Florissants pod dyrekcją Williama Christie), dla Eufoda Kantaty Bacha i Schütza (z Collegium Instrumentale Bruggense pod dyrekcją Patricka Peire), dla Koch Classics i Festiwalu Wratislavia Cantans kantaty Vivaldiego i Haendla (live z recitalu), dla Hungarotonu partię tytułową w nowo odkrytej operze A. Vivaldiego "Tigrane". Ponadto przedstawienie "Rodelindy" na Festiwalu Operowym w Glyndebourne z udziałem Artura Stefanowicza zostało nagrane na video dla Warner Music Vision.

</doc>
<doc id="4805150" url="https://pl.wikipedia.org/wiki?curid=4805150" title="Piotr IV (koptyjski patriarcha Aleksandrii)">
Piotr IV (koptyjski patriarcha Aleksandrii)

Piotr IV (ur. ?, zm. ?) – w latach 567-569 34. patriarcha (papież) Koptyjskiego Kościoła Ortodoksyjnego. 

</doc>
<doc id="4805151" url="https://pl.wikipedia.org/wiki?curid=4805151" title="Damian (koptyjski patriarcha Aleksandrii)">
Damian (koptyjski patriarcha Aleksandrii)

Damian z Aleksandrii (ur. ? w Syrii – zm. 15 czerwca 605 w Egipcie) patriarcha (papież) Koptyjskiego Kościoła Ortodoksyjnego. 
Damian Pochodzi z Syrii. Został mnichem we wczesnych latach jego życia i spędził szesnaście lat na egipskiej pustyni Scete, gdzie został wyświęcony na diakona w klasztorze św. Łokietka. Następnie udał się do klasztoru niedaleko Aleksandrii i kontynuował praktykowanie ascezy. 
Kiedy patriarcha Piotr IV został intronizowany na Stolicy św. Marka, uczynił Damiana prywatnym sekretarzem, podczas którego Damian zyskał wielkie uznanie za jego dobroć. Po śmierci Piotra w 569 r. biskupi jednogłośnie zgodzili się na wyświęcenie go na patriarchę. Oprócz pastorowania kościoła napisał wiele listów i dyskursów, w tym potwierdzając poglądy miafizytów. Panował przez prawie trzydzieści sześć lat.
Zobacz też.
• Damianici

</doc>
<doc id="4805153" url="https://pl.wikipedia.org/wiki?curid=4805153" title="Poljice">
Poljice



</doc>
<doc id="4805154" url="https://pl.wikipedia.org/wiki?curid=4805154" title="Anastazy (koptyjski patriarcha Aleksandrii)">
Anastazy (koptyjski patriarcha Aleksandrii)

Anastazy (ur. ?, zm. 18 grudnia 616) – w latach 605-616 36. patriarcha (papież) Koptyjskiego Kościoła Ortodoksyjnego. 

</doc>
<doc id="4805155" url="https://pl.wikipedia.org/wiki?curid=4805155" title="Inno di Mameli">
Inno di Mameli



</doc>
<doc id="4805158" url="https://pl.wikipedia.org/wiki?curid=4805158" title="Bimbuś">
Bimbuś

Bimbuś – polski szybowiec amatorski zbudowany w dwudziestoleciu międzywojennym. Wziął udział w II Wszechpolskim Konkursie Szybowcowym.
Historia.
W 1925 roku kapitan Franciszek Jach zaprojektował szybowiec o nazwie „Bimbuś”, który został zbudowany w warsztatach przy 3. pułku lotniczym. Szybowiec zgłoszono do udziału w II Wszechpolskim Konkursie Szybowcowym, rozegranym w dniach 17 maja – 14 czerwca 1925 roku na Oksywiu koło Gdyni.
Szybowiec został przetransportowany na miejsce zawodów w połowie maja 1925 roku i otrzymał numer konkursowy 3. Podczas zawodów wykonywał na nim loty konstruktor, którego 2 czerwca 1925 roku zastąpił plut. Władysław Szulczewski (pilot 3. pułku lotniczego). Na szybowcu wykonano kilka lotów, ich dokładna liczba nie jest znana. W czasie próbnego lotu Władysław Szulczewski utrzymał się w powietrzu przez 20 sekund i pokonał 200 metrów, natomiast podczas konkursu został udokumentowany jego lot trwający 16 sekund, w czasie których szybowiec przeleciał dystans 260 metrów. W trakcie innego lotu pilot lądując, z trudem ominął pozostawiony przez rolników wóz. Podczas jednego z lądowań szybowiec odniósł lekkie uszkodzenia, które naprawiono na miejscu.
Konstrukcja.
Jednomiejscowy szybowiec konstrukcji drewnianej, w układzie górnopłatu.
Kadłub wykonany z płaskiej kratownicy, usztywnionej naciągami mocowanymi do płata. Kabina pilota otwarta, osłonięta obudową wykonaną ze sklejki. Płat o obrysie prostokątnym, dwudźwigarowy, kryty sklejką do pierwszego dźwigara, dalej płótnem. Środkowa część płata w postaci baldachimu była mocowana do kadłuba zastrzałami, które nad baldachimem zbiegały się w tzw. kozioł przeciwkapotażowy, który jednocześnie spełniał rolę wysięgnika dla linek usztywniających płat. Linki naciągowe były mocowane do kozła i do dolnej części kadłuba. Podwozie jednotorowe złożone z jesionowej płozy głównej i płozy ogonowej.

</doc>
<doc id="4805162" url="https://pl.wikipedia.org/wiki?curid=4805162" title="Mewa (szybowiec 1925)">
Mewa (szybowiec 1925)

Mewa – polski szybowiec amatorski zbudowany w dwudziestoleciu międzywojennym. Wziął udział w II Wszechpolskim Konkursie Szybowcowym.
Historia.
Por. pil. Jan Bilski zaprojektował szybowiec, którego budowa została sfinansowana ze składek członków Poznańskiego Związku Kolejarzy. Prace konstrukcyjne zostały przeprowadzone w warsztatach 3. pułku lotniczego, w którym służył konstruktor. W konstrukcji szybowca zastosowano elastycznie zamocowany płat, co wg konstruktora miało pozwolić na lepsze wykorzystanie podmuchów wiatru i poprawić wznoszenie. Szybowiec został zgłoszony do udziału w II Wszechpolskim Konkursie Szybowcowym. 
Szybowiec został przetransportowany na miejsce zawodów w połowie maja 1925 roku. Otrzymał numer konkursowy 14. Podczas pierwszego lotu, pilotował konstruktor, szybowiec uległ wypadkowi i został rozbity. Nie został odbudowany, jego dalsze losy nie są znane.
Konstrukcja.
Jednomiejscowy szybowiec konstrukcji drewnianej, w układzie górnopłata.
Kadłub o przekroju prostokątnym, konstrukcji półskorupowej, kryty sklejką. Płat o obrysie prostokątnym, usztywniony naciągami gumowymi mocowanymi do kadłuba. Pokryte w całości płótnem. Usterzenie klasyczne krzyżowe, kryte płótnem. Podwozie trójpunktowe z płozą ogonową. Podwozie główne osiowe, wyposażone w dwa koła. 

</doc>
<doc id="4805163" url="https://pl.wikipedia.org/wiki?curid=4805163" title="Kamienica Olszera w Łodzi">
Kamienica Olszera w Łodzi

Kamienica Olszera w Łodzi – kamienica wielkomiejska na rogu ulic Polskiej Organizacji Wojskowej i Jaracza. Pierwotnie ulica P.O.W. (Polskiej Organizacji Wojskowej) nosiła nazwę Skwerowa. W latach trzydziestych XX wieku przemianowano ją na POW, a po 1945 na Armii Ludowej. Dopiero w 1990 stała się ponownie ulicą Polskiej Organizacji Wojskowej. Teren, na którym stoi kamienica był własnością jakiegoś zakonu. 
Rok budowy.
Kamienica Olszera zbudowana została w 1896 roku przez przedsiębiorstwo robót budowlanych Izraela Olszera i Hersza Szczecińskiego wg projektu architekta Franciszka Chełmińskiego. Później kamienicę kupił Karol Beier, znany łódzki chemik i wynalazca, który kupił ją za pieniądze uzyskane z patentów za wynalazki. Po 1945 r. budynek przeszedł na własność państwa. 
Wzmianki prasowe na temat budynku.
Pierwsza wzmianka prasowa, w której znalazły się informacje o tym budynku pochodzi z 1 sierpnia 1914 roku i zamieszczona została w głównym wydaniu „Rozwoju” w artykule zatytułowanym „Europa w ogniu”. Według artykułu przed 1914 rokiem w kamienicy mieszkał dowódca łódzkiego garnizonu, generał-major Wasiljew. Druga informacja o kamienicy zamieszczona była w Gazecie Łódzkiej z dnia 14 maja 2010 r. w artykule Anny Gronczewskiej „Kamienica z widokiem na dworzec”. Duża ilość informacji na temat kamienicy, jej lokatorów i zdarzeń zebrana została w artykule "Historia kamienicy" 
Stan budynku w latach 1950 - 2018.
Od momentu przejęcia kamienicy w 1945 roku przez państwo, stan budynku systematycznie się pogarszał. W latach 50. znikają balkony na ścianie wschodniej, w latach 90. zbite zostają ostatnie balkony na ścianie północnej. Około roku 2005 usunięte zostają witraże na klatkach schodowych i zastąpione oknami plastikowymi. W roku 2006 podczas pożaru zniszczeniu ulega połowa dachu. Od 2013 kamienica jest systematycznie remontowana.
Renowacja.
W roku 2018 rozpoczął się remont konserwatorski elewacji wschodniej kamienicy, podczas którego odtworzone zostają balkony, sztukaterie, wyczyszczono okładziny ceglane i tynki, na podstawie badań konserwatorskich odtworzono oryginalną kolorystykę ścian. W roku 2019 remont jest kontynuowany na ścianie północnej, gdzie również odtworzono 6 balkonów.

</doc>
<doc id="4805164" url="https://pl.wikipedia.org/wiki?curid=4805164" title="Sawały Dolne">
Sawały Dolne

Sawały Dolne – nieoficjalna część wsi Sawały w Polsce położona w województwie mazowieckim, w powiecie ostrołęckim, w gminie Troszyn.
Dawniej wieś.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 36 osób w 4 budynkach mieszkalnych . Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4805166" url="https://pl.wikipedia.org/wiki?curid=4805166" title="Spy × Family">
Spy × Family

 – shōnen-manga autorstwa Tatsuyi Endō. Kolejne rozdziały ukazują się w internetowym czasopiśmie "Shōnen Jump+" wydawnictwa Shūeisha. W Polsce manga wydawana jest przez Waneko. 
Na podstawie mangi powstał serial anime wyprodukowany przez Wit Studio i CloverWorks, który emitowano od kwietnia do grudnia 2022. Premiera drugiego sezonu oraz filmu anime zaplanowana jest na 2023 rok. 
Fabuła.
W celu utrzymania pokoju między Westalis a Ostanią, agent Westalis o kryptonimie „Zmierzch” ma za zadanie szpiegować Donovana Desmonda, przywódcę Partii Jedności Narodowej w Ostanii. Ponieważ jednak Desmond prawie nigdy nie pokazuje się publicznie, jedynym sposobem, by Zmierzch mógł się do niego zbliżyć, jest zapisanie dziecka do tej samej prywatnej szkoły, co syn Desmonda, i udawanie rodzica.
Aby to osiągnąć i stworzyć wizerunek szczęśliwej rodziny, Zmierzch przybiera pseudonim Loid Forger, adoptuje osieroconą dziewczynkę o imieniu Anya i żeni się z kobietą o imieniu Yor Briar. Nie wie jednak, że Anya potrafi czytać w myślach, a Yor jest w rzeczywistości profesjonalną zabójczynią. Ani Loid, ani Yor nie są świadomi swoich prawdziwych tożsamości, ani tego, że Anya zna ich prawdziwe profesje. Później rodzina przygarnia psa o zdolnościach prekognitywnych, którego nazywają „Bond”. Mimo tych wszystkich niewiadomych i sporadycznych przypadków utraty zdrowego rozsądku przez Loida, który przez lata był szpiegiem, musi on nauczyć się odgrywać rolę idealnego ojca i męża, aby wypełnić swoją misję.
Manga.
Kolejne rozdziały mangi publikowane są raz na dwa tygodnie w czasopiśmie internetowym "Shōnen Jump+" od 25 marca 2019. Kolejne tankōbony wydawane są przez wydawnictwo Shūeisha.
Wydanie czwartego tomiku, pierwotnie przewidziane na 1 maja 2020 zostało przesunięte na 13 maja ze względu na pandemię COVID-19 w Japonii.
W Polsce manga wydawana jest przez Waneko.
Anime.
1 listopada 2021 otwarto stronę internetową zapowiadającą telewizyjny serial anime wyprodukowany przez Wit Studio i CloverWorks. Reżyserem został Kazuhiro Furuhashi, postacie zaprojektował Kazuaki Shimada, a muzykę wyprodukowało [K]NoW_NAME. Seria została podzielona na dwie części, z czego pierwsza była emitowana od 9 kwietnia do 25 czerwca 2022 w TV Tokyo i innych stacjach. Emisja drugiej części rozpoczęła się 1 października i zakończyła 24 grudnia 2022. Prawa do dystrybucji poza Azją nabyło Crunchyroll.
18 grudnia 2022 podczas wydarzenia Jump Festa ’23 ogłoszono powstanie drugiego sezonu i filmu kinowego; oba będą mieć premierę w 2023 roku. Film będzie opowiadał oryginalną historię napisaną przez Tatsuyę Endō, który będzie również nadzorować produkcję i wykona oryginalne projekty postaci.
Odbiór.
W grudniu 2019 roku magazyn "Brutus" umieścił "Spy × Family" na liście "najbardziej niebezpiecznych mang", składających się z najbardziej stymulujących i zmuszających do myślenia wątków.
W poradniku "Kono manga ga sugoi!" (edycja 2020 roku) seria została uznana za najlepszą w kategorii dla chłopców. Manga w 2020 roku zajęła także pierwsze miejsce w rankingu najchętniej polecanych komiksów klubu Honya przeprowadzonym wśród pracowników księgarni w Japonii. Tomek Piotrowski ze strony Operacja Panda w swojej recenzji pierwszych trzech tomów mangi stwierdził, że „"Spy x Family" to jedna z tych perełek godnych polecenia każdemu fanowi komiksów z Japonii”.

</doc>
<doc id="4805167" url="https://pl.wikipedia.org/wiki?curid=4805167" title="Spy X Family">
Spy X Family



</doc>
<doc id="4805169" url="https://pl.wikipedia.org/wiki?curid=4805169" title="Rock Master 1995">
Rock Master 1995

 
Rock Master 1995 – międzynarodowe zawody we wspinaczce sportowej organizowane od 1987 roku we włoskim Arco, których 10 edycja Rock Master odbyła się w dniu 10 września w 1995.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
W zawodach wspinaczkowych w konkurencji prowadzenie wzięło udział 14 zawodników oraz 11 zawodniczek.

</doc>
<doc id="4805171" url="https://pl.wikipedia.org/wiki?curid=4805171" title="Jerzy Uszycki">
Jerzy Uszycki

Jerzy Oktawiusz Uszycki, ps. „Jurski”, „Ort” (ur. 26 marca 1893 w Warszawie, zm. 22 maja 1961 w USA) – podpułkownik łączności Wojska Polskiego, członek Polskiej Organizacji Wojskowej, dowódca Wojsk Łączności Sił Zbrojnych w Kraju.
Życiorys.
Urodził się 26 marca 1893 w Warszawie, w rodzinie Bronisława i Leokadii z Michałowskich. W kwietniu 1933 został przeniesiony z Szefostwa Łączności Ministerstwa Spraw Wojskowych do Centrum Wyszkolenia Łączności w Zegrzu na stanowisko dowódcy batalionu podchorążych rezerwy. 27 czerwca 1935 został mianowany na stopień majora ze starszeństwem z 1 stycznia 1935 i 8. lokatą w korpusie oficerów łączności. W marcu 1939 pełnił służbę w Generalnym Inspektoracie Sił Zbrojnych w Warszawie na stanowisku referenta łączności inspektora armii „na odcinku Łódź” gen. dyw. Juliusza Rómmla. Następnie został przeniesiony do Dowództwa Korpusu Ochrony Pogranicza na stanowisko szefa łączności. W czasie kampanii wrześniowej był dowódcą łączności Grupy Operacyjnej gen. Kruszewskiego. W maju 1942 został dowódcą Wojsk Łączności Sił Zbrojnych w Kraju. Równocześnie pełnił funkcję zastępcy szefa Oddziału V Komendy Głównej Armii Krajowej do spraw łączności technicznej. Publikował w konspiracyjnym miesięczniku „Insurekcja”. Jako dowódca Wojsk Łączności SZ w Kraju wziął udział w powstaniu warszawskim. Po kapitulacji dostał się do niemieckiej niewoli. Przebywał w Stalagu X B Sandbostel.
Zmarł 22 maja 1961. Został pochowany w Stanach Zjednoczonych. Jego symboliczny grób znajduje się na cmentarzu Powązkowskim (kwatera 236-6-25,26), gdzie została pochowana Maria z Orthów Uszycka (zm. 5 lipca 1956).

</doc>
<doc id="4805173" url="https://pl.wikipedia.org/wiki?curid=4805173" title="Beniamin I (koptyjski patriarcha Aleksandrii)">
Beniamin I (koptyjski patriarcha Aleksandrii)

Beniamin I (ur. ?, zm. 3 stycznia 663) – w latach 623-663 38. patriarcha (papież) Koptyjskiego Kościoła Ortodoksyjnego. 

</doc>
<doc id="4805174" url="https://pl.wikipedia.org/wiki?curid=4805174" title="Super Cub">
Super Cub

 – japońska powieść autorstwa Tone Kōkena, publikowana na łamach internetowego serwisu Kakuyomu od 1 marca 2016 do 2 grudnia 2021. Następnie otrzymała adaptację w formie powieści ilustrowanej, do której rysunki opracował hiro, zaś była wydawana od 1 maja 2017 do 1 kwietnia 2022 nakładem wydawnictwa Kadokawa Shoten pod imprintem Kadokawa Sneaker Bunko.
Na podstawie powieści powstaje również manga, za której ilustracje odpowiada Kanitan, która publikowana jest w internetowym serwisie Comic Newtype od 29 grudnia 2017, a także 12-odcinkowy telewizyjny serial anime wyprodukowany przez Studio Kai, który był emitowany wiosną 2021 roku.
Przegląd serii.
Akcja serii rozgrywa się we wsi Mukawa w Hokuto w prefekturze Yamanashi. Historia opowiada o Kogumie, samotnej dziewczynie, która nie ma rodziców, przyjaciół ani hobby, a jej codzienne życie jest puste. Po spotkaniu z Hondą Super Cub zaczyna się rozwijać, a jej świat wykracza poza siebie. Nowatorskie plakaty promocyjne i oficjalna strona powieści ilustrowanej promują upamiętnienie 100 milionów sprzedanych egzemplarzy Hondy Super Cub.
Fabuła.
Główną bohaterką jest Koguma, dziewczyna bez rodziców, przyjaciół ani hobby. Pewnego dnia jeżdżąc swoim „babcinym rowerem” do szkoły, Koguma postanawia kupić używaną Hondę Super Cub od lokalnego dealera. Z tego powodu później zaprzyjaźnia się z Reiko i Shii Eniwą.
Publikacja serii.
Pierwsze rozdziały powieści zostały opublikowane 1 marca 2016 za pośrednictwem internetowego serwisu Kakuyomu, zaś ostatni rozdział – 2 grudnia 2021. Ponad rok później, 1 marca 2017 nakładem wydawnictwa Kadokawa Shoten pod imprintem Kadokawa Sneaker Bunko został wydany pierwszy tom powieści ilustrowanej. 1 listopada 2020 w sprzedaży ukazał się specjalny tom zatytułowany . 17 stycznia 2022 podano do wiadomości, że 1 marca w sprzedaży ukaże się ostatni, 8. tom powieści, lecz niedługo później premiera została przesunięta na 1 kwietnia.
Wszystkie rozdziały powieści dostępne są za pośrednictwem internetowego serwisu Kakuyomu należącego do Kadokawa Corporation.
Adaptacje.
Manga.
W oparciu o powieść ilustrowaną powstała adaptacja w formie mangi, za której ilustracje odpowiada Kanitan. Pierwszy rozdział został opublikowany 29 grudnia 2017 w internetowym serwisie Comic Newtype, natomiast pierwszy tankōbon został wydany 25 maja 2018. Do tej pory wydano 7 tomów (stan na 9 września 2022).
Spin-off.
26 kwietnia 2022 redakcja serwisu Comic Newtype podała do wiadomości, że 29 kwietnia ukaże się pierwszy rozdział spin-offu pod tytułem , który skupiać się będzie na Reiko.
Anime.
20 listopada 2019 na oficjalnej stronie imprintu Kadokawa Sneaker Bunko podano do wiadomości, że powieść otrzyma telewizyjny serial anime, za którego produkcję wykonawczą będzie odpowiadać Studio Kai. Reżyserem został Toshirō Fujii, scenarzystą – Toshizō Nemoto, natomiast projektantem postaci – Tōru Imanishi. 8 maja 2020 w serwisie YouTube opublikowany został zwiastun, a także ogłoszono, że głos Kogumy podkładać będzie Yuki Yomichi, Reiko – Ayaka Nanase, zaś Shii Eniwy – Natsumi Hioka.
15 stycznia 2021 ogłoszono, że premiera anime odbędzie się w kwietniu, natomiast 6 marca produkcja doprecyzowała, że emisja rozpocznie się 7 kwietnia na antenach AT-X, Tokyo MX, TV Aichi, KBS Kyoto oraz BS11, a kolejne odcinki będą emitowane premierowo na antenie AT-X w każdą środę o 23.00. Trzy tygodnie po premierze anime, 28 kwietnia zapowiedziano wydanie BOX na Blu-ray, którego premiera zaplanowana została na 25 sierpnia, a także podano do wiadomości, że anime składać się będzie łącznie z 12 odcinków. Ostatni, 12. odcinek został wyemitowany 23 czerwca.
Muzyka.
W openingu wykorzystany został utwór wykonywany przez Akane Kumadę, natomiast w endingu – utwór śpiewany przez aktorki głosowe podkładające głos głównych bohaterek: Yuki Yomichi, Ayakę Nanase oraz Natsumi Hiokę.
Odbiór.
Masatoshi Maeji na łamach „Asahi Shimbun” nazwał pierwszy tom powieści „realistyczną historią, opowiedzianą prostym i szczerym językiem, która ukazuje zmiany w życiu Kogumy, a także to, jak rozwija się i odkrywa świat, który otworzył się przed nią po zakupie Super Cub'a”.
Telewizyjny serial anime zbierał ogółem pozytywne recenzje. Briana Lawrence na łamach portalu The Mary Sue opisała pierwsze pięć odcinków jako „ciepły uścisk z prędkością 30 km/h”, chwaląc za świętowanie małych zwycięstw w życiu Kogumy i to, jak zmieniają one spojrzenie bohaterki na życie.
Mercedez Clewis, pisząc recenzję pierwszych dwóch odcinków dla portalu Anime News Network, nazwał to „anime do obejrzenia w tym roku”, a pierwszy odcinek – „arcydziełem premiery”, pełnym „wielu naprawdę pięknych chwil, w których ...[sztuka i kolory]... tworzą naprawdę uderzające, sugestywne sceny”.
Według portalu Another Anime Review, anime jest mieszane, co do konfiguracji serii. Chwaląc piękną animację, narzekali na prawdopodobnie „leniwe pisanie i/lub niechlujną produkcję” ze względu na sytuację życiową Kogumy. Jednak chwalili nadrzędny wątek, w którym Koguma odkrywa, że świat otwiera się dzięki zakupowi motocykla Super Cub, kończąc na stwierdzeniu „Jest tu wiele do kochania, ludzie”.
Matthew Skwarczek w swojej recenzji dla Motor Biscuit, pochwalił szczegóły pokazujące, jak Koguma uczy się obsługi i dbania o swój motocykl, stwierdzając, że „serial przyciąga motocyklistów”.

</doc>
<doc id="4805175" url="https://pl.wikipedia.org/wiki?curid=4805175" title="Jan III (koptyjski patriarcha Aleksandrii)">
Jan III (koptyjski patriarcha Aleksandrii)

Jan III (ur. ?, zm. 27 listopada 689) – w latach 680-689 40. patriarcha (papież) Koptyjskiego Kościoła Ortodoksyjnego. 

</doc>
<doc id="4805176" url="https://pl.wikipedia.org/wiki?curid=4805176" title="Festiwal Pol’and’Rock 2018">
Festiwal Pol’and’Rock 2018

Festiwal Pol’and’Rock 2018 – trzeci album koncertowy zespołu Nocny Kochanek, który został wydany 6 czerwca 2019 roku przez wytwórnię Złoty Melon. Album zawiera płytę CD+DVD, a także dwie płyty gramofonowe. Utrzymany jest w stylistyce heavy metalu i power metalu.

</doc>
<doc id="4805177" url="https://pl.wikipedia.org/wiki?curid=4805177" title="Izak (koptyjski patriarcha Aleksandrii)">
Izak (koptyjski patriarcha Aleksandrii)

Izaak (ur. ?, zm. 5 listopada 692) – w latach 690-692 41. patriarcha (papież) Koptyjskiego Kościoła Ortodoksyjnego. 

</doc>
<doc id="4805181" url="https://pl.wikipedia.org/wiki?curid=4805181" title="Ireneusz Betlewicz">
Ireneusz Betlewicz

Ireneusz Betlewicz (ur. 18 września 1954, zm. 4 kwietnia 2014 w Ostródzie) – polski artysta plastyk, poeta.
Życiorys.
W młodości zajmował się rzeźbą, tkaniem i malarstwem olejowym. W miarę postępującej choroby ograniczył się do techniki rysunku piórkiem oraz słowa.
Został wyróżniony odznaką „Zasłużony Działacz Kultury” przez Ministra Kultury i Dziedzictwa Narodowego Rzeczypospolitej Polskiej w 2001. Jest laureatem Przeglądu Małych Form Plastycznych w Wenecji (1999). Otrzymał też wyróżnienie w ogólnopolskim plebiscycie Telewizji Polskiej i Redakcji czasopisma „Integracja” – „Człowiek bez barier 2003”.
Należał do Stowarzyszenia Autorów Polskich, Związku Literatów Polskich, a także do Międzynarodowego Związku Artystów Malujących Ustami i Stopami w Lichtensteinie.
Swój pierwszy tomik poezji „I wszystko nadzieją podparte” wydał w 1999 roku. W kolejnych latach publikował poezję oraz prozę poetycką, do której można zaliczyć poemat „Jednoskrzydły” oraz ostatnie dzieło „W kropli oddechu objęci” wydane w 2014 roku.
Twórczość.
Działalność artystyczna.
Prace plastyczne wystawiał w kraju i za granicą od 1985 roku m.in. w Galerii Franciszka Kafki w Pradze, w Galerii „EL” w Elblągu, w Galerii Mariackiej w Gdańsku, w BWA w Piotrkowie Trybunalskim. Wziął udział w wystawie w Instytucie Polskim w Sztokholmie, w Galerii Polskiej w Wilnie oraz podczas Spring Annual Venezia.
Wiodąca techniką artysty był rysunek piórkiem i tuszem:
"Każdy kształt rozbity jest na tysiące drobniutkich cząsteczek, wirujących rozpryskujących się i rozrastających unerwienie organicznych form. Zaskakuje i zdumiewa ujawniona w tych pracach skromność środków technicznych w zestawieniu z bogactwem komplikacji materii plastycznej, kontrast między benedyktyńskim trudem ich wykonania a wrażeniem lekkości jakie wywołują. Na obrazowanie plastyczne Ireneusza Betlewicza składają się formy wymyślone przez artystę, wywodzące się z wyglądów – realnych bądź prawdopodobnych – mimetycznego świata. Przedstawienia te znajdują oparcie w rzeczywistości, choć poddane zostały szczególnej deformacji, stając się formami antropomorficznymi i izomorficznymi. W swych miniaturach autor kreuje szczególny fragment natury, odsłaniając przy tym przed nami pewne tajemnice… [Witold Warzywoda, fragment ze wstępu do katalogu Ireneusza Betlewicza „Życia rozpisane tchnienie”]"
Swoją poezję lub felietony publikował także w kwartalniku Konteksty, miesięczniku Integracja, Bibliotece Poezji (Wydawnictwo Książkowe IBiS) i w zbiorowych antologiach.
Wydał kilka tomików poezji:
Kilkakrotny laureat przeglądów „OPTAN” w Grudziądzu, członek tamtejszego „Teatru Życia”, laureat nagrody im. Biskupa Jana Chrapka, nagrodzony dyplomem przyznanym przez kapitułę ruchu „Piękniejsza Polska” prowadzonym pod patronatem Prezydenta Rzeczypospolitej Polskiej.

</doc>
<doc id="4805183" url="https://pl.wikipedia.org/wiki?curid=4805183" title="Skysawa">
Skysawa

Skysawa – kompleks biurowo-handlowy znajdujący się przy ul. Świętokrzyskiej 36 w Warszawie.
Opis.
Skysawa znajduje się w ścisłym centrum Warszawy, w miejscu 10-piętrowego biurowca z lat 60. XX wieku. Składa się z dwóch budynków o różnej liczbie kondygnacji. Mniejszy z budynków – budynek A – liczy od 4 do 9 kondygnacji, a jego powierzchnia całkowita wynosi 11 500 mkw. Większy budynek B jest 155-metrową wieżą o powierzchni ok. 28 000 mkw. i 40 piętrach. W części parterowej oraz na poziomie -1 kompleksu zlokalizowane będą lokale gastronomiczne i handlowe o łącznej powierzchni ponad 3 tys. mkw. Pod każdym budynkiem znajdzie się trzypiętrowy parking podziemny z ok. 140 miejscami parkingowymi łącznie, stacjami dla samochodów elektrycznych oraz ok. 200 miejscami dla rowerów. 
Inwestorem był Polski Holding Nieruchomości, a architektem Projekt Polsko Belgijska Pracownia Architektury.
Skysawa jako jedna z pierwszych inwestycji w stolicy ma bezpośrednie połączenie z metrem. Inwestycję i stację metra Rondo ONZ połączył podziemny łącznik. Nazwa Skysawa powstała z połączenia słów "sky" (z ang. niebo) i Sawa. Pierwsze z nich nawiązuje do architektury, 155-metrowej wieży wchodzącej w skład kompleksu biurowego PHN. Sawa natomiast sięga do warszawskiej legendy, według której syrena Sawa wraz z rybakiem Warsem założyli osadę Warszawa.
Projekt architektoniczny Skysawa przygotowała pracownia Projekt Polsko-Belgijska Pracownia Architektury. Zewnętrzna struktura budynków składa się głównie z transparentnych płaszczyzn, wzbogaconych o matowe betonowe elementy i aluminiowe żyletki. Widoczne z perspektywy ulicy elementy konstrukcyjne wykonane są z architektonicznego betonu. W projekcie inwestor przewidział nieregularne tarasy widokowe, zlokalizowane na różnych kondygnacjach budynków.
Inwestor planuje certyfikację kompleksu w systemie BREEAM ("Building Research Establishment Environmental Assessment Method") na poziomie "outstanding". Dotychczas budynek A wchodzący w skład inwestycji Skysawa otrzymał certyfikat BREEAM Interim na poziomie "outstanding".
Budowa Skysawa rozpoczęła się pod koniec czerwca 2019 roku. W pierwszym etapie przeprowadzone zostały prace rozbiórkowe, konstrukcyjne oraz prace ziemne. Zgodnie z harmonogramem budynek A będzie gotowy w trzecim kwartale 2021 r., zaś zakończenie budowy budynku B zaplanowano na trzeci kwartał 2022 r.
Generalnym wykonawcą inwestycji jest konsorcjum składające się z trzech spółek: PORR S.A., TKT Engineering oraz ELIN.
Nagrody i wyróżnienia.
Skysawa otrzymała nominację do nagrody BREEAM Award 2020 w kategorii Commercial Projects - Design Stage Award.

</doc>
<doc id="4805185" url="https://pl.wikipedia.org/wiki?curid=4805185" title="Jacek Rogowski">
Jacek Rogowski

Jacek Dominik Rogowski (ur. 4 sierpnia 1942 w Nowym Sączu) – polski urzędnik państwowy i inżynier, działacz NSZZ „Solidarność”, w latach 1990–1996 wicewojewoda nowosądecki.
Życiorys.
Syn Franciszka i Heleny. W 1960 zdał maturę w Liceum Ogólnokształcącym w Starym Sączu. Z zawodu inżynier, był kierownikiem wydziału w Sądeckich Zakładów Elektro-Węglowych w Biegonicach. W latach 80. działał w NSZZ „Solidarność”, m.in. organizując strajk 14 grudnia 1981. Był z tego powodu internowany od 14 grudnia 1981 do 8 marca 1982 w ośrodkach odosobnienia w Nowym Sączu i Załężu, zwolniono go także z pracy. Został członkiem Komitetu Obywatelskiego „Solidarność” i Klubu Inteligencji Katolickiej. Od 15 stycznia 1990 do 22 lipca 1996 zajmował stanowisko wicewojewody nowosądeckiego, od maja 1996 tymczasowo pełnił obowiązki wojewody. Później został dyrektorem nowosądeckiej delegatury Wojewódzkiego Inspektoratu Ochrony Środowiska.
Odznaczony Krzyżem Kawalerskim Orderu Odrodzenia Polski (2011) oraz Krzyżem Wolności i Solidarności (2015).

</doc>
<doc id="4805186" url="https://pl.wikipedia.org/wiki?curid=4805186" title="Zamieszki w Los Angeles">
Zamieszki w Los Angeles



</doc>
<doc id="4805187" url="https://pl.wikipedia.org/wiki?curid=4805187" title="Rock Master 2000">
Rock Master 2000

 
Rock Master 2000 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 15 edycja odbyła się w dniu 9 września 2000. Polski zawodnik Tomasz Oleksy po raz pierwszy wygrał zawody wspinaczkowe w Arcko.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 18 zawodników oraz 14 zawodniczek.
Bouldering.
W zawodach wspinaczkowych w konkurencji boulderingu wzięło udział 16 zawodników oraz 16 zawodniczek. 
Wspinaczka na szybkość.
W zawodach wspinaczkowych w konkurencji na szybkość wzięło udział 16 zawodników.

</doc>
<doc id="4805189" url="https://pl.wikipedia.org/wiki?curid=4805189" title="Priwolnoje (rejon krasnogwardiejski)">
Priwolnoje (rejon krasnogwardiejski)

Priwolnoje (ros. Приво́льное) – wieś (ros. село, trb. sieło) w Rosji w rejonie krasnogwardiejskim Kraju Stawropolskiego.
Do 16 marca 2020 roku miejscowość stanowiła centrum administracyjne "sielsowietu priwolnienskiego".
Geografia.
Wieś położona jest na obu brzegach rzeki Jegorłyk, a jej grunty graniczą z Krajem Krasnodarskim i obwodem rostowskim. Położona jest 138 km od stolicy obwodu (Stawropol) i 18 km od centrum administracyjnego rejonu (Krasnogwardiejskoje).
Demografia.
W 2015 roku miejscowość zamieszkiwało 3400 osób.

</doc>
<doc id="4805192" url="https://pl.wikipedia.org/wiki?curid=4805192" title="Without You (singel Davida Guetty)">
Without You (singel Davida Guetty)



</doc>
<doc id="4805206" url="https://pl.wikipedia.org/wiki?curid=4805206" title="Underneath the Stars (singel Mariah Carey)">
Underneath the Stars (singel Mariah Carey)



</doc>
<doc id="4805217" url="https://pl.wikipedia.org/wiki?curid=4805217" title="Sawały Górne">
Sawały Górne

Sawały Górne – nieoficjalna część wsi Sawały w Polsce położona w województwie mazowieckim, w powiecie ostrołęckim, w gminie Troszyn.
Dawniej wieś.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwały 33 osoby w 3 budynkach mieszkalnych. Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4805223" url="https://pl.wikipedia.org/wiki?curid=4805223" title="Josh Dun">
Josh Dun

Josh Dun, właśc. Joshua William Dun (ur. 18 czerwca 1988 w Columbus, Ohio) – amerykański perkusista, związany z zespołem Twenty One Pilots.
Kariera.
House of Heroes.
W marcu 2010 roku Josh Dun dołączył do zespołu House of Heroes, kiedy ówczesny perkusista Colin Rigsby musiał udać się na przerwę z powodu spraw rodzinnych. Będąc na jego miejscu, Josh nagrał kilka utworów na album "Suburba". Wystąpił także w teledysku do „God Save the Foolish Kings”. Wziął udział w trasie koncertowej promującej album, jednak w pewnym momencie Colin Rigsby powrócił do zespołu.
Twenty One Pilots.
W 2010 Joshua zrezygnował z pracy w Guitar Center i planował przeprowadzić się do Nashville, aby rozwinąć swoją karierę perkusisty. W międzyczasie został poproszony przez ówczesnego perkusistę Twenty One Pilots, aby ten zastąpił jego miejsce. Dołączył do Tylera Josepha, podczas gdy Salih oraz ówczesny basista Nick Thomas zrezygnowali z udziału w zespole przez napięte grafiki.
Jako duet - Twenty One Pilots wydali drugi album zespołu o nazwie "Regional at Best". Jego premiera odbyła się 8 lipca 2011 roku.
Premiera trzeciego albumu zespołu "Vessel" odbyła się 8 stycznia 2013 roku.
17 maja 2015 roku zespół wydał album "Blurryface", który dodał rozpędu karierze dzięki singlowi "Stressed Out". Do tej pory teledysk do tego utworu został wyświetlony ponad 2 miliarda razy w serwisie YouTube.
5 października 2018 Twenty One Pilots wydali swój piąty album "Trench".
Życie prywatne.
Josh zaczął się spotykać z amerykańską aktorką Debby Ryan w maju 2013 roku. Związek trwał do sierpnia 2014 roku. Para wróciła do siebie po niedługiej przerwie. 23 grudnia 2018 Joshua ogłosił zaręczyny pary na swoim Instagramie. 31 grudnia 2019 wzięli ślub na swojej noworocznej imprezie w towarzystwie najbliższych przyjaciół. O wydarzeniu poinformował amerykański „Vogue”.

</doc>
<doc id="4805224" url="https://pl.wikipedia.org/wiki?curid=4805224" title="Graham Dewes">
Graham Dewes

Graham Dewes (ur. 24 stycznia 1982 w Suvie) – fidżyjski rugbysta grający na pozycji , reprezentant kraju, uczestnik Pucharu Świata 2007, następnie trener.
Jego ojciec był Nowozelandczykiem, matka zaś pochodziła z wyspy Rotuma. Urodzony na Fidżi zawodnik przeprowadził się do Nowej Zelandii w wieku ośmiu lat.
W trakcie kariery sportowej reprezentował nowozelandzkie regionalne zespoły Thames Valley, a następnie Counties Manukau, grał także w klubie Auckland Marist oraz w juniorskich drużynach Auckland.
W latach 2007–2012 rozegrał dwadzieścia sześć testmeczów dla fidżyjskiej reprezentacji, w tym cztery w Pucharze Świata 2007. W tym właśnie turnieju zdobył swoje jedyne w karierze reprezentacyjnej przyłożenie, dające zwycięstwo i awans do ćwierćfinałów kosztem Walijczyków.
Aktywną karierę sportową zakończył w klubie Waipū, gdzie przez rok był grającym trenerem. W latach 2017–2019 doprowadził zespół kolejno do półfinałów, finału oraz do pierwszego w historii triumfu w regionalnych rozgrywkach Northland. Na poziomie regionalnym był odpowiedzialny za drużynę rezerw, a następnie został asystentem pierwszego trenera występującego w NPC zespołu Northland.

</doc>
<doc id="4805227" url="https://pl.wikipedia.org/wiki?curid=4805227" title="Premier Estonii">
Premier Estonii

Premier Estonii (est. Eesti Vabariigi peaminister) – szef rządu i egzekutywy Republiki Estońskiej.
Obecnie urząd ten pełni Kaja Kallas, która została zaprzysiężona 26 stycznia 2021.
Wybory.
Premierem Estonii może zostać każda osoba wskazana przez Prezydenta Estonii, jednak w praktyce, z uwagi na odpowiedzialność przed Zgromadzeniem Państwowym, jest to lider partii rządzącej lub lider większego koalicjanta w koalicji.
Kandydat desygnowany na premiera w ciągu 14 dni od otrzymania od prezydenta misji utworzenia rządu przedstawia Zgromadzeniu Narodowemu proponowany skład swojego rządu. Zgromadzenie Narodowe głosuje nad propozycją bez debaty w jawnym głosowaniu. Po uzyskaniu zgody Zgromadzenia Narodowego premier w ciągu 7 dni przedstawia skład rządu prezydentowi, który w ciągu 3 dni ten rząd powołuje.
Jeżeli zaproponowana przez prezydenta osoba nie uzyska bezwzględnej większości w Zgromadzeniu Narodowym lub odmówi przyjęcia urzędu, prezydentowi przysługuje prawo desygnowania drugiego kandydata. Jeżeli scenariusz powtórzy się w stosunku do drugiego kandydata, prawo do mianowania kandydata na premiera przechodzi na rzecz Zgromadzenia Narodowego. Jeżeli misja powołania premiera nie powiedzie się trzeciemu kandydatowi, prezydent rozwiązuje Zgromadzenie Narodowe i zarządza nowe wybory parlamentarne.
Jeżeli dana osoba jest deputowanym do Zgromadzenia Narodowego to w momencie objęcia stanowiska premiera lub ministra w Rządzie Estonii jej mandat ulega zawieszeniu. Na czas zawieszenia mandatu obowiązki deputowanego pełni kolejny przedstawiciel danej partii na liście wyborczej. Z chwilą rezygnacji ze stanowiska premiera lub ministra, ustaje mandat zastępcy i kończy się zawieszenie pierwotnego mandatu.
Odwołanie.
Zgromadzenie Narodowe może wyrazić wotum nieufności wobec pojedynczego ministra, premiera bądź całemu Rządowi Estonii. Wotum nieufności wymaga pisemnego wniosku 1⁄5 członków Zgromadzenia Narodowego. Wniosek jest głosowany najwcześniej na 3. dzień po jego wniesieniu, chyba że Rząd Estonii nakaże wcześniejsze głosowanie. W przypadku wyrażenia wotum nieufności wobec Rządu lub premiera prezydent może na wniosek Rządu zarządzić w ciągu 3 dni przedterminowe wybory parlamentarne.
Wicepremierzy.
Zgodnie z Konstytucją Estonii, premierowi przysługuje prawo do mianowania dwóch zastępców, którzy zastępują go podczas jego nieobecności. Premier ustanawia zakres obowiązków każdego ze swoich zastępców.
Immunitet.
Premierowi przysługuje immunitet identyczny do tego, który przysługuje członkom Zgromadzenia Narodowego. Do odpowiedzialności może zostać pociągnięty tylko na wniosek Kanclerza Sprawiedliwości po uzyskaniu zgody większości członków Zgromadzenia Narodowego. Z chwilą uprawomocnienia się wyroku, wygasa funkcja skazanej osoby w Rządzie Estonii.

</doc>
<doc id="4805232" url="https://pl.wikipedia.org/wiki?curid=4805232" title="Reprise Musical Repertory Theatre">
Reprise Musical Repertory Theatre

Reprise Musical Repertory Theatre – zbiór czterech płyt winylowych zawierający utwory wykonane przez najpopularniejszych wykonawców XX wieku. Są to m.in. Bing Crosby, Dean Martin, Frank Sinatra, Sammy Davis Jr., Rosemary Clooney, Dinah Shore, Debbie Reynolds. Został nagrany w Los Angeles i wydany w 1963 roku. Wszystkie albumy zostały ponownie wydane w 2000 roku.
Albumy.
Cztery albumy zawierają utwory z czterech popularnych musicali, takich jak: "Finian's Rainbow" (1947), "Kiss Me, Kate" (1948), "South Pacific" (1949) oraz "Guys and Dolls" (1950).

</doc>
<doc id="4805240" url="https://pl.wikipedia.org/wiki?curid=4805240" title="Saul Pineles">
Saul Pineles

Saul Pineles (ur. 1834 w Tyśmienicy, zm. 28 września 1903 w Wiedniu) – żydowski kupiec, przedsiębiorca budowlany, fabrykant.
Życiorys.
Urodził się w 1834 w Tyśmienicy. Pochodził z Wiednia. Był kupcem.
Po ustanowieniu autonomii galicyjskiej został wybrany radnym miejskim w Sanoku w 1867 oraz 14 marca tego roku wybrany asesorem w urzędzie gminy miasta Sanoka. W 1869 był jednym z czterech członków komitetu budowy z okazji 300-lecia unii lubelskiej. Po kolejnych wyborach uzyskał reelekcję w radzie i został wybrany asesorem 14 kwietnia 1870. Pod koniec 1890 jako właściciel realności i fabryki został uznany przynależnym do gminy Sanok wraz z żoną i trójką dzieci.
Jego przedsiębiorstwo budowlane prowadziło roboty przy umocnieniach w Przemyślu, wstrzymane w 1874, w związku z czy w późniejszych latach dochodził odszkodowania z tego tytułu. Od 1885 na własny koszt budował gmach przy ówczesnym trakcie Rymanowskim w Sanoku. Budowę ukończono w 1886. Po uzyskaniu zgody na utworzenie w mieście C. K. Sądu Obwodowego władze miasta zobowiązały się najmować budynek przez okres 25 lat począwszy od 1 października 1886 (Sąd Obwodowy został otwarty 1 września 1887). Budynek sądu w Sanoku mieści się przy ulicy Tadeusza Kościuszki 5.
W listopadzie 1882 nabył fabrykę papieru w Oberwaltersdorf. Stworzył w niej fabrykę sztucznej wełny i nakryć koni. Do końca życia był właścicielem tamtejszej fabryki sukni, nakryć i wełny, sygnowanej swoim imieniem i nazwiskiem (niem. "Oberwaltersdorfer Roben- Decken und Wolfabrik Saul Pineles").
Zamieszkiwał w Wiedniu pod adresem IX, Porzellangasse 50. Zmarł 28 września 1903. Został pochowany na Cmentarzu Centralnym w Wiedniu 30 września 1903.
Jego żoną była Clara (wzgl. Chaja) z domu Herzig (1834-1910). Jego dziećmi, urodzonymi w Sanoku, byli: Markus (wzgl. Mordechaj, 1853-1931, kupiec), Stanislaus (właśc. Samuel / Stanisław, 1857-1921, doktor prawa rzymskiego na Uniwersytecie Wiedeńskim), Etka (1859-1936, żona prof. dr. Josefa Herziga), Broncia (właśc. Bronisława, 1863-1934, artystka malarka), Friedrich (1868-1936, lekarz doktor).
Pod koniec życia Saul Pineles oferował zbycie gmachu sądu w Sanoku na rzecz państwa. Już po jego śmierci gmach sądu został nabyty z masy spadkowej 1 lutego 1905 i 7 czerwca 1905 odebrany na własność państwa.

</doc>
<doc id="4805242" url="https://pl.wikipedia.org/wiki?curid=4805242" title="Wilgefortis (imię)">
Wilgefortis (imię)

Wilgefortis, również Wilgeforta – imię żeńskie pochodzenia łacińskiego, wywodzące się od słów " virgo fortis" oznaczające "dzielna/ mężna dziewica", będących epitetem córki króla Luzytanii – Świętej Wilgefortis.
Wilgefortis imieniny obchodzi 20 lipca.

</doc>
<doc id="4805243" url="https://pl.wikipedia.org/wiki?curid=4805243" title="Ivana Mrdak">
Ivana Mrdak

Ivana Mrdak (ur. 15 września 1993) – serbska siatkarka, grająca na pozycji środkowej. 
Jej starszy brat Milija, również jest siatkarzem. 
Sukcesy klubowe.
Mistrzostwo Serbii:
Superpuchar Serbii:
Puchar Serbii:
Puchar Niemiec:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:

</doc>
<doc id="4805245" url="https://pl.wikipedia.org/wiki?curid=4805245" title="Ernst Horadam">
Ernst Horadam

Ernst Horadam (ur. 1883 r., zm. 1956 r.) – niemiecki oficer, dowódca Freikorps Oberland; tłumił rewolucje w Bawarii i Zagłębiu Saary i dowodził w bitwie przeciw powstańcom śląskim o Górę św. Anny.

</doc>
<doc id="4805247" url="https://pl.wikipedia.org/wiki?curid=4805247" title="Wyspa Świętej Katarzyny">
Wyspa Świętej Katarzyny

Wyspa Świętej Katarzyny (port. Ilha de Santa Catarina) – wyspa u wybrzeży Brazylii w stanie Santa Catarina, w południowo-wschodniej części kraju. 
Wyspa jest położona równolegle do wybrzeża kontynentu, ma długość ok. 54 km i największą szerokość 18 km. Poprzez cieśninę o szerokości ok. 500 m jest połączona ze stałym lądem dwoma mostami, które są zlokalizowane w stolicy regionu – Florianopolis. 
Geologicznie wyspa należy do przybrzeżnych łańcuchów Serra do Mar i Serra Geral, jej teren jest w większości górzysty, pokryty tropikalną dżunglą, z najwyższym punktem Ribeirão da Ilha o wysokości 532 m. Wschodni brzeg wyspy jest płaski, istnieją tu laguny, jeziora przybrzeżne i plaże. Środkową część wybrzeża od strony zachodniej pokrywa roślinność namorzynowa, która jest chroniona w rezerwacie Marinha do Pirajubaé u ujścia rzeki Tavares.
Wyspa jest popularnym regionem turystycznym Brazylii z uwagi na ciepły, subtropikalny klimat, piękne plaże, przyrodę i możliwość uprawiania sportów wodnych. Znajduje się tu port lotniczy z połączeniami do kilku miast w Brazylii.

</doc>
<doc id="4805253" url="https://pl.wikipedia.org/wiki?curid=4805253" title="Heinz Hauenstein">
Heinz Hauenstein

Heinz Hauenstein (ur. 1899 r., zm. 1962 r.) – niemiecki wojskowy; dowódca Batalionu Szturmowego Heinz w III powstaniu śląskim, który brał udział w bitwie w rejonie Góry św. Anny i dopuszczał się mordów na Polakach, Francuzach oraz Niemcach uznanych za zdrajców, później jeden z założycieli NSDAP, a następnie dowódca Organizacji Heinz, która dokonywała aktów sabotażu podczas okupacji Zagłębia Ruhry

</doc>
<doc id="4805255" url="https://pl.wikipedia.org/wiki?curid=4805255" title="Return to Paradise Islands">
Return to Paradise Islands

Return to Paradise Islands – winylowy album studyjny piosenkarza Binga Crosby'ego zawierający utwory o tematyce hawajskiej, nagrany na trzech sesjach: 21 sierpnia, 16 października i 9 grudnia 1963 roku, wydany w 1964 roku. Utwory zostały zaaranżowane przez Nelsona Riddle'a, który również dyrygował orkiestrą.
Album został wydany ponownie w 2010 roku na płytę CD pod nazwą "Return to Paradise Islands (Deluxe Edition)" i zawierał kilka nowych utworów bonusowych.

</doc>
<doc id="4805260" url="https://pl.wikipedia.org/wiki?curid=4805260" title="Zaraza (cykl)">
Zaraza (cykl)



</doc>
<doc id="4805261" url="https://pl.wikipedia.org/wiki?curid=4805261" title="Lista zabytków w Kalkarze">
Lista zabytków w Kalkarze

To jest lista zabytków w miejscowości Kalkara na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4805263" url="https://pl.wikipedia.org/wiki?curid=4805263" title="Okupacja Zagłębia Ruhry">
Okupacja Zagłębia Ruhry

Okupacja Zagłębia Ruhry – okupacja niemieckiego Zagłębia Ruhry przez wojska francuskie i belgijskie w latach 1923–1925.
Tło historyczne.
Zgodnie z traktatem wersalskim (1919) Niemcy zostały uznane przez rządy zwycięskich państw za winne strat poniesionych w wyniku I wojny światowej. Traktat nałożył na Niemców obowiązek spłaty pożyczek zaciągniętych przez Belgię u sojuszników na potrzeby prowadzenia wojny i zobowiązywał ich do przekazania 20 mld marek w złocie na poczet reparacji wojennych, których wysokość miała być ustalona w późniejszym terminie. W kwietniu 1921 r. państwa Ententy ustaliły wysokość reparacji. Pomimo że Francja oczekiwała tylko dla siebie odszkodowań w wysokości 269 mld marek w złocie, ostatecznie zwycięskie mocarstwa obciążyły Niemcy reparacjami na kwotę 132 mld marek w złocie.
Konieczność spłaty reparacji obciążała niemiecki budżet, powodując postępujący kryzys, a tym sam ubożenie ludności, na skutek czego Niemcy szybko straciły możliwość obsługi długu, zaczęły w 1922 r. opóźniać spłatę rat i dwukrotnie ich nie zapłaciły (realizowanych m.in. w dostawach do Francji węgla i koksu). Było to zgodne z francuską strategią, która zakładała, że maksymalne obciążenie niemieckiej gospodarki uniemożliwi jej odbudowę przedwojennego potencjału. Dodatkowo Francja była przekonana, że Niemcy nie spłacają reparacji w ramach testowania cierpliwości państw sprzymierzonych. Co więcej, sama III Republika doświadczała problemów wynikających z własnych pokaźnych długów wojennych, a jej gospodarka cierpiała z powodu niedoboru surowców, w szczególności węgla. Prawdopodobnie już w 1919 r. francuski rząd planował okupację niemieckiego centrum przemysłowego.
Przebieg okupacji.
Wobec przerwania spłat, już 11 stycznia 1923 r. 70 tysięcy francuskich i belgijskich żołnierzy przekroczyło niemiecką granicę i rozpoczęło okupację najbardziej uprzemysłowionej części Niemiec, jaką było Zagłębie Ruhry), z której pochodziło 80% produkcji niemieckiego węgla i koksu oraz znajdowało się 65% odlewni stali i walcowni. W krótkim czasie okupanci zaczęli wysiedlać z niego ok. 150 tys. cywilów i zbędnych pracowników, jednocześnie pozostawiając robotników. Niemcy stawili bierny opór, do którego wezwał niemiecki rząd, na co Francuzi odpowiedzieli represjami, m.in. 31 stycznia w czasie tłumienia zamieszek w Essen zastrzelono 13 robotników i raniono 41. Nieoficjalnie władze Republiki Weimarskiej rozmawiały z centralami związkowymi na temat strajku generalnego w Zagłębiu Ruhry, który sparaliżowałby ten region, ale wobec braków w budżecie państwa, zobowiązania finansowe wynikające z opłacania pensji strajkujących pokryto z druku pieniądza. 
Okupacja wywołała oburzenie Niemców także w innych częściach państwa, w prasie pojawiały się wyolbrzymione materiały dowodzące francuskiego okrucieństwa, rzekomego bicia i egzekucji. Oburzenie wyrazili także wysoko postawieni politycy i urzędnicy, m.in. część ministrów uznała okupację za akt agresji wobec bezbronnego przeciwnika. Już w dniu wkroczenia francuskich wojsk Adolf Hitler na wiecu potępiał zdrajców, którzy dopuścili do zapaści Niemiec i podporządkowania ich Francji, ale jednocześnie potępił także ruch oporu wobec okupacji.
W okupowanej strefie dochodziło do aktów sabotażu: wykolejania pociągów, zanieczyszczania żywności i małego sabotażu. Wśród odpowiedzialnych za takie działania byli m.in. Albert Leo Schlageter czy Heinz Hauenstein. 
Do lipca Francuzi ustanowili strefę zamkniętą, blokując ruch między nią i resztą Niemiec. Rozpoczęto także rekwizycję surowców i wyrobów gotowych. Przymusowe przekierowanie dostaw z okupowanego regionu do Francji, a tym samym braku dostaw surowców na rynek niemiecki, połączone z biernym oporem niemieckich robotników, sparaliżował gospodarkę Zagłębia Ruhry, spowodował załamanie się niemieckiej gospodarki, szybki wzrost bezrobocia, hiperinflację i przyśpieszył załamanie kursu niemieckiej waluty.
Okoliczności zakończenia.
Ostatecznie zwycięskie mocarstwa dostrzegły zagrożenia wynikające z prowadzonej wobec Niemiec polityki, wśród których najważniejszy był wzrost radykalnych nastrojów wśród Niemców, czego przejawem były powstanie komunistów w Hamburgu (22 października 1923 r.), pucz nazistów w Monachium (8-9 listopada 1923 r.) i wejście komunistów w skład rządów w Saksonii i Turyngii. Z powodu braku poparcia międzynarodowego dla okupacji (m.in. ze strony USA i Wielkiej Brytanii), Francja zdecydowała o zmianie polityki i podjęciu współpracy z Niemcami. Zakończona niepowodzeniem próba narzucenia przez III Republikę swojej woli siłą oznaczała koniec francuskiej hegemonii na kontynencie i stała się początkiem odzyskiwania przez Niemcy mocarstwowego statusu. Konflikt został zakończony przez plan Dawesa, który przewidywał m.in. wydłużenie okresu spłaty reparacji do 60 lat i udzielenie pomocy finansowej Niemcom na stabilizację gospodarki i finansów. Uzależnienie w ten sposób niemieckiej gospodarki od amerykańskich pożyczek doprowadziło do załamania niemieckiej gospodarki po wybuchu kryzysu finansowego w USA w 1929 r. Spowodowało to masowy wzrost bezrobocia i niepokoje społeczne.
Nowe ustalenia pozwoliły zakończyć okupację w połowie 1925 r., jedynie w okręgu Saary Francuzi pozostali do 1935 r.

</doc>
<doc id="4805266" url="https://pl.wikipedia.org/wiki?curid=4805266" title="America, I Hear You Singing">
America, I Hear You Singing

America, I Hear You Singing – studyjny album winylowy nagrany i wydany w 1964 roku przez amerykańskich piosenkarzy: Binga Crosby'ego, Franka Sinatrę oraz Freda Waringa z jego zespołem "The Pennsylvanians". Album jest zbiorem patriotycznych piosenek, nagranych w hołdzie zamordowanemu 22 listopada 1963 roku prezydentowi Johnowi F. Kennedy'emu. Artyści ponownie współpracowali przy albumie "12 Songs of Christmas", wydanym jeszcze w tym samym roku.

</doc>
<doc id="4805267" url="https://pl.wikipedia.org/wiki?curid=4805267" title="Stanisław Weil">
Stanisław Weil

Stanisław Leopold Weil (ur. 15 sierpnia 1875 w Ozorkowie, zm. 25 września 1944 w Warszawie) – polski chemik i farmaceuta, profesor Uniwersytetu Warszawskiego.
Życiorys.
Ukończył IV Gimnazjum w Warszawie, a następnie studia chemiczne na Politechnice w Karlsruhe. Studia uzupełniał na uniwersytecie w Bernie i Fryburgu, gdzie uzyskał za rozprawę "Études sur l'éther cétipique" doktorat w 1899. Po studiach pracował jako asystent przy Katedrze Chemii Organicznej Uniwersytetu w Bernie (1900–1901), a następnie wykładowca w Wyższej Szkole Chemicznej w Mühlhuzie (1902–1903) Potem pracował m.in. w przemyśle nieorganicznym przy produkcji leków. W latach 1907–1908 wykładowca Wyższych Kursów Handlowych w Warszawie. Następnie wykładał chemię w szkołach i kursach pomaturalnych, kierował także pracownią chemiczną Warszawskiego Towarzystwa Farmaceutycznego. Był także w latach 1912–1914 redaktorem naczelnym „Przeglądu Chemiczno-Technicznego” oraz „Wiadomości Farmaceutycznych” wychodzących w Warszawie. 
Po powstaniu Tymczasowej Rady Stanu, od lutego 1917 członek zespołu ds. opracowania Farmakopei Polskiej. Organizator administracji farmaceutycznej w odradzającym się państwie polskim. Od września 1917 był naczelnikiem wydziału farmaceutycznego w Departamencie Spraw Wewnętrznych TRS a potem rządu Rady Regencyjnej. Następnie był naczelnikiem Wydziału Farmace w Ministerstwie Zdrowia Publicznego (1918–1919). Od 1918 był także organizatorem i dyrektorem Państwowego Instytutu Farmaceutycznego (1920–1930) a po jego reorganizacji w Dział Chemii Państwowego Zakładu Higieny był kierownikiem tego działu do 1936. Zadaniem Instytutu było: "badanie i określanie jakości wszelkich środków leczniczych, opatrunkowych, kosmetycznych i wód mineralnych; badanie i określanie jakości tych środków i wód, celem orzekania o dopuszczeniu ich do obrotu handlowego w kraju; badanie i określanie jakości produkowanych w kraju i znajdujących się w handlu surowców lekarskich i wykonywaniu prac z dziedziny środków lekarskich, zgodnie z zamierzeniami gospodarczymi władz państwowych i przedsiębiorczości prywatnej; wykonywanie badań nad hodowlą roślin lekarskich i selekcją nasion tych roślin, oraz wykonywanie prac, zmierzających do popierania produkcji roślin lekarskich w kraju, i ogłaszanie sprawozdań z czynności Instytutu". Jego współpracownikami byli: dr Zenon Martynowicz (późniejszy dyrektor Chemicznego Instytutu Badawczego) i dr Janina Garczyńska-Iwanowska. Od roku 1921 siedzibą Instytutu stał się lokal w gmachu Państwowego Zakładu Higieny, wybudowanym z fundacji Rockefellera przy ulicy Chocimskiej 24 w Warszawie. Był jednocześnie redaktorem „Roczników Farmacji” (1922–1934). 
Od 1921 był wykładowcą chemii farmaceutycznej i historii nauk farmaceutycznych na Wydziale Medycznym Uniwersytetu Warszawskiego. Po uzyskaniu habilitacji (14 grudnia 1923) był docentem, od 1928 profesorem a od 18 października 1930 profesorem tytularnym i wykładowcą chemii farmaceutycznej UW. Na uczelni był organizatorem studiów farmaceutycznych, autor prac monograficznych i podręczników w tym zakresie. Jednocześnie w latach 1928–1932 był dyrektorem oddziału warszawskiego szwajcarskiej firmy farmaceutycznej Hoffmann-La Roche. W latach międzywojennych wraz z bratem Karolem prowadził także odziedziczoną aptekę w Ozorkowie. Po nieszczęśliwym wypadku w 1936 miał sparaliżowaną część ciała, ale nadal pracował naukowo, przygotowując wydanie kolejnego tomu swego podręcznika chemii nieorganicznej. 
Podczas powstania warszawskiego po upadku Mokotowa podczas wypędzania przez Niemców ludności cywilnej z dzielnicy zabity strzałem w tył głowy. 13 listopada 1945 jego zwłoki zostały ekshumowane i pochowane w grobowcu rodzinnym na cmentarzu Powązkowskim (kwatera 47-6-25). 
Należał do Polskiej Korporacji Akademickiej Związek Akademików Gdańskich Wisła. 
Rodzina.
Urodził się w rodzinie ewangelickiej, prowadzącej od XVIII wieku apteki i przedsiębiorstwa farmaceutyczne w Warszawie. Był synem aptekarza z Ozorkowa Hermana Roberta (1832–1887) i Doroty Wilhelminy z Bucholtzów (1848–1922). Jego braćmi byli: przemysłowiec łódzki Karol Fryderyk (1867–1942) i Stefan Robert (1878–1952). Ożenił się z Marią z Miłkowskich (1878–1907) – córką Zygmunta. Mieli córkę Dorotę Zofię (1902–1970), żonę Adama Lewaka (1891–1963), których synem jest botanik Stanisław Lewak (ur. 1930). 

</doc>
<doc id="4805269" url="https://pl.wikipedia.org/wiki?curid=4805269" title="Vicenc Reig">
Vicenc Reig



</doc>
<doc id="4805270" url="https://pl.wikipedia.org/wiki?curid=4805270" title="Julius Adolf Stöckard">
Julius Adolf Stöckard



</doc>
<doc id="4805273" url="https://pl.wikipedia.org/wiki?curid=4805273" title="Robin and the 7 Hoods (album)">
Robin and the 7 Hoods (album)

Robin and the 7 Hoods (podtytuł: Original Score From The Motion Picture Musical Comedy) – studyjny album winylowy autorstwa Franka Sinatry, Deana Martina, Binga Crosby'ego, Sammy'ego Davisa Jr. i Petera Falka nagrany i wydany w 1964 roku. Zawierał utwory wykonane w filmie "Robin i 7 gangsterów" (ang. "Robin and the 7 Hoods") z 1964 roku.
Lista utworów.
Wszystkie piosenki napisane przez Jimmy'ego Van Heusena i Sammy'ego Cahna. Wszystkie utwory zaaranżowane i prowadzone przez Nelsona Riddle'a.

</doc>
<doc id="4805275" url="https://pl.wikipedia.org/wiki?curid=4805275" title="Cetoniinae">
Cetoniinae



</doc>
<doc id="4805278" url="https://pl.wikipedia.org/wiki?curid=4805278" title="12 Songs of Christmas">
12 Songs of Christmas

12 Songs of Christmas – album studyjny z 1964 roku autorstwa Binga Crosby’ego, Franka Sinatry i Freda Waringa z jego zespołem "The Pennsylvanians", zawierający 12 piosenek świątecznych. Piosenkarze współpracowali też przy albumie "America, I Hear You Singing", który ukazał się wcześniej w tym samym roku.
Album został wydany ponownie w 1973 roku przez wytwórnię Warner Music Group.

</doc>
<doc id="4805279" url="https://pl.wikipedia.org/wiki?curid=4805279" title="Katarzyna Czajka-Kominiarczuk">
Katarzyna Czajka-Kominiarczuk

Katarzyna Agnieszka Czajka-Kominiarczuk, pseud. Zwierz Popkulturalny (ur. 9 października 1986 w Warszawie) – polska pisarka, dziennikarka, socjolożka, blogerka i podcasterka, ekspertka filmowa.
Życiorys.
W 2008 ukończyła socjologię w Collegium Civitas, a w 2010 historię na Uniwersytecie Warszawskim. W latach 2015–2018 w Instytucie Stosowanych Nauk Społecznych Uniwersytetu Warszawskiego pracowała badawczo nad doktoratem o kinie polskim w dwudziestoleciu międzywojennym.
Od 2008 pracowała jako dokumentalistka w dziale dokumentacji tygodnika Polityka. Współpracowała również z Domem Spotkań z Historią i Muzeum Historii Polski.
Prowadzi bloga "Zwierz Popkulturalny", gdzie od 2009 pisze o filmach, serialach i szeroko rozumianej popkulturze. W 2012 blog otrzymał nagrodę Bloga Blogerów w konkursie Blog Roku. Swoimi recenzjami filmów, blog przyciąga kilkadziesiąt tysięcy czytelników miesięcznie, a sama autorka jest rozpoznawalną postacią świata kultury, kultury cyfrowej i edukacji filmowej.
Od 2015 wraz z Pawłem Opydo prowadzi podcast "ZVZ" (o społeczeństwie i kulturze), od 2017 – podcast "Czytu Czytu" (o książkach i literaturze), a od czerwca 2020 razem z Patrycją Muchą realizuje podcast o filmowych musicalach pt. "Wtem, piosenka". W maju 2021 premierę miał również jej podcast "Jeszcze słowo", który stanowi uzupełnienie działalności blogowej.
Życie prywatne.
Jest córką Anny Landau-Czajki.

</doc>
<doc id="4805280" url="https://pl.wikipedia.org/wiki?curid=4805280" title="Maxine Waters">
Maxine Waters

Maxine Moore Waters wcześniej Maxine Moore Carr (ur. 15 sierpnia 1938 w Saint Louis) – amerykańska polityczka, członkini Partii Demokratycznej.
Działalność polityczna.
Od 1977 zasiadała w California State Assembly. Następnie od 3 stycznia 1991 do 3 stycznia 1993 przez jedną kadencję była przedstawicielką 29. okręgu, od 3 stycznia 1993 do 3 stycznia 2013 przez dziesięć kadencji była przedstawicielką 35. okręgu, a od 3 stycznia 2013 jest przedstawicielką 43. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4805284" url="https://pl.wikipedia.org/wiki?curid=4805284" title="Puchar Ameryki Północnej w narciarstwie alpejskim 2019/2020">
Puchar Ameryki Północnej w narciarstwie alpejskim 2019/2020

Sezon 2019/2020 Pucharu Ameryki Północnej w narciarstwie alpejskim rozpoczął się 19 listopada 2019 roku. Ta edycja Pucharu rozpoczęła się w Copper Mountain. Ostatnie zawody początkowo miały zostać rozegrane w dniach 17-24 marca 2020 roku w kanadyjskiej Panoramie, lecz zostały odwołane. Finałowe zmagania odbyły się 14 lutego tegoż samego roku w National Winter Activity Center. Zorganizowano 23 starty dla kobiet i 24 dla mężczyzn.
Puchar Ameryki Północnej w narciarstwie alpejskim kobiet.
Wśród kobiet pucharu Ameryki Północnej z sezonu 2018/2019 broniła Amerykanka Nina O’Brien. Tym razem zwyciężyła jej rodaczka, Keely Cashman.
W poszczególnych klasyfikacjach tryumfowały:
Puchar Ameryki Północnej w narciarstwie alpejskim mężczyzn.
Wśród mężczyzn pucharu Ameryki Północnej z sezonu 2018/2019 bronił Amerykanin Kyle Negomir. Tym razem zwyciężył jego rodak, Bridger Gile.
W poszczególnych klasyfikacjach tryumfowali:

</doc>
<doc id="4805289" url="https://pl.wikipedia.org/wiki?curid=4805289" title="Petr Kalaš">
Petr Kalaš

Petr Kalaš (ur. 17 lutego 1940 w Pradze) – czeski inżynier, konsultant i urzędnik państwowy, w latach 2006–2007 minister środowiska.
Życiorys.
Z wykształcenia inżynier, ukończył w 1963 Politechnikę Czeską w Pradze. Pracował w sektorze energetycznym. W 1968 wyemigrował do Szwajcarii, tam kształcił się w ETH Zürich. W latach 1968–1986 pracował w przedsiębiorstwie konsultingowym jako konsultant oraz kierownik projektów w branżach elektrycznej i energetycznej. W latach 1986–2004 zatrudniony w szwajcarskim ministerstwie zajmującym się handlem zagranicznym, gdzie zajmował się współpracą rozwojową z krajami Ameryki Południowej, Afryki i Azji. Od 1994 z ramienia szwajcarskiego rządu był też konsultantem w Banku Światowym. W 2004 zajął się własną działalnością doradczą. Specjalizował się w projektach na rzecz zrównoważonego rozwoju i przeciwdziałania zmianom klimatu.
We wrześniu 2006 mianowany ministrem środowiska w mniejszościowym rządzie Mirka Topolanka. Funkcję tę pełnił do stycznia 2007. W późniejszych latach został m.in. przewodniczącym zespołu doradców ministra Richarda Brabeca.

</doc>
<doc id="4805291" url="https://pl.wikipedia.org/wiki?curid=4805291" title="Nadleśnictwo Strzelce">
Nadleśnictwo Strzelce

Nadleśnictwo Strzelce – jednostka organizacyjna Lasów Państwowych podległa Regionalnej Dyrekcji Lasów Państwowych w Lublinie. Siedziba nadleśnictwa znajduje się w Hrubieszowie, w powiecie hrubieszowskim, w województwie lubelskim. Nazwa nadleśnictwa pochodzi od wsi Strzelce w powiecie chełmskim.
Nadleśnictwo obejmuje część powiatów hrubieszowskiego, chełmskiego i zamojskiego. Wschodnią granicę nadleśnictwa stanowi granica państwowa z Ukrainą.
Historia.
Nadleśnictwo Strzelce powstało w 1936 i objęło lasy Ordynacji Zamojskiej przejęte przez Skarb Państwa za zaległe podatki oraz część lasów skarbowych nadleśnictwa Hrubieszów. Jego teren powiększył się w 1944 poprzez przyłączenie znacjonalizowanych przez komunistów lasów prywatnych. 1 stycznia 1973 połączono nadleśnictwa Strzelce i Hrubieszów.
Ochrona przyrody.
Na terenie nadleśnictwa znajdują się dwa rezerwaty przyrody:
oraz Strzelecki Park Krajobrazowy.
Drzewostany.
Typy siedliskowe lasów nadleśnictwa (z ich powierzchniowym udziałem procentowym):
Najważniejszym typem siedliskowym jest las świeży, który zajmuje 64% powierzchni lasów nadleśnictwa.
Gatunki lasotwórcze lasów nadleśnictwa (z ich udziałem procentowym):
Przeciętna zasobność drzewostanów nadleśnictwa wynosi &gt;232 m3/ha, a przeciętny wiek 58 lat.

</doc>
<doc id="4805293" url="https://pl.wikipedia.org/wiki?curid=4805293" title="Marian Zdon">
Marian Zdon

Marian Zdon (Zdoń) (ur. 28 maja 1898 we Lwowie, zm. 2 września 1939 w Krakowie) – podpułkownik dyplomowany piechoty Wojska Polskiego, kawaler Virtuti Militari.
Życiorys.
6 sierpnia 1914, jako uczeń seminarium nauczycielskiego wstąpił do Legionów Polskich. 17 kwietnia 1915, jako żołnierz 2. kompanii V batalionu I Brygady Legionów Polskich został ranny w czasie walk nad Nidą. Po rekonwalescencji ponownie w polu. Do wycofania Legionów z frontu w październiku 1916 uczestniczył łącznie w 40 potyczkach i bitwach.
W grudniu 1929, po ukończeniu kursu próbnego i odbyciu obowiązkowego stażu liniowego, został przeniesiony z Batalionu Podchorążych Rezerwy Piechoty Nr 10 w Gródku Jagiellońskim do Wyższej Szkoły Wojennej w Warszawie, w charakterze słuchacza dwuletniego Kursu 1929/1931. 1 września 1931, po ukończeniu kursu i otrzymaniu dyplomu naukowego oficera dyplomowanego, został przeniesiony do 36 Pułku Piechoty w Warszawie na stanowisko dowódcy batalionu. W październiku 1932 został przeniesiony do 8 Dywizji Piechoty w Modlinie na stanowisko szefa sztabu. W październiku 1935 został przeniesiony do 66 Pułku Piechoty w Chełmnie na stanowisko dowódcy batalionu detaszowanego w Grudziądzu. Na stopień podpułkownika został mianowany ze starszeństwem z 1 stycznia 1936 i 31. lokatą w korpusie oficerów piechoty. W latach 1936–1937 pełnił służbę w 64 Pułku Piechoty w Grudziądzu na stanowisku zastępcy dowódcy pułku. W marcu 1939 pełnił służbę w Generalnym Inspektoracie Sił Zbrojnych na stanowisku II oficera sztabu generała do prac przy GISZ „na odcinku Kraków” gen. bryg. Antoniego Szyllinga. 23 marca 1939 został wyznaczony na stanowisko szefa Oddziału II Sztabu Armii „Kraków”. Na tym stanowisku uczestniczył w przygotowaniach wojennych i początkowej fazie kampanii wrześniowej.
Zginął 2 września 1939, w czasie przedpołudniowego bombardowania Dworca Głównego w Krakowie przez Luftwaffe.

</doc>
<doc id="4805294" url="https://pl.wikipedia.org/wiki?curid=4805294" title="Number 1's (album Mariah Carey)">
Number 1's (album Mariah Carey)



</doc>
<doc id="4805296" url="https://pl.wikipedia.org/wiki?curid=4805296" title="Popovići">
Popovići



</doc>
<doc id="4805297" url="https://pl.wikipedia.org/wiki?curid=4805297" title="Mária Geržová">
Mária Geržová

Mária Geržová (ur. 8 września 1820 w Bańskiej Szczawnicy, zm. 22 maja 1899 tamże) – bohaterka poematu "Marina" Andreja Sládkoviča, słowackiego poety okresu romantyzmu.
Życiorys.
Maria nazywana Mariną była córką kupca, garbarza, właściciela kilku domów i miejskiego radnego Pavla Pischla. Uważano ją za najpiękniejszą dziewczynę w mieście. Miała zdolności plastyczne, interesowała się literaturą, geografią, ekonomią i filozofią. Z tej ostatniej dziedziny korepetycji udzielał jej 19-letni uczeń miejscowego ewangelickiego liceum, Andrej Braxatoris, bardziej znany pod nazwiskiem Sládkovič. Korepetycjami zarabiał na naukę i życie, a do domu Pischlów trafił jako korepetytor młodszego brata Mariny. Młodzi zakochali się w sobie i zaręczyli, gdy Andrej wyjeżdżał na studia do Bratysławy. Po dwóch latach wyruszył do Halle, aby studiować tam teologię i filozofię. Tymczasem matka Mariny, która w międzyczasie owdowiała, znalazła jej innego kandydata na męża, piernikarza Juraja. Marina napisała do Andreja, a gdy ten odpisał, że nie ma zamiaru na razie się żenić, w maju 1845 roku wyszła za mąż. Urodziła 5 dzieci, z których przeżyło tylko dwóch synów: Jan i Karol. Karol wyjechał do Bratysławy i zginął, gdy wrócił do Bańskiej Szczawnicy po śmierci matki. Jan dwukrotnie się żenił, ale pierwsza żona i dwaj synowie zmarli na szkarlatynę, a z drugą żoną się rozwiódł. Po śmierci męża, a potem syna Jana Marina zamknęła się w sobie, tracąc kontakt z rzeczywistością. Zmarła w ubóstwie i została pochowana na miejscowym cmentarzu w grobie rodzinnym.

</doc>
<doc id="4805299" url="https://pl.wikipedia.org/wiki?curid=4805299" title="Channel 1 (Izrael)">
Channel 1 (Izrael)



</doc>
<doc id="4805301" url="https://pl.wikipedia.org/wiki?curid=4805301" title="Mielewicze (rejon werenowski)">
Mielewicze (rejon werenowski)

Mielewicze (; ) – chutor na Białorusi, w obwodzie grodzieńskim, w rejonie werenowskim, w sielsowiecie Żyrmuny.
Dawniej wieś. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Żyrmuny.

</doc>
<doc id="4805302" url="https://pl.wikipedia.org/wiki?curid=4805302" title="Mielewicze">
Mielewicze



</doc>
<doc id="4805303" url="https://pl.wikipedia.org/wiki?curid=4805303" title="Polskie Radio Trójka">
Polskie Radio Trójka



</doc>
<doc id="4805306" url="https://pl.wikipedia.org/wiki?curid=4805306" title="Thunderbolts of the Gods">
Thunderbolts of the Gods

Thunderbolts of the Gods – dwunasty album studyjny polskiej grupy muzycznej Graveland. Wydawnictwo ukazało się 14 czerwca 2013 roku nakładem wytwórni muzycznej No Colours Records.

</doc>
<doc id="4805307" url="https://pl.wikipedia.org/wiki?curid=4805307" title="Dwór Schwabego">
Dwór Schwabego



</doc>
<doc id="4805308" url="https://pl.wikipedia.org/wiki?curid=4805308" title="Hanna Grotkowska">
Hanna Grotkowska

Hanna Maria Grotkowska (ur. 15 stycznia 1954, zm. 23 czerwca 1991) – polska urzędniczka państwowa, działaczka opozycyjna w PRL, w 1990 wicewojewoda ostrołęcki.
Życiorys.
Jej dziadek Jan Grotkowski był żołnierzem AK, został rozstrzelany w 1945. Córka działacza NSZZ Rolników Indywidualnych „Solidarność” Mieczysława, bratanica trenera i sędziego zapasów Józefa. W rodzinnym Przasnyszu ukończyła liceum ogólnokształcące, następnie w Warszawie odbyła studia z technologii żywności.
Pracowała jako kierownik zakładu przemysłowego w Przasnyszu. W miejscu pracy organizowała struktury NSZZ Rolników Indywidualnych „Solidarność”, zajmowała się kolportażem podziemnej prasy i organizacją spotkań we własnym mieszkaniu. W trakcie stanu wojennego została internowana. Za działalność opozycyjną została aresztowana i w 1985 skazana na karę pozbawienia wolności (odbywaną w Białymstoku). Po zwolnieniu z więzienia pozbawiona pracy przez kilka lat pracowała jako opiekunka.
W 1989 należała do założycieli Komitetu Obywatelskiego „Solidarność”. Od 1 sierpnia do 6 listopada 1990 pełniła funkcję pierwszego niekomunistycznego wicewojewody ostrołęckiego, dołączyła także do Zjednoczenia Chrześcijańsko-Narodowego. Zginęła w wypadku samochodowym w okolicy Ciechanowa, została pochowana na cmentarzu rzymskokatolickim w Przasnyszu. W 2010 odsłonięto jej popiersie w parku w Rostkowie.

</doc>
<doc id="4805317" url="https://pl.wikipedia.org/wiki?curid=4805317" title="Transform">
Transform

Transform – czwarty album amerykańskiego zespołu industrial metalowego Powerman 5000, wydany 20 maja 2003 roku. Album sprzedał się w 148 561 egzemplarzach w samych Stanach Zjednoczonych w 2003 roku i jest ostatnim albumem spod szyldu wytwórni DreamWorks Records. 
Styl.
Styl muzyczny zespołu na albumie "Transform" uległ zmianie, kierując się w stronę punk rocka i metalu alternatywnego. W stosunku do poprzednich dokonań ograniczono wpływy industrial metalu i nu metalu, zdecydowano się na kompozycje bardziej proste i bezpośrednie. 
Wizualnie, co widać na przykładzie teledysku do utworu "Free", zespół odszedł od motywu science fiction i zamiast typowo "kosmicznych" strojów postanowił skierować się ku luźniejszemu stylowi ubiorów, a czerwone pomieszczenie zamalowane graffiti, w którym występowali tworzyło typowo punkową atmosferę. 
Kierunek obrany przez nich był kontynuowany na albumie "Destroy What You Enjoy", który zawierał tylko punkrockowe brzmienie, kompletnie porzucając industrial metalowe korzenie, do czasu wydania "Somewhere on the Other Side of Nowhere", gdzie powrócono do wcześniej znanego stylu.
Promocja albumu.
Grupa ogłosiła trasę koncertową z zespołami Stone Sour i Ra, która miała promować album. Pojawili się również jako goście w talk show "Jimmy Kimmel Live!", gdzie wykonali utwór "Action" oraz "The Late Late Show", w którym zagrali piosenkę "Free".
Później zespół we wrześniu rozpoczął także główną trasę koncertową wraz z zespołami Mudvayne i V Shape Mind oraz wystąpił między innymi na festiwalu "X-Fest".
W międzyczasie trwania trasy koncertowej DreamWorks Records zostało wykupione przez Interscope Records, co przyczyniło się do zaprzestania promocji albumu, zmuszając tym samym zespół do wycofania się z trasy. W grudniu 2003 roku frontman grupy Spider One potwierdził przejęcie wytwórni DreamWorks Records.

</doc>
<doc id="4805323" url="https://pl.wikipedia.org/wiki?curid=4805323" title="Sudoměřický potok">
Sudoměřický potok

Sudoměřický potok (w języku czeskim), Sudomerický potok (w języku słowackim) – potok przepływający przez pogranicze czesko–słowackie. Jego długość wynosi 13,8 km, a powierzchnia zlewni 30,1 km².
Źródło potoku znajduje się na wysokości 530 m n.p.m. na północnym zboczu góry Tlstá hora (556 m) położonej w południowej części Białych Karpat. Płynie w kierunku północno-zachodnim i na większości długości wyznacza granicę czesko-słowacką. Przepływa przez osadę Mlýnky, gdzie wpada do niego potok Mandát stanowiący prawy dopływ. Tam też znajduje się zbiornik retencyjny pełniący również funkcje rekreacyjne. Przepływa przez czeską miejscowość Sudoměřice, za którą uchodzi do kanału Baťův kanál na wysokości 165 m n.p.m. Średni przepływ w ujściu wynosi 0,12 m³/s. Stamtąd wody potoku trafiają do Morawy stanowiącej lewy dopływ Dunaju, który uchodzi do Morza Czarnego.

</doc>
<doc id="4805329" url="https://pl.wikipedia.org/wiki?curid=4805329" title="Sudomerický potok">
Sudomerický potok



</doc>
<doc id="4805335" url="https://pl.wikipedia.org/wiki?curid=4805335" title="Karjamaa">
Karjamaa

Karjamaa (z est. pastwisko) – jedna z poddzielnic Põhja-Tallinn, będącej dzielnicą Tallinna, stolicy Estonii. Znajduje się na północny zachód od historycznego centrum miasta, nad brzegiem Zatoki Tallińskiej. W 2020 roku zamieszkana przez 4949 osób.

</doc>
<doc id="4805342" url="https://pl.wikipedia.org/wiki?curid=4805342" title="Patriks Gailums">
Patriks Gailums

Patriks Gailums (ur. 10 maja 1998) – łotewski lekkoatleta specjalizujący się w rzucie oszczepem.
W 2013 roku zajął trzecie miejsce podczas olimpijskiego festiwalu młodzieży. Dwa lata później był 11. na mistrzostwach świata juniorów młodszych. Finalista mistrzostw świata U20 w Bydgoszczy (2016). Zajmował czwarte miejsca na mistrzostwach Europy U20 w 2017 oraz mistrzostwach kontynentu U23 w 2019. Bez powodzenia startował w mistrzostwach Europy w Berlinie (2018).
Medalista mistrzostw Łotwy oraz mistrzostw krajów nordyckich. Reprezentant kraju w pucharze Europy w rzutach i meczach międzypaństwowych.
Rekord życiowy: 83,65 (21 maja 2022, Kalamata).

</doc>
<doc id="4805356" url="https://pl.wikipedia.org/wiki?curid=4805356" title="Symeon I (koptyjski patriarcha Aleksandrii)">
Symeon I (koptyjski patriarcha Aleksandrii)

Symeon I (ur. ?, zm. 18 lipca 700) – w latach 692-700 42. patriarcha (papież) Koptyjskiego Kościoła Ortodoksyjnego. 

</doc>
<doc id="4805359" url="https://pl.wikipedia.org/wiki?curid=4805359" title="Potkraj">
Potkraj



</doc>
<doc id="4805361" url="https://pl.wikipedia.org/wiki?curid=4805361" title="Tęcza (piosenka)">
Tęcza (piosenka)



</doc>
<doc id="4805362" url="https://pl.wikipedia.org/wiki?curid=4805362" title="Mária Ferenčuhová">
Mária Ferenčuhová

 
Mária Ferenčuhová właściwie Mária Ridzoňová Ferenčuhová (ur. 7 grudnia 1975 w Bratysławie) – słowacka poetka, pisarka, redaktorka, tłumaczka i krytyk filmowy.
Życiorys.
Mária Ferenčuhová urodziła się 7 grudnia 1975 r. w Bratysławie. W 2000 r. ukończyła scenariusz filmowy i telewizyjny oraz dramaturgię na Wydziale Filmu i Telewizji Wyższej Szkole Sztuk Scenicznych w Bratysławie. W 2003 r. ukończyła studia doktoranckie z zakresu historii i teorii filmu, radia i telewizji. Studiowała także językoznawstwo na École des hautes études en sciences sociales w Paryżu.
Od 2003 r. wykłada w Wyższej Szkole Sztuk Scenicznych. W latach 2004–2007 była prorektorem, w latach 2010–2012 prorektorem Wydział Filmu i Telewizji Wyższej Szkoły Sztuk Scenicznych. W 2011 r. została profesorem nadzwyczajnym. Od 2000 r. jest redaktorką czasopisma filmowego „Kino-Ikon”. Jest członkiem jury wielu festiwali filmowych a także jurorem poetyckiej Nagrody Václava Buriana.
Twórczość.
W 2003 r. opublikowała pierwszy tom poezji "Skryté titulky", w 2008 r. kolejny "Princíp neistoty" (2008) i w 2013 r. "Ohrozený druh" (2013). Obok wierszy wydała trzy książki poświęcone teorii i historii filmu, a także przetłumaczyła z języka francuskiego działa m.in. Paula Virilio, Amélie Nothomb, Philippe Brenota. Jej książki, poezja i tłumaczenia, zostały opublikowane w wielu czasopismach i antologiach. Wiersze zostały przetłumaczone na polski, francuski, angielski, serbski, ukraiński, macedoński i słoweński. Artykuły i recenzje Ferenčuhovej ukazują się w czasopismach "„Kino-Ikon”", "„OS”", "„História”", "„Romboid”", "„Tvorba T”", "„Slovenské divadlo”", "„Človek a spoločnosť”", "„Cinepur”" i "„Iluminace”".

</doc>
<doc id="4805363" url="https://pl.wikipedia.org/wiki?curid=4805363" title="SL-3">
SL-3

SL-3 – polski szybowiec amatorski zbudowany w dwudziestoleciu międzywojennym, wziął udział w II Wszechpolskim Konkursie Szybowcowym. Była to pierwsza konstrukcja lotnicza opracowana przez Zygmunta Puławskiego.
Historia.
Zygmunt Puławski i Jerzy Bistram, członkowie Sekcji Lotniczej Koła Mechaników Studentów Politechniki Warszawskiej, w 1923 roku opracowali projekt szybowca, który otrzymał nazwę „SL-3”. Projekt został zaakceptowany przez komisję techniczną Sekcji, przewidywano, że wystartuje w zawodach szybowcowych planowanych na 1924 roku. Uzyskano wsparcie Departamentu Żeglugi Powietrznej w postaci materiałów do budowy szybowca. Prace nad budową trwały w okresie luty – lipiec 1924 roku, wykonali je studenci Politechniki Warszawskiej. Wykorzystano hangar udostępniony przez Centralne Warsztaty Lotnicze.
Po zakończeniu budowy, latem 1924 roku na lotnisku mokotowskim wykonano próby szybowca. Po starcie z użyciem liny gumowej wykonano skoki. W październiku 1924 roku szybowiec został zaprezentowany na Wystawie Ligi Obrony Powietrznej i Przeciwgazowej w Warszawie. W 1925 roku szybowiec został zgłoszony do udziału w II Wszechpolskim Konkursie Szybowcowym na Oksywiu koło Gdyni w maju – czerwcu 1925 roku. W warsztatach 1. pułku lotniczego przeprowadzono remont, podczas którego usunięto uszkodzenia jakie szybowiec odniósł podczas prób i w trakcie wystawy. Również wtedy zmieniono usterzenie (wykorzystano usterzenie wymontowane z szybowca J. Wojciechowskiego).
W połowie maja szybowiec dotarł na miejsce zawodów. Podczas montażu szybowiec wyposażono w podwozie kołowe. Szybowiec otrzymał numer konkursowy 8, jego pilotem był kapitan Stanisław Jakubowski z 1. pułku lotniczego. Podczas jedynego lotu został uszkodzony, nie zdecydowano się na jego remont. Szybowiec uległ zniszczeniu w końcu 1925 roku.

</doc>
<doc id="4805365" url="https://pl.wikipedia.org/wiki?curid=4805365" title="Martin Widmark">
Martin Widmark

Martin Widmark (ur. 19 marca 1961 w Linköping) – szwedzki pisarz specjalizujący się w literaturze dla dzieci i młodzieży.
Martin Widmark jest uważany za jednego z największych szwedzkich współczesnych autorów literatury dla dzieci. Seria Biuro Detektywistyczne Lassego i Mai cieszy się niesłabnącą popularnością i nie schodzi z list bestsellerów w wielu krajach.
W Polsce jego książki publikują Wydawnictwo Zakamarki (wszystkie w tłumaczeniu Barbary Gawryluk) i Wydawnictwo Mamania.
Książki.
Do tej pory w Polsce ukazały się następujące książki:
Seria Biuro Detektywistyczne Lassego i Mai
Poza serią
Komiksy
Seria Dawid i Larisa
Książki opublikowane przez Wydawnictwo Mamania.
Seria Nelly Rapp
Seria Halvdan Wiking

</doc>
<doc id="4805374" url="https://pl.wikipedia.org/wiki?curid=4805374" title="Prača">
Prača



</doc>
<doc id="4805376" url="https://pl.wikipedia.org/wiki?curid=4805376" title="Lidija Tanuszewska">
Lidija Tanuszewska

Lidija Tanuszewska (ur. 1969 w Skopju) – tłumaczka polskiej literatury na język macedoński, pracownica naukowa Uniwersytetu Świętych Cyryla i Metodego w Skopju (ang. University of Saunts Cyril and Methodius in Skopje, mac. Универзитет „Св. Кирил и Методиј“ во Скопје).
Życiorys.
W latach 1994–1998 pracowała jako lektorka języka macedońskiego w Instytucie Filologii Słowiańskiej Uniwersytetu Śląskiego. Prof. dr hab Lidija Tanuszewska prowadzi zajęcia z literatury polskiej, problematyki przekładu literatury polskiej na macedoński w Katedrze Slawistyki na Wydziale Filologicznym Uniwersytetu Świętych Cyryla i Metodego w Skopju. Od 2001 r. tłumaczy polską literaturę na język macedoński.
Zasiada w radzie programowej serii „Przekładów Literatur Słowiańskich” Wydawnictwa Uniwersytetu Śląskiego.
W 2013 r. brała udział w wydarzeniu o nazwie Podróże Tłumaczy Ryszarda Kapuścińskiego na III Światowym Kongresie Tłumaczy Literatury Polskiej, które odbywało się 19-23 czerwca 2013 w Krakowie.

</doc>
<doc id="4805386" url="https://pl.wikipedia.org/wiki?curid=4805386" title="Lidia Tanuszewska">
Lidia Tanuszewska



</doc>
<doc id="4805388" url="https://pl.wikipedia.org/wiki?curid=4805388" title="Jacek Mielcarek">
Jacek Mielcarek

Jacek Mielcarek (ur. 17 maja 1964 w Prudniku) – polski muzyk klarnecista i saksofonista, kompozytor i autor tekstów; dziennikarz muzyczny.
Jest absolwentem wydziału jazzu na Akademii Muzycznej w Katowicach oraz Podyplomowych Studiów Etnomuzykologicznych na Uniwersytecie Warszawskim (2013).
Działalność muzyczna.
Od dzieciństwa ujawniał uzdolnienia muzyczne. Jako kilkuletni chłopiec uczył się grać na fortepianie na zajęciach muzycznych w Owińskach pod Poznaniem, gdzie spędził 6 lat.
Następnie uczęszczał do szkoły muzycznej I st w Krakowie, II stopnia w Opolu – dyplom w 1986 z klarnetu i saksofonu. Następnie studiował na wydziale jazzu i muzyki rozrywkowej w Katowicach. Dyplom z saksofonu w klasie Prof. Jerzego Jarosika otrzymał w 1990 roku. Po ukończeniu studiów koncertował w Kanadzie i USA wraz z czołówką polskich muzyków rozrywkowych, m.in. z Krzysztofem Krawczykiem. 
Po powrocie do kraju grał głównie jazz występując w klubach muzycznych. W Radiu Opole przedstawiał najnowsze nagrania muzyków sceny jazzowej. W składzie Opole Big Band, działającym przy Filharmonii Opolskiej, występował jako saksofonista i wokalista na wielu estradach Europy, m.in. na Festiwalu Jazzowym w Montreux. W 2005 roku Radio Opole wydało płytę „Mellow Look”, w której zagrał w duecie z pianistą Markiem Walarowskim.
W 2008 współtworzył Jacek Mielcarek Trio wraz z basistą Kubą Mielcarkiem (prywatnie synem) oraz perkusistą Noamem Davidem (pochodzącym z Izraela). Trio porusza się w szerokim spektrum stylów muzycznych – od jazzu, etnojazzu, przez muzykę ludową zwłaszcza polską aż po kompozycje własne członków zespołu. Jest współtwórcą projektów Nisza i Śliczne Goździki (2011). 
Wraz z Kubą Mielcarkiem stworzył muzyczno-kontemplacyjne misterium pasyjne "Zbliżam się k'Tobie". W 2016 roku misterium zostało nagrane na płycie "Zbliżam się k'Tobie" wydanej przez Braci Mniejszych Kapucynów z Prowincji Warszawskiej.
Muzyk brał udział w nagraniu wielu płyt, takich jak "Mellow look", "I co dalej?", "Kumija Trio". Pojawiał się na płytach Kapeli Brodów, Anny Brody, Wielbłądów, Józwy Mintofta, Indii Czajkowskiej, Phillipa Brackena, Roberta Czecha, zespołu Carrantuohill, Natalii Kukulskiej, Beaty Bednarz, Krzysztofa Nurkiewicza, Anny Panas, Pawła Steczkowskiego, śląskim projekcie Rasa.
Współpracował z muzykami, takimi jak: (alfabetycznie) Phillip Bracken, Witek Broda, Ania Broda, India Czajkowska, Noam David, Noumassan Dembele, Karo Glazer, Dima Gorelik, Krzysztof Kobyliński, Krzysztof Krawczyk, Natalia Kukulska, Przemek Łozowski, Heniek Małolepszy, Kapela Niwińskich 5, Janusz Prusinowski, Paweł Steczkowski, Adam Strug, Krzysztof Ścierański, Katarzyna Szurman, Marek Walarowski, Patryk Walczak, Barbara Wilińska. Występował w USA, Kanadzie, Rosji, Szwajcarii, Szwecji, Francji, Irlandii, Ukrainie, Rumunii.
Współpraca z radiem.
Od 1993 roku Jacek Mielcarek prowadzi w radiu audycje z pogranicza jazzu, muzyki folkowej, etnicznej, eksperymentalnej, a także (od 2007) związane z muzyką ludową. Są to programy takie, jak Jazzofonia, Muzyka źródeł, Słuchać i słyszeć, Od Armstronga do Prince’a, Etniczne drogi świata, Muzyka bez słów, O Kulturze – Debata. Jest również autorem słuchowisk radiowych.
Twórczość kompozytorska.
Jest autorem muzyki i tekstów piosenek pisanych dla siebie i innych wykonawców, m.in. dla Zbigniewa Wodeckiego słów piosenki "Kochaj mnie".
Linki zewnętrzne.
 
 

</doc>
<doc id="4805390" url="https://pl.wikipedia.org/wiki?curid=4805390" title="Santomyśl">
Santomyśl



</doc>
<doc id="4805393" url="https://pl.wikipedia.org/wiki?curid=4805393" title="Ryszard Jania">
Ryszard Jania

Ryszard Andrzej Jania (ur. 11 maja 1959) – polski menedżer i urzędnik państwowy, w latach 1991–1995 wicewojewoda tarnobrzeski.
Życiorys.
Absolwent Akademii Ekonomicznej w Krakowie. Pracował m.in. jako pełnomocnik prezesa Agencji do Spraw Inwestycji Zagranicznych w województwie tarnobrzeskim. Od 1 sierpnia 1991 do 22 lutego 1995 zajmował stanowisko wicewojewody tarnobrzeskiego. W 1995 związał się z koncernem NSG/Pilkington, od 2000 pełni funkcję prezesa Pilkington Automotive Poland. W 2015 został też szefem klastra Wschodniego Sojuszu Motoryzacyjnego. Zasiadł w radach nadzorczych m.in. Tarnobrzeskiej Agencji Rozwoju Regionalnego i Związku Pracodawców Przemysłu Motoryzacyjnego i Artykułów Przemysłowych.
Uhonorowany tytułami zasłużony dla Tarnobrzega i zasłużony dla Nowej Dęby oraz wyróżnieniami branżowymi. W 2019 został honorowym obywatelem Tarnobrzega.

</doc>
<doc id="4805396" url="https://pl.wikipedia.org/wiki?curid=4805396" title="Tony Cárdenas">
Tony Cárdenas

Tony Cárdenas właściwie Antonio Cárdenas (ur. 31 marca 1963 w Los Angeles) – amerykański polityk, członek Partii Demokratycznej.
Działalność polityczna.
Od 1996 do 2002 zasiadał w California State Assembly. Od 2003 był radnym miasta Los Angeles. Następnie od 3 stycznia 2013 jest przedstawicielem 29. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4805408" url="https://pl.wikipedia.org/wiki?curid=4805408" title="Marcin Głowiński">
Marcin Głowiński

Marcin Krzysztof Głowiński (ur. 19 lipca 1982) – polski duchowny rzymskokatolicki, doktor nauk społecznych, kanonik honorowy, rektor Arcybiskupiego Seminarium Duchownego w Poznaniu w latach 2019–2021, proboszcz parafii św. Jadwigi Śląskiej w Poznaniu od 2022.
Życiorys.
Święcenia diakonatu otrzymał 18 maja 2006 w bazylice archikatedralnej Świętych Apostołów Piotra i Pawła w Poznaniu z rąk biskupa pomocniczego poznańskiego Marka Jędraszewskiego. W 2007 ukończył formację w Arcybiskupim Seminarium Duchownym w Poznaniu oraz uzyskał magisterium na Wydziale Teologicznym Uniwersytetu im. Adama Mickiewicza na podstawie pracy magisterskiej "Kaznodzieja jako wychowawca młodzieży – na przykładzie wybranych homilii publikowanych w miesięczniku homiletycznym „Biblioteka Kaznodziejska”", napisanej pod kierunkiem ks. dr. Adama Kalbarczyka. Święcenia prezbiteratu otrzymał 24 maja 2007 w bazylice archikatedralnej Świętych Apostołów Piotra i Pawła w Poznaniu z rąk arcybiskupa metropolity poznańskiego Stanisława Gądeckiego. Odbył studia doktoranckie z zakresu pedagogiki na Wydziale Nauk Społecznych Katolickiego Uniwersytetu Lubelskiego Jana Pawła II, a 30 września 2019 uzyskał stopień naukowy doktora na podstawie dysertacji "Wychowawczy potencjał wspólnoty. Studium na przykładzie „L’Arche” oraz „Wiary i Światła”", podejmującej kwestię diagnozy potencjału wychowawczego wspólnoty, napisanej pod kierunkiem dr hab. Lucyny Dziaczkowskiej.
Po święceniach prezbiteratu został skierowany do posługi w parafii św. Marii Magdaleny w Wielichowie. W późniejszych latach był kierowany do parafii: Matki Boskiej Bolesnej w Poznaniu, Najświętszej Maryi Panny Niepokalanie Poczętej w Poznaniu, pracował także w poznańskiej Kurii Metropolitalnej na stanowisku referenta ds. katechezy. 1 lipca 2019 objął urząd rektorski Arcybiskupiego Seminarium Duchownego w Poznaniu. Od 1 września 2021 został skierowany do pomocy duszpasterskiej w parafii pw. Nawiedzenia Najświętszej Maryi Panny w Poznaniu oraz mianowany kuratorem osób duchownych podejrzanych, oskarżonych, skazanych lub uniewinnionych za przestępstwo wykorzystania seksualnego nieletnich poniżej 18. roku życia lub niepełnosprawnych. Z dniem 1 marca 2022 został mianowany proboszczem parafii św. Jadwigi Śląskiej w Poznaniu.
19 grudnia 2019 arcybiskup Stanisław Gądecki wręczył mu nominację na kanonika honorowego Kapituły Metropolitalnej Poznańskiej.

</doc>
<doc id="4805412" url="https://pl.wikipedia.org/wiki?curid=4805412" title="Mury obronne Tallinna">
Mury obronne Tallinna

Zespół murów obronnych i baszt wokół Starego Miasta w Tallinnie budowany był etapami od II poł. XIII w. do XVI w.
Historia i architektura.
Budowę murów obronnych i baszt rozpoczęto w 1265 r. na rozkaz królowej Małgorzaty Sambirii. Umocnienia wznoszone były z dostępnego na miejscu wapienia, początkowo miały wysokość pięciu metrów i grubość 1,5 m. Dokładny przebieg murów i rozmieszczenie baszt zostały zaprojektowane przez fortyfikatora Johannesa Kanne, któremu w 1310 r. król Eryk Menved powierzył zadanie zmodernizowania umocnień Rewla. Plan Kannego był realizowany bardzo powoli i zaprojektowane przez niego mury, i to nie w całości (bez północnego odcinka), ukończono dopiero w 1345 r. W roku następnym, gdy Rewel przeszedł w ręce zakonu krzyżackiego, budowa murów według projektu Kannego została ukończona. W 1355 r. zakończono prace nad ich północnym odcinkiem. Umocnienia osiągnęły wysokość 6,5 metra i grubość maksymalnie 2,3 metra. W II poł. XIV w. i na początku XV w. w murach budowane były baszty, których liczba do 1413 r. przekroczyła 30.
Ostatecznie w XV w. mury osiągnęły wysokość 16 m i grubość trzech metrów, natomiast czteropiętrowe baszty nawet 18-22 metrów. Umocnienia pełniły funkcje głównej linii obrony miasta do XVII w. Swoje wojskowe znaczenie straciły ostatecznie po wielkiej wojnie północnej. Wtedy też miasto zaczęło rozwijać się poza linią murów.
Stan zachowania.
Łączny obwód murów miejskich Starego Miasta w Tallinnie wynosi 3,8 km, z czego 2,4 przypada na Dolne Miasto, pozostała część – na Górne Miasto. W murach historycznie znajdowało się 46 baszt, z których przetrwały 22 (według innego źródła – 26).
W północno-zachodnim narożniku murów znajduje się baszta Kiek in de Kök, która w momencie budowy w XV w. była najpotężniejszą taką budowlą na dzisiejszym terytorium krajów bałtyckich. Druga podobna wieża, Gruba Małgorzata, wzniesiona w XVI w., położona jest w północnym narożniku zespołu miejskiego. Na północno-zachodnim odcinku murów Dolnego Miasta znajduje się osiem baszt: Grusbeketagune, Eppingi, Plate, Köismäe, Loewenschede, Nunnadetagune, Kudjala, Sauna oraz Nunna.
W murach Dolnego Miasta znajdowało się sześć bram, wszystkie z basztami nadbramnymi. W XV w. bramy i prowadzące do nich mosty zwodzone ponad miejską fosą dodatkowo wzmocniono, wznosząc przed każdą z nich dwie niewielkie baszty. Przez Wielką Bramę Morską (Suur Rannavärav")" wiódł wjazd od strony północnej, od północnego wschodu wzniesiono Małą Bramę Morską (Väike Rannavärav")". Główny wschodni wjazd do miasta prowadził przez Bramę Viru. Na południowym wschodzie znajdowała się Brama Bydlęca (Karja-värav), na południu Brama Harju, na zachodzie Brama Mniszek (Nunnavärav). Większość tych obiektów – bram i baszt – została rozebrana, gdy straciła znaczenie obronne; przetrwały jedynie Wielka Brama Morska i częściowo Brama Viru.
Na Górne Miasto prowadziły natomiast jedynie dwie bramy: Długa Noga (Pikk jalg) dla wozów i jeźdźców, ukończona w 1380 r., oraz przeznaczona dla pieszych Krótka Noga (Lühike jalg) z XV w. Obie te bramy zachowały się.

</doc>
<doc id="4805416" url="https://pl.wikipedia.org/wiki?curid=4805416" title="Jan Filip (książę Saksonii-Altenburg)">
Jan Filip (książę Saksonii-Altenburg)



</doc>
<doc id="4805417" url="https://pl.wikipedia.org/wiki?curid=4805417" title="Fryderyk Wilhelm II (książę Saksonii-Altenburg)">
Fryderyk Wilhelm II (książę Saksonii-Altenburg)



</doc>
<doc id="4805418" url="https://pl.wikipedia.org/wiki?curid=4805418" title="Fryderyk Wilhelm III (książę Saksonii-Altenburg)">
Fryderyk Wilhelm III (książę Saksonii-Altenburg)



</doc>
<doc id="4805419" url="https://pl.wikipedia.org/wiki?curid=4805419" title="Takeli">
Takeli



</doc>
<doc id="4805420" url="https://pl.wikipedia.org/wiki?curid=4805420" title="Jerzy Ignaszak">
Jerzy Ignaszak

Jerzy Stanisław Ignaszak (ur. 2 kwietnia 1955 w Bogatyni) – polski urzędnik państwowy i samorządowy, specjalista ochrony środowiska, w latach 1990–1994 wicewojewoda wałbrzyski.
Życiorys.
W 1978 ukończył studia na Uniwersytecie Wrocławskim, kształcił się podyplomowo na Akademii Ekonomicznej we Wrocławiu. Uzyskał uprawnienia rzeczoznawcy i biegłego z zakresu oceny oddziaływania różnych projektów na środowisko, publikował także książki dotyczące ochrony środowiska i gospodarki.
Pracował jako nauczyciel w Zespole Szkół Ceramicznych w Szczawnie-Zdroju, inspektor w Ośrodku Badań i Kontroli Środowiska w Wałbrzychu, następnie jako inspektor i dyrektor Wydziału Ochrony Środowiska Urzędu Wojewódzkiego w Wałbrzychu. Od 15 września 1990 do 28 lutego 1994 zajmował stanowisko wicewojewody wałbrzyskiego, jednocześnie był radnym Wałbrzycha I kadencji (1990–1994). Przez wiele lat zasiadał w zarządzie Wojewódzkiego Funduszu Ochrony Środowiska i Gospodarki Wodnej w Wałbrzychu i od 1999 we Wrocławiu, w tym jako prezes tego pierwszego. Został także kierownikiem w Urzędzie Miejskim w Wałbrzychu. Należał do Komitetu Sterującego, który zajmował się rozdzielaniem środków na odbudowę po powodzi z 1997, był też konsultantem sejmowej komisji ochrony środowiska. Działał w lokalnych organizacjach gospodarczych i społecznych (m.in. Sudeckiej Izbie Przemysłowo-Handlowej oraz lokalnym oddziale Rotary International).
Odznaczony Krzyżem Kawalerskim Orderu Odrodzenia Polski "za wybitne zasługi dla ochrony środowiska, za działalność społeczną i charytatywną" (2014) oraz Odznaką Honorową „Zasłużony dla Województwa Dolnośląskiego” oraz Srebrnym (1997) i Złotym (2002) Krzyżem Zasługi. Został też honorowym obywatelem gmin Świdnica, Stronie Śląskie, Międzylesie, Duszniki-Zdrój, Polanica-Zdrój, Kudowa-Zdrój i Walim.

</doc>
<doc id="4805425" url="https://pl.wikipedia.org/wiki?curid=4805425" title="Bernard (książę Saksonii-Weimar)">
Bernard (książę Saksonii-Weimar)



</doc>
<doc id="4805426" url="https://pl.wikipedia.org/wiki?curid=4805426" title="Ernest August I (książę Saksonii-Weimar)">
Ernest August I (książę Saksonii-Weimar)



</doc>
<doc id="4805428" url="https://pl.wikipedia.org/wiki?curid=4805428" title="Jan (książę Saksonii-Weimar)">
Jan (książę Saksonii-Weimar)



</doc>
<doc id="4805429" url="https://pl.wikipedia.org/wiki?curid=4805429" title="Jan Ernest I (książę Saksonii-Weimar)">
Jan Ernest I (książę Saksonii-Weimar)



</doc>
<doc id="4805431" url="https://pl.wikipedia.org/wiki?curid=4805431" title="Wilhelm Ernest (książę Saksonii-Weimar)">
Wilhelm Ernest (książę Saksonii-Weimar)



</doc>
<doc id="4805433" url="https://pl.wikipedia.org/wiki?curid=4805433" title="Karol August z Saksonii-Weimar-Eisenach (1757–1828)">
Karol August z Saksonii-Weimar-Eisenach (1757–1828)



</doc>
<doc id="4805434" url="https://pl.wikipedia.org/wiki?curid=4805434" title="Matthew G. Martínez">
Matthew G. Martínez

Matthew Gilbert Martínez (ur. 14 lutego 1929 w Walsenburg, zm. 15 października 2011 w Fredericksburg) – amerykański polityk, członek Partii Demokratycznej, następnie od 2000 Partii Republikańskiej.
Działalność polityczna.
Od 1974 do 1980 był burmistrzem Monterey Park. Od 1980 zasiadał w California State Assembly. Następnie od 13 lipca 1982 do 3 stycznia 1993 przez sześć kadencje był przedstawicielem 30. okręgu, a od 3 stycznia 1993 do 3 stycznia 2001 przez cztery kadencje był przedstawicielem 31. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4805436" url="https://pl.wikipedia.org/wiki?curid=4805436" title="Ludwik Romuald Slaski">
Ludwik Romuald Slaski

Ludwik Romuald Slaski (ur. 5 lutego 1818 w Trzebczu Szlacheckim, zm. 25 listopada 1898 w Toruniu) – polski działacz społeczny, działacz niepodległościowy, ziemianin, parlamentarzysta.
Życiorys.
Urodził się w rodzinie szlacheckiej herbu Grzymała – Mateusza Slaskiego i Heleny Kruszyńskiej. Ojciec był znanym działaczem społecznym i niepodległościowym na Pomorzu, zasiadał w sejmie Księstwa Warszawskiego. 
Ludwik Romuald Slaski ukończył gimnazjum w Toruniu, po którym odbywał praktyki rolnicze. Za namową ojca nie podjął studiów, postanowił zająć się rolnictwem. Otrzymał od ojca majątek w Nowej Wsi pod Golubiem w dzierżawę. W wieku 25 lat objął rodzinny majątek w Trzebczu Szlacheckim, w tym też czasie ożenił się z Heleną Biernawską. Był dobrym gospodarzem, wprowadzał nowe metody gospodarowania, powiększał swoje dobra i w 1855 roku zakupił majątek Orłowo za 121 tysięcy florenów. 
Był bardzo aktywny społecznie i należał do wielu instytucji na Pomorzu lub je wspierał. Należał do "Ligi Polskiej" – członek Rady Prowincjonalnej Ligi Polskiej. W banku Donimirskiego Kalkstein-Łyskowskiego i Sp był prezesem rady nadzorczej, a także jednym z inicjatorów powołania Muzeum Polskiego w Toruniu.
Wieloletni wiceprezes i prezes "Towarzystwa Pomocy Naukowej dla młodzieży Prus Zachodnich". Współzałożył "Towarzystwo Rolnicze Ziemi Chełmińskiej". Wraz z siostrą Zofią Donimirską założył "Towarzystwo Pomocy Naukowej dla dziewcząt". Współzakładał sejmiki gospodarcze w Toruniu. Podczas powstania styczniowego udzielał schronienia powstańcom, w okresie kulturkampfu wspierał polskich księży oraz polskie gazety na ziemi Chełmińskiej – "Gazetę Toruńską", "Przyjaciel ludu" i "Nadwiślanin". 
Zasiadał w parlamencie Pruskim Reichstagu w latach 1871–1874, gdzie reprezentował powiat Chojnicki, zasiadał też w "Pruskiej Izbie Panów" od 1866 do 1888 roku. W 1872 roku oddał majątek "Orłowo" swojemu synowi – Kazimierzowi Slaskiemu, a w 1884 roku rodowy majątek w Trzebczu Szlacheckim przekazał młodszemu synowi – Ludwikowi Maurycemu Slaskiemu. 
Na stare lata przeniósł się do Torunia, gdzie zmarł w 1898 roku. Został pochowany w grobowcu rodzinnym, w Trzebczu Szlacheckim.

</doc>
<doc id="4805454" url="https://pl.wikipedia.org/wiki?curid=4805454" title="Dom Bractwa Czarnogłowych w Tallinnie">
Dom Bractwa Czarnogłowych w Tallinnie

Dom Bractwa Czarnogłowych (est. "Mustpeade maja") – kamienica usytuowana na Starym Mieście w Tallinnie, przy ul. Pikk 26, zabytek architektury renesansowej. Jego nazwa odnosi się do Bractwa (Gildii) Czarnogłowych, organizacji kupieckiej istniejącej w Tallinnie od XIV w. do 1895 r.
Historia.
Kamienica pod numerem 26 przy ul. Pikk (Długiej) została wzniesiona w XIV w. W 1531 r. zakupiło ją Bractwo (Gildia) Czarnogłowych, organizacja zrzeszająca zamożnych, ale młodych i nieżonatych kupców. Kilkadziesiąt lat później obiekt przebudowano w stylu niderlandzkiego renesansu, pod kierunkiem Arenta Passera. Nad wejściem do budynku wykonano portal z datą 1532 r. i wizerunkiem św. Maurycego, patrona Bractwa Czarnogłowych. Na elewacji budynku wykuto herby czterech miast hanzeatyckich: Londynu, Bergen, Nowogrodu i Brugii. Elewację zdobią również sceny z konnych turniejów rycerskich oraz płaskorzeźby z portretami króla Zygmunta III Wazy i jego małżonki królowej Anny. Wewnątrz domu znajduje się renesansowa Biała Sala. Przebudowany Dom Bractwa Czarnogłowych był jednym z pierwszych budynków w stylu renesansowym w Tallinnie.
Bractwo Czarnogłowych było zamożną i prestiżową organizacją do wojny północnej, po której zaczęło tracić na znaczeniu. W 1895 r. gildia przestała funkcjonować. Pod nazwą Bractwa Czarnogłowych kontynuowało działalność niemieckie stowarzyszenie o nacjonalistycznym charakterze, które do 1940 r. zajmowało budynek. W 1919 r. organizacja w celu powiększenia swojej siedziby nabyła kamienicę sąsiadującą z nią, pod nr 24, niegdyś należącą do bractwa św. Olafa. Według innego źródła Bractwo Czarnogłowych jeszcze na pocz. XIX w. faktycznie przejęło ten budynek. W latach 1919-1922 tak powstały kompleks został przebudowany i zmodernizowany.
Budynek jest obecnie (XXI w.) własnością miasta i pełni różne funkcje kulturalne, odbywają się w nim konferencje, koncerty i inne imprezy.
Zobacz też.
Dom Bractwa Czarnogłowych w Rydze

</doc>
<doc id="4805469" url="https://pl.wikipedia.org/wiki?curid=4805469" title="Klasizm">
Klasizm

Klasizm, dyskryminacja klasowa – określenie powiązane z koncepcją walki klas, oznacza w największym uproszczeniu uprzedzenie lub dyskryminację ze względu na klasę społeczną. Obejmuje indywidualne postawy, zachowania, politykę i systemowe praktyki, które dają korzyści klasie wyższej kosztem klasy niższej. 
Klasa społeczna odnosi się w tym kontekście nie tylko do klas w ujęciu marksistowskim jako warstw społecznych ale szerzej do sposobu grupowania ludności w hierarchii opartego na bogactwie, dochodach, edukacji, zawodzie i sieci społecznej.
Historia.
Struktury klasowe istniały w uproszczonej formie w społeczeństwach przedrolnych, ale zaczęły się kształtować w kompleksowe struktury dopiero po powstaniu cywilizacji opartych na rolnictwie z nadwyżką żywności. Klasizm jako zjawisko pojawił się dopiero w XVIII wieku. Lista, według której ludzie byli sklasyfikowani od najniższego statusu do najwyższego, zaczynała się od poddanych lub chłopów, przez rycerzy lub szlachtę, aż do monarchy.
Współczesny klasizm, z mniej sztywnymi strukturami klasowymi, jest trudniejszy do zidentyfikowania. Psycholog Thomas Fuller-Rowell stwierdza: „Doświadczenia dyskryminacji [klasowej] są często subtelne, a nie rażące, a dokładny powód niesprawiedliwego traktowania często nie jest dla ofiary jasny”.
Intersekcjonalność.
Nierówności społeczno-ekonomiczne, rasowe/etniczne i płciowe są szeroko opisywane, ale sposób intersekcji tych trzech osi opresji i dyskryminacji, widoczny m.in. w wynikach akademickich i pozaakademickich dzieci w wieku szkolnym w USA, nie jest jeszcze dobrze zrozumiany.
Według Slavoja Žižka również w przypadku feminizmu dyskryminacja klasowa ma duże znaczenie. Uważa on, że feminizm „może funkcjonować jako ideologiczne narzędzie dla wyższej klasy średniej potwierdzające jej wyższość nad »patriarchalnymi i nietolerancyjnymi« klasami niższymi”.
Klasizm personalny i zinstytucjonalizowany.
Termin „klasizm” może odnosić się do osobistych uprzedzeń wobec klas niższych, a także do instytucjonalnego klasizmu, podobnie jak termin „rasizm” może odnosić się wyłącznie do osobistych uprzedzeń lub rasizmu instytucjonalnego. Ten ostatni został zdefiniowany jako „sposób, w jaki świadomy lub nieświadomy klasizm przejawia się w różnych instytucjach naszego społeczeństwa”.
Podobnie jak w przypadku klas społecznych, różnica w statusie społecznym między ludźmi decyduje o tym, jak zachowują się względem siebie oraz o uprzedzeniach, jakie prawdopodobnie mają wobec siebie. Osoby o wyższym statusie na ogół nie mieszają się z osobami o niższym statusie i często są w stanie wpływać na działania innych ludzi poprzez oddziaływanie na prawa i standardy społeczne.
Czasami zamiast słowa „personalny” w określeniu „klasizm personalny” używa się słowa „interpersonalny”. Kontrastuje on z klasizmem zinstytucjonalizowanym, na przykład w definicji klasizmu Association of Magazine Media: „wszelkie postawy lub praktyki instytucjonalne, które podporządkowują ludzi ze względu na dochód, zawód, wykształcenie i / lub ich sytuację ekonomiczną”.
Klasizm, zarówno personalny, jak i zinstytucjonalizowany, dotyka już dzieci w wieku szkolnym – potrafią one oceniać status społeczno-ekonomiczny rówieśników, a dzieci z rodzin o wyższym statusie majątkowym się wywyższają jako „elita” i wyśmiewają z biedniejszych. Uczniowie z klas niższych oprócz stygmatyzacji przez rówieśników (klasizm personalny) doświadczają nierównego traktowania przez szkołę i system oświatowy (klasizm zinstytucjonalizowany).
Klasizm jest dzielony czasem na więcej niż dwie kategorie, na przykład klasizm „osobisty, instytucjonalny i kulturowy”. 
W mediach.
Dyskryminację klasową można zaobserwować w wielu różnych formach mediów, takich jak programy telewizyjne, filmy i media społecznościowe. Ma ona również charakter systemowy, i jej implikacje mogą pozostać niezauważone w mediach konsumowanych przez społeczeństwo. Dyskryminacja klasowa w mediach pokazuje, co ludzie czują i myślą o klasizmie. Widząc dyskryminację klasową w filmach i programach telewizyjnych, ludzie mogą wierzyć, że tak właśnie jest w prawdziwym życiu, niezależnie od tego, jaka klasa jest prezentowana. Dzieci mogą być narażone na dyskryminację klasową poprzez filmy, mając szeroką pulę dochodowych filmów bez ograniczeń wiekowych przedstawiających klasizm w różnych kontekstach. Dzieci mogą rozwinąć w sobie uprzedzenia, przejawiane już w wieku szkolnym, ale też i w dorosłości, co wskazuje na problemy z dyskryminacją klasową w mediach. 
Media odgrywają ważną rolę w postrzeganiu różnych grup ludzi, co może wzmacniać uprzedzenia. Osoby o niskich dochodach są często portretowane jako brudne, niewykształcone, niekulturalne i bezdomne. Dzięki mediom ludzie mogą też zwiększać wiedzę o innych klasach społecznych, albo używać ich, żeby szerzyć swoje poglądy. W niektórych przypadkach negatywne przedstawienie klasy społecznej, może mieć wpływ na życie szkolne i społeczne jej członków – badanie z 2012 pokazało, że stygmatyzacja biedy prowadzi do dyskryminacji klasowej, która wywiera negatywny wpływ na zdrowie (na przykładzie nastolatków z Nowego Jorku). 

</doc>
<doc id="4805471" url="https://pl.wikipedia.org/wiki?curid=4805471" title="Trans feminizm">
Trans feminizm



</doc>
<doc id="4805493" url="https://pl.wikipedia.org/wiki?curid=4805493" title="Adamek (ujednoznacznienie)">
Adamek (ujednoznacznienie)



</doc>
<doc id="4805513" url="https://pl.wikipedia.org/wiki?curid=4805513" title="Adamka (ujednoznacznienie)">
Adamka (ujednoznacznienie)



</doc>
<doc id="4805525" url="https://pl.wikipedia.org/wiki?curid=4805525" title="Adamkówka">
Adamkówka



</doc>
<doc id="4805526" url="https://pl.wikipedia.org/wiki?curid=4805526" title="Dziadzior">
Dziadzior

Dziadzior – dziesiąty solowy album poznańskiego rapera donGURALesko. Wydawnictwo ukazało się 22 maja 2020 roku nakładem wytwórni muzycznej Shpady.
Za produkcję nagrań odpowiedzialni byli: Tailor Cut, Doon &amp; Gumbas, James Wantana, Ceha, Lex Caesar, Donatan, The Returners, Matheo oraz Mental Cut. Scratche wykonali od lat współpracujący z artystą: DJ Soina oraz DJ Kostek. Wśród gości na płycie znaleźli się Shellerini, Miły ATZ, Pokahontaz, Paprodziad, Pablopavo, Lua Preta, Major SPZ oraz Bedoes. W utworze "Sitikol" będącym intro albumu, udzielił się wieloletni hypeman rapera - Kalafi. Playlistę zamknęło outro pt. "Homkol", z gościnnym udziałem żony wykonawcy - Martyny Chakanetsy, ukrywającej się pod pseudonimem Baby Boo. Album zadebiutował na 1. miejscu zestawienia OLiS.
Nagrania uzyskały status złotej płyty.
Twórcy.
W nawiasach podano numery utworów.
Nagrania zrealizowane zostały w MM Studio w Poznaniu.

</doc>
<doc id="4805527" url="https://pl.wikipedia.org/wiki?curid=4805527" title="Airbus LOUT">
Airbus LOUT

Airbus LOUT (Low Observable UAV Technology) – bezzałogowe stanowisko testowe o obniżonym prawdopodobieństwie wykrycia. Zaprojektowane i zbudowane przez Airbus Defence and Space na zlecenie niemieckiego rządu.
Historia.
Istnienie projektu LOUT ujawnione zostało 5 listopada 2019 roku podczas odbywającego się w Manching Airbus spotkania dla prasy (Trade Media Briefing). Projekt jest efektem programu badawczo-demonstracyjnego, mającego na celu przetestowanie w warunkach laboratoryjnych technologii umożliwiających redukcję możliwości wykrycia statków powietrznych przez całe spektrum środków rozpoznania, począwszy od systemów radarowych po systemy optyczne. Projekt sfinansowany został przez niemieckie Federalne Ministerstwo Obrony. Prace koncepcyjne nad projektem rozpoczęto w 2007 roku. W pierwszej kolejności skupiono się nad wybraniem odpowiedniej konfiguracji płatowca. Prace projektowe realizowane były w ośrodkach Airbusa zlokalizowanych w Bremie i Manching. Prace przebiegały w oparciu o system skunk works. Mający na celu zapewnienie najlepszych warunków do pracy z jednej strony, z drugiej, zmniejszający ryzyko przedwczesnego i nieautoryzowanego ujawnienia wyników prac. Po przetestowaniu modeli 2D i w dalszej kolejności trójwymiarowych, uznano, że najlepiej wymagania projektu spełniać będzie konstrukcja latającego skrzydła w układzie diamentu, z wybrzuszeniem w centralnej części, mogącej pomieścić silnik. Po zatwierdzeniu przyjętej konfiguracji płatowca, wykonano symulacje mające na celu ocenę konstrukcji pod kątem jej skutecznej powierzchni odbicia radiolokacyjnego (SPO).
Efektem prac było zbudowanie modelu demonstratora technologii w pomniejszonej skali, który posłużył do badań laboratoryjnych mających na celu weryfikacje przyjętych rozwiązań. Zbudowany demonstrator posiada osłonę kabiny pilota, jednak zdaniem Airbusa, potencjalny przyszły docelowy projekt będzie samolotem bezzałogowym. Zbudowanie kabiny miało służyć jedynie zbadaniu właściwości materiałów przezroczystych używanych w produkcji tego typu osłon. Według niepotwierdzonych informacji, docelowa maszyna ma być napędzana poddźwiękowym, pojedynczym silnikiem nieujawnionego typu (niektóre źródła mówią o dwóch jednostkach napędowych). Dwa wloty powietrza do silnika/silników mają znajdować się na górnej powierzchni skrzydła, w jego środkowej części. Ich kształt i konstrukcja odpowiadałaby wymaganiom zmniejszeniu skutecznej powierzchni odbicia radiolokacyjnego. Z kolei pojedynczy wylot gazów spalinowych, miał by płaski kształt, osłonięty od dołu skrzydłem. Takie rozwiązanie umożliwia zmniejszenie sygnatury cieplnej samolotu. Potencjalnie zastosowano również systemy schładzające gazy wylotowe jeszcze przed wydostaniem się ich z dyszy, redukujące widma maszyny w podczerwieni. Według ujawnionych przez Airbusa informacji, badano działanie układów chłodzących nie tylko wobec gazów silnikowych ale również wobec elementów struktury płatowca, umożliwiające kontrolę ich sygnatury termicznej. Kontrola temperatury gazów wylotowych była weryfikowana równolegle z badaniem układów wektorowania ciągu silnika. 
W 2010 roku Airbus podpisał porozumienie z niemieckim Federalnym Ministerstwem Obrony, regulujące zakres dalszych prac i proces ich finansowania. Efektem porozumienia było podjęcie decyzji o budowie naziemnego stanowiska badawczego - LOUT, mającego umożliwić prace nad technologiami redukcji widma w podczerwieni, sygnatury akustycznej oraz zmniejszenia SPO. Budowę LOUT rozpoczęto w 2014 roku po wcześniejszym wyborze materiałów mających zostać użytych do jego budowy. Gotowy demonstrator przeszedł serię prób w komorze anechoicznej. Pod kątem obniżenia SOP, zrealizowano badania materiałów konstrukcyjnych użytych w budowie płatowca. Zdaniem Airbusa, przyjęte rozwiązania pozwalają na ograniczenie wykrywalności płatowca przez radary pracujące w szerokim paśmie emisji elektromagnetycznej. Od VHF po pasmo Ka oraz urządzenia wykrywające, pracujące w bardzo niskich zakresach częstotliwości elektromagnetycznej. Demonstrator LOUT umożliwił również przeprowadzenie badań nad własną emisją elektromagnetyczną znajdujących się na pokładzie urządzeń i awioniki. Wykorzystując LOUT przetestowano działanie systemów walki elektronicznej, trudno wykrywalnych systemów łączności. Wbudowanych w poszycie płatowca anten z aktywnym skanowaniem elektronicznym oraz pokładowych sensorów, mających charakteryzować się utrudnioną wykrywalnością przez środki rozpoznania. 
Docelowa maszyna ma posiadać chowane podwozie oraz wewnętrzną komorę na przenoszone uzbrojenie. Na upublicznionych zdjęciach płatowca LOUT brak jest widocznych klasycznych powierzchni sterowych. Nie jest jasne czy ich brak na demonstratorze LOUT wynika z braku potrzeby badania ich pracy czy wyborze innych, alternatywnych sposobów sterowania. W grę może wchodzić system aktywnej kontroli przepływu powietrza wzdłuż powierzchni płatowca. Ostateczna wersja samolotu miałaby służyć przede wszystkim do zwalczania obrony przeciwlotniczej.
Nie jest jasny status projektu. Brak informacji czy prace nad demonstratorem LOUT przejdą w fazę budowy docelowej konstrukcji. Bez względu na przyszłość projektu, uzyskane wyniki mogą zostać wykorzystane w pracach nad nowym, europejskim systemem bojowym Future Combat Air System. Jego istotnym elementem mają być nowe bezzałogowe aparaty latające, wspierające załogowe platformy.

</doc>
<doc id="4805530" url="https://pl.wikipedia.org/wiki?curid=4805530" title="Rock Master 2001">
Rock Master 2001

 
Rock Master 2001 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 16 edycja odbyła się w dniach 14 – 16 września 2001.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 17 zawodników oraz 11 zawodniczek.
Bouldering.
W zawodach wspinaczkowych w konkurencji boulderingu wzięło udział 8 zawodników oraz 8 zawodniczek.
Wspinaczka na szybkość.
W zawodach wspinaczkowych w konkurencji na szybkość wzięło udział 10 zawodników.

</doc>
<doc id="4805531" url="https://pl.wikipedia.org/wiki?curid=4805531" title="Aleksandr Gierasimow (hokeista)">
Aleksandr Gierasimow (hokeista)

Aleksandr Pietrowicz Gierasimow (ur. 19 marca 1959 w Penzie, zm. 21 maja 2020) – radziecki hokeista, mistrz olimpijski z XIV Zimowych Igrzysk Olimpijskich w Sarajewie z 1984 roku.
Kariera.
W latach 1975–1980 był zawodnikiem II ligowego zespołu Dizel Penza. Następnie w latach 1980–1988 występował w zespole CSKA Moskwa.
W latach 1977–1984 występował w reprezentacji kraju. W 1984 w Sarajewie zdobył z drużyną mistrzostwo olimpijskie.

</doc>
<doc id="4805534" url="https://pl.wikipedia.org/wiki?curid=4805534" title="Osmodermatina">
Osmodermatina

Osmodermatina – podplemię chrząszczy z rodziny poświętnikowatych, podrodziny kruszczycowatych i plemienia Trichiini.
Morfologia.
Chrząszcze te mają ciało przekraczające 15 mm długości i jednolite, ciemnobrązowe do czarnego ubarwienie. Wierzch ich ciała pozbawiony jest owłosienia. Czułki buduje dziesięć członów, z których trzy ostatnie formują buławkę. W przeciwieństwie do większości kruszczycowatych, w tym pokrewnych Trichiina, żuwaczki Osmodermatina są silnie zesklerotyzowane. Szczęki mają zwykle pędzelkowate żuwki zewnętrzne. Przedplecze jest węższe od pokryw i wykazuje dymorfizm płciowy – u samców jego powierzchnia jest wcgłębiona przed dyskiem. Odnóża są stosunkowo długie i smukłe, o stopach zwieńczonych nierozszczepionymi pazurkami. Odnóża przedniej pary mają stożkowate, sterczące biodra i trzy ząbki na goleniach.
Ekologia i występowanie.
Larwy są kariofagami, przechodzącymi rozwój w próchniejącym drewnie.
Przedstawiciele plemienia występują w trzech krainach zoogeograficznych: nearktycznej, palearktycznej i orientalnej. Polskę zamieszkuje tylko pachnica dębowa, gatunek objęty ścisłą ochroną gatunkową.
Taksonomia.
Takson ten wprowadzony został w 1922 roku przez Sigmunda Schenklinga. W starszych systemach, w których Trichiini miały rangę odrębnej podrodziny, miał on rangę osobnego plemienia. Włączenia Trichiini w skład kruszczycowatych oraz zawężenia Osmodermatina do taksonu obejmującego tylko dwa rodzaje dokonał w 1984 roku Jan Krikken. Tak więc współcześnie zalicza się doń:

</doc>
<doc id="4805535" url="https://pl.wikipedia.org/wiki?curid=4805535" title="Trichiini">
Trichiini

Trichiini – plemię chrząszczy z rodziny poświętnikowatych i podrodziny kruszczycowatych. Występują we wszystkich krainach zoogeograficznych oprócz australijskiej i madagaskarskiej. W zapisie kopalnym znane od miocenu.
Morfologia.
Chrząszcze te mają ciało w obrysie owalne lub wydłużone, zwykle lekko rozszerzone w tyle. Ubarwienie bywa różne: jednolicie brązowe lub czarne, dwubarwne, nakrapiane, prążkowane lub metaliczne. Powierzchnia oskórka może być owłosiona lub naga.
Czułki buduje dziesięć członów, z których trzy ostatnie formują buławkę. Miejsca osadzenia czułków widoczne są patrząc od góry. Żuwaczki miewają różny stopień sklerotyzacji. Szczęki mają zwykle pędzelkowate żuwki zewnętrzne.
Przedplecze jest węższe od pokryw i może być równomiernie wysklepione, lekko wklęśnięte wzdłuż linii środkowej lub mieć wcisk przed dyskiem. Podobnie jak u Valgini a przeciwnie niż u pozostałych kruszczycowatych boczne krawędzie pokryw nie są wykrojone za barkami, w związku z czym lot odbywa się z otwartymi pokrywami. Epimeryty śródtułowia zwykle nie są widoczne w widoku grzbietowym. Odnóża są stosunkowo długie i smukłe, o stopach zwieńczonych nierozszczepionymi pazurkami. Odnóża przedniej pary mają stożkowate, sterczące biodra i zaopatrzone w od 1 do 3 ząbków golenie. Biodra tylnej pary stykają się ze sobą lub są mocno do siebie przybliżone.
Odwłok jest krótki i ma funkcjonalne przetchlinki na segmentach od pierwszego do siódmego. Pygidium jest duże, dobrze widoczne.
Ekologia i występowanie.
Larwy przechodzą rozwój w próchniejącym drewnie (kariofagi) i w korzeniach drzew liściastych. Imagines żerują na kwiatach.
Plemię rozprzestrzenione jest w większości krain zoogeograficznych, ale brak go w krainie australijskiej i na Madagaskarze. Podplemiona Platigeniina i Cryptodontina ograniczone są swym zasięgiem do Afryki, a podplemię Incaina do krainy neotropikalnej. Osmodermina i Trichiina zamieszkują zarówno Stary jak i Nowy Świat.
Ogólnie w Nowym Świecie występuje 13 rodzajów, z których w Nearktyce stwierdzono 5. Palearktykę zamieszkuje około 40 gatunków. W Polsce stwierdzono występowanie 6 gatunków, z których 4 umieszczone są na Czerwonej liście zwierząt ginących i zagrożonych w Polsce: "Trichius sexualis", orszoł paskowany, zacnik kropkowany i pachnica dębowa, a ostatni także objęty ścisłą ochroną gatunkową.
Taksonomia i ewolucja.
Takson ten wprowadził w 1821 roku John Fleming. Dawniej klasyfikowany bywał jako odrębna rodzina lub podrodzina w obrębie poświętnikowatych. Do kruszczycowatych w randze plemienia włączył go w 1984 roku Jan Krikken. Dzieli się go na 4 podplemiona:
W zapisie kopalnym Trichiini znane są od miocenu. Z epoki tej pochodzą skamieniałości kilku gatunków z rodzaju orszoł oraz jednego gatunku z rodzaju zacnik.

</doc>
<doc id="4805536" url="https://pl.wikipedia.org/wiki?curid=4805536" title="Osmodermini">
Osmodermini



</doc>
<doc id="4805537" url="https://pl.wikipedia.org/wiki?curid=4805537" title="Osmodermina">
Osmodermina



</doc>
<doc id="4805538" url="https://pl.wikipedia.org/wiki?curid=4805538" title="Osmodermatini">
Osmodermatini



</doc>
<doc id="4805539" url="https://pl.wikipedia.org/wiki?curid=4805539" title="Trichiinae">
Trichiinae



</doc>
<doc id="4805540" url="https://pl.wikipedia.org/wiki?curid=4805540" title="Trichiidae">
Trichiidae



</doc>
<doc id="4805541" url="https://pl.wikipedia.org/wiki?curid=4805541" title="Cetoniidae">
Cetoniidae



</doc>
<doc id="4805542" url="https://pl.wikipedia.org/wiki?curid=4805542" title="Trichiina">
Trichiina

Trichiina – podplemię chrząszczy z rodziny poświętnikowatych, podrodziny kruszczycowatych i plemienia Trichiini. Występują we wszystkich krainach zoogeograficznych oprócz australijskiej i madagaskarskiej. W zapisie kopalnym znane od miocenu.
Morfologia.
Chrząszcze o ciele długości od 8 do 15 mm, rzadko większe. Obrys ciała jest owalny lub wydłużony, zwykle lekko rozszerzony w tyle. Ubarwienie bywa różne: jednolicie brązowe lub czarne, dwubarwne, nakrapiane, prążkowane lub metaliczne. Powierzchnia oskórka może być owłosiona lub naga.
Czułki buduje dziesięć członów, z których trzy ostatnie formują buławkę. Miejsca osadzenia czułków widoczne są patrząc od góry. Żuwaczki są zawsze słabo zesklerotyzowane. Szczęki mają zwykle pędzelkowate żuwki zewnętrzne.
Przedplecze jest węższe od pokryw i może być równomiernie wysklepione lub lekko wklęśnięte wzdłuż linii środkowej. Epimeryty śródtułowia zwykle nie są widoczne w widoku grzbietowym. Odnóża są stosunkowo długie i smukłe, o stopach zwieńczonych nierozszczepionymi pazurkami. Odnóża przedniej pary mają stożkowate, sterczące biodra i zaopatrzone w od jednego do trzech ząbków (u gatunków środkowoeuropejskich w dwa) golenie.
Odwłok jest krótki i ma funkcjonalne przetchlinki na segmentach od pierwszego do siódmego. Pygidium jest duże, dobrze widoczne.
Ekologia i występowanie.
Larwy przechodzą rozwój w próchniejącym drewnie (kariofagi) i w korzeniach drzew liściastych. Imagines żerują na kwiatach.
Podplemię to rozprzestrzenione jest w większości krain zoogeograficznych, ale brak go w krainie australijskiej i na Madagaskarze. W Polsce stwierdzono występowanie pięciu gatunków, z których trzy umieszczone są na Czerwonej liście zwierząt ginących i zagrożonych w Polsce: "Trichius sexualis", orszoł paskowany, zacnik kropkowany.
Taksonomia i ewolucja.
Takson ten wprowadził w 1821 roku John Fleming. Zalicza się do niego 40 rodzajów:
W zapisie kopalnym Trichiina znane są od miocenu. Z epoki tej pochodzą skamieniałości "Trichius amoenus", "Trichius lugubris", "Trichius rotundatus", "Trichius unifasciatus" oraz "Gnorimus aedilis".

</doc>
<doc id="4805548" url="https://pl.wikipedia.org/wiki?curid=4805548" title="Lista filmów produkcji Warner Bros.">
Lista filmów produkcji Warner Bros.

Chronologiczna lista filmów produkcji wytwórni filmowej Warner Bros. Pictures:

</doc>
<doc id="4805551" url="https://pl.wikipedia.org/wiki?curid=4805551" title="Prijevor">
Prijevor



</doc>
<doc id="4805555" url="https://pl.wikipedia.org/wiki?curid=4805555" title="Lista filmów produkcji Columbia Pictures">
Lista filmów produkcji Columbia Pictures

Chronologiczna lista filmów produkcji wytwórni filmowej Columbia Pictures:

</doc>
<doc id="4805556" url="https://pl.wikipedia.org/wiki?curid=4805556" title="Radijevići">
Radijevići



</doc>
<doc id="4805558" url="https://pl.wikipedia.org/wiki?curid=4805558" title="Radonjići">
Radonjići



</doc>
<doc id="4805559" url="https://pl.wikipedia.org/wiki?curid=4805559" title="Rock Master 1994">
Rock Master 1994

 
Rock Master 1994 – międzynarodowe zawody we wspinaczce sportowej organizowane od 1987 roku we włoskim Arco, których 9 edycja Rock Master odbyła się w dniu 10 września w 1994.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
W zawodach wspinaczkowych w konkurencji prowadzenie wzięło udział 15 zawodników oraz 10 zawodniczek.

</doc>
<doc id="4805560" url="https://pl.wikipedia.org/wiki?curid=4805560" title="Radoševići">
Radoševići



</doc>
<doc id="4805562" url="https://pl.wikipedia.org/wiki?curid=4805562" title="Ratkovići">
Ratkovići



</doc>
<doc id="4805566" url="https://pl.wikipedia.org/wiki?curid=4805566" title="Resnik">
Resnik



</doc>
<doc id="4805575" url="https://pl.wikipedia.org/wiki?curid=4805575" title="Alexander Hanchett Smith">
Alexander Hanchett Smith

Alexander Hanchett Smith (ur. 12 grudnia 1904 w Crandon, zm. 12 grudnia 1986 w Ann Arbor) – amerykański mykolog. Włożył duży wkład w taksonomię grzybów, zwłaszcza pieczarkowców ("Agaricales").
Życiorys.
A.H. Smith urodził się w Crandon w stanie Wisconsin, był drugim dzieckiem Rut M. i Edwarda A. Schmidta, którzy później zmienili nazwisko na Smith. Po śmierci matki rodzina przeprowadziła się do De Pere w stanie Wisconsin, gdzie zamieszkali z dziadkami ze strony ojca. Smith w 1923 roku ukończył szkołę średnią w West De Pere. Rok później wstąpił do Lawrence College w Appleton w stanie Wisconsin, gdzie w 1928 roku uzyskał tytuł licencjata. Jesienią 1928 r. rozpoczął studia na Uniwersytecie Michigan, a w 1933 r. uzyskał doktorat za pracę „Badanie form dwuzarodnikowych w rodzaju "Mycena"”.
W 1934 r. został mianowany asystentem kuratora na Uniwersytecie Michigan w Herbarium, i pracował tu aż do emerytury. W 1959 r. został mianowany dyrektorem Herbarium i pełnił tę funkcję do 1972 r. W 1968 r. pełnił funkcję zastępcy dyrektora Stacji Biologicznej. Ożenił się z Helen Vendler Smith, doktorantką z botaniki na University of Michigan. Została ona współautorką niektórych jego artykułów i ilustrowała niektóre z jego publikacji. Ich córka Nancy towarzyszyła rodzicom w wyprawach mykologicznych i później także uzyskała doktorat z mykologii na Uniwersytecie Michigan.
Smith był prezesem Mycological Society of America, a od 1945 do 1950 r. redaktorem czasopisma naukowego "Mycologia". W 1950 r. został prezesem Michigan Academy of Science, Arts, and Letters, w latach 1966–67 prezesem Michigan Academy, Michigan Botanical Club, Torrey Botanical Club, a w latach 1974–75 Research Club of University of Michigan.
Smith prowadził zajęcia na uniwersytecie w Ann Arbor, a także letnie kursy terenowe na stacji biologicznej Uniwersytetu Michigan w Douglas Lake w stanie Michigan. Ponadto nadzorował dziewięciu doktorantów, z których niektórzy, tacy jak Harry D. Thiers i Orson K. Miller, zostali mykologami.
Praca naukowa.
W ciągu 57 lat pracy w terenie Smith zgromadził ponad 100 000 kolekcji eksykatów grzybów i obszerną bibliotekę zdjęć. Dziś znajdują się one na Uniwersytecie Michigan w Herbarium. Opublikował prawie 200 artykułów i książek o grzybach, w tym wiele książek w postaci monografii różnych rodzajów grzybów wyższych. Pisał także opracowania popularnonaukowe dla grzybiarzy-hobbystów. Jego przewodnik dla grzybiarzy The Mushroom Hunter's Field Guide zebrał kilka doskonałych recenzji i sprzedał się w ponad 100 000 egzemplarzy. 
Opisał nowe gatunki grzybów. W nazwach naukowych utworzonych przez niego taksonów dodawany jest skrót jego nazwiska A.H. Sm. Na jego część nadano nazwy niektórym taksonom grzybów, m.in. są to: "Smithiogaster" Wright, "Smithiomyces" Singer, "Agaricus smithii" Kerrigan, "Agrocybe smithii" Watling &amp; H.E. Bigelow, "Alpova alexsmithii" Trappe, "Amanita smithiana" Bas, "Boletopsis smithii" K.A. Harrison, "Boletus smithii" Thiers, "Astraeus smithii".

</doc>
<doc id="4805577" url="https://pl.wikipedia.org/wiki?curid=4805577" title="Mistrzostwa Europy w klasie 470 (1983)">
Mistrzostwa Europy w klasie 470 (1983)

Mistrzostwa Europy w klasie 470 – żeglarskie mistrzostwa Europy w klasie 470 rozegrane w Polsce, w dniach 26 sierpnia - 2 września 1983 na wodach Zatoki Puckiej.
Informacje ogólne.
W zawodach udział wzięło 77 załóg z dziewiętnastu państw. Reprezentowane były: Anglia, Australia, Belgia, Dania, Finlandia, Francja, Hiszpania, Holandia, Izrael, Jugosławia, Norwegia, NRD, Polska, RFN, Szwajcaria, Szwecja, Węgry, Włochy i ZSRR. Były to pierwsze mistrzostwa Europy tej klasy organizowane w Polsce. Podczas zawodów panowały kapryśne warunki wietrzne. Wiatry były słabe lub średnie, a przy tym zmienne. Zespołowi sędziowskiemu przewodniczył Andrzej Wyrzykowski z Olsztyna.
Wyniki.
Wyniki zawodów były następujące:

</doc>
<doc id="4805585" url="https://pl.wikipedia.org/wiki?curid=4805585" title="Hans Bergen">
Hans Bergen

Hans Bergen (ur. 5 marca 1890 w Monachium, zm. 17 lutego 1957 w Landshut) – niemiecki wojskowy, generalleutnant. 29 marca 1945 dostał się do niewoli amerykańskiej w Zagłębiu Ruhry.

</doc>
<doc id="4805589" url="https://pl.wikipedia.org/wiki?curid=4805589" title="Rock Master 1993">
Rock Master 1993

 
Rock Master 1993 – międzynarodowe, prestiżowe zawody we wspinaczce sportowej organizowane od 1987 roku we włoskim Arco, których 8 edycja Rock Master odbyła się w dniu 11 września w 1993.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
W zawodach wspinaczkowych w konkurencji prowadzenie wzięło udział 15 zawodników oraz 8 zawodniczek.

</doc>
<doc id="4805592" url="https://pl.wikipedia.org/wiki?curid=4805592" title="Fritz Becker">
Fritz Becker

Fritz Becker (ur. 7 marca 1892 w Heidelbergu, zm. 11 czerwca 1967 w Herzbergu) – niemiecki wojskowy, generalleutnant. Dowódca dywizji i korpusów armijnych.

</doc>
<doc id="4805598" url="https://pl.wikipedia.org/wiki?curid=4805598" title="Xhelal Koprencka">
Xhelal Koprencka

Xhelal Sami Koprencka (ur. 5 maja 1933 w Tiranie, zm. 29 maja 1979) – albański więzień polityczny, ofiara represji komunistycznych.
Życiorys.
Syn Samiego Koprencki. Pochodził z zamożnej rodziny, która w okresie międzywojennym utrzymywała się z kilku młynów wodnych w rejonie Korczy. Po ukończeniu szkoły w Korczy, naukę kontynuował w Tiranie, a następnie w 1953 zamieszkał w Szkodrze, razem z siostrą Liri. Tam też w 1957 ukończył gimnazjum. Po ukończeniu szkoły podjął pracę hydraulika w zakładach tytoniowych, a następnie technika w przedsiębiorstwie budowlanym. 7 października 1957 został aresztowany przez funkcjonariuszy Sigurimi i oskarżony o planowanie ucieczki z kraju. Mimo iż nie przyznał się do winy został skazany na 7 lat i 6 miesięcy pozbawienia wolności i konfiskatę majątku. Karę odbywał w więzieniu w Tiranie, skąd został zwolniony pod koniec 1963. Powrócił do Szkodry, gdzie ponownie pracował jako hydraulik. W marcu 1967 aresztowany po raz drugi i oskarżony bezpodstawnie o próbę kradzieży dwóch silników elektrycznych na szkodę socjalistycznego państwa. Skazany na 20 lat więzienia karę odbywał w więzieniu 313 w Tiranie. W tym czasie wykonywał tłumaczenia z języka włoskiego na rzecz ministerstwa spraw wewnętrznych (włoskiego nauczył się w czasie pobytu w więzieniu). W 1973 został przeniesiony do więzienia w Ballshu, a stamtąd dwa lata później do Sarandy. W 1976 ponownie stanął przed sądem w Sarandzie, oskarżony o działalność agitacyjną i propagandową na szkodę państwa albańskiego i skazany na 10 lat więzienia. W 1977 skierowany do więzienia w Spaçu. W 1978 napisał list do przywódców Albańskiej Partii Pracy, w którym krytykował ich decyzje polityczne. List nie został wysłany, ale w czasie rewizji znaleziono go przy więźniu. W lutym 1979 Koprencka został dołączony przez śledczych do sprawy Vangjela Lezhy i Fadila Kokomaniego, oskarżonych o utworzenie organizacji kontrrewolucyjnej i planowania zamachu na przywódców państwa.
Proces Xhelala Koprencki rozpoczął się w maju 1979 w więzieniu w Tiranie. Akt oskarżenia zawierał zarzut utworzenia w więzieniu organizacji nacjonalistycznej, która miała na celu obalenie władzy ludowej (art. 55, 57 KK). Sąd, którego obradom przewodniczył Sofokli Krongo (prokurator Skënder Breca), skazał Koprenckę na karę śmierci przez rozstrzelanie. 29 maja 1979 razem z Vangjelem Lezho i Fadilem Kokomanim został wywieziony z więzienia 313 w Tiranie i rozstrzelany na przedmieściach miasta.
W 1994 został uhonorowany pośmiertnie przez prezydenta Salego Berishę tytułem Męczennika Demokracji (Martir i Demokracisē).

</doc>
<doc id="4805600" url="https://pl.wikipedia.org/wiki?curid=4805600" title="Johan Peter Westring">
Johan Peter Westring

Johan Peter Westring (ur. 24 listopada 1753 w Linköping, zm. 1 października 1833 w Norrköping) – szwedzki lekarz i przyrodnik.
Życiorys.
Ojciec Johana był szewcem. Johan otrzymał niewielkie stypendium i w 1772 r. został studentem na Uniwersytecie w Uppsali. Tam 25 października 1775 r. obronił rozprawę u Karola Linneusza i awansował na lekarza medycyny. Następnie przeniósł się do Norrköping i mieszkał tam do końca życia.
W 1794 r. otrzymał imię, honor i godność Royal Life Doctor („Life Doctor”), a w 1809 r. – First Royal Life Doctor. W 1822 roku został członkiem Królewskiej Szwedzkiej Akademii Nauk.
Opisał nowe gatunki grzybów, roślin i zwierząt. W nazwach naukowych utworzonych przez niego taksonów dodawane jest jego nazwisko Westring lub skrót Westr.

</doc>
<doc id="4805601" url="https://pl.wikipedia.org/wiki?curid=4805601" title="Only Connect">
Only Connect

Only Connect – brytyjski teleturniej prowadzony przez Victorię Coren Mitchell, emitowany na antenach BBC. Gra polega na znajdowaniu związków między – na pierwszy rzut oka losowymi – hasłami.
Tytuł programu zaczerpnięto z powieści "Howards End" E. M. Forstera.
Na poświęconej brytyjskim teleturniejom witrynie "UKGameshows.com" co roku odbywa się głosowanie użytkowników na najlepsze i najgorsze pozycje roku (a także debiuty roku). Choć „Only Connect” nie zwyciężyło w 2008 roku w plebiscycie na najciekawszą nowość, to już wtedy znalazło się w "Złotej Piątce", czyli na liście pięciu najlepszych teleturniejów emitowanych w danym roku. W latach 2008–2011 „Only Connect” zajmowało pozycję lidera, następnie ustąpiło na pięć lat (tylko) teleturniejowi „Pointless” (w Polsce jako „Tylko Ty!”), a w 2017 także teleturniejowi „The Chase”; natomiast w 2018 i 2019 ponownie znalazło się na pierwszym miejscu.
Format.
Gra celowo nie należy do najprostszych, a uczestnicy, jak i sam program określany jest jako „kujoński”. Nazwy drużyn powstają od cech wspólnych graczy, np. pochodzą od ich nazwisk bądź odnoszą się do zainteresowań, czasem specjalistycznych, np. LARP-owcy, Frankofile. Pytania w teleturnieju mogą dotyczyć dowolnego tematu: od pomocników prezydentów USA, przez językoznawstwo, geografię świata, aż po popkulturę. Zagadki mogą również bazować na grze słów, bądź ukrytej arytmetyce. Zawodnicy na początku nie wiedzą, z jakiego typu zagadką mają do czynienia.
Komentarze prowadzącej bywają ironiczne, często w inteligentny sposób żartuje z samej siebie, zawodników, widzów, ekipy realizacyjnej, celebrytów albo innych programów telewizyjnych. 
Do reprezentacji zagadek w pierwszych trzech seriach służyło sześć stylizowanych pierwszych liter greckiego alfabetu: alfa, beta, gamma, delta, epsilon i dzeta. Od czwartej serii obowiązują wybrane staroegipskie hieroglify (dwie kwitnące trzciny, lew leżący, lniany skręcony knot, żmija rogata, trzy fale, Oko Horusa). Powodem zmiany miała być opinia widzów o pretensjonalności greckich liter.
Zasady gry.
W każdym odcinku udział biorą dwie trzyosobowe drużyny. Gra podzielona jest na cztery rundy. Zwycięzcy odcinków awansują do kolejnych etapów rozgrywek, przegrani albo odpadają, albo mierzą się ze sobą w meczu o pozostanie w grze. System eliminacji różni się w zależności od serii. W programie nie ma nagród pieniężnych, jedynie zwycięzcy serii otrzymują pamiątkowe trofeum.
Runda 1.: Związki.
Drużyny odgadują na przemian, a kolejne zagadki wybierają spośród sześciu. W ciągu czterdziestu sekund muszą odgadnąć związek między czterema hasłami (najczęściej są to napisy, zazwyczaj raz w rundzie pojawiają się pytania obrazkowe i pytania muzyczne). Na początku pojawia się jedna podpowiedź, wtedy do zdobycia jest pięć punktów. Drużyna może zdecydować się na odsłonięcie drugiego pola i grę o trzy punkty. Po odsłonięciu trzeciego pola można zdobyć dwa punkty, po odkryciu wszystkich czterech pól – jeden punkt. Do odpowiedzi drużyna zgłasza się poprzez naciśnięcie przycisku (musi to nastąpić przed upływem czterdziestu sekund); jeśli ich odpowiedź będzie prawidłowa, to otrzymają odpowiednią liczbę punktów, jeśli ich odpowiedź będzie błędna, to szansę otrzymują przeciwnicy (zobaczą wszystkie podpowiedzi i zagrają o jeden punkt).
Runda 2.: Ciągi.
Zasady zgłaszania się do odpowiedzi pozostają takie same, jak w rundzie pierwszej. Wciąż obowiązuje limit czterdziestu sekund.
Każdy zestaw wskazówek tworzy czteroelementowy ciąg, a zadaniem zawodników tym razem nie jest podać relację między nimi, lecz wskazać czwarty element ciągu na podstawie maksymalnie trzech – za podanie prawidłowej odpowiedzi po pierwszej poszlace można wzbogacić się o pięć punktów, po drugiej podpowiedzi o trzy punkty, a po trzeciej – o dwa punkty. Jeśli drużyna nie zdąży zgłosić się do odpowiedzi lub poda błędną, to szansę otrzymują rywale (zobaczą trzy elementy ciągu i zagrają o jeden punkt). Również i w tej rundzie wskazówkami mogą być obrazki, pytania muzyczne pojawiają się z rzadka (pierwsza dopiero w jednym z ćwierćfinałów dziesiątej edycji).
Runda 3.: Ściana połączeń.
Do każdego odcinka przygotowane są dwie ściany, po jednej dla każdej z drużyn. Przeciwnicy w tej rundzie nie mogą przejmować zagadek.
Każdą ścianę buduje szesnaście cegiełek, które można podzielić na cztery grupy haseł, które coś ze sobą łączy. Podpowiedzi są układane tak, aby zawierały fałszywe tropy, sugerujące połączenie, które nie jest właściwe (z uwagi na inne hasła). Za każdą odnalezioną w ciągu dwóch i pół minuty czteroelementową grupę zawodnicy otrzymują jeden punkt. Mogą próbować dowolną liczbę razy, aż do momentu, gdy zostanie osiem haseł (dwie grupy), wtedy liczbę szans ogranicza się do trzech. Po upływie czasu uczestnicy zobaczą ewentualne nieznalezione grupy. Gdy zagadki są już posegregowane, zadaniem drużyny jest wskazanie związków między hasłami w każdej grupie. Za każdy poprawny związek otrzymują jeden punkt. Jeśli drużyna wykona całe zadanie, to otrzyma bonusowe dwa punkty (razem dziesięć zamiast ośmiu). 
Runda 4.: Brakujące samogłoski.
Na belce pojawiają się zagadki słowne skierowane do obu drużyn. Chęć odpowiedzi wyraża się wciśnięciem przycisku. Na początku prowadząca czyta kategorię czterech kolejnych zagadek. Każda zagadka to wyrażenia, tytuły itp., z których zabrano samogłoski i poprzestawiano spacje. Na przykład w kategorii „Wiedza z Internetu” mogła by się znaleźć zagadka: „WK PDWL NNCKLPD”. Zadaniem graczy jest odgadnięcie danego hasła (np. tu: „Wikipedia, wolna encyklopedia”). Poprawna odpowiedź przynosi jeden punkt, błędna zabiera jeden punkt i daje szansę rywalom. Długość rundy nie jest stała – waha się od półtorej minuty do trzech minut.
Drużyna z większą liczbą punktów na koncie po tej rundzie zwycięża. 
W przypadku remisu kapitanowie otrzymują dodatkowe pytanie (na zasadzie „nagłej śmierci” – zgłoszenie się i podanie poprawnej odpowiedzi oznacza wygraną, ale zgłoszenie się i podanie błędnej odpowiedzi oznacza przegraną). Zagadki te nie są przypisane do konkretnych kategorii, ale są często autotematyczne (np. jedną z rozstrzygających odpowiedzi było „zwycięzcy pozostają [w grze]”).
Schemat eliminacji systemem dwukrotnej przegranej.
Na przykładzie serii 15.
W tym momencie gry cztery drużyny są pewne udziału w ćwierćfinale (zwyciężyły bowiem dwukrotnie), ale osiem drużyn raz zwyciężyło i raz przegrało – te właśnie mierzą się ze sobą w dodatkowym etapie.
Analogicznie proces eliminacji odbywa się bez gry o 3. miejsce, a także w edycjach, w których startuje 8 drużyn.
Spis serii.
W obrębie niniejszego artykułu przyjęto, że „edycję” tworzą rozgrywki związane kolejnymi etapami turnieju zakończonego finałem, „serię” zaś wszystkie odcinki, także specjalne, o ile twórcy programu bądź nadawca przedstawiają dany odcinek jako część pewnej serii.
Liczby odcinków oraz daty emisji na podstawie przewodnika po odcinkach BBC: .
Wydania specjalne.
Na podstawie przewodnika po odcinkach BBC: .

</doc>
<doc id="4805625" url="https://pl.wikipedia.org/wiki?curid=4805625" title="Bitcoin - tworzenie bloków">
Bitcoin - tworzenie bloków

Przechowywanie danych.
Przechowywanie dużej ilości informacji np. danych transakcyjnych dotyczących Bitcoin musi odznaczać się odpornością na zmiany przez co musi mieć możliwość szybkiego wykrywania zmian w prosty sposób.
Łańcuch danych powiązanych zwanych również listą powiązaną powstaje gdy każdy element danych zawiera referencję  do innego elementu danych. Strukturę taką możemy nazwać łańcuchem bloków. Pierwszy element nazwany został Genesis Block. Każdy kolejny blok danych został zbudowany w taki sposób iż zawiera wygenerowaną wartość hash sha256 z bloku poprzedniego, dzięki czemu posiadamy referencję do istniejącego bloku poprzedniego i gwarancję, że cały łańcuch jest spójny.
Mechanizm działania.
Omówiona wyżej struktura powoduje że dane są wrażliwe na zmiany ponieważ są połączone referencjami. Referencja zostaje zerwana gdy dane do których się odnoszą zostaną zmienione po ich utworzeniu. Zaobserwowanie zerwania referencji w strukturze jest dowodem na to że dane zostały naruszone. Możemy wówczas uznać, że cała integralność danych bloków została zmieniona.
Podatność na zmiany.
Moc obliczeniowa współczesnych komputerów nieustannie rośnie. Powoduje to że obliczanie wartości hash jest niemalże natychmiastowe. Spowodowało to konieczność wprowadzenia czasochłonności obliczeń przez wprowadzenie warunków koniecznych do utworzenia nowego bloku danych w łańcuchu. Stałe zwiększanie czasochłonności obliczeń skrótów hash powoduje, że cały łańcuch bloków jest odporny na wzrost mocy obliczeniowej.
Założenia dla poszukiwaczy.
Założenia dla poszukiwaczy wartości skrótu dla kolejnych bloków są następujące:
Bardzo ważnym faktem jest że poszukiwaną wartość możemy stworzyć tylko i wyłącznie poprzez poszukiwanie odpowiedniego skrótu zgodnego z postawionymi warunkami. Poza wartością nonce która jest zmienną wartością którą podstawiamy pozostałe wartości są stałe. W chwili uruchomienia algorytmu poszukiwania skrótu rozpoczynamy “kopanie” czyli poszukiwanie wartości skrótu.
Jest to swego rodzaju zagadka kryptograficzna, która często nazywana jest dowodami pracy, bo ich rozwiązanie udowadnia że ktoś wykonał pracę niezbędną aby tego dokonać.
Nagłówek bloku.
Nagłówek bloku ma długość 80 bajtów składa się z następujących elementów.

</doc>
<doc id="4805635" url="https://pl.wikipedia.org/wiki?curid=4805635" title="Lotta Olsson">
Lotta Olsson

Lotta Olsson (ur. 5 grudnia 1973 w Rydebäck) – szwedzka poetka i autorka książek dla dzieci.
Do tej pory, nakładem Wydawnictwa Zakamarki, w Polsce ukazały się następujące tytuły, wszystkie w tłumaczeniu Agnieszki Stróżyk:

</doc>
<doc id="4805636" url="https://pl.wikipedia.org/wiki?curid=4805636" title="Christian Friedrich Schumacher">
Christian Friedrich Schumacher



</doc>
<doc id="4805641" url="https://pl.wikipedia.org/wiki?curid=4805641" title="Włodzimierz Krzyżanowski (ujednoznacznienie)">
Włodzimierz Krzyżanowski (ujednoznacznienie)



</doc>
<doc id="4805643" url="https://pl.wikipedia.org/wiki?curid=4805643" title="Jadwiga Miklaszewska">
Jadwiga Miklaszewska



</doc>
<doc id="4805645" url="https://pl.wikipedia.org/wiki?curid=4805645" title="Kościół filialny św. Augustyna Biskupa">
Kościół filialny św. Augustyna Biskupa



</doc>
<doc id="4805646" url="https://pl.wikipedia.org/wiki?curid=4805646" title="Markus Brandl">
Markus Brandl

Markus Brandl (ur. 18 września 1975 w Rosenheim) – niemiecki aktor teatralny, telewizyjny i filmowy.

</doc>
<doc id="4805651" url="https://pl.wikipedia.org/wiki?curid=4805651" title="Jerzy Szelestowski">
Jerzy Szelestowski

Jerzy Szelestowski (ur. 25 czerwca 1922, zm. 7 czerwca 1986) – polski żeglarz, propagator żeglarstwa.
Życiorys.
Urodził się 25 czerwca 1922 r. w Henrykowie (parafia Ostrów Maz.), w rodzinie o tradycjach patriotycznych, 2 miesiące po śmierci swojego ojca Walentego (którego młodszym bratem był Stefan Szelestowski). W 1938 r. przeniósł się wraz z matką, Zofią – nauczycielką, do Gdyni, gdzie pracował od 1936 r. jego najstarszy brat. Podjął pracę w Lidze Popierania Turystyki w Gdyni jako przewodnik, jednocześnie uczęszczając na wieczorowe kursy dokształcające.
1 września 1939 r. wstąpił jako ochotnik do Wojska Polskiego, walczył w obronie Gdyni a po zdobyciu Gdyni pracował jako sanitariusz w Szpitalu Miejskim w Gdyni. Po wysiedleniu został wywieziony na roboty przymusowe do Niemiec. Udało mu się stamtąd zbiec, do majątku Strojec w powiecie Wieluń, gdzie nawiązał kontakt z tajną polską organizacją. Przedostał się do Generalnej Guberni i wstąpił do podziemnej organizacji wojskowej. Jako żołnierz Kedyw-u AK był ranny w akcji. Od lipca 1944 r. służył w Oddziale Partyzanckim 29 Pułku Strzelców Kaniowskich Armii Krajowej okręgu Łódź. Po zakończeniu wojny wrócił do Gdyni, tu pracując fizycznie, a po ujawnieniu również jako administrator majątku ZBoWiD. Pracował też społecznie w Związku Uczestników Walki Zbrojnej o Niepodległość i Demokrację a także współorganizował Jacht Klub.
W październiku 1946 r. wyjechał wraz z żoną Marią na tzw. Ziemie Odzyskane do Jasienicy, która wraz z pozostałą częścią enklawy polickiej została właśnie przekazana administracji polskiej. Objął ogrodnictwo i dom mieszkalny z działką; ogrodnictwa zrzekł się w związku z rozpoczęciem pracy etatowej w Szczecinie. Czynnie współtworzył Gminną Spółdzielnię, był pierwszym przewodniczącym Rady Nadzorczej GS. Wstąpił do ZSL. Od 1951 r. pracował w WZGS, następnie w SPHRiN (Szczecińskie Przedsiębiorstwo Hodowli Roślin i Nasiennictwa) jako inspektor bhp, aż do przeniesienia do pracy w ZG PZŻ. Był autorem kilku wniosków racjonalizatorskich i współtwórcą wynalazku (patent 67272 - maska ochronna).
W 1965 r. ukończył Zaoczne Studium Ekonomiczno-Spółdzielcze.
W latach 70. był ławnikiem Sądu Powiatowego i Izby Morskiej w Szczecinie.
Był autorem skryptów i opracowań metodycznych o tematyce żeglarskiej. Publikacje: wydawnictwa COŻ (Manewry na wodzie, Pogodoznawstwo dla żeglarzy, Manewry ostatniej szansy [w:] Konferencja Bezpieczeństwa 1983) i 2 książki zatwierdzone przez Główną Komisję Szkolenia PZŻ jako podstawowy podręcznik w zakresie nauczania manewrowania jachtem na wszystkie stopnie żeglarskie („Vademecum manewrowania jachtem na silniku” i „Vademecum manewrowania jachtem pod żaglami”).
Najważniejsze odznaczenia: Medal Zwycięstwa i Wolności, Odznaka Grunwaldzka, Zasłużonym na Polu Chwały, Zasłużony Działacz Żeglarstwa Polskiego, Brązowy Krzyż Zasługi, Srebrna Odznaka „Zasłużony Pracownik Morza”. 
Zmarł nagle 7 czerwca 1986 r. w Szczecinie, pochowany w Policach – Jasienicy.
Największą jego pasją było żeglarstwo. Z żeglarstwem był związany od lat 30. XX wieku, kiedy to rozpoczynał działalność w Yacht Klubie Polski w Gdyni. Po zakończeniu II wojny światowej włączył się w odbudowę polskiego jachtingu, początkowo w Gdyni, a od 1946 w Szczecinie. Działał w Yacht Klubie Polski, Lidze Morskiej oraz Lidze Przyjaciół Żołnierza. Był współmaszoperem jachtu "Artemis", jak również uczestnikiem pierwszego po wojnie zagranicznego rejsu ze Szczecina na "Hetmanie". Przez kilka lat był komandorem Jacht Klubu Morskiego w Szczecinie. Był instruktorem żeglarstwa i prowadził kursy głównie w Trzebieży. Przewodniczył komisjom egzaminacyjnym, w tym m.in. trzebieskiej i szczecińskiej komisji kapitańskiej. Od 1977 związał się etatowo z Centralnym Ośrodkiem Żeglarskim w Trzebieży, gdzie pracował nawet po przejściu na emeryturę.

</doc>
<doc id="4805652" url="https://pl.wikipedia.org/wiki?curid=4805652" title="Hendrik Lindepuu">
Hendrik Lindepuu

Hendrik Lindepuu (ur. 11 listopada 1958 w Mõisaküla) – estoński tłumacz, dramaturg i wydawca polskiej literatury w Estonii.
Życiorys.
Po odbyciu służby wojskowej od 1979 roku pracował w zawodowej straży pożarnej w Viljandi, a także jako ślusarz. W 1981 r. ukończył liceum kształcące na odległość w Viljandi. Publikował w okręgowej gazecie Viljandi. W latach 1981-83 działał w Stowarzyszeniu Teatralnym i czasopiśmie "Teater. Muusika". 
W latach 1991–1996 mieszkał razem z żoną w Finlandii. Podczas pobytu pracował jako bibliotekarz. Języka polskiego zaczął uczyć się samodzielnie, z podręcznika w 1984 roku. Od 2003 roku prowadzi on jednoosobowe wydawnictwo Hendrik Lindepuu Kirjastus. Do 2019 roku wydało ono 42 tłumaczenia polskiej literatury.
Tłumaczenia.
Do 2019 roku przełożył z języka polskiego na język estoński ponad 50 książek, 70 sztuk teatralnych i 10 tomów poezji. W tym utwory Witolda Gombrowicza, Zbigniewa Herberta, Czesława Miłosza, Sławomira Mrożka, Zofii Nałkowskiej, Bruno Schulza, Stanisława Ignacego Witkiewicza, Olgi Tokarczuk, Małgorzaty Rejmer, Witolda Szabłowskiego, Tadeusza Różewicza, Marcina Świetlickiego i innych. Pierwszym przetłumaczonym utworem była sztuka teatralna "Żegnaj, Judaszu" Ireneusza Iredyńskiego, która w 1988 roku została wystawiona na deskach teatru.

</doc>
<doc id="4805667" url="https://pl.wikipedia.org/wiki?curid=4805667" title="Maria Nilsson Thore">
Maria Nilsson Thore

Maria Nilsson Thore (ur. 17 września 1975 w Täby) – szwedzka ilustratorka i autorka książek dla dzieci.
W Polsce książki z jej ilustracjami publikuje Wydawnictwo Zakamarki. Wszystkie przetłumaczyła Agnieszka Stróżyk.

</doc>
<doc id="4805668" url="https://pl.wikipedia.org/wiki?curid=4805668" title="Andrew Butler">
Andrew Butler

Andrew Pickens Smith Butler (ur. 18 listopada 1796 w Edgefield, zm. 25 maja 1857) – amerykański polityk, senator z Karoliny Południowej. Zwolennik i obrońca niewolnictwa.
Życiorys.
Urodził się 18 listopada 1796 r. w Edgefield, w rodzinie gen. Williama Butlera i Behethland Foote Moore. Uczęszczał do Doctor Waddell’s Academy w Willington, a w 1817 r. ukończył South Carolina College (późniejszy University of South Carolina). Butler ukończył prawo i został przyjęty do palestry w 1818 r. Jako prawnik praktykował w Columbii, Edgefield, Lexington, Barnwell i Newberry. W Columbii pracował krótko, szybko wrócił do rodzinnego Edgefield, gdzie oprócz lukratywnej praktyki adwokackiej prowadził również 1000-akrową plantację, na której miał kilkudziesięciu niewolników. Częściowo powodzenie na początku kariery zawdzięczał znajomości z Johnem C. Calhounem.
W latach 1824–1831 zasiadał w stanowej Izbie Reprezentantów i był w 1824 r. doradcą w administracji gubernatora Karoliny Południowej. W latach 1832–1833 zasiadał w stanowym Senacie. W 1833 r. został mianowany sędzią w okręgowym sądzie karnym Karoliny Południowej, a potem w latach 1835–1846 był sędzią w sądzie cywilnym tego samego okręgu. Dzięki poparciu Calhouna został z ramienia Demokratów Praw Stanowych wybrany do Senatu Stanów Zjednoczonych, by zapełnić wakat po rezygnacji senatora George′a McDuffiego. Kolejno w 1848 i 1854 r. uzyskiwał z poparciem Partii Demokratycznej reelekcje. Łącznie zasiadał w izbie od 4 grudnia 1846 r. aż do śmierci, przez cały okres będąc członkiem komisji sprawiedliwości, był też jej przewodniczącym.
Podobnie jak Calhoun twierdził, że rząd federalny nie ma kompetencji, by decydować o kwestiach niewolnictwa na nowych terytoriach, protestował przeciwko żądaniu Kalifornii zakazania na jej terenie niewolnictwa po przyjęciu do Unii i wzywał do stworzenia bardziej skutecznego prawa przeciw zbiegłym niewolnikom. Po śmierci Calhouna poparł Kompromis 1850 roku. Był jednym ze współtwórców ustawy o Kansas i Nebrasce, która utworzyła nowe terytoria Kansas i Nebraska na zachód od rzeki Missouri. Wraz z innymi zwolennikami niewolnictwa, Davidem Atchinsonem z Missouri i Jamesem Masonem oraz Robertem M. T. Hunterem z Wirginii, naciskał na przewodniczącego senackiej komisji terytoriów Stephena Douglasa w kwestii dopuszczenia niewolnictwa na nowych terenach. Przyjęta ustawa doprowadziła z czasem do wzrostu napięcia między północnymi i południowymi stanami, które ostatecznie przekształciło się w wojnę secesyjną. 20 maja 1856 r. abolicjonista Charles Sumner w swojej mowie "Zbrodnia przeciw Kansas" skrytykował zwolenników niewolnictwa, a Butlera nazwał sutenerem i zasugerował, że uprawia seks z niewolnicami. Butler był podczas tego przemówienia nieobecny. Dwa dni później jego siostrzeniec i również kongresmen Preston Brooks pobił Sumnera laską do nieprzytomności.
Zmarł 25 maja 1857 r. w hrabstwie Edgefield, po dwóch latach od udaru, który wyłączył go z czynnej polityki.
Żonaty z Susan Anne Simkins (zm. 1830), w 1832 r. ożenił się z Harriet Hayne (zm. 1834) i miał z nią córkę Eloise. Jego bratankiem był Matthew Butler.

</doc>
<doc id="4805674" url="https://pl.wikipedia.org/wiki?curid=4805674" title="Errol Kerr">
Errol Kerr

Errol Kerr (ur. 12 kwietnia 1986 w Brooklynie) – jamajski narciarz dowolny, specjalizujący się w skicrossie.

</doc>
<doc id="4805676" url="https://pl.wikipedia.org/wiki?curid=4805676" title="Eve Kivi">
Eve Kivi

Eve Kivi (ur. 8 maja 1938 w Paide) – radziecka i estońska aktorka.
Życiorys.
Urodziła się 8 maja 1938 roku w Paide. Jej ojciec był księgowym. W 1959 roku ukończyła Studio Teatralne w Państwowym Akademickim Teatrze Dramatycznym im. V. Kingiseppa. Wyszła za mąż za estońskiego łyżwiarza Antsa Antsona i w 1966 roku para doczekała się syna. W 1972 roku rozwiedli się. W 2010 roku wydala autobiograficzną książkę "Ma olen elanud""."
W filmach występowała od 1955 roku. Od 1982 roku współpracowała ze studiem filmowym Tallinnfilm i Mosfilm. Od 1993 roku pracowała jako prezenterka telewizyjna estońskiego kanału 2. Od 1971 roku przez wiele lat utrzymywała relacje z amerykańskim bardem Deanem Reedem. Była uważana za symbol seksu i estońską Brigitte Bardot.
Filmografia.
Wystąpiła w prawie 50 filmach. W tym w:

</doc>
<doc id="4805685" url="https://pl.wikipedia.org/wiki?curid=4805685" title="Język seget">
Język seget

Język seget – język zachodniopapuaski używany w prowincji Papua Zachodnia we wschodniej Indonezji. Według danych z 1988 roku posługuje się nim 1200 osób.
Katalog Ethnologue (wyd. 18) informuje, że jego użytkownicy zamieszkują wsie: Walian, Sailolof, Segum, Seget. Publikacja Peta Bahasa jako obszar jego użytkowania wymienia wsie: Seget, Malaban, Kasimle, Klayas, Wasinsan, Wayen Kede, Wawenagu.
Należy do rodziny języków zachodniej Ptasiej Głowy. Jest blisko spokrewniony z językiem moi. W powszechnym użyciu jest również język indonezyjski. W 1987 r. odnotowano też, że niektóre osoby ze starszego pokolenia znają moi.

</doc>
<doc id="4805687" url="https://pl.wikipedia.org/wiki?curid=4805687" title="Gerhard Berthold">
Gerhard Berthold

Gerhard Berthold (ur. 12 marca 1891, zm. 14 kwietnia 1942 w pobliżu Juchnowa) – niemiecki wojskowy, generalmajor. Dowódca 31 Dywizji Piechoty, a następnie XXXXIII Korpusu Armijnego. Zginął w walce w okolicach Juchnowa w środkowej Rosji. Pośmiertnie awansowany do stopnia generalleutnanta. 

</doc>
<doc id="4805694" url="https://pl.wikipedia.org/wiki?curid=4805694" title="Anthony Watson (skeletonista)">
Anthony Watson (skeletonista)

Anthony Watson (ur. 5 listopada 1989) – jamajski skeletonista, uczestnik zimowych igrzysk olimpijskich.
Kariera.
W 2017 wystartował w mistrzostwach świata w Königssee. Był 38., wyprzedzając 6 zawodników.
W 2018 wziął udział w igrzyskach olimpijskich w Pjongczangu. Został sklasyfikowany na przedostatnim, 29. miejscu.

</doc>
<doc id="4805695" url="https://pl.wikipedia.org/wiki?curid=4805695" title="Język moraid">
Język moraid

Język moraid – język zachodniopapuaski używany przez grupę ludności w indonezyjskiej prowincji Papua Zachodnia. Według danych z 1988 roku posługuje się nim 1000 osób.
Publikacja Peta Bahasa podaje, że jego użytkownicy zamieszkują wieś Sailala (dystrykt Sayosa). W podobnej lokalizacji geograficznej używane są języki abun, moi i tehit.
Należy do rodziny języków zachodniej Ptasiej Głowy. Jest blisko spokrewniony z językami kalabra i tehit.

</doc>
<doc id="4805700" url="https://pl.wikipedia.org/wiki?curid=4805700" title="Język kalabra">
Język kalabra

Język kalabra (a. klabra), także: moi klabra, beraur – język zachodniopapuaski używany przez grupę ludności w prowincji Papua Zachodnia w Indonezji. Według danych z 1988 roku posługuje się nim ponad 3 tys. osób.
Należy do rodziny języków zachodniej Ptasiej Głowy. Na poziomie słownictwa wykazuje podobieństwa do języka tehit, a w dalszej kolejności jest spokrewniony z językiem moi (właściwym). Publikacja Peta Bahasa podaje, że jego użytkownicy zamieszkują wieś Klamono (dystrykt Klamono, kabupaten Sorong).
Został w pewnym stopniu udokumentowany. W latach 80. XX wieku powstały dwie prace poświęcone morfologii i fonologii kalabra ("Struktur bahasa Klabra", 1983/1984). W 2017 roku wydano słownik.

</doc>
<doc id="4805704" url="https://pl.wikipedia.org/wiki?curid=4805704" title="Język beraur">
Język beraur



</doc>
<doc id="4805705" url="https://pl.wikipedia.org/wiki?curid=4805705" title="Errol Walters">
Errol Walters

Errol Walters (ur. 26 lipca 1956) – jamajski kolarz szosowy, uczestnik letnich igrzysk olimpijskich.
Walters reprezentował Jamajkę na letnich igrzyskach olimpijskich podczas igrzysk 1976 w Montrealu. Wystartował w wyścigu indywidualnym ze startu wspólnego, którego nie ukończył.

</doc>
<doc id="4805706" url="https://pl.wikipedia.org/wiki?curid=4805706" title="Lorenzo Murdock">
Lorenzo Murdock

Lorenzo Murdock (ur. 2 lutego 1961) – jamajski kolarz szosowy, uczestnik letnich igrzysk olimpijskich.
Murdock reprezentował Jamajkę na letnich igrzyskach olimpijskich podczas igrzysk 1984 w Los Angeles. Wystartował w wyścigu indywidualnym ze startu wspólnego, którego nie ukończył.

</doc>
<doc id="4805717" url="https://pl.wikipedia.org/wiki?curid=4805717" title="Adam Bab">
Adam Bab

Adam Piotr Bab (ur. 30 grudnia 1974 w Lublinie) – polski duchowny rzymskokatolicki, doktor katechetyki, biskup pomocniczy lubelski od 2020.
Życiorys.
Urodził się 30 grudnia 1974 w Lublinie. Kształcił się w tamtejszym II Liceum Ogólnokształcącym im. Hetmana Jana Zamoyskiego. W latach 1993–1999 studiował w Metropolitalnym Seminarium Duchownym w Lublinie. Na prezbitera został wyświęcony 22 maja 1999 w archikatedrze lubelskiej przez Józefa Życińskiego, arcybiskupa metropolitę lubelskiego. Inkardynowany został do archidiecezji lubelskiej. W 2005 na Wydziale Teologii Katolickiego Uniwersytetu Lubelskiego uzyskał doktorat z katechetyki na podstawie dysertacji "Katecheza w społeczeństwie informacyjnym. Studium pastoralno-katechetyczne".
W latach 1999–2000 pracował jako wikariusz w parafii Niepokalanego Poczęcia Najświętszej Maryi Panny w Lublinie. W trakcie studiów specjalistycznych był duszpasterzem w Centrum Duszpasterstwa Młodzieży przy kościele Świętego Ducha w Lublinie. W latach 2005–2010 pełnił funkcję rektora kościoła Świętego Ducha w Kraśniku. Od 2010 do 2014 był proboszczem parafii Znalezienia Krzyża Świętego i św. Andrzeja Apostoła w Końskowoli, a w 2014 został ustanowiony proboszczem parafii św. Józefa w Lublinie.
W 2002 został koordynatorem archidiecezjalnych pielgrzymek na Światowe Dni Młodzieży. W latach 2003–2016 pełnił funkcję zastępcy archidiecezjalnego asystenta kościelnego Katolickiego Stowarzyszenia Młodzieży. W 2014 objął stanowisko wikariusza biskupiego ds. młodzieży. W archidiecezji lubelskiej wszedł również w skład rady kapłańskiej, kolegium konsultorów i Zespołu ds. Nowej Ewangelizacji. Został dekanalnym wizytatorem religii, asystentem kościelnym Ruchu Solidarności z Ubogimi Trzeciego Świata „Maitri”, a także członkiem komisji przygotowawczej do III synodu archidiecezji lubelskiej dotyczącego młodzieży. Objął funkcję konsultora Rady ds. Duszpasterstwa Młodzieży Konferencji Episkopatu Polski. Został mianowany kanonikiem honorowym lubelskiej kapituły archikatedralnej.
22 maja 2020 papież Franciszek prekonizował go biskupem pomocniczym archidiecezji lubelskiej ze stolicą tytularną Arna. Święcenia biskupie otrzymał 29 czerwca 2020 w archikatedrze lubelskiej. Udzielił mu ich Stanisław Budzik, arcybiskup metropolita lubelski, w asyście arcybiskupa Salvatore Pennacchia, nuncjusza apostolskiego w Polsce, i Mieczysława Cisły, biskupa pomocniczego lubelskiego. Jako zawołanie biskupie przyjął słowa „"Cibus meus voluntas Tua"” ("Moim pokarmem jest Twoja wola").
W ramach prac Konferencji Episkopatu Polski w 2021 objął funkcje przewodniczącego Bilateralnego Zespołu Katolicko-Prawosławnego i delegata ds. Katolickiego Stowarzyszenia Młodzieży, ponadto w 2020 został członkiem Rady ds. Duszpasterstwa Młodzieży, a w 2022 Rady ds. Ekumenizmu.

</doc>
<doc id="4805721" url="https://pl.wikipedia.org/wiki?curid=4805721" title="Język mpur">
Język mpur

Język mpur, także: amberbaken, dekwambre, ekware, kebar – język papuaski używany w prowincji Papua Zachodnia w Indonezji. Według danych z 1993 roku posługuje się nim 7 tys. osób.
Dzieli się na dwa dialekty – ajiw i sirir. W użyciu jest również język indonezyjski.
Jest językiem tonalnym. Nie jest blisko spokrewniony z żadnym innym językiem. Malcolm Ross zaliczył go do rodziny zachodniopapuaskiej na podstawie podobieństw w systemie zaimków, inne źródła zaś wskazują, że jest to język izolowany. W zakresie morfologii i syntaktyki wykazuje wpływy języków austronezyjskich. Występują zapożyczenia z biak-numfor, lokalnego malajskiego i języka narodowego.
Nazwa „amberbaken”, upowszechniona przez grupę etniczną Biak, ma charakter pejoratywny. C. Odé (2002) odnotowała, że nazwy "kebar" i "amberbaken" odnoszą się do regionów, gdzie występuje język mpur.
Sporządzono skrótowy opis jego gramatyki ("A sketch of Mpur", 2002). Jest zapisywany alfabetem łacińskim.

</doc>
<doc id="4805722" url="https://pl.wikipedia.org/wiki?curid=4805722" title="Język amberbaken">
Język amberbaken



</doc>
<doc id="4805724" url="https://pl.wikipedia.org/wiki?curid=4805724" title="Arthur Tenn">
Arthur Tenn

Arthur Tenn (ur. 15 marca 1964) – jamajski kolarz szosowy, uczestnik letnich igrzysk olimpijskich.
Tenn reprezentował Jamajkę na letnich igrzyskach olimpijskich podczas igrzysk 1984 w Los Angeles, igrzysk 1988 w Seulu oraz igrzysk 1992 w Barcelonie. Za każdym razem startował w wyścigu indywidualnym ze startu wspólnego, w 1984 zajął 53. miejsce, w 1988 był 107., natomiast w 1992 nie ukończył wyścigu.

</doc>
<doc id="4805726" url="https://pl.wikipedia.org/wiki?curid=4805726" title="Krzysztof Stypuła">
Krzysztof Stypuła

Krzysztof Konstanty Stypuła (ur. 20 marca 1948 w Krakowie, zm. 19 maja 2020 tamże) – polski inżynier budownictwa, profesor nauk technicznych, specjalista mechaniki budowli i budowy metra, wykładowca akademicki.
Życiorys.
Urodził się 20 marca 1948 r. w Krakowie. Uczył się w Szkole Podstawowej nr 36, a w 1966 r. ukończył III Liceum Ogólnokształcące im. Jana Kochanowskiego w Krakowie, zaś następnie z wyróżnieniem ukończył w 1971 r. studia magisterskie na Wydziale Leśnym Wyższej Szkoły Rolniczej w Krakowie ze specjalnością inżynieria leśna. W latach 1971–1974 pracował w Instytucie Użytkowania Lasu i Inżynierii Leśnej Akademii Rolniczej w Krakowie, tworząc laboratorium mechaniki gruntów i gruntoznawstwa drogowego. Prowadził wówczas przedmioty z pogranicza tematyki rolnej i budowlanej.
Jednocześnie od 1969 do 1974 r. studiował na Wydziale Budownictwa Lądowego Politechniki Krakowskiej na specjalności teoria konstrukcji, a jego praca dyplomowa została wyróżniona w konkursie im. prof. I. Stella-Sawickiego. W 1974 r. zaczął pracę w Instytucie Mechaniki Budowli Politechniki Krakowskiej i siedem lat później obronił pracę doktorską nt. badania propagacji w podłożu gruntowym oraz przenoszenia na budynki drgań wywołanych wbijaniem pali fundamentowych. W 2002 r. uzyskał habilitację na podstawie pracy nt. drgań mechanicznych wywołanych eksploatacją metra płytkiego i ich wpływu na budynki, dwa lata później został profesorem nadzwyczajnym na Politechnice Krakowskiej, a w 2014 r. otrzymał tytuł profesora nauk technicznych.
Od 1995 r. pełnił funkcję zastępcy dyrektora ds. badań naukowych i współpracy z przemysłem, a od 2013 r. był dyrektorem instytutu i pełnił tę funkcję do 20 marca 2018 r., gdy osiągnął wiek 70 lat. Następnie sprawował funkcję p.o. dyrektora. 
Specjalista badań statyki i dynamiki budowli, dynamiki gruntów i ochrony środowiska przed wibracjami, w tym wibracjami powodowanymi przez środki transportu, w szczególności metro w Warszawie. Autor lub współautor monografii, artykułów, ponad 200 publikacji i ponad 170 prac naukowo-badawczych. Twórca prac poświęconych drganiom spowodowanym przez budowę i eksploatację metra w Warszawie oraz linii kolejowych. Zaprojektował wibroizolację torowiska w tunelu średnicowym w Warszawie i na części I linii metra oraz w pobliżu linii tramwajowych w tym mieście. Był także autorem analogicznych projektów dla dworca w Katowicach, dworca głównego w Krakowie i Centralnego w Warszawie, ale też Wydziału Fizyki Uniwersytetu Jagiellońskiego i Wydziału Nanotechnologii Akademii Górniczo-Hutniczej. Prowadził obliczenia sejsmiczne podczas projektowania metra w Algierze i dynamiczne na potrzeby estakady dworca w Częstochowie oraz innych budynków sąsiadujących z liniami kolejowymi, tramwajowymi i Metra Warszawskiego, a także szacował wpływ drgań powodowanych przez budowę i użytkowanie dróg na budynki. W 2005 r. przedstawił później potwierdzoną badaniami tezę o odmiennym charakterze odpowiedzi budynków na drgania z komunikacji podziemnej w stosunku do drgań wywoływanych przez komunikację naziemną. Był promotorem budowy metra w Krakowie. Koncepcja krakowskiego metra stała się elementem wyborów samorządowych w 2016.
Autor polskich norm (m.in. w zakresie wpływu drgań na budynki i ludzi w budynkach) i konsultant końcowej wersji normy międzynarodowej (ISO) oraz uczestnik tworzenia prawa budowlanego dotyczącego wpływu drgań na budowle. 
Wieloletni członek senatu uczelni. Przewodniczący Małopolskiego Oddziału Polskiego Związku Inżynierów i Techników Budownictwa, członek rad naukowych Zarządu Metra Warszawskiego i Kolei Dużych Prędkości PKP PLK. Promotor trzech prac doktorskich. Wyróżniony Nagrodą Sekretarza Naukowego PAN (1982 r.), dwiema Nagrodami Ministra Nauki i Szkolnictwa Wyższego (1980, 1984 r. – obie zespołowe), Nagrodami Rektora Politechniki Krakowskiej, Nagrodą im. Stefana Bryły i nagrodą TOPBuilder. Członek Komisji Budownictwa Oddziału Krakowskiego Polskiej Akademii Nauk.
Pisał wiersze i fraszki zebrane w tomiku "Sobie śpiewam, a ludziom", był także autorem tekstów pieśni religijnych. Krótkie utwory poetyckie zamieszczał na 3. stronie okładki w każdym kolejnym numerze miesięcznika „Nasza Politechnika” począwszy od roku 2009.
Zmarł w 19 maja 2020 r. w Krakowie. Został pochowany na Cmentarzu Podgórskim, kwatera XXXI, rząd 5, miejsce 6.

</doc>
<doc id="4805727" url="https://pl.wikipedia.org/wiki?curid=4805727" title="Raymond Thomas">
Raymond Thomas

Raymond Thomas (ur. 27 października 1968) – jamajski kolarz szosowy, uczestnik letnich igrzysk olimpijskich.
Thomas reprezentował Jamajkę na letnich igrzyskach olimpijskich podczas igrzysk 1988 w Seulu. Wystartował w wyścigu indywidualnym ze startu wspólnego, który ukończył na 97. miejscu.

</doc>
<doc id="4805728" url="https://pl.wikipedia.org/wiki?curid=4805728" title="Michael McKay">
Michael McKay

Michael McKay (ur. 17 maja 1964) – jamajski kolarz szosowy, uczestnik letnich igrzysk olimpijskich.
McKay reprezentował Jamajkę na letnich igrzyskach olimpijskich podczas igrzysk 1992 w Barcelonie. Wystartował w wyścigu indywidualnym ze startu wspólnego, którego nie ukończył.

</doc>
<doc id="4805734" url="https://pl.wikipedia.org/wiki?curid=4805734" title="Rock Master 1992">
Rock Master 1992

 
Rock Master 1992 – międzynarodowe zawody we wspinaczce sportowej organizowane od 1987 roku we włoskim Arco, których 7 edycja Rock Master odbyła się w dniu 1 września w 1992.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 16 zawodników oraz 8 zawodniczek.

</doc>
<doc id="4805739" url="https://pl.wikipedia.org/wiki?curid=4805739" title="Frida Nilsson">
Frida Nilsson

Frida Nilsson (ur. 16 stycznia 1979 w Hardemo) – jedna z czołowych szwedzkich autorek piszących dla dzieci.
Twórczość.
Po polsku nakładem Wydawnictwa Zakamarki ukazały się:
a także seria o Hedwidze (Wydawnictwo Dwie Siostry):

</doc>
<doc id="4805743" url="https://pl.wikipedia.org/wiki?curid=4805743" title="Adam Kołodziej">
Adam Kołodziej

Adam Kołodziej (ur. 8 sierpnia 1938 we Lwowie) – polski architekt działający w Toruniu.
Życiorys.
13 kwietnia 1940 roku został, wraz z rodziną wywieziony do Kazachstanu skąd wrócił do kraju pod koniec 1945 r. W 1969 r. ukończył studia na Wydziale Architektury Politechniki Gdańskiej. Następnie zamieszkał w Toruniu. W latach 1972–1985 r. pracował jako główny projektant w BPBO „Miastoprojekt” Toruń. W 1985 r. jako jeden z pierwszych architektów w województwie założył autorską spółkę projektową. Od 1994 r. prowadzi indywidualną pracownię projektową.

</doc>
<doc id="4805745" url="https://pl.wikipedia.org/wiki?curid=4805745" title="Jamajka na Letnich Igrzyskach Olimpijskich 1972">
Jamajka na Letnich Igrzyskach Olimpijskich 1972

Jamajkę na Letnich Igrzyskach Olimpijskich 1972 reprezentowało 33 zawodników: 21 mężczyzn, 12 kobiet. Reprezentacja Jamajki zdobyła jeden brązowy medal za sprawą Lennoxa Millera. Był to szósty start reprezentacji Jamajki na letnich igrzyskach olimpijskich.

</doc>
<doc id="4805748" url="https://pl.wikipedia.org/wiki?curid=4805748" title="Jamajka na Letnich Igrzyskach Olimpijskich 1976">
Jamajka na Letnich Igrzyskach Olimpijskich 1976

Jamajkę na Letnich Igrzyskach Olimpijskich 1976 reprezentowało 20 zawodników: 11 mężczyzn, 9 kobiet. Reprezentacja Jamajki zdobyła dwa medale, wszystkie w lekkoatletyce. Był to siódmy start reprezentacji Jamajki na letnich igrzyskach olimpijskich.

</doc>
<doc id="4805752" url="https://pl.wikipedia.org/wiki?curid=4805752" title="Jamajka na Letnich Igrzyskach Olimpijskich 1980">
Jamajka na Letnich Igrzyskach Olimpijskich 1980

Jamajkę na Letnich Igrzyskach Olimpijskich 1980 reprezentowało 18 zawodników: 11 mężczyzn, 7 kobiet. Reprezentacja Jamajki zdobyła trzy medale, w lekkoatletyce oraz kolarstwie torowym. Był to ósmy start reprezentacji Jamajki na letnich igrzyskach olimpijskich.

</doc>
<doc id="4805756" url="https://pl.wikipedia.org/wiki?curid=4805756" title="Programowanie ograniczeń">
Programowanie ograniczeń

Programowanie ograniczeń jest paradygmatem rozwiązywania problemów kombinatorycznych, który opiera się na szerokim zakresie technik sztucznej inteligencji, informatyki i badań operacyjnych. W programowaniu ograniczeń użytkownicy deklaratywnie określają ograniczenia możliwych rozwiązań dla zestawu zmiennych decyzyjnych. Ograniczenia różnią się od typowych prymitywów imperatywnych języków programowania tym, że nie określają kroku lub sekwencji kroków do wykonania, a raczej pożądane właściwości znalezionego rozwiązania. Dodatkowo do ograniczeń należy również określić metodę rozwiązania tych ograniczeń.

</doc>
<doc id="4805759" url="https://pl.wikipedia.org/wiki?curid=4805759" title="Jamajka na Letnich Igrzyskach Olimpijskich 1984">
Jamajka na Letnich Igrzyskach Olimpijskich 1984

Jamajkę na Letnich Igrzyskach Olimpijskich 1984 reprezentowało 45 zawodników: 31 mężczyzn, 14 kobiet. Reprezentacja Jamajki zdobyła trzy medale, wszystkie w lekkoatletyce. Był to dziewiąty start reprezentacji Jamajki na letnich igrzyskach olimpijskich.

</doc>
<doc id="4805762" url="https://pl.wikipedia.org/wiki?curid=4805762" title="Jamajka na Letnich Igrzyskach Olimpijskich 1988">
Jamajka na Letnich Igrzyskach Olimpijskich 1988

Jamajkę na Letnich Igrzyskach Olimpijskich 1988 reprezentowało 35 zawodników: 24 mężczyzn, 11 kobiet. Reprezentacja Jamajki zdobyła dwa medale, wszystkie w lekkoatletyce. Był to dziesiąty start reprezentacji Jamajki na letnich igrzyskach olimpijskich.

</doc>
<doc id="4805763" url="https://pl.wikipedia.org/wiki?curid=4805763" title="Józef Ziętkiewicz">
Józef Ziętkiewicz

 
Józef Ziętkiewicz (ur. 8 kwietnia 1894, zm. 18 maja 1957 w Warszawie) – podpułkownik dyplomowany saperów Wojska Polskiego.
Życiorys.
W czasie I wojny światowej walczył w szeregach cesarskiej i królewskiej Armii. Do 1917 jego oddziałem macierzystym był Batalion Pionierów Nr 10, a później Batalion Saperów Nr 3. Na stopień porucznika został mianowany ze starszeństwem z 1 maja 1915 w korpusie oficerów piechoty.
Z dniem 10 marca 1924 został wyznaczony na stanowisko dowódcy XXI Batalionu Saperów. 15 listopada 1925 został przeniesiony służbowo na roczny Kurs Fortyfikacyjny przy Oficerskiej Szkole Saperów w Warszawie. W październiku 1926, po ukończeniu kursu, został przeniesiony do kadry oficerów saperów z równoczesnym przydziałem do Kierownictwa Fortyfikacji Obozu Warownego Górny Śląsk na stanowisko referenta.
Na stopień podpułkownika został mianowany ze starszeństwem z 19 marca 1937 i 1. lokatą w korpusie oficerów saperów, grupa liniowa. W marcu 1939 pozostając w rezerwie personalnej oficerów przy Inspektorze Saperów był przydzielony do Generalnego Inspektoratu Sił Zbrojnych w Warszawie na stanowisko oficera saperów w sztabie inspektora armii „na odcinku Baranowicze” gen. dyw. Tadeusza Piskora.
W czasie kampanii wrześniowej był dowódcą saperów Armii „Lublin”. Dostał się do niemieckiej niewoli. Przebywał w Oflagu VII A Murnau. Zmarł 18 maja 1951 w Warszawie. Pochowany na Cmentarzu Wojskowym na Powązkach (kwatera A29-1-11).

</doc>
<doc id="4805777" url="https://pl.wikipedia.org/wiki?curid=4805777" title="Język maybrat">
Język maybrat

Język maybrat ("maibrat", "majbrat") – język papuaski używany w prowincji Papua Zachodnia w Indonezji, w centralnej części półwyspu Ptasia Głowa. Według danych z 1987 roku posługuje się nim 25 tys. osób (w tym 5 tys. użytkowników dialektu karon dori).
Nazwa "maybrat" występuje w piśmiennictwie w różnych wariantach ortograficznych. Bywa także określany jako "ayamaru", na podstawie nazwy jego podstawowego dialektu. Dialekt karon dori bywa postrzegany jako odrębny język. Pokrewieństwo języka maybrat z innymi językami papuaskimi pozostaje bliżej nieustalone, z tego względu jest on klasyfikowany jako język izolowany. Na płaszczyźnie gramatyki wykazuje jednak szereg cech wspólnych z sąsiednimi językami. Z pobliskimi językami regionu dzieli także pewne elementy słownictwa.
D.A.L. Flassy (2002) łączy go z językiem abun (karon/madik) oraz językami zachodniej Ptasiej Głowy, tworząc rodzinę języków toror. Podobną propozycję wysunął S. Wichmann (2013). C.L. Voorhoeve (1987) zaliczył wszystkie te języki do fyli zachodniopapuaskiej.
G. Reesink wyróżnia sześć dialektów: mayhapeh, mayasmaun, karon, maymare, maymaru i mayte. Ich użytkownicy określają się jako "rae ro Maybrat" („ludność mowy "brat"”). Społeczność Maybrat posługuje się także językiem indonezyjskim.
Sporządzono opis jego gramatyki oraz słownik. Jest zapisywany alfabetem łacińskim.

</doc>
<doc id="4805780" url="https://pl.wikipedia.org/wiki?curid=4805780" title="Katastrofa lotu Pakistan International Airlines 8303">
Katastrofa lotu Pakistan International Airlines 8303

Katastrofa lotu Pakistan International Airlines 8303 – wypadek lotniczy, do którego doszło 22 maja 2020 roku w Karaczi, w Pakistanie. Airbus A320-214 należący do Pakistan International Airlines rozbił się podczas drugiej próby podejścia do lądowania na lotnisku w Karaczi. Samolot runął na budynki mieszkalne, w dzielnicy Model Colony.
Przebieg lotu.
Airbus A320-214 wystartował z Lahaur o godzinie 13:05. Lot odbywał się bez zakłóceń. Gdy samolot znajdował się 15 km od lotniska w Karaczi, kontrola ruchu lotniczego zwróciła uwagę pilotom, że znajdują się na wysokości 3 km, podczas gdy lądujące samoloty w tym miejscu zwykle znajdują się na wysokości 2 km. Tym samym załoga podchodziła do lądowania ze zbyt wysokiego pułapu i ze zbyt dużą prędkością. Piloci zignorowali sugestię kontrolera lotów o przerwaniu lądowania i odejściu na drugi krąg. Gdy samolot lądował, z nieznanych powodów nie wysunęło się podwozie samolotu. Piloci Airbusa zorientowali się, dopiero gdy samolot uderzył silnikami o pas startowy. Załoga natychmiast poderwała samolot w górę. Piloci odeszli na drugi krąg i poinformowali kontrolę lotów o problemach z podwoziem. Airbus wzniósł się na wysokość 548 metrów. Piloci wykonali nawrót i byli gotowi do drugiej próby podejścia do lądowania, jednak silniki samolotu straciły moc na skutek uszkodzenia po zetknięciu z pasem startowym. Po chwili samolot przechylił się i runął na budynki w gęsto zabudowanej dzielnicy Model Colony. Katastrofa miała miejsce kilometr przed początkiem pasa startowego. Ostatnie słowa pilota brzmiały: "Mayday! Mayday! Mayday! Pakistan 8303!".
Ofiary katastrofy.
Na pokładzie Airbusa znajdowało się 99 osób – 91 pasażerów i 8 członków załogi. Katastrofę przeżyło dwóch pasażerów. Jednym z ocalałych jest Zafar Masud – prezes Bank of Punjab. Wśród ofiar śmiertelnych znalazła się pakistańska modelka Zara Abid.
W wyniku katastrofy spośród osób znajdujących się w samolocie śmierć poniosło 97 osób - 89 pasażerów i 8 członków załogi, a przeżyły 2 osoby. Na ziemi poszkodowanych było osiem osób, przy czym jedna spośród nich (kilkunastoletnia dziewczynka) zmarła w wyniku poparzeń.

</doc>
<doc id="4805782" url="https://pl.wikipedia.org/wiki?curid=4805782" title="Język karon dori">
Język karon dori



</doc>
<doc id="4805783" url="https://pl.wikipedia.org/wiki?curid=4805783" title="Język mai brat">
Język mai brat



</doc>
<doc id="4805784" url="https://pl.wikipedia.org/wiki?curid=4805784" title="Język majbrat">
Język majbrat



</doc>
<doc id="4805786" url="https://pl.wikipedia.org/wiki?curid=4805786" title="Język maibrat">
Język maibrat



</doc>
<doc id="4805787" url="https://pl.wikipedia.org/wiki?curid=4805787" title="Język ayamaru">
Język ayamaru



</doc>
<doc id="4805788" url="https://pl.wikipedia.org/wiki?curid=4805788" title="IX Liceum Ogólnokształcące im. Bohaterów Monte Cassino w Szczecinie">
IX Liceum Ogólnokształcące im. Bohaterów Monte Cassino w Szczecinie

IX Liceum Ogólnokształcące im. Bohaterów Monte Cassino w Szczecinie – szkoła ponadpodstawowa w Szczecinie, jedna z najstarszych polskich placówek oświatowych w województwie zachodniopomorskim, założona w 1972.
Historia.
Przed XX wiekiem.
Historia szkoły przy pl. Mariackim sięga drugiej połowy trzynastego wieku. W 1263 roku rozpoczęto tu budowę kościoła pod wezwaniem Najświętszej Marii Panny, przy którym od XIII w. funkcjonowała Szkoła Mariacka przygotowująca do stanu duchownego. Na jej miejscu w 1541 roku Filip Pobożny utworzył fundację utrzymującą powstałe w dwa lata później Pedagogium Książęce. Pierwotnie miał to być uniwersytet, jednak zbyt małe fundusze sprawiły, iż stało się instytucją o charakterze pośrednim między szkołą łacińską a wyższą. 
W wyniku wojny 30-letniej Szczecin znalazł się pod panowaniem Szwedów i wówczas nastąpił upadek szkoły. W 1667 roku władze szwedzkie rozwiązały ją i utworzyły tzw. Carolineum, które to gimnazjum wkrótce przestało funkcjonować, kiedy większość uczniów wzięła udział w wygranej przez Prusy wojnie szwedzko-pruskiej. 
Z inicjatywy króla pruskiego Fryderyka Wilhelma I nastąpiła przebudowa gimnazjum w stylu neoklasycznym. Wkrótce po pożarze Kościoła Mariackiego z 14 lipca 1789 r. przeprowadzone egzaminy końcowe wykazały, że szkoła nie spełnia wymogów akademickich i w wyniku zarządzenia z 25 stycznia 1805 r., połączono ją z liceum miejskim tworząc Mariackie Gimnazjum Królewskie. 
W swej historii budynek ulegał licznym przebudowom. W 1830 r., ze względu na bardzo zły stan budynku szkolnego, staraniem dyrektora Kocha i ze znacznym poparciem władz miejskich, rozpoczęto budowę nowego gmachu. Projekt został wykonany przez radcę budowlanego Scabella, przypuszczalnie na podstawie szkicu Karla Schinkela. Nowy budynek był gotowy już w 1832 roku. W 1838 roku we wsi Turzyn wybudowano dla gimnazjum pierwszą salę gimnastyczną, dopiero 33 lata później sala taka znalazła się w gmachu szkoły. Ponieważ gimnazjum nie zdołało pomieścić wszystkich uczniów, w 1884 roku dobudowano jeszcze dwa skrzydła. W tej postaci, z wyjątkiem zmian wewnętrznych, budynek przetrwał do dziś. 
XX wiek.
Od 1961 siedzibę swoją znalazła w nim Szkoła Podstawowa nr 40, a od 1966 roku także Liceum Pedagogiczne oraz Korespondencyjne Liceum Pedagogiczne dla Pracujących. 1 września 1972 roku rozpoczęło swoją działalność IX Liceum Ogólnokształcące w Szczecinie. W 1976 roku na podstawie decyzji Kuratora Oświaty i Wychowania, IX LO połączono z LO Zaocznym dla Pracujących im. Komisji Edukacji Narodowej. W 1977 roku nadano szkołom wspólną nazwę Zespołu Szkół Ogólnokształcących nr 6. W tym samym roku zlikwidowano SP nr 40. W latach 1971 - 77 funkcjonowało w auli szkolnej przedszkole. Tymczasowo w 1981 roku swoją siedzibę miała tu Szkoła Podstawowa nr 37. W latach 1981 - 88 decyzją Ministra Kultury i Sztuki funkcjonowało tu także równocześnie Państwowe Liceum Muzyczne. Uczniowie tej szkoły uczyli się w "dziewiątce" przedmiotów ogólnokształcących, zaś zajęcia z przedmiotów artystycznych odbywały się w równie zabytkowym budynku Państwowej Szkoły Muzycznej II stopnia, przy ulicy Staromłyńskiej. Po przeniesieniu szkoły do gmachu na ulicę Staromłyńską młodzi muzycy jeszcze do roku 1992 korzystali z pomieszczeń, kadry pedagogicznej i gabinetów opieki medycznej w IX Liceum. Przyznać trzeba, że obecność artystycznie uzdolnionej młodzieży, pozytywnie wpływała na klimat szkoły.
Od 1985 roku budynek został wpisany do rejestru zabytków. Funkcjonowanie IX Liceum wypełnione było mozolnym trudem wspinania się na kolejne, wyższe szczeble w hierarchii szczecińskich liceów. Na drodze tej szkoła odniosła znaczny sukces i plasuje się we wszystkich rankingach w gronie najlepszych. Od kilku lat liczba absolwentów szkół podstawowych, którzy ubiegają się o miejsce w klasach pierwszych systematycznie rosła i obecnie znacznie przekracza planowaną ilość miejsc.
1 września 2000 roku rozpoczęło swoją działalność Gimnazjum Nr 42 w Szczecinie.
Kontakty zagraniczne.
Współpracujemy ze szkołami za granicą oraz realizuje projekty edukacyjne. Oto kilka najważniejszych realizowanych w ostatnim czasie:
Współpraca z Christa - und-Scherpf Gymnasium w Prenzlau- Wieloletni projekt współpracy, w ramach którego uczniowie realizują wspólne przedsięwzięcia, uczestniczą w warsztatach, wycieczkach, oraz koncertach.
Współpraca z Fridrich-Ebert- Schule - projekt wymiany młodzieży. Reaktywacja współpracy ze szkołą w Hamburgu, opierającej się na udziale uczniów w zajęciach lekcyjnych, w ramach których uczniowie dyskutują wcześniej przygotowaną problematykę społeczno-kulturową.
Projekt „ Trójkąt Weimarski” Projekt w ramach którego młodzież prezentowała projekty na temat historii miasta i szkoły oraz uczestniczyła w prelekcjach mi. o średniowiecznym systemie kształcenia.
Współpraca z Kantonschule Hottingen w Zurychu to wieloletni projekt ze szkołą w Zurychu, w ramach którego uczniowie realizują wspólne przedsięwzięcia z różnych dziedzin nauki i kultury.
Projekt Hochschule Wismar Studia Wirtschafstinformatik przybliżający młodzieży polskiej zasady i możliwości studiów w Niemczech.
„Stauffenbergs Gefährten. Widerstand und Zivilcourage früher und heute.” to polsko-niemiecki projekt związany z historią Żydów w czasie II wojny światowej. Uczniowie wzięli udział w obchodach 75 rocznicy deportacji Żydów niemieckich ze Szczecina. „Du, ich und unser Europa im europäischen Miteinander“ jest polsko-niemiecko-francuskim projektem poświęconym zagadnieniom wspólnych działań młodzieży w zjednoczonej Europie.
IX LO w rankingu Perspektywy.
Wykaz miejsc w Ogólnopolskim Rankingu Liceów Ogólnokształcących zajmowanych przez IX LO w Szczecinie
Średnia wyników matur podstawowych.
Średnie wyniki z matury podstawowej na podstawie
Profil szkoły.
Liceum prowadzi klasy:

</doc>
<doc id="4805789" url="https://pl.wikipedia.org/wiki?curid=4805789" title="Helena Willis">
Helena Willis

Helena Willis (ur. 16 kwietnia 1964 w Sztokholmie) – szwedzka ilustratorka i autorka książek dla dzieci.
W Polsce znana z ilustracji do serii Biuro Detektywistyczne Lassego i Mai autorstwa Martina Widmarka.
Zilustrowane przez nią książki, które ukazały się w Polsce:
Poza serią

</doc>
<doc id="4805791" url="https://pl.wikipedia.org/wiki?curid=4805791" title="Język brat">
Język brat



</doc>
<doc id="4805797" url="https://pl.wikipedia.org/wiki?curid=4805797" title="Monika Bachowska">
Monika Bachowska

Monika Zuzanna Bachowska (ur. 18 maja 1970 w Jarosławiu) – polska dyrygentka, chórmistrz, pedagog, dr hab. sztuk muzycznych, profesor nadzwyczajny Krakowskiej Akademii im. Andrzeja Frycza Modrzewskiego.
Życiorys.
Ukończyła Państwową Szkołę Muzyczną I st. w Jarosławiu w klasie skrzypiec, naukę kontynuowała w Liceum Muzyczne w Przemyślu w klasie skrzypiec Andrzeja Gurana. Studiowała w Akademii Muzycznej w Krakowie, gdzie uzyskała tytuł magistra sztuki w zakresie prowadzenia zespołów wokalnych, wokalno - instrumentalnych w 1996r. Obroniła pracę doktorską w 2004 roku, 14 kwietnia 2016 habilitowała się na podstawie pracy zatytułowanej "Koncert monograficzny Macieja Małeckiego. Płyta CD Lusławickiej Orkiestry Talentów". Piastuje funkcję profesora nadzwyczajnego w Krakowskiej Akademii im. Andrzeja Frycza Modrzewskiego.
Przebieg pracy zawodowej.
Jako śpiewaczka i dyrygentka w latach 1998–2011 współpracowała z Chórem Polskiego Radia w Krakowie. Kilkakrotnie przygotowywała Orkiestrę CORda Cracovia na festiwal „Wawel o zmierzchu”, prowadziła orkiestrę Sinfonietta Cracovia (2014), dwukrotnie (2014, 2015) orkiestrę Filharmonii Krakowskiej, a także Orkiestrę UMFC w Białymstoku (2018, 2022). Na zamówienie Festiwalu Muzyki Filmowej w Krakowie stworzyła FMF Youth Orchestra – zespół złożony z najzdolniejszych uczniów krakowskich szkół muzycznych oraz Akademii Muzycznej, który pod jej batutą wystąpił wielokrotnie na scenie tego międzynarodowego festiwalu wykonując m.in. muzykę do Star Wars, bajek Disneya, Johna Barry lub współpracując z Dynamic Music Partners - kolektywem kompozytorskim tworzącym muzykę filmową dla Warner Bros. Od 1998 roku prowadzi Młodzieżową Orkiestrę Kameralną Fresco Sonare, wykonującą kompozycje różnych epok oraz gatunków muzycznych, a od 2015 – Chór Insieme. Od roku 2012 prowadzi Lusławicką Orkiestrę Talentów w ramach programu edukacyjnego w Europejskim Centrum Muzyki Krzysztofa Pendereckiego w Lusławicach.
Jako dyrygentka współpracowała z takimi postaciami świata muzyki jak: Krzysztof Penderecki, Maciej Małecki, Andrzej Zarycki, Maciej Zieliński, Tadeusz Strugała, Marek Moś, Łukasz Borowicz, Paul Esswood, Jorge Cardoso, Kaja Danczowska, Elżbieta Stefańska, Daniel Stabrawa, Agata Szymczewska, Klaudiusz Baran, Tomasz Strahl. 
W dorobku posiada również nagrania dla Programu 2 Polskiego Radia. 

</doc>
<doc id="4805798" url="https://pl.wikipedia.org/wiki?curid=4805798" title="Katastrofa Airbusa A320 w Pakistanie">
Katastrofa Airbusa A320 w Pakistanie



</doc>
<doc id="4805799" url="https://pl.wikipedia.org/wiki?curid=4805799" title="Who Wants to Be a Millionaire?">
Who Wants to Be a Millionaire?



</doc>
<doc id="4805804" url="https://pl.wikipedia.org/wiki?curid=4805804" title="Agush Muça Stadiumi">
Agush Muça Stadiumi



</doc>
<doc id="4805808" url="https://pl.wikipedia.org/wiki?curid=4805808" title="Katastrofa lotu PIA 830">
Katastrofa lotu PIA 830



</doc>
<doc id="4805820" url="https://pl.wikipedia.org/wiki?curid=4805820" title="Tattenhoe">
Tattenhoe

Tattenhoe – dzielnica miasta Milton Keynes w Anglii, w hrabstwie Buckinghamshire, w dystrykcie (unitary authority) Milton Keynes. Leży 14 km od miasta Buckingham. W 1961 roku civil parish liczyła 20 mieszkańców.
Etymologia.
Nazwa miejscowości na przestrzeni wieków:

</doc>
<doc id="4805840" url="https://pl.wikipedia.org/wiki?curid=4805840" title="Arnold Freiherr von Biegeleben">
Arnold Freiherr von Biegeleben

Arnold Freiherr von Biegeleben (ur. 16 kwietnia 1883, zm. 11 października 1940) – niemiecki wojskowy, generalleutnant. Dowódca 6 Dywizji Piechoty. Zmarł z powodu zawału serca.

</doc>
<doc id="4805854" url="https://pl.wikipedia.org/wiki?curid=4805854" title="Muzeum Okręgowe w Sieradzu">
Muzeum Okręgowe w Sieradzu

Muzeum Okręgowe w Sieradzu – muzeum w Sieradzu, które powstało w 1937.
Historia.
23 listopada 1937 wybrano zarząd i zatwierdzono statut placówki. Pierwsze eksponaty zostały zgromadzone dzięki darom m.in. Kazimierza Walewskiego z Tubądzina, starosty sieradzkiego Kazimierza Łazarskiego, ks. Walerego Pogorzelskiego i innych.
Obecną (od 1947) siedzibą muzeum jest najstarsza murowana kamienica w Sieradzu, która powstała w końcu XVI w. lub na początku XVII w. Zasłużoną postacią w rozwoju sieradzkiego muzeum była Zofia Neymanowa – kustosz i kierownik od 15 czerwca 1948 do końca 1976. Na budynku przy muzeum przy ul. Dominikańskiej 2 widnieje tablica pamiątkowa poświęcona Zofii Neyman. W tym czasie powiększono muzeum o dwie kamienice w Rynku i udostępniono wystawy stałe do zwiedzania, a liczba eksponatów wzrosła do ponad 40.000.
Obecnie placówka posiada wystawy stałe obrazujące dzieje Sieradzkiego z zakresu archeologii, historii, historii sztuki i etnografii. Ten ostatni dział obejmuje także Sieradzki Park Etnograficzny mieszczący się przy ul. Grodzkiej. W Tubądzinie mieści się w Muzeum Walewskich – oddział Muzeum Sieradzkiego utworzony 25 października 1984.
Muzeum w Sieradzu posiada również bibliotekę naukową i dział oświatowy. Organizuje i sprowadza wystawy czasowe. Oferuje i zachęca do brania udziału w konkursach oraz lekcjach muzealnych prowadzonych przez pracowników z poszczególnych działów.

</doc>
<doc id="4805860" url="https://pl.wikipedia.org/wiki?curid=4805860" title="Jerzy Sierociuk">
Jerzy Sierociuk

Jerzy Sierociuk (ur. w 1950 w Łukowie) – polski językoznawca, dialektolog, kierownik Pracowni Dialektologicznej na Wydziale Filologii Polskiej i Klasycznej Uniwersytetu im. Adama Mickiewicza w Poznaniu, redaktor czasopisma (wcześniej serii) „Gwary dziś” wydawanej przez Poznańskie Towarzystwo Przyjaciół Nauk.
Życiorys.
W latach 1969–1974 odbył studia polonistyczne na UMCS w Lublinie, gdzie uzyskał tytuł magistra pod kierunkiem prof. dr hab. Teresy Skubalanki, na podstawie pracy: "Język konstytucji i uniwersałów poborowych XVII wieku". W czasie studiów był członkiem redakcji studenckiego ogólnopolskiego pisma językoznawczego „Językoznawca”.
W latach 1977–1979 był lektorem języka polskiego na Uniwersytecie Aleksandra Jana Cuzy w Jassach. Doktorat obronił również na UMCS w Lublinie w 1983 r. pod kierunkiem doc. dr hab. Jerzego Bartmińskiego na podstawie pracy: "Elementy interdialektalne w polskiej pieśni ludowej". W roku 1993 wraz z ekipą Instytutu Slawistyki PAN uczestniczył w badaniach języka polskiego na Ukrainie.
Habilitację, na tym samym uniwersytecie, uzyskał w 1997 r. na podstawie pracy: "Budowa wybranych formacji rzeczownikowych – szczególnie nazw miejsc – w gwarach między Wisłą a Wieprzem". W czasie przygotowywania rozprawy habilitacyjnej przeprowadził badania gwar Lubelszczyzny, nagrywając w 65 miejscowościach kwestionariusz słowotwórczy. Całość nagrań zdeponowana jest w archiwum fonograficznym Pracowni Dialektologicznej Uniwersytetu im. Adama Mickiewicza w Poznaniu.
Od 1996 r. rozpoczął pracę na Uniwersytecie im. Adama Mickiewicza w Poznaniu, gdzie od 1 listopada 2002 r. został kierownikiem Zakładu Dialektologii Polskiej, a od 1 kwietnia 2009 r. do 31.12.2020 pełnił funkcje kierownika Pracowni Dialektologicznej.

</doc>
<doc id="4805861" url="https://pl.wikipedia.org/wiki?curid=4805861" title="Mirosław Kabała">
Mirosław Kabała

 
Mirosław Kabała (ur. 11 maja 1966) – polski koszykarz występujący na pozycji obrońcy, reprezentant Polski, po zakończeniu kariery zawodniczej trener koszykarski.
W 2019 został prezesem klubu KKS Turów Zgorzelec.

</doc>
<doc id="4805865" url="https://pl.wikipedia.org/wiki?curid=4805865" title="Józef Gerald Wyżycki">
Józef Gerald Wyżycki

Józef Gerald Wyżycki, herbu Gerałt (ur. 1792, zm. 1868) – polski agronom i ziemianin.
Ziemianin, właściciel dóbr Rosica w guberni witebskiej. Z zamiłowania agronom i botanik. Znany głównie z dwóch podręczników uprawy roślin i hodowli zwierząt, szczególnie popularnych na Ziemiach Zabranych. Publikował w latach 1842-1849 w wychodzącym w Wilnie czasopiśmie „Rubon”. Członek korespondent Galicyjskiego Towarzystwa Gospodarskiego (1852-1853).

</doc>
<doc id="4805869" url="https://pl.wikipedia.org/wiki?curid=4805869" title="Budgie (środowisko graficzne)">
Budgie (środowisko graficzne)

Budgie – środowisko graficzne oparte na bibliotece GTK+ 3 oraz innych technologiach używanych w środowisku GNOME.
Środowisko Budgie powstało na potrzeby dystrybucji linuxa "Evolve OS", która następnie została przemianowana na Solus. O jego powstaniu informowano już w grudniu 2013 roku.

</doc>
<doc id="4805870" url="https://pl.wikipedia.org/wiki?curid=4805870" title="Howard James Banker">
Howard James Banker

Howard James Banker (ur. 19 kwietnia 1866, zm. 13 listopada 1940) – amerykański mykolog.
Życiorys.
H.J. Banker doktorat otrzymał na Uniwersytecie Columbia w 1908 roku. Był redaktorem naczelnym czasopisma "Mycologia", poczynając od jego założenia w 1909 roku, aż do przejęcia go przez Mycological Society of America w 1933 roku. Opublikował w nim kilka artykułów, w tym rewizję północnoamerykańskich "Hydnaceae", w której opisał 62 gatunki należące do 10 rodzajów. Zmarł w swoim domu w Huntington w stanie Nowy Jork w 1940 r.
Opisał nowe gatunki grzybów. W nazwach naukowych utworzonych przez niego taksonów dodawane jest jego nazwisko Banker. Uczczono go nadając jego nazwisko rodzajowi grzybów "Bankera".

</doc>
<doc id="4805873" url="https://pl.wikipedia.org/wiki?curid=4805873" title="Języki pama-njungijskie">
Języki pama-njungijskie



</doc>
<doc id="4805878" url="https://pl.wikipedia.org/wiki?curid=4805878" title="Eve Kiwi">
Eve Kiwi



</doc>
<doc id="4805879" url="https://pl.wikipedia.org/wiki?curid=4805879" title="Rafał Filip">
Rafał Filip

Prof. dr hab. med; nauki medyczne, medycyna, specjalność: gastroenterologia. Studia w AM w Lublinie (1996); doktorat (2001), habilitacja (2009), tytuł Profesora (2019) . Praca naukowa: studia doktoranckie w Akademii Medycznej w Lublinie oraz Instytucie Medycyny Wsi im. Dr Witolda Chodźki w Lublinie (IMW) (1997-2000); następnie asystent, starszy asystent i docent w IMW w Lublinie (do 2015). W latach 2010-2014 adiunkt w Katedrze Dietetyki Wydziału Żywienia Człowieka i Konsumpcji, Szkoły Głównej Gospodarstwa Wiejskiego SGGW w Warszawie. W latach 2005-2008: pełnił funkcję Sekretarza Naukowego Instytutu Medycyny Wsi im. Dr Witolda Chodźki w Lublinie.
W 1999 r. uzyskał specjalizację pierwszego stopnia, a w 2003 r. – specjalizację drugiego stopnia z chorób wewnętrznych. W 2010 r. uzyskał specjalizację z gastroenterologii. 
Staże naukowe: krótkie staże naukowe w Department of Cell and Organim Biology, Lunds University, Lund, Szwecja (2003 i 2004); post-doctoral fellowship w Childrens Nutrition Research Center, Baylor College of Medicine, Houston, USA (2005); short-term scholar w Children’s Nutrition Research Center, Baylor College of Medicine, Houston, USA (2009); staż z zakresu zaawansowanych technik endoskopowych w Digestive Oncology Unit and Endoscopy Unit of Paoli-Calmettes Institute, Marsylia, Francja (2008) oraz Sana Klinikum Offenbach, Offenbach, Niemcy (2017). Kierownik 2 oraz głóny wykonawca w 2 grantach KBN/MNiSW. 
Od 2015 Kierownik Kliniki Gastroenterologii z Ośrodkiem Kompleksowego Leczenia Nieswoistych Chorób Zapalnych Jelit KSW Nr 2 w Rzeszowie oraz Kierownik Katedry Chorób Wewnętrznych Kolegium Nauk Medycznych Uniwersytetu Rzeszowskiego (od 2018). 
Członek towarzystw naukowych: European Crohns and Colitis Organisation ECCO (od 2015); Polskie Towarzystwo Fizjologiczne (od 2008); Polskie Towarzystwo Gastroenterologiczne (od 2005); American Industrial Hygiene Association AIHA (2005-2008); Polskie Towarzystwo Reumatologiczne (2004-2006); Towarzystwo Internistów Polskich (1999-2003). Redaktor Naczelny (i założyciel) czasopisma Journal Of Pre-Clinical and Clinical Research wydawanego przez Instytutu Medycyny Wsi im. Dr Witolda Chodźki w Lublinie (2009-2011). Redaktor Naczelny czasopisma European Journal of Experimental and Clinical Medicine wydawanego przez Uniwersytet Rzeszowski (od 2017).
Autor i współautor ponad 200 publikacji naukowych z zakresu gastroenterologii, głównie w obszarze nieswoistych chorób zapalnych jelit oraz żywienia, Indeks Hirscha = 21 (wg bazy WoS). Promotor w 5 przewodach doktorskich. 

</doc>
<doc id="4805883" url="https://pl.wikipedia.org/wiki?curid=4805883" title="Helmuth Beukemann">
Helmuth Beukemann

Wilhelm Berthold Helmuth Beukemann (ur. 9 maja 1894 w Hamburgu, zm. 13 lipca 1981 tamże) – niemiecki wojskowy, generalleutnant.

</doc>
<doc id="4805886" url="https://pl.wikipedia.org/wiki?curid=4805886" title="Witold Sędziwy">
Witold Sędziwy

Witold Sędziwy (ur. 3 czerwca 1947 w Łodzi, zm. 31 stycznia 1986) – polski żeglarz, kapitan jachtowy.
Życiorys.
Ukończył studia na Wydziale Elektrycznym Politechniki Łódzkiej. Działał potem jako pracownik naukowy na tej uczelni. Uzyskał stopień doktora (1978, praca "Sterowanie czasowo-optymalne silnika prądu stałego poddanego działaniu zakłóceń mających postać oscylacji") i był adiunktem. Pierwsze doświadczenia żeglarskie zdobywał Akademickim Klubie Żeglarskim w Łodzi. Działał w nim przez całe życie i został jego komandorem. Za opłynięcie na jachcie "Artemis" Islandii i wyspy Jan Mayen otrzymał II nagrodę Rejs Roku w 1985. Za ten sam wyczyn otrzymał Nagrodę Grotmaszta Bractwa Kaphornowców. Odbył m.in. rejs dookoła Europy z Anzio do Szczecina w trakcie Operation Sail 1984. Przepłynął łącznie około 37.000 mil morskich.

</doc>
<doc id="4805888" url="https://pl.wikipedia.org/wiki?curid=4805888" title="Koliber czarnodzioby">
Koliber czarnodzioby

Koliber czarnodzioby ("Trochilus scitulus") – gatunek małego ptaka z rodziny kolibrowatych (Trochilidae). Występuje endemicznie we wschodniej Jamajce.

</doc>
<doc id="4805891" url="https://pl.wikipedia.org/wiki?curid=4805891" title="Noc z Kochankiem">
Noc z Kochankiem

Noc z Kochankiem – drugi album koncertowy zespołu Nocny Kochanek, który został wydany przez zespół 28 czerwca 2018 roku, w dystrybucji Sonic Records. Jest to wydawnictwo 2CD+DVD, z dostępnymi plikami wideo full HD. Utrzymane jest w stylistyce heavy metalu i power metalu. Album jest zapisem koncertu, który odbył się 3 lutego 2018 roku w warszawskim klubie Progresja.

</doc>
<doc id="4805897" url="https://pl.wikipedia.org/wiki?curid=4805897" title="Trinity Desktop Environment">
Trinity Desktop Environment

Trinity Desktop Environment – środowisko graficzne powiązane z KDE 3, powstało jako fork KDE 3.5 po tym jak w Kubuntu zdecydowano się przejść na Plasmę.

</doc>
<doc id="4805907" url="https://pl.wikipedia.org/wiki?curid=4805907" title="Waga Ciężka (serial dokumentalny)">
Waga Ciężka (serial dokumentalny)

Waga Ciężka – polski program dokumentalny, emitowany na TVN Turbo. Cykl zrealizowany został przez dom produkcyjny TV Working Studio. Producentem programu jest Jakub Sebastian Bałdyga.
Opis serii.
W każdym odcinku trzy różne ekipy bohaterów mierzą się z problemami wielkich maszyn. Program przedstawia kierowców z firmy wyspecjalizowanej w przewozie ładunków wielkogabarytowych, którzy przemierzają setki kilometrów z najcięższymi transportami, pokazując proces załadunku, trasę i finał skomplikowanej logistycznie operacji. W międzyczasie mechanicy w warsztacie będą zmagać się z naprawami ciągników siodłowych, nietypowych samochodów ciężarowych i pojazdów roboczych.
Linki zewnętrzne.
Program na stronie producenta wykonawczego 
Program na wp.pl
Program na stronie TVN Turbo

</doc>
<doc id="4805923" url="https://pl.wikipedia.org/wiki?curid=4805923" title="Parafia bł. ks. Jerzego Popiełuszki w Nunie">
Parafia bł. ks. Jerzego Popiełuszki w Nunie

Parafia pw. Błogosławionego księdza Jerzego Popiełuszki w Nunie – parafia rzymskokatolicka, należąca do dekanatu nasielskiego, diecezji płockiej, metropolii warszawskiej. 

</doc>
<doc id="4805943" url="https://pl.wikipedia.org/wiki?curid=4805943" title="Martin Kukučín">
Martin Kukučín

Martin Kukučín, wł. "Matej Bencúr" (ur. 17 maja 1860 w Jasenovej, zm. 21 maja 1928 w Pakracu) – słowacki lekarz, bardziej znany jako prozaik, dramatopisarz i publicysta. Był najważniejszym przedstawicielem słowackiego realizmu literackiego i jest uznawany za założyciela współczesnej prozy słowackiej.
Jego imieniem została nazwana planetoida (23444) Kukučín.

</doc>
<doc id="4805944" url="https://pl.wikipedia.org/wiki?curid=4805944" title="Rosulje">
Rosulje



</doc>
<doc id="4805945" url="https://pl.wikipedia.org/wiki?curid=4805945" title="Jaroslav Jílek">
Jaroslav Jílek

Jaroslav Jílek (ur. 22 października 1989) – czeski lekkoatleta specjalizujący się w rzucie oszczepem.
W 2007 był finalistą mistrzostw Europy juniorów, a w 2016 seniorskich mistrzostw kontynentu. Bez powodzenia startował w mistrzostwach świata w Londynie (2017) oraz mistrzostwach Europy w Berlinie (2018). 
Medalista mistrzostw Czech i reprezentant kraju w meczach międzypaństwowych. 
Rekord życiowy: 83,19 (8 maja 2016, Kawasaki).

</doc>
<doc id="4805948" url="https://pl.wikipedia.org/wiki?curid=4805948" title="Rudine">
Rudine



</doc>
<doc id="4805956" url="https://pl.wikipedia.org/wiki?curid=4805956" title="Parafia Matki Boskiej Szkaplerznej w Strzegocinie">
Parafia Matki Boskiej Szkaplerznej w Strzegocinie

Parafia pw. Matki Boskiej Szkaplerznej w Strzegocinie – rzymskokatolicka parafia należąca do dekanatu nasielskiego, diecezji płockiej, metropolii warszawskiej. 

</doc>
<doc id="4805964" url="https://pl.wikipedia.org/wiki?curid=4805964" title="Tyranik jamajski">
Tyranik jamajski

Tyranik jamajski ("Myiopagis cotta") – gatunek małego ptaka z rodziny tyrankowatych (Tyrannidae). Występuje endemicznie na Jamajce. Monotypowy.

</doc>
<doc id="4805965" url="https://pl.wikipedia.org/wiki?curid=4805965" title="Hans Florine">
Hans Florine

Hans Florine (ur. 18 czerwca 1964 w Moradze) – amerykański wspinacz sportowy specjalizował się w prowadzeniu, we wspinaczce na szybkość oraz uprawiał sporty ekstremalne (X-Games). Mistrz świata we wspinaczce sportowej w konkurencji wspinaczki na szybkość z 1991, które odbyły się we Frankfurcie nad Menem jako 1. mistrzostwa świata.
Kariera sportowa.
W inauguracyjnych zawodach wspinaczkowych, które odbyły się w Niemczech w 1991 wywalczył złoty medal mistrzostw świata we wspinaczce na szybkość.

</doc>
<doc id="4805969" url="https://pl.wikipedia.org/wiki?curid=4805969" title="Patrik Ženúch">
Patrik Ženúch

Patrik Ženúch (ur. 30 grudnia 1990) – słowacki lekkoatleta specjalizujący się w rzucie oszczepem.
Bez powodzenia startował w mistrzostwach Europy w 2014 oraz w 2016 roku. Odpadł w eliminacjach podczas mistrzostw świata w Pekinie (2015). 
Medalista mistrzostw Słowacji i reprezentant kraju w meczach międzypaństwowych, pucharze Europy w rzutach oraz drużynowych mistrzostwach Europy. 
Rekord życiowy: 84,83 (3 maja 2014, Koszyce). 

</doc>
<doc id="4805981" url="https://pl.wikipedia.org/wiki?curid=4805981" title="Seweryn Popiel">
Seweryn Popiel

Seweryn Popiel (zm. 23 grudnia 1891 w Stryju) – doktor praw, adwokat, polityk samorządowy, przedsiębiorca.
Życiorys.
Od około 1857 był praktykantem konceptowym C. K. Prokuratury Finansowej we Lwowie, skąd w tym charakterze około 1859/1860 był przydzielony do ekspozytury w Czerniowcach. Od około 1860 do około 1862 był koncepistą finansowym w C. K. Prokuraturze Finansowej we Lwowie. Około 1861 uzyskał stopień doktora.
Jako koncepista prokuratury na początku 1863 został mianowany adwokatem. Od tego czasu był adwokatem krajowym w Sanoku w okręgu C. K. Sądu Obwodowego w Przemyślu; początkowo jednym z dwóch obok Erazma Łobaczewskiego, a po wyjeździe tegoż z miasta od 1869 był jedynym w Sanoku, zaś od około 1871 ponownie był jednym z dwóch (drugim został Stanisław Schmiedt), następnie od około 1872 jednym z trzech (przybył Stanisław Bieliński) i pozostawał w tej roli do około 1874. Jednocześnie od około 1873 do około 1874 był adwokatem przy C. K. Sądzie Powiatowym w Sanoku. Należał do Izby Adwokackiej w Przemyślu.
Po ustanowieniu autonomii galicyjskiej został wybrany radnym miejskim w Sanoku w 1867 oraz 14 marca tego roku wybrany asesorem w urzędzie gminy miasta Sanoka. Został wybrany do trzyosobowej delegacji wręczenia Namiestnikowi Galicji Agenorowi Gołuchowskiemu dyplomu tytułu honorowego obywatelstwa Sanoka (przyznanego w 1867), a w 1868 został wybrany do trzyosobowej delegacji miasta na uroczystości powtórnego pogrzebu króla Kazimierza III Wielkiego w Krakowie. W radzie w 1868 wnioskował o powołanie w Sanoku seminarium nauczycielskiego, a ponadto wskutek jego starań w programie szkoły męskiej pojawiła się gimnastyka. Po kolejnych wyborach uzyskał reelekcję w radzie i został wybrany asesorem 14 kwietnia 1870. W wyborach 10 listopada 1868 kandydował na urząd zwierzchnika (naczelnika) gminy Sanoka, ulegając Janowi Okołowiczowi. 10 października 1867 został wybrany członkiem Rady c. k. powiatu sanockiego, wybrany z grupy gmin miejskich i pełnił funkcję zastępcy członka wydziału powiatowego. Uzyskał reelekcję i był członkiem Rady od 1870 do około 1874. 10 grudnia 1868 został wybrany prezesem zarządu oddziału (filii) sanockiego Polskiego Towarzystwa Pedagogicznego w miejsce Erazma Łobaczewskiego, powtórnie wybrany. Według relacji z 1870 w Płowcach pod Sanokiem działała tzw. „spółka adwokacka” (dr Seweryn Popiel, Erazm Łobaczewski i inni), ukierunkowana na wydobycie nafty. 3 września 1871 został wybrany kuratorem w ramach Stowarzyszenia Czeladzi „Gwiazda” w Sanoku. Uczestniczył w Wystawie Światowej w Wiedniu 1873 w zastępstwie Jana hr. Tarnowskiego z podsanockich Płowiec, zgłosiwszy swój udział w grupie I (górnictwo i hutnictwo) przedstawiając surowy produkt oleju skalnego i statystykę produkcji (według innej relacji naftę i mapę kopalni) oraz w grupie III awizując naftę destylowaną.
Od około 1874 do końca życia był adwokatem w Stryju w okręgu C. K. Sądu Obwodowego w Samborze i jednocześnie przy C. K. Sądzie Powiatowym w Stryju. Należał do C. K. Galicyjskiego Towarzystwa Gospodarskiego, od około 1876 do około 1879 był członkiem oddziału stryjskiego, a od około 1883 do około 1877 oddziału stryjsko-drohobyckiego. Od około 1877 był członkiem Rady c. k. powiatu stryjskiego, wybrany z grupy gmin miejskich i pełnił funkcję zastępcy członka wydziału powiatowego. Około 1881 uzyskał reelekcję w Radzie i od tego czasu pełnił funkcję członka wydziału powiatowego, a od około 1883 do końca życia piastował stanowisko zastępca prezesa wydziału powiatowego. Od około 1884 do końca życia był jednym z dyrektorów Kasy Oszczędności w Stryju.
Zmarł 23 grudnia 1891 w Stryju.

</doc>
<doc id="4805983" url="https://pl.wikipedia.org/wiki?curid=4805983" title="Mieszczanin szlachcicem">
Mieszczanin szlachcicem

Mieszczanin szlachcicem "(fr. Le Bourgeois gentilhomme)" – komedia w pięciu aktach napisana przez Moliera (1622–1673) na zamówienie króla Ludwika XIV. Wystawiona po raz pierwszy w 1670 r. w zamku Chambord (Francja). Jest to satyra na ówczesne mieszczaństwo przedstawiona w formie słowno-muzycznej. Dialogi napisane prozą przeplatane są wierszowanymi piosenkami i tańcami w wykonaniu grupy baletowej.
Treść.
Bogaty mieszczanin Pan Jourdain chce naśladować styl życia arystokracji. W tym celu zamawia eleganckie ubrania i zatrudnia nauczycieli: muzyki, tańca, fechtunku i filozofii. Nauczyciele każą sobie słono płacić za lekcje, a za plecami Jourdaina naśmiewają się z jego braku ogłady. Pan Jourdain chce zaimponować markizie Dorymenie. Energiczna żona Pani Jourdain odkrywa te zamiary i upomina męża. Tymczasem Kleont, starający się o rękę córki Jourdaina, Lucylli, zostaje odprawiony ze względu na brak szlacheckiego pochodzenia. Wymyśla, że pod przebraniem, jako członek świty tureckiego muftiego będzie ponownie ubiegał się o rękę Lucylli. Mufti przybywa wraz ze świtą do domu Jourdaina i nadaje mu zmyślony tytuł szlachecki „mamamuszi” aby zaspokoić jego próżność. Jourdain zgadza się na ślub córki z synem tureckiego sułtana, nie wiedząc, że pod tym przebraniem ukrywa się Kleont. 
Polskie adaptacje.
Mieszczanin szlachcicem była i jest komedią chętnie wystawianą w polskich teatrach. 
Do najznamienitszych adaptacji należą:
1920.
W roku 1920 komedia "Mieszczanin szlachcicem" była wystawiona w Teatrze Polskim w Warszawie w reżyserii Arnolda Szyfmana z muzyką Jean-Baptiste Lully zaadaptowaną przez Leona Schillera i z pantomimą "Mandragora" według układu Leona Schillera i Ryszarda Bolesławskiego do muzyki Karola Szymanowskiego. W przedstawieniu wystąpili: Stefan Jaracz (Pan Jourdain), Stanisława Słubicka (Pani Jourdain), Jadwiga Gzylewska (Lucylla), Aleksander Węgierko (Kleont), Bronisława Koyałłowiczówna (Dorymena), Władysław Grabowski (Dorant), Zofia Modrzewska (Neryna), Stanisław Bryliński (Coviello), Władysław Neubelt (Nauczyciel muzyki), Tadeusz Chmielewski (Tancmistrz), Janusz Strachocki (Nauczyciel fechtunku), Józef Zieliński (Nauczyciel filozofii). 
1969.
W roku 1969 Jerzy Gruza zaadaptował tę komedię dla Teatru Telewizji. W roli Pana Jourdain, ostatniej przed śmiercią, wystąpił Bogumił Kobiela. Oprócz niego w przedstawieniu tym zagrali: Barbara Krafftówna (Pani Jourdain), Jolanta Wołłejko-Czengery (Lucylla), Andrzej Zaorski (Kleont), Magdalena Zawadzka (Michasia), Edward Dziewoński (Covielle), Iga Cembrzyńska (Dorymena), Janusz Zakrzeński (Dorant), Andrzej Bogucki (Nauczyciel muzyki), Kazimierz Rudzki (Nauczyciel filozofii), Wiesław Gołas (Nauczyciel fechtunku), Bronisław Pawlik (Nauczyciel tańca).
1994.
W roku 1994 Jerzy Stuhr przeniósł z Teatru Ludowego w Nowej Hucie i zaadaptował dla Teatru Telewizji kolejną wersję komedii. W przedstawieniu wystąpili: Jerzy Stuhr (Pan Jourdain), Dorota Zięciowska (Pani Jourdain), Małgorzata Kochan (Lucylla), Jacek Wojciechowski (Kleont), Małgorzata Krzysica (Dorymena), Tomasz Schimscheiner (Dorant), Beata Schimscheiner (Michasia), Roman Gancarczyk (Covielle), Piotr Urbaniak (Nauczyciel muzyki), Rafał Dziwisz (Nauczyciel tańca), Andrzej Franczyk (Nauczyciel fechtunku), Sławomir Sośnierz (Nauczyciel filozofii). 

</doc>
<doc id="4805984" url="https://pl.wikipedia.org/wiki?curid=4805984" title="Assassin's Creed Valhalla">
Assassin's Creed Valhalla



</doc>
<doc id="4805990" url="https://pl.wikipedia.org/wiki?curid=4805990" title="Claude Beck">
Claude Beck

Claude Schaeffer Beck (ur. 8 listopada 1894 w Shamokin, Pennsylvania, zm. 14 października 1971) – amerykański kardiochirurg.
Życiorys.
Studiował medycynę na uniwersytecie Johnsa Hopkinsa w Baltimore, w stanie Maryland, który ukończył w 1921. Początkowo w latach 1923/1924 specjalizował się w neurochirurgii u Harveya Cushinga na uniwersytecie Harvarda. Od końca 1924 pracował w klinice chirurgii Case Western Reserve University w Cleveland, w której zainteresował się kardiochiriurgią. Pozostał na tym uniwersytecie do emerytury w 1965.
W latach dwudziestych asystował Elliott'owi Cutler'owi w czasie pierwszych operacji na zastawce mitralnej. W latach 30. był twórcą nowych technik operacyjnych w operacjach serca, np. rewaskularyzacja zatoki wieńcowej nazwana Operacją Becka I i II. W 1935 po wielu eksperymentach na zwierzętach naszył uszypułowany płat mięśnia piersiowego większego na mięsień lewej komory serca choremu z chorobą niedokrwienną serca. Siedem miesięcy później pacjent powrócił do pracy jako ogrodnik.
Trzy wiodące objawy tamponady serca zostały nazwane triadą Becka. Był pionierem wśród kardiochirurgów operujących nowotwory serca.
W 1941 zastosował sproszkowany azbest w celu wytworzenia zrostów mięśnia sercowego i worka osierdziowego dla poprawy ukrwienia w chorobie wieńcowej.
W latach 1942–1945 był doradcą w zakresie chirurgii Armii Stanów Zjednoczonych i został wyróżniony Legią Zasługi.
W 1947 zastosował jako pierwszy w świecie skutecznie defibrylację w trakcie operacji serca. Opracował technikę reanimacji i przeszkolił ponad 3000 pielęgniarek i lekarzy w tym zakresie. W 1952 został pierwszym profesorem kardiochirurgii w Ameryce.
Od 1928 był żonaty z Ellen Manning, z którą miał trzy córki.

</doc>
<doc id="4806000" url="https://pl.wikipedia.org/wiki?curid=4806000" title="Kościół św. Marii Magdaleny w Gidlach">
Kościół św. Marii Magdaleny w Gidlach

Kościół świętej Marii Magdaleny – rzymskokatolicki kościół filialny w Gidlach, należący do parafii Najświętszej Maryi Panny Bolesnej w Gidlach (dekanat Gidle archidiecezji częstochowskiej), najstarszy drewniany kościół w okolicy Częstochowy.
Jest to świątynia wzniesiona na przełomie XV i XVI wieku. Przebudowana została w 1659 roku. Remontowana była w latach 1765–69 (wówczas dobudowano kruchtę. Zakrystia została dobudowana w 1848 roku. W 1921 roku i w latach 1973 – 77 kościół był restaurowany. Budowla została zaliczona do II grupy zabytków.
Świątynia jest drewniana, jednonawowa, posiada konstrukcję zrębową, oszalowana. Kościół jest orientowany. Do jego budowy użyto drewna modrzewiowego. Reprezentuje styl gotycki. Posiada mniejsze prezbiterium, w stosunku do nawy, zamknięte prostokątnie, z boku znajduje się zakrystia. Od frontu nawy jest umieszczona kruchta. Budowlę nakrywa stromy dach jednokalenicowy, pokryty gontem, na dachu znajduje się sześcioboczna wieżyczka na sygnaturkę. Jest ona zwieńczona blaszanym baniastym dachem hełmowym z latarnią. Nawa jest otoczona dookoła otwartymi sobotami, podpartymi słupami z mieczami. Ściany są pokryte gontem. Wnętrze nakryte jest płaskim stropem z zaskrzynieniami w nawie. Chór muzyczny posiada prostą linię parapetu. Ołtarz główny został wykonany w połowie XVII wieku. Dwa ołtarze boczne w stylu klasycystycznym pochodzą z połowy XIX wieku.

</doc>
<doc id="4806011" url="https://pl.wikipedia.org/wiki?curid=4806011" title="Prezydent Słowacji">
Prezydent Słowacji

Prezydent Słowacji ( lub ) – głowa państwa Republiki Słowackiej.
Obecnym i piątym prezydentem Słowacji jest Zuzana Čaputová, która objęła urząd 15 czerwca 2019.
Oficjalna rezydencja.
Oficjalną rezydencją prezydenta Słowacji jest Pałac Prezydencki w Bratysławie.
Wybory.
Prezydentem może zostać każdy obywatel Słowacji, który posiada pełnię praw wyborczych i najpóźniej w dniu wyborów ukończy 40. rok życia. Prezydenta Słowacji wybiera się w bezpośrednich wyborach w tajnym głosowaniu na pięcioletnią kadencję, przy czym ta sama może pełnić funkcję prezydenta nie więcej niż dwie kadencje z rzędu. Jeżeli żaden z kandydatów nie uzyska ponad 50% głosów w pierwszej turze głosowania, druga tura odbywa się 14 dni później. Jeżeli o urząd prezydenta ubiega się tylko jedna osoba, musi ona uzyskać co najmniej połowę ważnie oddanych głosów.
Jeżeli na urząd prezydenta wybrany zostanie deputowany do Rady Narodowej, członek rządu, sędzia, prokurator, członek sił zbrojnych i służb uzbrojonych lub przewodniczący i wiceprzewodniczący Najwyższego Urzędu Kontroli Republiki Słowackiej to przed objęciem stanowiska muszą się oni zrzec dotychczasowych funkcji.
Prezydent może rozwiązać Radę Narodową w przypadkach wymienionych w konstytucji Słowacji. Są to m.in. brak wyznaczenia rządu przez okres sześciu miesięcy lub poddanie Rządu Słowacji wotum nieufności. Prezydent może również rozwiązać Radę Narodową, jeżeli zwołała ona referendum ludowe w sprawie odwołania prezydenta, w którym prezydent nie został odwołany.
Odwołanie ze stanowiska.
Referendum ludowe.
Prezydenta Słowacji odwołać ze stanowiska może referendum ludowe. Referendum zwołuje się na wniosek 2/3 liczby deputowanych do Rady Narodowej.
Odpowiedzialność karna.
Prezydenta można pociągnąć do odpowiedzialności karnej tylko i wyłącznie za umyślne naruszenie Konstytucji lub zdradę ojczyzny. Oskarżenie takie musi pochodzić od 3/5 wszystkich deputowanych do Rady Narodowej. Oskarżenie rozpatruje w pełnym składzie Sąd Konstytucyjny. Wyrok odwołujący prezydenta ze stanowisko oznacza również utratę możliwości ponownego ubiegania się o nie.
Sukcesja.
Jeżeli urząd prezydenta zostanie opróżniony przed upływem kadencji, Przewodniczący Rady Narodowej zwołuje przedterminowe wybory prezydenckie. Do czasu zaprzysiężenia nowego prezydenta, jego obowiązki wykonuje Rząd Słowacji z premierem na czele oraz Przewodniczący Rady Narodowej. W tym przypadku, nowo wybrany prezydent zaprzysiężany jest w południe w dniu następującym po dniu ogłoszenia wyników.

</doc>
<doc id="4806012" url="https://pl.wikipedia.org/wiki?curid=4806012" title="Nasze zwierzaki">
Nasze zwierzaki

Nasze zwierzaki (ang. "My Pet and Me") – brytyjski serial popularnonaukowy w Polsce emitowany na kanałach CBeebies, TVP ABC (z dubbingiem Studio Tercja z 15-minutowymi odcinkami), a na kanale Teletoon+ emitowany jest cykl programowy o tym samym tytule (z 2-minutowymi odcinkami) z udziałem polskich dzieci. Na kanale CBeebies brytyjski serial emitowany jest on od 2015 roku. W 2017 roku wyemitowano odcinek specjalny "Arktyka" z dubbingiem Studio Sonica.
Fabuła.
„Nasze zwierzaki” to brytyjski serial popularnonaukowy, wyprodukowany przez BBC. Każdy odcinek opowiada inną historię, ale każda jest o przyjaźni dziecka i zwierzątka. Zwierzę w domu to mnóstwo radości! Program pomaga uświadomić dzieciom, co naprawdę oznacza posiadanie zwierzęcia i zwraca szczególną uwagę na kwestie odpowiedzialności i troski o potrzeby czworonogów. Pokazuje również, że opieka nad zwierzakiem daje wiele przyjemności. Prowadzący program – Ferne Corrigan i Rory Crawford, doskonale znają się na zwierzętach. Na początku każdego spotkania jedno z nich odwiedza w domu dziecko i jego pupila.
Wersja polska.
W rolach głównych wystąpili:
W pozostałych rolach:
i inni
Opracowanie i realizacja wersji polskiej: Studio Tercja Gdańsk dla Hippeis Media International
Lektor tyłówki: Jacek Labijak
Odcinek specjalny "Arktyka".
Opracowanie i udźwiękowienie wersji polskiej: Studio Sonica
Wystąpili:

</doc>
<doc id="4806019" url="https://pl.wikipedia.org/wiki?curid=4806019" title="Portret Roberta de Montesquiou">
Portret Roberta de Montesquiou

Portret Roberta de Montesquiou (fr. "Le comte de Montesquiou") – obraz olejny włoskiego malarza Giovanniego Boldiniego. Portret przedstawia hrabiego Roberta de Montesquiou, francuskiego pisarza i poetę. Należy do zbiorów Musée d’Orsay w Paryżu.
Okoliczności powstania.
Portret przedstawia hrabiego Roberta de Montesquiou, dekadenckiego poetę znanego z ekscentrycznego i eleganckiego stylu życia. Montesquiou był oryginalnym dandysem, należał do najbardziej aktywnych bohaterów życia towarzyskiego Paryża fin de siècle. Był entuzjastycznym eksponentem estetycznych idei Ruskina i Patera. Jako arbiter paryskiej elegancji wyróżniał się wyrafinowaną powściągliwością stylu ubierania i nietolerancją wobec burżuazyjnej przeciętności. Roztrwonił swój majątek podróżując, podążając za modą i organizując wystawne przyjęcia w których uczestniczyła paryska elita. W 1897 roku Boldini otrzymał zlecenie na portret hrabiego Roberta de Montesquiou polecony przez ich wspólną przyjaciółkę Olgę Veil-Picard.
Opis obrazu.
Malarz przedstawia hrabiego jako ikonę elegancji, podkreśla arystokratyczny szyk, nonszalancję i wyrafinowanie modela. Boldini łączy pozę zaczerpniętą z tradycyjnych portretów z XVI i XVII wieku z wizerunkiem nowoczesności. Hrabia trzyma laskę z niebieską rękojeścią niczym królewskie berło. Nosi wyrafinowane białe rękawiczki z koziej skóry i gołębioszary dwurzędowy garnitur. Poeta koncentruje się wyłącznie na sobie, nie zwracając uwagi na widza. Poza przejawia obojętny dystans lub wewnętrzną nudę dekadenckiego estety. Możliwe, że malarz wprowadza nieco ironii wobec skrajnego estetyzmu poety. Boldini wydaje się ilustrować pierwszy werset z wiersza Montesquiou pt. "Maëstro" z tomiku "Les chauve-souris" brzmiący „Jestem władcą rzeczy przejściowych”.
Proweniencja.
Obraz należał do portretowanego. Trafił do zbiorów "Musée du Jeu de Paume" w 1922 roku, przekazany przez malarza Henriego Pinarda w imieniu hrabiego Roberta de Montesquiou, po jego śmierci. Od 1977 roku jest eksponowany w Musée d’Orsay.

</doc>
<doc id="4806027" url="https://pl.wikipedia.org/wiki?curid=4806027" title="Bing Crosby Sings the Great Country Hits">
Bing Crosby Sings the Great Country Hits

Bing Crosby Sings the Great Country Hits – album winylowy autorstwa Binga Crosby'ego z piosenkami o tematyce country, nagrany dla Capitol Records w dniach 29 i 31 października 1963 roku. Został wydany dwa lata później w październiku 1965 roku.
Album został wydany ponownie w formacie płyty CD w 2009 roku.

</doc>
<doc id="4806031" url="https://pl.wikipedia.org/wiki?curid=4806031" title="Rock Master 1999">
Rock Master 1999

 
Rock Master 1999 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 14 edycja odbyła się w dniu 9 września 1999. 
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 16 zawodników oraz 12 zawodniczek.
Bouldering.
W zawodach wspinaczkowych w konkurencji boulderingu wzięło udział 13 zawodników oraz 9 zawodniczek. 
Wspinaczka na szybkość.
W zawodach wspinaczkowych w konkurencji na szybkość wzięło udział 17 zawodników.

</doc>
<doc id="4806034" url="https://pl.wikipedia.org/wiki?curid=4806034" title="That Travelin’ Two-Beat">
That Travelin’ Two-Beat

That Travelin' Two-Beat – studyjny album Binga Crosby'ego i Rosemary Clooney nagrany w 1964 roku i wydany przez Capitol Records w 1965 roku. Pomysłem na ten album był powrót do koncepcji albumu RCA Victor, "Fancy Meeting You Here", wydanego w 1958 roku.
Lista utworów.
STRONA PIERWSZA
STRONA DRUGA

</doc>
<doc id="4806039" url="https://pl.wikipedia.org/wiki?curid=4806039" title="Paraskiewas Badzawalis">
Paraskiewas Badzawalis

Paraskiewas Badzawalis (, "Paraskevás Bátzavalis"; ur. 25 listopada 1994) – cypryjski lekkoatleta, który do 2018 roku reprezentował Grecję, specjalizujący się w rzucie oszczepem.
W sezonie 2011 bez sukcesów startował w mistrzostwach świata juniorów młodszych oraz olimpijskim festiwalu młodzieży. Finalista mistrzostw Europy juniorów (2013) oraz młodzieżowych mistrzostw Europy (2015). Odpadł w eliminacjach na mistrzostwach Europy w Amsterdamie (2016). W 2019 zdobył dla Cypru brąz podczas igrzysk małych państw Europy.
Medalista mistrzostw Grecji, mistrzostw śródziemnomorskich U23 oraz mistrzostw krajów bałkańskich. Reprezentant Grecji w pucharze Europy w rzutach i drużynowych mistrzostwach Europy.
Rekord życiowy: 85,95 (20 lipca 2016, Teby).

</doc>
<doc id="4806042" url="https://pl.wikipedia.org/wiki?curid=4806042" title="Technik-Museum Speyer">
Technik-Museum Speyer



</doc>
<doc id="4806046" url="https://pl.wikipedia.org/wiki?curid=4806046" title="Bing Crosby’s Treasury – The Songs I Love (album 1966)">
Bing Crosby’s Treasury – The Songs I Love (album 1966)

Bing Crosby's Treasury – The Songs I Love – zestaw płyt winylowych nagranych przez Binga Crosby'ego w 1965 roku, wydany jako album muzyczny w 1966 roku przez The Longines Symphonette. To sześciopłytowy album zawierający osiemdziesiąt cztery utwory wybrane przez Binga Crosby'ego, z których dwanaście nagrał, a pozostałe utwory były grane przez samą orkiestrę. Podobny album został wydany dwa lata później w 1968 roku i nosił tę samą nazwę – "Bing Crosby’s Treasury – The Songs I Love". Zawierał sześćdziesiąt utworów, w tym trzydzieści sześć śpiewanych przez Crosby'ego.
Lista utworów.
Wszystkie utwory wykonywane przez orkiestrę, z wyjątkiem tych oznaczonych jako „(Bing Crosby)”.

</doc>
<doc id="4806051" url="https://pl.wikipedia.org/wiki?curid=4806051" title="Jānis Svens Grīva">
Jānis Svens Grīva

Jānis Svens Grīva (ur. 23 kwietnia 1993) – łotewski lekkoatleta specjalizujący się w rzucie oszczepem.
Siódmy zawodnik mistrzostw Europy młodzieżowców w 2015 roku. Bez powodzenia startował w mistrzostwach Europy w Amsterdamie (2016) oraz podczas uniwersjady w Tajpej (2017).
Medalista mistrzostw Łotwy.
Rekord życiowe: 81,85 (14 sierpnia 2020, Ogre).

</doc>
<doc id="4806054" url="https://pl.wikipedia.org/wiki?curid=4806054" title="Wolny Kościół Zielonoświątkowy">
Wolny Kościół Zielonoświątkowy

Wolny Kościół Zielonoświątkowy (ang. "Free Pentecostal Church", FPC) – zielonoświątkowa denominacja w Kenii, biorąca swoje początki w skandynawskiej pracy misyjnej w Afryce Wschodniej. Do 2018 roku funkcjonowała pod nazwą Wolne Stowarzyszenie Zielonoświątkowe w Kenii ("Free Pentecostal Fellowship in Kenya" – FPFK). Kościół narodził się w 1984 roku w wyniku fuzji misji norweskiej (1955), z misją szwedzką (1960). W 2013 roku FPC liczy ponad 170 tys. ochrzczonych członków i około 500 lokalnych zborów.

</doc>
<doc id="4806057" url="https://pl.wikipedia.org/wiki?curid=4806057" title="Mor ho! (wiersz)">
Mor ho! (wiersz)

Mor ho! – poemat patriotyczny z epoki romantyzmu napisany przez słowackiego poetę Samo (Samoslava) Chalupkę opublikowany w czasopiśmie "Sokol" w 1864 roku. Łączy w sobie inspiracje folklorystyczne i historyzm. Wiersz został oparty na książce etnografa i historyka słowackiego, Pavla Josefa Šafaříka pt. „Historia języka i literatury słowiańskiej” z 1826 r. Autor opisał w niej m.in. walkę zbrojną plemienia Sarmatów „Limigantes” z cesarzem rzymskim Konstantynem II, który najechał Panonię w IV wieku.
Opis.
Cesarz Rzymski („cár“) rozbija obóz w Panonii na granicy ze Słowacją. Słowacy wysyłają do cesarza swoich posłańców – odważnych młodych mężczyzn. Cesarzowi zostaje wręczona pokojowy dar chleba i soli od rady starców. Młodzieńcy ostrzegają cesarza, aby nie atakował Słowaków (ponieważ zawsze byli wolni od zwierzchnictwa), mówiąc mu, że Słowacy są gościnni, ale nie poddają się i walczą do końca. Cesarz odrzuca ofertę pokojową i odpowiada, że przybywa, by zniewolić Słowaków. Wtedy słowaccy młodzi mężczyźni zaczynają krzyczeć „Mor ho!” (pol. "Niech go zaraza!" lub: "Uśmierć go!") i ruszają do walki. W walce młodzi mężczyźni umierają z poczuciem, że do końca się nie poddali. W ostatnich scenach cesarz patrzy na pole bitwy i wstydzi się być szczęśliwy z powodu porażki młodych mężczyzn ze strony przeciwnika, ponieważ zginęło także wielu jego żołnierzy.
Charakterystyka.
Wiersz w romantyczny sposób wyraża ducha demokracji i głębokiego patriotyzmu. Główny nacisk kładziony jest na dwie przeciwstawne idee i dwa różne światy: pragnienie pokoju, wolności i równości w ich pięknej krainie z dumnymi obywatelami, zestawione z przemocą, zniewoleniem i agresją. Słowacy poświęcają swoje życie w imię szlachetnych marzeń i są moralnymi zwycięzcami; z drugiej strony Rzymianie wstydzą się jak niewolnicy.
Chalupka wybrał formę literatury ludowej, języka i wiersza sylabicznego, aby podkreślić ducha poezji należącej do wszystkich.
Recepcja utworu.
Wolnościowa poezja Samuela Chalupki wspierała Słowaków w ich wybijaniu się na niepodległość, w trudnych okresach historii narodu. M.in. 1 maja 1939 słowacka młodzież wydała bojową odezwę zakończoną ostatnim wersem poematu. Z kolei w czasie słowackiego powstania narodowego w 1944 r., ukazywało się czasopismo pt. "Mor ho!" W tym samym okresie Niezależna Słowacka Radiostacja rozpoczynała swoje audycje od wersów z poematu Chalupki: "Mówi wolne radio słowackie, mor ho, hoj, mor ho..."

</doc>
<doc id="4806059" url="https://pl.wikipedia.org/wiki?curid=4806059" title="Krzysztof Dmitruk">
Krzysztof Dmitruk

Krzysztof Maria Dmitruk (ur. 6 października 1939 w Lublinie, zm. 8 maja 2020) – polski literaturoznawca, prof. dr hab.
Życiorys.
Był synem Stanisława Dmitruka i Henryki Dmitruk, z d. Sulińskiej.
Był absolwentem I Liceum Ogólnokształcącego im. Stanisława Staszica w Lublinie (1957) i studiów polonistycznych na Uniwersytecie Marii Curie-Skłodowskiej (1962). Po studiach rozpoczął pracę na macierzystej uczelni, w Katedrze Historii Literatury Polskiej. W 1969 obronił pracę doktorską "Twórczość Ludwika Stanisława Licińskiego" napisaną pod kierunkiem Janiny Garbaczowskiej. W 1975 został pracownikiem Instytutu Badań Literackich Polskiej Akademii Nauk, w Pracowni Badań Kultury Literackiej. Tam w 1981 uzyskał stopień doktora habilitowanego na podstawie pracy "Literatura – społeczeństwo – przestrzeń. Przemiany układu kultury literackiej". Od 1981 kierował Pracownią Badań Kultury Literackiej IBL, w 1987 został pracownikiem Pracowni Literatury Oświecenia IBL. 14 lipca 1992 nadano mu tytuł profesora w zakresie nauk humanistycznych.
W 1958 debiutował jako poeta w "Kamenie", pierwszy artykuł naukowy opublikował w 1959, w 1962 otrzymał nagrodę "Życia Literackiego" za pracę "„Z problemów młodej prozy polskiej lat 1956–1959". Poza rozprawą habilitacyjną opublikował także książkę "Współczesne polskie koncepcje kultury" (1990) oraz kilkadziesiąt artykułów naukowych.
Pracował także w Instytucie Filologii Polskiej na Wydziale Humanistycznym Akademii Pedagogicznej im. Komisji Edukacji Narodowej w Krakowie, w Instytucie Filologii Polskiej na Wydziale Filologicznym Uniwersytetu Rzeszowskiego.
Był członkiem Komitetu Nauk o Literaturze Polskiej Akademii Nauk (od 1981), Polskiego Towarzystwa Semiotycznego (od 1976).

</doc>
<doc id="4806064" url="https://pl.wikipedia.org/wiki?curid=4806064" title="Ludwik Romuald Ślaski">
Ludwik Romuald Ślaski



</doc>
<doc id="4806066" url="https://pl.wikipedia.org/wiki?curid=4806066" title="Bing Crosby’s Treasury – The Songs I Love (album 1968)">
Bing Crosby’s Treasury – The Songs I Love (album 1968)

Bing Crosby’s Treasury – The Songs I Love – studyjny album piosenkarza Binga Crosby'ego nagrany i wydany w 1968 roku przez The Longines Symphonette. To sześciopłytowy zestaw płyt LP zawierający sześćdziesiąt utworów wybranych przez Binga Crosby'ego, z których trzydzieści sześć nagrał, a pozostałe utwory były grane przez samą orkiestrę. Podobny album został wydany dwa lata wcześniej w 1966 roku i nosił tę samą nazwę – "Bing Crosby’s Treasury – The Songs I Love". Zawierał osiemdziesiąt cztery utwory, w tym dwanaście utworów śpiewanych przez Crosby'ego.
Lista utworów.
Wszystkie utwory wykonywane przez orkiestrę, z wyjątkiem tych oznaczonych jako „(Bing Crosby)”.

</doc>
<doc id="4806067" url="https://pl.wikipedia.org/wiki?curid=4806067" title="Ostatni samotnik">
Ostatni samotnik

Ostatni samotnik – polski, niezależny film fabularny z roku 2019 w reżyserii Amadeusza Kocana.
Historia.
Film kręcony był przez 5 lat. Większość scen nagrano w Lubuskiem w tym między innymi na opuszczonym lotnisku w Tomaszowie, w kompleksie MRU, w starej bazie wojskowej pod Białą Podlaską i parku przemysłowym Zastal. Część scen została nagrana również w znajdującym się na terenie czarnobylskiej strefy wykluczenia opuszczonym mieście Prypeć na Ukrainie, dzięki współpracy z grupą Napromieniowani.pl W filmie udział wzięli między innymi znani komicy Grzegorz Halama i Abelard Giza.
Premiera odbyła się 21 października w zielonogórskim Cinema City, a film prezentowany był później między innymi w warszawskiej Kinotece. Produkcja reklamowana była przez twórców jako "pierwszy niezależny pełnometrażowy film postapokaliptyczny w Polsce". Fabuła filmu osadzona została universum z powieści "Piknik na skraju drogi" Arkadija i Borysa Strugackich znanemu również z serii gier "S.T.A.L.K.E.R.". Film doczekał się swojej dystrybucji na DVD oraz trafił na platformę VOD i Amazon Video. W 2021 na DVD ukazał się również w Japonii.
Fabuła.
Strefa zamknięta wypełniona jest promieniowaniem, niewytłumaczalnymi anomaliami, groźnymi mutantami, ale i ludźmi, którzy trafiają tam z różnych powodów. Do najbardziej niebezpiecznego miejsca na ziemi trafia młody Michał Szewczenko. Będzie musiał zmierzyć się z okropieństwami zony, by odnaleźć to, czego szuka.

</doc>
<doc id="4806071" url="https://pl.wikipedia.org/wiki?curid=4806071" title="Tadeusz Derlatka">
Tadeusz Derlatka

Tadeusz Henryk Derlatka (ur. 24 lipca 1940 w Zwoleniu, zm. 16 sierpnia 2019 w Radomiu) – polski architekt, urbanista i samorządowiec, w latach 1991–1994 wicewojewoda radomski, w latach 2002–2006 przewodniczący rady miejskiej Radomia.
Życiorys.
Syn Stanisława i Stefanii. Absolwent Technikum Budowlanego w Radomiu. Ukończył studia na Wydziale Architektury Politechniki Wrocławskiej (1964) i podyplomowe studium planowania przestrzennego na Politechnice Warszawskiej (1967). Zdobył uprawnienia architektoniczne i urbanistyczne, posiadał status twórcy. Pracował w zespole urbanistycznym w Zwoleniu, następnie od 1970 do 1988 był projektantem w Zespole Miastoprojekt w Radomiu. W 1990 objął stanowisko radomskiego architekta wojewódzkiego.
Jako architekt wyróżniony licznymi nagrodami, m.in. pierwszą nagrodą w 1969 za projekt dzielnicy „Zachód” w Stargardzie. Był projektantem m.in. ołtarza z okazji wizyty Jana Pawła II w Radomiu w 1991, siedzib Komendy Wojewódzkiej Policji i Naczelnej Organizacji Technicznej w Radomiu, ohelu na cmentarzu żydowskim w Radomiu, osiedli mieszkaniowych w Połańcu i Tibissie w Algierii. Zaprojektował liczne kościoły w Radomiu i okolicach (w tym m.in. w Radomiu: św. Maksymiliana Kolbe na Firleju, Chrystusa Dobrego Pasterza na I Południu, św. Rafała Kalinowskiego na Ustroniu, w diecezji radomskiej: św. Maksymiliana Kolbe w Bogucinie, Niepokalanego Serca NMP w Bierwcach, św. Rocha w Mniszewie, MB Fatimskiej w Ługach, Zwiastowania NMP w Jastrzębi wraz z kaplicą przedpogrzebową, zwieńczenie wieży kościoła św. Wawrzyńca w Głowaczowie), a także liczne pomniki na ziemi radomskiej oraz kompleks Muzeum Wsi Radomskiej czy kościół w Kowalczukach na Litwie.
Od 1991 do 1994 pełnił funkcję wicewojewody radomskiego. Następnie kierował wydziałem rozwoju gospodarczego Urzędu Wojewódzkiego w Radomiu. Zasiadał też w Krajowej Radzie Gospodarki Przestrzennej i wojewódzkiej komisji urbanistycznej. W kadencji 2002–2006 zasiadał w radomskiej radzie miejskiej z listy KWW Radomianie Razem, pełniąc funkcję jej przewodniczącego (w 2006 nie uzyskał reelekcji). Działał także społecznie jako współzałożyciel Społecznego Komitetu Ratowania Zabytków oraz prezes Stowarzyszenia Miłośników Poezji Jana Kochanowskiego „Renesans”, a także działał na rzecz odnowy zabytkowych radomskich cmentarzy i Zamku Królewskiego. Publikował także artykuły dotyczące historii Radomia i okolic w lokalnej prasie.
Zmarł po długiej chorobie. Pochowany 21 sierpnia 2019 na cmentarzu wojskowym w Radomiu. Odznaczony m.in. Krzyżem Kawalerskim Orderu Odrodzenia Polski (2005), Odznaką „Zasłużonego Działacza Kultury”, Złotym i Srebrnym Krzyżem Zasługi, Złotym Medalem Opiekuna Miejsc Pamięci Narodowej, Srebrną Odznaką SARP (2019, pośmiertnie), Nagrodą im. biskupa Jana Chrapka oraz medalem Bene Merenti Civitas Radomiensis (pośmiertnie).

</doc>
<doc id="4806073" url="https://pl.wikipedia.org/wiki?curid=4806073" title="Henryk Gurgul (ur. 1953)">
Henryk Gurgul (ur. 1953)

Henryk Gurgul (ur. 8 stycznia 1953 w Brzesku) – profesor zwyczajny w Samodzielnej Pracowni Zastosowań Matematyki w Ekonomii na Wydziale Zarządzania w Akademii Górniczo-Hutniczej im. Stanisława Staszica w Krakowie.
Życiorys.
Urodził się 8 stycznia 1953 roku w Brzesku.
Ukończył z wyróżnieniem Wydział Zarządzania na Akademii Ekonomicznej w Krakowie w 1977 roku (obecnie Uniwersytet Ekonomiczny) oraz również z wyróżnieniem matematykę stosowaną w Instytucie Matematyki Akademii Górniczo-Hutniczej w 1980 roku.
Od 1998 roku profesor nadzwyczajny w Zakładzie Zastosowań Matematyki na Wydziale Matematyki Stosowanej AGH. Od października 2001 roku profesor nadzwyczajny w Samodzielnej Pracowni Zastosowań Matematyki w Ekonomii na Wydziale Zarządzania AGH.
W 2007 roku został mu nadany przez Prezydenta RP tytuł profesora, zaś 1 kwietnia 2008 roku został powołany na stanowisko profesora zwyczajnego w AGH.
W latach 2000–2018 profesor w Wyższej Szkole Ekonomii i Informatyki (WSEI) w Krakowie.
Visiting professor i wykładowca na uniwersytetach w Austrii (Graz), Finlandii (Joensuu), Niemczech (Erlangen-Nuernberg, Greifswald, Ilmenau, Saarbruecken), Włoszech (Siena), Hiszpanii (Valencia) i Słowenii (Koper). Wykłada po angielsku, niemiecku i rosyjsku.
Autor lub współautor monografii i ogólnopolskich podręczników z zakresu matematyki stosowanej oraz ponad 200 artykułów naukowych. Współautor materiałów konferencyjnych o zasięgu międzynarodowym. Tłumacz z języka niemieckiego podręcznika „Unternehmensbewertung” M. J. Matschke i G. Brösel (ang. „Enterprise valuation”): „Wycena przedsiębiorstwa: funkcje, metody, zasady” (2011).
Promotor 12 prac doktorskich. Recenzent wielu rozpraw doktorskich i habilitacyjnych w kraju i za granicą.
Redaktor naczelny czasopism naukowych: „Managerial Economics” oraz „Zeszytów Naukowych” Wyższej Szkoły Ekonomii i Informatyki w Krakowie. Członek kolegiów redakcyjnych czasopism ekonomicznych krajowych i zagranicznych. Recenzent artykułów w czasopismach międzynarodowych. Aktywny członek kilku międzynarodowych towarzystw naukowych, m.in. Międzynarodowego Instytutu Statystycznego (International Statistical Institute ISI, elected member) oraz grupy roboczej CMStatistics (Computational and Methodological Statistics). Sekretarz naukowy Komisji Ekonomicznej Oddziału Krakowskiego Polskiej Akademii Umiejętności. Członek Prezydium Komisji Nauk Ekonomicznych i Statystyki Oddziału Krakowskiego Polskiej Akademii Nauk.
Życie prywatne.
W 1986 roku poślubił Katarzynę Władysławę Głodowską (zmarła w 2016 roku). Ma trzech synów.
Odznaczenia i nagrody.
W 2007 roku otrzymał najwyższe polskie wyróżnienie w zakresie ekonomii – nagrodę Citi Banku – „za szczególny wkład w rozwój nauki w sferze ekonomii i finansów”.
W 2015 roku odznaczony Medal of Honor Uniwersytetu w Grazu (Austria).

</doc>
<doc id="4806078" url="https://pl.wikipedia.org/wiki?curid=4806078" title="Zakłady Elektroniki Samochodowej Elmot">
Zakłady Elektroniki Samochodowej Elmot



</doc>
<doc id="4806079" url="https://pl.wikipedia.org/wiki?curid=4806079" title="Davinder Singh Kang">
Davinder Singh Kang

Davinder Singh Kang (ur. 18 grudnia 1988) – indyjski lekkoatleta specjalizujący się w rzucie oszczepem.
Nie awansował do finału igrzysk Wspólnoty Narodów w 2014 roku. Ósmy zawodnik mistrzostw Azji w 2015 roku oraz szósty oszczepnik igrzysk wojska w tym samym sezonie. W 2017 zdobył brązowy medal mistrzostw Azji oraz był finalistą mistrzostw świata. Dziesiąty zawodnik mistrzostw Azji (2019).
Złoty medalista mistrzostw Indii.
Rekord życiowy: 84,57 (7 maja 2017, Patiala). 
Bibliografia.
 

</doc>
<doc id="4806093" url="https://pl.wikipedia.org/wiki?curid=4806093" title="Ben Langton-Burnell">
Ben Langton-Burnell

Ben Langton-Burnell (ur. 10 lipca 1992) – nowozelandzki lekkoatleta specjalizujący się w rzucie oszczepem.
W 2015 roku był dziesiąty podczas uniwersjady. Dwa lata później został mistrzem Oceanii, bez sukcesów startował w mistrzostwach świata oraz zajął ósme miejsce podczas uniwersjady w Tajpej (2017). W sezoie 2018 był finalistą igrzysk Wspólnoty Narodów, a w 2019 zajął piąte miejsce na mistrzostwach Oceanii. 
Medalista mistrzostw Nowej Zelandii. 
Rekord życiowe: 82,44 (10 czerwca 2017, Hamilton). 

</doc>
<doc id="4806102" url="https://pl.wikipedia.org/wiki?curid=4806102" title="Wiersze o kotach">
Wiersze o kotach

Wiersze o kotach (Old Possum’s Book of Practical Cats) – opublikowany w 1939 zbiór wierszy T.S. Eliota o kotach, w oparciu o które powstał musical "Koty" Andrew Lloyda Webbera i jego późniejsze ekranizacje.
Eliot rozpoczął pisanie wierszy o kotach w latach 1934–1935; rozdawał je i czytał (zachowały się nagrania jego recytacji) dzieciom przyjaciół i swoim chrzestnym. W 1936 wydawnictwo Faber and Faber zapowiedziało wydanie zbioru pt. Faber and Faber "Mr. Eliot’s Book of Pollicle Dogs and Jellicle Cats as Recited to Him by the Man in White Spats", ale Eliot wstrzymał publikację. Ostatecznie zbiór ukazał się trzy lata później, 5 października 1939 roku pod skróconym tytułem "Old Possum’s Book of Practical Cats". Wersja ostateczna różniła się brakiem ludzkiego narratora i zminimalizowaniem roli psów, które pierwotnie miały odgrywać większą rolę. Porzucił też pierwotną ideę końcowej sceny, w której wszyscy (koty, psy, narrator i poeta) mieli unieść się do nieba „ponad Russell Hotel, ku warstwie Heaviside’a...”, być może dlatego, że tego typu „szczęśliwe zakończenie” było nadto typowe dla książek dla dzieci i komedii, a nie pasowało z kolei do sytuacji w jakiej znalazł się świat w 1939 roku. Pierwsze wydanie miało okładkę projektu i z rysunkiem samego autora.
Eliot był miłośnikiem kotów (wśród jego podopiecznych były m.in. Jellylorum, Pettipaws, Wiscus i George Pushdragon).
Tworząc swoje wiersze czerpał z rymowanek dla dzieci (w szczególności użycie silnego rytmu i rymu), poezji nonsensownej (w tradycji Edwarda Leara i Lewisa Carrolla), jak również prywatnych zainteresowań (m.in. do twórczości Arthura Conan Doyle’a, do którego postaci Profesor Moriarty odwołuje się „Napoleon zbrodni, kot Makawity”). Tytułowy „Old Possum” („stary opos”) to odniesienie do samego Eliota, którego „Oposem” przezwał jego przyjaciel Ezra Pound (zagrożony opos, w amerykańskim folklorze, udaje martwego; pełen rezerwy Eliot miał uzewnętrzniać tyle co ów „martwy” opos).
Zbiór otwiera wiersz-wprowadzenie o kocich imionach; potem przedstawiona jest galeria kocich postaci – jak kot teatralny, kot-magik, koci przestępcy – przerwana sceną „bitwy” między dwoma psimi gangami, zakończonej wkroczeniem kota, który uspokaja (a raczej zastrasza) obie strony. Ostatni utwór przypomina czytelnikom ponownie, że „kot to nie pies”. Krytycy przyzwyczajeni do poważniejszego tonu poezji Eliota byli niezbyt przychylni "Wierszom..." W analizach utworów doszukiwano się gier słów (zwłaszcza w kocich imionach); odniesień do zrytualizowanych tańców lub traktowano je jako poezję, zasadniczo, religijną (poszukiwanie porządku w świecie chaosu i okrucieństwa). Kilku autorów zwracało uwagę na elementy autobiograficzne, traktując kocie postacie jako formy "alter ego", są sposobem przekazania sensownej treści autobiograficznej w pozornie nonsensowny sposób. W analizie H. Harta, Eliot wyraża, w cechach swych kocich bohaterów, różne aspekty własnego charakteru (np. tendencje eskapistyczne w postaci znikającego kota-magika), jak również elementy swego życia, a zwłaszcza (burzliwego) małżeństwa (chaos wywołany przez parę złodziejskich kotów może odpowiadać chaosowi jaki pozostawili w domu jego żony starający się odzyskać dokumenty Eliota detektywi).
"Wiersze..." były najlepiej sprzedającym się zbiorem wierszy Eliota, były też wielokrotnie, w różny sposób, adaptowane. Jako pierwszy wczesną wersję "Kotów..." czytał w 1937 na antenie radia BBC Geoffrey Tandy (którego córka, Alison, była chrześnicą Eliota i jedną z adresatek pierwotnych listów z wierszami). W 1954 sześć wierszy stało się podstawą kompozycji Alana Rawsthorne’a na narratora i orkiestrę pt. "Practical Cats". W 1981 Andrew Lloyd Webber wystawił musical "Koty", które odniósł wielki sukces i był grany rekordowo długo na West Endzie i Broadwayu. Libretto musicalu ściśle opiera się na wierszach Eliota, z wykorzystaniem niepublikowanych materiałów udostępnionych przez rodzinę poety, w tym szkiców wiersza Grizabelli, który to Eliot uznał za zbyt smutny dla młodych czytelników.
Tytuły wierszy.
Tytuły oryginalne za wydaniem z 1948 roku, polskie za tłumaczeniem A. Nowickiego.
W wydaniu z 1952 roku został jeszcze dodany "Cat Morgan Introduces Himself"

</doc>
<doc id="4806107" url="https://pl.wikipedia.org/wiki?curid=4806107" title="Rose Hall (Jamajka)">
Rose Hall (Jamajka)

Rose Hall – rezydencja w stylu georgiańskim, zlokalizowana w Montego Bay na Jamajce. Z posiadłością związana jest legenda o „Białej Wiedźmie z Rose Hall”. 
Historia.
Historia Rose Hall rozpoczęła się w połowie XVIII wieku, kiedy to Anglik, Henry Fanning, kupił dużą działkę z zamiarem założenia na niej plantacji trzciny cukrowej i zbudowania luksusowego domu. Chciał zamieszkać w nim z kobietą, którą wkrótce miał zamiar poślubić. Kobieta ta nazywała się Rose Kelly. Ziemia, licząca 290 akrów, została kupiona przez niego za 3000 funtów w 1742. Poprzednio ziemia nosiła nazwę True Friendship („Prawdziwa Przyjaźń”) i należała do Richarda Lawrence'a. Henry ożenił się z Rose Kelly 16 lipca 1746, ale wkrótce potem zmarł. Rose odziedziczyła po nim majątek i niedługo później poślubiła George'a Asha, właściciela lokalnej plantacji, który zrealizował plan Fanninga dotyczący budowy Rose Hall. Budowa kosztowała 30 000 funtów, posiadała kamienne i mahoniowe zdobienia. Jednak Ash zmarł w 1752 roku. Rosa wyszła więc ponownie za mąż za Norwooda Wittera, który zmarł 20 maja 1765. W maju 1767 roku wyszła za mąż za Johna Palmera, właściciela plantacji o nazwie „Palmyra”. 
Rose zmarła w 1790 pozostawiając swój majątek Johnowi Palmerowi. Kiedy Palmer zmarł w 1797 roku, pozostawił posiadłość swoim dwóm synom, Johnowi i Jamesowi Palmerowi. Jednak oboje zmarli bezdzietnie, a w 1818 oba majątki zostały przekazane jego dziadkowi Johnowi Rose Palmerowi. John Rose Palmer przybył na Jamajkę z Anglii, aby odebrać majątek, a w 1820 poślubił Anne Mary Patterson. 
Legenda.
Wśród mieszkańców Montego Bay krąży legenda, zgodnie z którą rezydencję ma nawiedzać duch „Białej Wiedźmy”, Annie Palmer (kobiety, która miała zamordować swoich trzech mężów). W 2007 roku wykazano jednak, że historia ta nie jest prawdziwa.

</doc>
<doc id="4806112" url="https://pl.wikipedia.org/wiki?curid=4806112" title="Nellie McClung">
Nellie McClung

Nellie McClung z d. Mooney, (ur. 20 października 1873 w Chatsworth, zm. 1 września 1951 w Victorii) – kanadyjska sufrażystka, pisarka i polityk.
Życie i działalność.
Najmłodsza z siedmiorga dzieci Johna Mooneya (ok. 1813-1893), irlandzkiego imigranta i farmera, oraz jego żony szkockiego pochodzenia, Letitii McCurdy. Wychowywała się w duchu metodyzmu ojca i surowego prezbiterianizmu matki. W 1880 r., gdy mimo ciężkiej pracy gospodarstwo nie przyniosło dochodów, rodzina przeniosła się do nowej prowincji Manitoba.
Nellie Mooney dorastała zdeterminowana, by podważać ograniczenia kobiet i ludzi z Zachodu, posuwając się nawet, u boku swojej siostry Hannah, do obrony skarg Metysów podczas buntu północno-zachodniego w 1885 r. Zapalona metodystka już w młodym wieku stała się krytykiem męskich przywilejów i nadużyć, zwłaszcza przemocy wobec kobiet i dzieci pod wpływem alkoholu. Nellie Mooney spóźniła się z rozpoczęciem szkoły, ale w 1890 roku zdobyła certyfikat nauczania drugiej klasy i rozpoczęła nauczanie, najpierw w wiejskiej szkole w Manitoba. W 1894 otrzymała certyfikat pierwszej klasy. Zaangażowała się w lokalne sprawy jako nauczycielka, aktywna metodystka i członek Woman's Christian Temperance Union, wiodącej organizacji kobiecej tamtych czasów. Zaczęła też spisywać swoje obserwacje w opowiadaniach. W 1896 pobrała się z Robertem Wesleyem McClung, farmaceutą, synem pastora metodystów i aktywnego członka Woman's Christian Temperance Union. Podobnie jak inne zamężne kobiety, porzuciła nauczanie.
Jako żona i matka czworga dzieci urodzonych w latach 1897–1911, Nellie McClung łączyła obowiązki domowe z pisaniem i poświęceniem reformom. W utrzymaniu domu pomagali jej zatrudnieni imigranci, których wkład z wdzięcznością opisywała w drugim tomie autobiografii „The Stream Runs Fast” (1945). Opierając się na własnym życiu twierdziła, że kobiety posiadają szczególne predyspozycje do wychowywania i opieki. Mężczyźni powinni być zachęcani do rozwijania takich cech, ale McClung brała pod uwagę w życiu prywatnym i publicznym, rzekomą uniwersalną matczyną wrażliwość, zapewniającą bardziej zrównoważony i lepszy świat.
Mieszkając w małym miasteczku do 1911 roku, Nellie McClung była aktywna we wpływowym chrześcijańskim ruchu, starając się podnieść materialne i duchowe życie narodu, prowadząc krucjatę wyborczą oraz kwestionując męski autorytet we wszystkim, od gospodarstwa domowego po pracę zawodową. W gronie jej przyjaciół byli James Shaver Woodsworth z Winnipeg's All People’s Mission oraz felietoniści Winnipeg Free Press Cora Hind i Lillian Beynon Thomas. W 1908 ukazał się jej pierwszy kanadyjski bestseller, „Sowing Seeds in Danny” (1908), pierwsze opowiadanie z trylogii (The Second Chance, 1910, and Purple Springs, 1921), traktujące o młodej bohaterce z prerii, Pearlie Watson, walczącej z bezwzględnością swojej społeczności i ratującą nieszczęśliwe ofiary. W 1910 McClung przemawiała przed publicznością Ontario i dzieliła scenę Toronto z Ethel Snowden, znaną brytyjską sufrażystką. Choć coraz bardziej związywała się z szerszym światem, jej wczesne i późniejsze opowiadania czerpały inspirację w cnotach życia farmerskiego i małomiasteczkowego Kanady. Niemniej jednak doskonale zdawała sobie sprawę z niebezpieczeństw związanych z izolacją i ubóstwem wsi. 
W 1911 Nellie McClung przeprowadziła się do Winnipeg, gdzie jej mąż podjął pracę w firmie ubezpieczeniowej. Szybko trafiła do czołówki sufrażystek i ruchów abstynenckich, podejmowała w swoim domu angielską sufrażystkę Emmeline Pankhurst. Była współzałożycielką Manitoba Political Equality League. Po opublikowaniu w 1912 roku zbioru opowiadań „The Black Creek Stopping-House”, odeszła od pisarstwa na prawie dekadę, aby bardziej skoncentrować się na procesach reform. W 1914 McClung przeprowadziła się do Alberty i natychmiast stała się aktywnym uczestnikiem polityki feministycznej i abstynenckiej prowincji.
Jak wielu liberalnych kanadyjczyków, McClung z początku miała obojętny stosunek do pierwszej wojny światowej. Poparła pobór do wojska, dopiero gdy zauważyła, że Niemcy stały się moralnym bankrutem, a kanadyjczycy mogą wykorzystać działania wojenne do pobudzenia demokracji, poświęcenia się i współpracy. Na początku 1918 r. wzięła udział w konferencji wojennej kobiet w Ottawie. 
W latach 1921-6 piastuje miejsce w Zgromadzeniu Legislacyjnym Alberty wpółpracując z Irene Parlby, walcząc w obronie płac minimalnych dla kobiet i rent dla matek, prawa równości podczas rozwodu oraz praw obywatelskich. Po przeprowadzce do Calgary w 1926 r. nigdy więcej nie pełniła już funkcji publicznych. Była jedną z The Famous Five wraz z Henriettą Muir Edwards, Irene Parlby, Emily Murphy i Louise McKinney. W 1925 dołączyła do kanadyjskiej delegacji na ekumeniczną konferencję metodystów w Londynie i domagała się prawa kobiet do święceń kapłańskich.
W 1932 r. przeprowadzili się do Victorii. Zajęła się ogrodnictwem i podróżami, pozostając jednak aktywną w prasie i w życiu publicznym. W 1936 przyjęła nominację do rady w Canadian Broadcasting System a w 1938 dołączyła do kanadyjskiej delegacji przy Lidze Narodów. Zmarła 1 września 1951 w Victorii i została tam pochowana 5 września.

</doc>
<doc id="4806116" url="https://pl.wikipedia.org/wiki?curid=4806116" title="Waruna Lakshan">
Waruna Lakshan

Waruna Lakshan (ur. 14 maja 1988) – lankijski lekkoatleta specjalizujący się w rzucie oszczepem.
Czwarty zawodnik mistrzostw Azji w 2015 roku oraz ósmy oszczepnik igrzysk wojska w tym samym sezonie. W 2017 był ósmy podczas mistrzostw Azji oraz odpadł w eliminacjach mistrzostw świata. 
Złoty medalista mistrzostw Sri Lanki.
Rekord życiowy: 82,19 (9 kwietnia 2017, Diyagama).
Bibliografia.
 

</doc>
<doc id="4806119" url="https://pl.wikipedia.org/wiki?curid=4806119" title="Tadeusz Skulina">
Tadeusz Skulina

Tadeusz Skulina (ur. 25 listopada 1929 w Katowicach, zm. 23 listopada 1992 w Poznaniu) – polski językoznawca slawista, dialektolog, onomasta.
Życiorys.
Tadeusz Skulina urodził się w 1929 roku i pochodził z rodziny urzędniczej.
Lata wojny od początku 1941 roku spędził w Śremie i pracował przymusowo w niemieckim gospodarstwie rolnym w Łęgu pod Śremem. Po wojnie w latach 1945–1950 kontynuował naukę w gimnazjum im. Józefa Wybickiego w Śremie. Tam zdał maturę w 1950 roku, a potem zaczął studia polonistyczne na Uniwersytecie Poznańskim. Jeszcze jako student, bo w 1954 roku, rozpoczął pracę na tymże uniwersytecie. W dziedzinie językoznawstwa jego mistrzami byli profesorowie Władysław Kuraszkiewicz oraz Stanisław Urbańczyk. Przez czas studiów był mocno związany zwłaszcza z profesorem Kuraszkiewiczem. Uczestniczył w jego seminarium magisterskim, a pracę magisterską obronił w 1955 roku. Władysław Kuraszkiewicz był promotorem jego pracy doktorskiej – którą Skulina obronił w 1961 – oraz jednym z recenzentów jego rozprawy habilitacyjnej – obronionej w 1973. W 1974 otrzymał etat docenta i zaczął pełnić funkcję kierownika Studium Zaocznego w Instytucie Filologii Polskiej UAM. Zajmował to stanowisko do 1975 roku, kiedy to został zastępcą dyrektora Instytutu Filologii Polskiej UAM – pełnił tę funkcję przez dwie kadencje – 1975-1978 oraz 1978-1981. W 1991 został powołany przez rektora UAM na stanowisko profesora nadzwyczajnego w Zakładzie Języka Polskiego Instytutu Filologii Polskiej UAM.
Zmarł z powodu choroby 23 listopada 1992 roku. Pochowany został na cmentarzu parafii pw. św. Stanisława przy ulicy Wojciechowskiego w Poznaniu.
Kariera naukowa.
Tadeusz Skulina zajmował się różnymi sferami języka: współczesną polszczyzną, dialektologią i fonetyką historyczną, slawistyką, onomastyką ruską i rutenistyką; w zakresie antroponimii polskiej: przezwiskami, pseudonimami i kryptonimami, polskim nazewnictwem kobiecym, badaniem nad ustalaniem się nazwisk w dobie średniopolskiej.
Twórczość naukową rozpoczął od prac: "Na marginesie tłumaczenia angielskiego slangu" (1958) oraz "Rzeczowniki augmentatywne wstecznie derywowane" (1959), które wydrukowano w czasopiśmie „Język Polski”. Opublikował też wyniki swojej pracy magisterskiej w rozprawie "O aspekcie czasowników w słowniku Jana Mączyńskiego", która ukazała się w 1959 roku w „Zeszytach Naukowych UAM”. Jego praca doktorska nosiła tytuł: "Rozwój grup spółgłosek zwarto-szczelinowych w języku polskim." Po doktoracie jego zainteresowania rozrosły się na obszar slawistyczny. W 1963 roku w książce "Z polskich studiów slawistycznych" wydrukowano jego artykuł "Słowiańskie liczebniki 11-19". Jako temat rozprawy habilitacyjnej wybrał staroruską antroponimię. Wobec tego odbył staż w Moskwie i Petersburgu. Dzięki temu powstała monografia "Staroruskie imiennictwo osobowe" wydana w Pracach Onomastycznych Komitetu Językoznawstwa PAN w dwóch częściach w latach 1973 i 1974 – na jej podstawie się habilitował. W zakresie onomastyki ruskiej i rutenistyki napisał: "O przezwiskach w języku staropolskim i staroruskim" (1972), "Ekspresywna funkcja formantu „-ec” w staroruskiej antroponimii" (1979). Wydał w opracowaniu edytorskim i językowym trzy tomy z rękopisów Kolbergowskich "Dzieł wszystkich Oskara Kolberga" (49–51; lata 1972–1974). Po rozprawie habilitacyjnej jego zainteresowanie skupiło się na antroponimii polskiej. Wówczas powstały takie artykuły jak: "Onomastyczny status kryptonimów" (1983), "Najczęstsze chrzestne imiona kobiet w XIV i XV wieku" (1986), "O pewnym marginalnym sposobie tworzenia nazwisk" (1980).
Wykształcił 160 magistrów. Z dwóch doktorantek, którymi się opiekował, wypromował tylko jedną, promocji drugiej nie dożył.

</doc>
<doc id="4806123" url="https://pl.wikipedia.org/wiki?curid=4806123" title="Aleksandr Gierasimow">
Aleksandr Gierasimow



</doc>
<doc id="4806131" url="https://pl.wikipedia.org/wiki?curid=4806131" title="Jan Chełmski z Chełmu">
Jan Chełmski z Chełmu

 Jan Chełmski z Chełmu herbu Ostoja (zm. po 1434 r.) – dziedzic Chełmu (dziś część Krakowa), burgrabia krakowski.
Życiorys.
Jan Chełmski z Chełmu był synem Jana z Chełmu i Katarzyny, wdowy po Hanusborgu z Krakowa. W roku 1427 miał sprawę ze swoim bratem przyrodnim - Janem synem zmarłego Hanusborga z Krakowa o rzeczy po zmarłej matce. W roku 1430 Jan Chełmski zapisał swojej małżonce Małgorzacie, córce Jana z Wilkowa, 200 grzywien posagu i wiana na połowie dóbr w Chełmie. Cztery lata później Chełmski zapisał żonie 400 grzywien posagu i wiana na połowie swojego majątku w Chełmie.
Jan Chełmski z Chełmu, w latach 1426–1434 sprawował urząd burgrabiego krakowskiego.

</doc>
<doc id="4806140" url="https://pl.wikipedia.org/wiki?curid=4806140" title="Roberto Bertolini">
Roberto Bertolini

Roberto Bertolini (ur. 9 października 1985) – włoski lekkoatleta specjalizujący się w rzucie oszczepem.
W 2009 zajął dziewiąte miejsce podczas igrzysk śródziemnomorskich oraz odpadł w eliminacjach uniwersjady w Belgradzie. Bez powodzenia startował w mistrzostwach Europy w 2016 oraz w 2018 roku. Srebrny medalista igrzysk śródziemnomorskich z 2018 roku.
Medalista mistrzostw Włoch i reprezentant kraju w drużynowych mistrzostwach Europy, pucharze Europy oraz w pucharze Europy w rzutach. 
Rekord życiowe: 81,68 (7 lipca 2017, Nembro). 

</doc>
<doc id="4806142" url="https://pl.wikipedia.org/wiki?curid=4806142" title="Animal Crossing">
Animal Crossing

Animal Crossing – seria gier komputerowych należących do gatunku symulatorów życia, zapoczątkowana w 2001 roku przez Katsuyę Eguchi oraz Hisashiego Nogami. Gracz wciela się w człowieka mieszkającego w wiosce wraz z antropomorficznymi zwierzętami. Cechą charakterystyczną cyklu jest wykorzystywanie wewnętrznego zegara konsoli do symulacji upływu czasu. Wszystkie części zostały wydane na konsole przedsiębiorstwa Nintendo (wyjątkiem jest gra " z 2017 roku, która została wydana na urządzenia mobilne).
Gry z serii.
Animal Crossing.
Pierwsza część cyklu została wydana w Japonii 14 kwietnia 2001 roku na konsolę Nintendo 64. W innych częściach świata premiera odbyła się później, w Stanach Zjednoczonych 16 września 2002 roku, w Europie 24 września 2004 roku, a w Australii 17 października 2004 roku. Powstała również ulepszona wersja na konsolę GameCube.
Animal Crossing: Wild World.
" ukazała się 23 listopada 2005 roku na przenośne konsole Nintendo DS. Od poprzednika gra różniła się możliwością rozgrywki sieciowej. Jest to trzeci w kolejności tytuł wykorzystujący Nintendo Wi-Fi Connection.
Animal Crossing: Let’s Go to the City.
"" została wydana na konsole Wii 16 listopada w USA, 20 listopada w Japonii, w Australii 4 grudnia, a w Europie 5 grudnia 2008 roku. Gra wspiera Wii Speak, akcesorium umożliwiające graczom rozmowę podczas rozgrywki sieciowej. Została zapowiedziana jako "Animal Crossing: City Folk". Tytuł gry został zmieniony w Australii oraz Europie na "Animal Crossing: Let’s Go to the City".
Animal Crossing: New Leaf.
" pojawiła się na konsoli Nintendo 3DS. Premiera odbyła się 8 listopada 2012 roku w Japonii, 9 czerwca 2013 roku w USA, 14 czerwca 2013 roku w Europie i 15 czerwca 2013 roku w Australii. Po raz pierwszy w historii serii gracz obejmuje funkcję burmistrza.
Animal Crossing: Pocket Camp.
" jest spin-offem, który ukazał się na urządzenia z systemem Android i iOS 21 listopada 2017 roku. Gra została wydana w Australii miesiąc wcześniej. Rozgrywka polega na budowaniu obozowiska dla antropomorficznych zwierząt.
Animal Crossing: Happy Home Designer.
" jest spin-offem wydanym w 2015 roku na konsoli Nintendo 3DS. Gra pozwala graczowi na projektowanie wnętrz domów.
Animal Crossing: Amiibo Festival.
" to kolejna poboczna odsłona cyklu, wydana na platformie Wii U w 2015 roku. Rozgrywka nastawiona jest na grę planszową z wykorzystaniem figurek Amiibo.
Animal Crossing: New Horizons.
"" ukazała się 20 marca 2020 na konsoli Nintendo Switch.

</doc>
<doc id="4806149" url="https://pl.wikipedia.org/wiki?curid=4806149" title="Xavier Becerra">
Xavier Becerra

Xavier Becerra (ur. 26 stycznia 1958 w Sacramento) – amerykański polityk i prawnik, członek Izby Reprezentantów (w latach 1993–2017), prokurator generalny Kalifornii (w latach 2017–2021), sekretarz zdrowia i opieki społecznej (od 2021 roku).
Życiorys.
Od 1990 roku zasiadał w California State Assembly. 3 stycznia 1993 do 3 stycznia 2003 był przedstawicielem 30. okręgu wyborczego, od 3 stycznia 2003 do 3 stycznia 2013 – 31. okręgu wyborczego, a od 3 stycznia 2013 do 24 stycznia 2017 reprezentował 34. okręg wyborczy w Izbie Reprezentantów Stanów Zjednoczonych. Od 24 stycznia 2017 do 18 marca 2021 był prokuratorem generalnym Kalifornii.
7 grudnia 2020 Joe Biden ogłosił jego nominację na stanowisko sekretarza zdrowia i opieki społecznej w swoim gabinecie. 18 marca 2021 Senat Stanów Zjednoczonych zatwierdził jego nominację na to stanowisko. Dzień później (19 marca) został zaprzysiężony i objął tę funkcję.

</doc>
<doc id="4806161" url="https://pl.wikipedia.org/wiki?curid=4806161" title="Sedlari">
Sedlari



</doc>
<doc id="4806168" url="https://pl.wikipedia.org/wiki?curid=4806168" title="Šerići">
Šerići



</doc>
<doc id="4806170" url="https://pl.wikipedia.org/wiki?curid=4806170" title="Why Socialism?">
Why Socialism?



</doc>
<doc id="4806172" url="https://pl.wikipedia.org/wiki?curid=4806172" title="Dlaczego socjalizm?">
Dlaczego socjalizm?



</doc>
<doc id="4806185" url="https://pl.wikipedia.org/wiki?curid=4806185" title="Non Serviam. Tom I">
Non Serviam. Tom I

Non Serviam. Tom I – ósmy album studyjny polskiego rapera Piha. Wydawnictwo ukazało się 24 maja 2019 roku nakładem wytwórni muzycznej Pihszou Records w dystrybucji Step Hurt.

</doc>
<doc id="4806187" url="https://pl.wikipedia.org/wiki?curid=4806187" title="Dlaczego socjalizm??">
Dlaczego socjalizm??



</doc>
<doc id="4806195" url="https://pl.wikipedia.org/wiki?curid=4806195" title="Miranda Rae Mayo">
Miranda Rae Mayo

Miranda Rae Mayo (ur. 14 sierpnia 1990 we Fresno) – amerykańska aktorka, która wystąpiła m.in. w serialach "Chicago Fire", "Blood &amp; Oil" i "Słodkie kłamstewka".

</doc>
<doc id="4806196" url="https://pl.wikipedia.org/wiki?curid=4806196" title="Arent Passer">
Arent Passer

Arent Passer (ur. ok. 1560 w Hadze, 1637 zm. w Tallinnie) – był mistrzem kamieniarskim i architektem pochodzenia holenderskiego. Od 1589 r. aż do śmierci pracował w Tallinie. Jego pracownia znajdowała się na przedmieściach, w dzielnicy Kalamaja.
Najbardziej znanym dziełem Arenta Passera jest grobowiec i wyryte epitafium naczelnego dowódcy Szwecji Pontusa De La Gardie i jego żony baronowej Zofii Johansdotter Gyllenhielm w katedrze Najświętszej Maryi Panny w Tallinnie, wykonany w 1595 r.
W tej samej świątyni są inne nagrobki jego autorstwa: Caspara von Tiesenhausen (wyk. w 1591 r.); Carla Henrikssona Horn af Kanckas, lorda Kankainen; szwedzkiego feldmarszałka Otto Yxkulla ("także": Üexküll, Üksküla, wyk. w 1601r.), lorda Vigala i Kiltsi; Richarda Rosenkrantza (wyk. w 1623 r.) i Thomasa Ramma (wyk. w 1632 r.), burmistrza Rygi, właściciela dóbr w Estonii i wiceprezydenta Trybunału Sprawiedliwości w Tartu.
Rozpoznawalnym obiektem w stolicy Estonii jest fasada z licznymi reliefami dawnego Domu Bractwa Czarnogłowych w Tallinnie, wykonana w 1597 r. także przez Passera.
Poza tym w katedrze w Turku znajduje się nagrobek szwedzkiego marszałka i gubernatora Narvy Everta Horna i jego żony Margaret Fincke - również wykonany przez Arenta Passera i będący uproszczoną repliką sarkofagu La Gardie.
Architekt został pochowany w kościele św. Olafa w Tallinie. Jego syn, Dionysius Passer, kontynuował pracę ojca.

</doc>
<doc id="4806199" url="https://pl.wikipedia.org/wiki?curid=4806199" title="Mat (czasopismo)">
Mat (czasopismo)

 
„Mat” – polskie czasopismo o tematyce szachowej ukazujące się od końca 2008 wydawane od 2010 roku przez Polski Związek Szachowy. Czasopismo zostało założone przez polskich szachistów, arcymistrza Mateusza Bartla, arcymistrza Grzegorza Gajewskiego i mistrza międzynarodowego Stanisława Zawadzkiego.

</doc>
<doc id="4806202" url="https://pl.wikipedia.org/wiki?curid=4806202" title="Klasztor Dominikanów w Tallinnie">
Klasztor Dominikanów w Tallinnie

Klasztor Dominikanów (est. "Dominiiklaste klooster"), także klasztor św. Katarzyny (Püha Katariina klooster) – średniowieczny kompleks klasztorny w Tallinnie, od 1531 roku pozostający w ruinie.
Historia.
Dominikanie zostali sprowadzeni do Rewla w XIII w. i w 1246 rozpoczęli budowę swojego klasztoru. Równocześnie wznoszone były zabudowania klasztorne oraz kościół św. Katarzyny, przez co prace budowlane postępowały bardzo wolno. Pod koniec I połowy XIV w. zakończono budowę zachodniej elewacji kościoła z bogato zdobionymi portalami, zaś w końcu stulecia - wieży, położonej od strony południowo-zachodniej.
W XV w. rewelski klasztor dominikanów podupadł, zaś w okresie reformacji został zlikwidowany. W 1524 tłum mieszkańców miasta zniszczył kościół św. Katarzyny i tylko dzięki interwencji rady miejskiej udało się ocalić część jego wyposażenia. W 1525 dominikanie zostali ostatecznie zmuszeni do opuszczenia Rewla, zaś w 1531 opustoszały kompleks budynków strawił pożar.
W latach 1842-1844 ruiny dawnego klasztornego refektarza przebudowano na katolicki kościół św. św. Piotra i Pawła, pierwszy w mieście od trzystu lat. Obiekt wyświęcono w 1845. Na terenie pozostałych ruin rozwijała się dość chaotyczna zabudowa magazynowa i mieszkalna. Dopiero w 1954 teren ten uporządkowano, zabezpieczono ruiny, a w ocalałych krużgankach urządzono wystawę zabytkowego kamiennego detalu architektonicznego.
Architektura.
Kompleks klasztorny był czteroskrzydłowy, z wewnętrznym dziedzińcem. Główną dominantą budowli był klasztorny kościół św. Katarzyny, w momencie zakończenia budowy najdłuższy budynek w mieście (67,7 m). Budynek kryty był przynajmniej w części sklepieniem gwiaździstym. Bogactwem zdobień wyróżniały się kościelne portale na elewacji zachodniej. 
Zniszczenia w XVI w. przetrwała jedynie część krużganków otaczających zamknięty dziedziniec oraz część wschodniego skrzydła budynku z kościelną zakrystią na pierwszej kondygnacji i salą zakonnej kapituły na drugiej kondygnacji. Obiekty te powstały w ostatnich dziesięcioleciach funkcjonowania klasztoru, na początku XVI w., i są jednymi z najpóźniejszych chronologicznie przykładów architektury gotyckiej w Tallinnie.

</doc>
<doc id="4806212" url="https://pl.wikipedia.org/wiki?curid=4806212" title="Eugen-Heinrich Bleyer">
Eugen-Heinrich Bleyer

Eugen-Heinrich Bleyer (ur. 20 listopada 1896, zm. 18 marca 1979) – niemiecki wojskowy, generalleutnant. Bleyer poddał się oddziałom jugosłowiańskim w 1945, w 1949 r. skazany został na karę śmierci. Wyrok zamieniono jednak na 18 lat pozbawienia wolności, więzienie opuścił w 1952 roku.

</doc>
<doc id="4806216" url="https://pl.wikipedia.org/wiki?curid=4806216" title="Milena Vicenová">
Milena Vicenová

Milena Vicenová (ur. 12 sierpnia 1955 w Przerowie) – czeska lekarka weterynarii, urzędniczka państwowa i dyplomatka, w latach 2006–2007 minister rolnictwa.
Życiorys.
W 1980 ukończyła studia weterynaryjne w Brnie. Pracowała jako lekarka weterynarii, później była redaktorką w państwowym wydawnictwie rolniczym. W latach 1990–1996 pełniła funkcję redaktora naczelnego magazynu „Náš chov”. Od 1992 do 1996 przewodniczyła klubowi dziennikarzy i publicystów działających w branży rolniczej. Później zajmowała dyrektorskie stanowiska w rządowej administracji rolniczej (m.in. przy programie SAPARD). We wrześniu 2006 mianowana ministrem rolnictwa w mniejszościowym rządzie Mirka Topolanka. Funkcję tę pełniła do stycznia 2007. W latach 2008–2012 zajmowała stanowisko stałego przedstawiciela Czech przy Unii Europejskiej. Później związała się z ugrupowaniem Liberálně ekologická strana.

</doc>
<doc id="4806221" url="https://pl.wikipedia.org/wiki?curid=4806221" title="Budy (powiat ostrołęcki)">
Budy (powiat ostrołęcki)

Budy – niestandaryzowany przysiółek wsi Charciabałda w Polsce położony w województwie mazowieckim, w powiecie ostrołęckim, w gminie Myszyniec.
Dawniej Charciabałda-Budy.
Historia.
W latach 1921–1931 miejscowość leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwało 56 osób w 9 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Czarnia.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4806252" url="https://pl.wikipedia.org/wiki?curid=4806252" title="Matej Bencúr">
Matej Bencúr



</doc>
<doc id="4806255" url="https://pl.wikipedia.org/wiki?curid=4806255" title="Andrzej Górnicki">
Andrzej Górnicki

Andrzej Górnicki (ur. 29 października 1896 w Warszawie, zm. 16 września 1939 tamże) – major piechoty Wojska Polskiego.
Życiorys.
Do Wojska Polskiego został przyjęty z byłej armii rosyjskiej. Pełnił służbę w 79 pułku piechoty. 3 maja 1922 został zweryfikowany w stopniu porucznika ze starszeństwem z 1 czerwca 1919 i 2579. lokatą w korpusie oficerów piechoty. Później został przeniesiony do 78 pułku piechoty w Baranowiczach. 19 marca 1928 został mianowany na stopień kapitana ze starszeństwem z 1 stycznia 1928 i 270. lokatą w korpusie oficerów piechoty. W latach 1932–1933 był przydzielony do 20 Dywizji Piechoty w Baranowiczach. W styczniu 1934 wrócił do macierzystego 78 pp. 27 czerwca 1935 został mianowany na stopień majora ze starszeństwem z 1 stycznia 1935 i 72. lokatą w korpusie oficerów piechoty. Po awansie został wyznaczony na stanowisko dowódcy batalionu w 78 pp. W marcu 1939 pełnił służbę w Generalnym Inspektoracie Sił Zbrojnych w Warszawie, w składzie osobowym inspektora armii „na odcinku Baranowicze” gen. dyw. Tadeusza Piskora na stanowisku oficera komisji regulaminowej. 31 sierpnia 1939, w czasie mobilizacji powszechnej, objął dowództwo nad nowo sformowanym baonem karabinów maszynowych i broni towarzyszących nr 2. W pierwszej dekadzie września dowodzony przez niego batalion został rozwiązany, poszczególne kompanie przydzielone do nowo powstających oddziałów piechoty, a on sam objął dowództwo III batalionu 2 pułku piechoty Obrony Pragi. Poległ 16 września 1939 dowodząc kombinowanym batalionem w natarciu na Wał Gocławski.

</doc>
<doc id="4806267" url="https://pl.wikipedia.org/wiki?curid=4806267" title="MDLot">
MDLot



</doc>
<doc id="4806268" url="https://pl.wikipedia.org/wiki?curid=4806268" title="Władysław Drozd">
Władysław Drozd

Władysław Drozd (ur. 6 sierpnia 1940 w Kieszku) – polski inżynier, samorządowiec i specjalista transportu, doktor nauk technicznych, w latach 1991–1995 wicewojewoda zielonogórski.
Życiorys.
Uczył się w technikum budowlanym. Absolwent Politechniki Poznańskiej, na tej uczelni uzyskał stopień naukowy doktora w zakresie budowy i eksploatacji maszyn (specjalność silniki spalinowe). W 1970 przeniósł się do Zielonej Góry, został kierownikiem wydziału transportu w Urzędzie Wojewódzkim. Był następnie nauczycielem i wicedyrektorem Zespołu Szkół Samochodowych w Zielonej Górze oraz pracownikiem naukowym Wyższej Szkoły Inżynierskiej w Zielonej Górze. Od 1973 do 2013 pracował jako egzaminator w ośrodku ruchu drogowego w Zielonej Górze.
Został współzałożycielem i skarbnikiem Krajowego Stowarzyszenia Dyrektorów WORD, od 2004 kierował też Krajowym Stowarzyszeniem Egzaminatorów. Opublikował około 50 prac z zakresu bezpieczeństwa ruchu drogowego, w tym poradniki dla kierowców, opracowywał też m.in. system punktowania przy egzaminie i zestawy pytań do egzaminu teoretycznego na prawo jazdy. Współzałożyciel Klubu Inteligencji Katolickiej w Zielonej Górze; od 1994 przez dwie kadencje przewodniczył radzie diecezjalnej Akcji Katolickiej w diecezji zielonogórsko-gorzowskiej, kierował też jej diecezjalnym instytutem.
Działał w opozycji antykomunistycznej, był m.in. poddawany rewizjom. W 1990 po raz pierwszy wybrany radnym Zielonej Góry z ramienia Komitetu Obywatelskiego „Solidarność”, oddelegowano go także do sejmiku województwa. Od 1991 do 1995 pełnił funkcję wicewojewody zielonogórskiego, następnie pracował w spółce komunalnej Centrum Innowacji, Technologii i Rozwoju. W latach 1998–2001 kierował Wojewódzkim Ośrodkiem Ruchu Drogowego w Zielonej Górze. Został członkiem Akcji Wyborczej Solidarność, w 2000 po raz kolejny wybrano go radnym Zielonej Góry. Uzyskiwał reelekcję w 2002 (z listy KWW Sprawiedliwa i Prawa Zielona Góra) i 2006 (z listy Prawa i Sprawiedliwości). W międzyczasie wstąpił do PiS, został sekretarzem partii w mieście i liderem jej klubu radnych. W 2010 i 2015 ponownie kandydował do rady miejskiej, a w 2018 – do sejmiku lubuskiego.
W 2010 uhonorowany Nagrodą Miasta Zielona Góra.

</doc>
<doc id="4806271" url="https://pl.wikipedia.org/wiki?curid=4806271" title="Akeem Chambers">
Akeem Chambers

Akeem Chambers (ur. 16 czerwca 1998 w Kingston) – jamajski piłkarz występujący na pozycji bramkarza w jamajskim klubie Waterhouse FC. Reprezentant Jamajki od 2019 roku.
Kariera klubowa.
Waterhouse FC.
Swoją karierę piłkarską rozpoczął w klubie Waterhouse FC. Z klubem dwukrotnie zdobył wicemistrzostwo National Premier League w sezonie 2017/18 i 2018/19. W 2019 roku wraz z zespołem dotarł do finału CFU Club Championship.
Kariera reprezentacyjna.
W 2019 został powołany do reprezentacji Jamajki. Zadebiutował w niej 19 listopada 2019 w meczu Ligi Narodów CONCACAF przeciwko reprezentacji Gujany (1:1).

</doc>
<doc id="4806293" url="https://pl.wikipedia.org/wiki?curid=4806293" title="Mervyn Dymally">
Mervyn Dymally

Mervyn Malcolm Dymally (ur. 12 maja 1926 w Cedros w Trynidad i Tobago, zm. 7 października 2012 w Los Angeles) – amerykański polityk, członek Partii Demokratycznej.
Działalność polityczna.
Od 1963 do 1966 zasiadał w California State Assembly, a następnie do 1975 w stanowym Senacie Kalifornii. W okresie od 6 stycznia 1975 do 8 stycznia 1979 był zastępcą gubernatora Kalifornii Jerry'ego Browna. W okresie od 3 stycznia 1981 do 3 stycznia 1993 przez sześć kadencji był przedstawicielem 31. okręgu wyborczego w stanie Kalifornia w Izbie Reprezentantów Stanów Zjednoczonych. Od 2002 do 2008 ponownie zasiadał w California State Assembly.

</doc>
<doc id="4806309" url="https://pl.wikipedia.org/wiki?curid=4806309" title="Wilfred Bigelow">
Wilfred Bigelow

Wilfred Gordon Bigelow (ur. 18 czerwca 1913 w Brandon w prowincji Manitoba; zm. 27 marca 2005 w Toronto) – kanadyjski kardiochirurg.
Życiorys.
Jego ojcem był kanadyjski chirurg Wilfred Abram Bigelow (1879–1966), który w Brandon założył pierwszą prywatną klinikę w Kanadzie. 
Bigelow studiował medycynę na uniwersytecie w Toronto, którą ukończył w 1938. W latach 1938-1941 specjalizował się w chirurgii. Po służbie wojskowej na europejskim froncie II wojny światowej w latach 1946-47 szkolił się w kardiochirurgii pod okiem Richard'a Bing'a i Alfred'a Blalock'a w klinice chirurgii uniwersytetu Johnsa Hopkinsa w Baltimore. Następnie jako chirurg wrócił do Toronto do "Toronto General Hospital (TGH)", gdzie od 1956 do swojej emerytury w 1977 był dyrektorem kliniki kardiochirurgii. W 1948 został profesorem chirurgii na tamtejszym uniwersytecie. W 1956 zorganizował Oddział Badań Schorzeń Sercowo-Naczyniowych w TGH, a od 1958 organizował szkolenia z kardiochirurgii w Toronto. 
Dokonania.
Bigelow był w Kanadzie pionierem wprowadzającym stosowanie sztucznych rozruszników serca oraz we wprowadzaniu hypotermii do operacji na otwartym sercu. Stosował nowe techniki operacyjne, lub ulepszał wcześniejsze, jak operacja Vineberg'a z wszczepieniem tętnicy piersiowej wewnętrznej w niedokrwiony mięsień serca. Prace nad hypotermią podczas operacji serca umożliwiły w 1953 operację serca u pierwszego pacjenta.. Na emeryturze napisał dwie książki z historii medycyny.
Życie prywatne.
Od 1941 z żoną Margaret Ruth Jennings, która z zawodu była pielęgniarką. Mieli czwórkę dzieci. Bigelow był zapalonym myśliwym i wędkarzem. 

</doc>
<doc id="4806310" url="https://pl.wikipedia.org/wiki?curid=4806310" title="Tremaine Stewart">
Tremaine Stewart

Tremaine Stewart (ur. 5 stycznia 1988 w Kingston, zm. 18 kwietnia 2021 w Spanish Town) – jamajski piłkarz występujący na pozycji napastnika w jamajskim klubie Waterhouse FC. W latach 2012–2013 reprezentant Jamajki.
Kariera klubowa.
Portmore United FC.
W 2008 roku podpisał kontrakt z klubem Portmore United FC. Z klubem zdobył wicemistrzostwo National Premier League w sezonie 2008/09 oraz mistrzostwo w sezonie 2011/12. Ponownie dołączył do klubu w 2016 i dwukrotnie zdobył wicemistrzostwo w sezonach 2015/16 i 2016/17.
Aalesunds FK.
W 2012 przeszedł do zespołu Aalesunds FK. W klubie zadebiutował 25 marca 2012 w meczu Tippeligaen przeciwko Stabæk IF (0:0), a pierwszą bramkę zdobył 16 maja 2012 w meczu ligowym przeciwko FK Haugesund (4:2). Debiut i pierwszą bramkę w Kwalifikacjach do Ligi Europy zaliczył 19 lipca 2012 w meczu przeciwko KF Tirana (1:1).
Waterhouse FC.
W 2014 przeszedł do klubu Waterhouse FC. Ponownie dołączył do klubu w 2017 i dwukrotnie zdobył wicemistrzostwo National Premier League w sezonie 2017/18 i 2018/19. W 2019 roku wraz z zespołem dotarł do finału CFU Club Championship.
Rovaniemen Palloseura.
W 2015 przeszedł do drużyny Rovaniemen Palloseura. Zadebiutował w niej 10 września 2015 w meczu Veikkausliiga przeciwko FF Jaro (0:0). W sezonie 2015 wraz z zespołem zdobył tytuł wicemistrzowski.
Kariera reprezentacyjna.
W 2012 został powołany do reprezentacji Jamajki. Zadebiutował w niej 25 lutego 2012 w meczu towarzyskim przeciwko reprezentacji Kuby (3:0). Pierwszą bramkę zdobył 29 lutego 2012 w meczu towarzyskim przeciwko reprezentacji Nowej Zelandii (2:3).

</doc>
<doc id="4806316" url="https://pl.wikipedia.org/wiki?curid=4806316" title="Karmagedon">
Karmagedon

Karmagedon – szesnasty studyjny album polskiego rapera Tedego. Płyta ukazała się 9 maja 2019 roku nakładem wytwórni Wielkie Joł. Dystrybucją płyty zajęła się wytwórnia Asfalt Records. Album został wyprodukowany w całości przez Sir Micha.
Nagrania uzyskały status złotej płyty.
Lista utworów.
Źródło:

</doc>
<doc id="4806327" url="https://pl.wikipedia.org/wiki?curid=4806327" title="Charles H. Wilson">
Charles H. Wilson

Charles Herbert Wilson (ur. 15 lutego 1917 w Magna, zm. 21 lipca 1984 w Clinton) – amerykański polityk, członek Partii Demokratycznej.
Działalność polityczna.
Od 1954 do 1962 zasiadał w California State Assembly. Następnie w okresie od 3 stycznia 1963 do 3 stycznia 1981 przez dziewięć kadencji był przedstawicielem nowo utworzonego 31. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4806331" url="https://pl.wikipedia.org/wiki?curid=4806331" title="Jan Suchowacki">
Jan Suchowacki

Jan Suchowacki (ur. 17 lutego 1939) – polski samorządowiec i ekonomista, w latach 1995–1997 wicewojewoda zielonogórski.
Życiorys.
Syn Harasyma. Absolwent ekonomiki rolnictwa na Akademii Ekonomicznej we Wrocławiu. Pracował m.in. jako wicedyrektor kombinatu rolnego w Kożuchowie.
Wieloletni działacz Zjednoczonego Stronnictwa Ludowego i Polskiego Stronnictwa Ludowego. W 1989 kandydował do Senatu w okręgu zielonogórskim (zajął ostatnie miejsce z 2,92% poparcia). Od 1995 do 1997 pełnił funkcję wicewojewody zielonogórskiego, odpowiedzialnego m.in. za gospodarkę. W 1998 bez powodzenia kandydował do sejmiku lubuskiego. W latach 1999–2007 pozostawał skarbnikiem w Urzędzie Marszałkowskim Województwa Lubuskiego, następnie przeszedł na emeryturę.
W 1999 odznaczony Krzyżem Kawalerskim Orderu Odrodzenia Polski.

</doc>
<doc id="4806346" url="https://pl.wikipedia.org/wiki?curid=4806346" title="Cerro Juncal">
Cerro Juncal

Cerro Juncal – szczyt w Andach centralnych na granicy Chile i Argentyny, pokryty kilkoma lodowcami.
Ciekawostką jest fakt, że nie jest jednoznacznie ustalona dokładna wysokość szczytu. Pierwsze pomiary przeprowadził zdobywca góry, Robert Helbling, w drugiej dekadzie XX wieku, według nich miała ona wysokość 6110 metrów nad poziomem morza, jednak mimo tego, na różnych mapach odchyłki wynosiły nawet do 500 metrów, głównie z powodu trudnej dostępności szczytu do pomiarów triangulacyjnych.
Np. "Weltatlas" z 1923 podaje wysokość 6208 m, "Poznaj Świat" w artykule opisującym badania polskich hydrografów z wyprawy jachtem "Śmiały" w 1967 r. publikuje mapę, gdzie wysokość szczytu jest określona na 6180 m zaś "National Geographic Atlas of The World" z 1990 r. – 6220 m.
Również metody pomiaru z numerycznych modeli terenu różnią się między sobą: 5940 m (SRTM2), 5918 m (ASTER), 5905 (TanDEM-X).
Od 2010 roku chilijska służba geodezyjna nadaje temu szczytowi wysokość 5953 metrów nad poziomem morza, a argentyńska – 5965 metrów.

</doc>
<doc id="4806347" url="https://pl.wikipedia.org/wiki?curid=4806347" title="Katarína Kucbelová">
Katarína Kucbelová

 
Katarína Balcarová Kucbelová (ur. 28 sierpnia 1979 w Bańskiej Bystrzycy) – słowacka poetka, pisarka, organizatorka wydarzeń kulturalnych, fundatorka nagrody literackiej Anasoft litera.
Życiorys.
Katarína Kucbelová urodziła się 28 sierpnia 1979 r. w Bańskiej Bystrzycy. Tam też ukończyła w 1997 r. gimnazjum im. A. Sládkoviča. W latach 1997–2002 studiowała scenariusz filmowy i telewizyjny oraz dramaturgię na Wydziale Filmu i Telewizji Wyższej Szkole Sztuk Scenicznych w Bratysławie. Studia doktoranckie ukończyła na Uniwersytecie Masaryka w Brnie. W latach 2002–2007 pracowała jako autor tekstów reklamowych, manager PR i manager projektów kulturalnych. W 2006 r. ufundowała słowacką nagrodę literacką Anasoft litera. Jest też organizatorką międzynarodowego festiwalu literackiego Ars litera w Bratysławie.
Twórczość.
Katarína Kucbelová w 2003 r. wydała pierwszy tom poezji "Duály". W 2006 r. ukazał się kolejny "Šport", który zawierał 23 wiersze. Wybrane utwory poetki zostały opublikowane w antologiach w Niemczech, Polsce, Słowenii i Wielkiej Brytanii. W 2012 r. była uczestniczką programu Visegrad Poetesse, w ramach którego gościła w Polsce. W 2017 r. została wybrana przez Międzynarodowy Fundusz Wyszehradzki jako rezydentka literacka w ramach projektu stypendialnego „Wyszehradzkie Rezydencje Literackie”. W 2019 r. wydała swoją pierwszą książę napisaną prozą "Čepiec".

</doc>
<doc id="4806360" url="https://pl.wikipedia.org/wiki?curid=4806360" title="Antoni Prusiński (zm. 1943)">
Antoni Prusiński (zm. 1943)

Antoni Prusiński (zm. 15 maja 1943 we wsi Poręba-Kocęby) – polski rolnik niosący pomoc Żydom w czasie II wojny światowej, zamordowany przez nazistowskich Niemców, uhonorowany w ramach projektu „Zawołani po imieniu”.
Życiorys.
Antoni Prusiński mieszkał razem z rodziną we wsi Poręba-Kocęby, bezpośrednio blisko miejsc, gdzie swoją kryjówkę w lesie mieli Żydzi. Antoni razem z sąsiadem Piotrem Leszczyńskim wielokrotnie udzielał pomocy ukrywającym się. 15 maja 1943 r. o godzinie 4:00 nad ranem żandarmeria niemiecka oraz Gestapo rozpoczęli obławę lasu w poszukiwaniu ukrywających się. Jednocześnie otoczyli Poręby tak, aby nikt nie mógł wydostać się z wioski aż do kolejnego dnia. W wyniku obławy pojmano nieznaną z nazwiska ukrywającą się osobę. Prusiński został pobity i później zamordowany za niesienie pomocy Żydom. Razem z nim zginął Piotr Leszczyński oraz ukrywany Żyd.
9 czerwca 2019 Antoni Prusiński oraz Piotr Leszczyński zostali upamiętnieni tablicą umieszczoną na kamieniu w ramach projektu „Zawołani po imieniu” Instytutu Pileckiego. Uroczystość w Porębie-Kocębach zgromadziła kilkaset osób, obecni byli m.in. przedstawiciele władz samorządowych oraz podsekretarz stanu Magdalena Gawin. Organizatorami upamiętnienia byli dr Wojciech Kozłowski, dyrektor Instytutu Pileckiego, Jerzy Żukowski, starosta powiatu wyszkowskiego, oraz prof. Wiesław Przybylski, wójt gminy Brańszczyk.

</doc>
<doc id="4806361" url="https://pl.wikipedia.org/wiki?curid=4806361" title="Lekkoatletyka na Letnim Olimpijskim Festiwalu Młodzieży Europy 2019">
Lekkoatletyka na Letnim Olimpijskim Festiwalu Młodzieży Europy 2019

Lekkoatletyka na Letnim Olimpijskim Festiwalu Młodzieży Europy 2019 – zawody lekkoatletyczne podczas olimpijskiego festiwalu młodzieży odbyły się na stadionie Republikańskim im. Tofiqa Bəhramova w Baku od 21 do 27 lipca.
Bibliografia.
 

</doc>
<doc id="4806366" url="https://pl.wikipedia.org/wiki?curid=4806366" title="Eryk Kołodziejczak">
Eryk Kołodziejczak

Eryk Kołodziejczak (ur. 4 lutego 2002) – polski lekkoatleta specjalizujący się w rzucie oszczepem.
W 2019 roku triumfował podczas olimpijskiego festiwalu młodzieży Europy w Baku.
Medalista mistrzostw Polski U20, ogólnopolskiej olimpiady młodzieży i reprezentant kraju w meczach międzypaństwowych.
Rekordy życiowe: 78,22 (11.06.2022 Suwałki); oszczep o wadze 700 gram – 78,66 (2 czerwca 2019, Zamość).

</doc>
<doc id="4806371" url="https://pl.wikipedia.org/wiki?curid=4806371" title="Gabriela Andrukonis">
Gabriela Andrukonis

Gabriela Andrukonis (ur. 1 września 2002) – polska lekkoatletka specjalizująca się w rzucie oszczepem.
W 2019 roku triumfowała podczas olimpijskiego festiwalu młodzieży Europy w Baku, bijąc rekord Polski w kategorii U18.
Medalistka ogólnopolskiej olimpiady młodzieży i reprezentantka kraju w meczach międzypaństwowych.

</doc>
<doc id="4806376" url="https://pl.wikipedia.org/wiki?curid=4806376" title="We'll Live It All Again">
We'll Live It All Again



</doc>
<doc id="4806381" url="https://pl.wikipedia.org/wiki?curid=4806381" title="Muhamet Ramadani">
Muhamet Ramadani

Muhamet Ramadani (ur. 11 sierpnia 2002) – kosowski lekkoatleta specjalizujący się w rzucie dyskiem oraz pchnięciu kulą.
Bez sukcesów startował w 2018 roku podczas mistrzostw Europy U18 oraz na igrzyskach olimpijskich młodzieży. W 2019 roku został mistrzem olimpijskiego festiwalu młodzieży Europy w pchnięciu kulą. Złoty medalista mistrzostw Europy juniorów z 2021 roku.
Medalista mistrzostw krajów bałkanskich i reprezentant Kosowa w drużynowych mistrzostwach Europy.
Rekord życiowy: pchnięcie kulą (stadion) – 19,28 (12 marca 2023, Leiria); pchnięcie kulą (hala) – 17,93 (2 marca 2023, Stambuł). Rezultaty Ramadaniego są aktualnymi rekordami Kosowa.

</doc>
<doc id="4806394" url="https://pl.wikipedia.org/wiki?curid=4806394" title="David Watson (ur. 1946)">
David Watson (ur. 1946)

David (Dave) Vernon Watson (ur. 5 października 1946 w Stapleford w hrabstwie Nottinghamshire) – piłkarz angielski, występujący na pozycji obrońcy; brat piłkarza Petera Watsona.
W latach 1974–1982 rozegrał 65 meczów w reprezentacji Anglii i strzelił dla niej 4 gole. Wystąpił na Euro 1980. Z zespołem Sunderland A.F.C. w 1973 zdobył Puchar Anglii.

</doc>
<doc id="4806397" url="https://pl.wikipedia.org/wiki?curid=4806397" title="Magda Gerber">
Magda Gerber

Magda Gerber (ur. 1 listopada 1910 w Budapeszcie, zm. 27 kwietnia 2007) była pedagożką, specjalistką od opieki nad dziećmi do lat 3 w Stanach Zjednoczonych i współtwórczynią podejścia do dzieci RIE. Jej zainteresowanie pracą pedagogiczną zrodziło się w trakcie współpracy z pediatrą Emmi Pikler w Budapeszcie. Po emigracji do Stanów zjednoczonych w 1957 roku opracowywała podejście do opieki nad dziećmi RIE ("Resources for Infant Educarers"). W 1978 roku wraz z neurologiem dziecięcym, Thomasem Forrestem, założyła organizację non-profit Resources for Infant Educarers ® (RIE®). Gerber uczyła rodziców i opiekunów, jak rozumieć małe dzieci i traktować je z szacunkiem od urodzenia.
Biografia.
Magda Gerber urodziła się w Budapeszcie na Węgrzech. Ukończyła językoznawstwo na Sorbonie w Paryżu. Wraz z mężem, Imre Gerber, mieli troje dzieci.
Gerber poznała pediatrę Emmi Pikler w Budapeszcie. Pikler przyjechała zbadać chorą córkę Gerber i ujęła ją tym, z jakim szacunkiem rozmawiała z chorym dzieckiem oraz jak dobrze przebiegła współpraca z dziewczynką. Pikler została ich pediatrą rodzinnym, a także mentorką Gerber i zainspirowała ją do uzyskania tytułu magistra edukacji wczesnoszkolnej w Budapeszcie. W 1945 roku Gerber rozpoczęła pracę z Pikler w państwowym sierocińcu w Budapeszcie, zwanym potocznie Lóczy od ulicy, na której się znajdował. W trakcie współpracy w sierocińcu Gerber i Pikler mogły przetestować innowacyjne teorie dotyczące opieki nad dziećmi i obserwować ich pozytywny wpływ na rozwój najmłodszych dzieci. Pikler założyła Instytut Pikler, który funkcjonuje do dziś. Ich drogi rozeszły się w końcówce lat pięćdziesiątych.
W trakcie zawirowań politycznych na Węgrzech, mąż i nastoletnia córka Gerber zostali uwięzieni jako więźniowie polityczni i po rewolucji węgierskiej w 1956 roku rodzina wyemigrowała do Austrii, a następnie w 1957 roku do Stanów Zjednoczonych. Zamieszkali na stałe w Los Angeles. Gerber pracowała początkowo jako terapeuta w szpitalu dziecięcym z dziećmi z mózgowym porażeniem dziecięcym, a następnie w szkole Dubnoff w północnym Hollywood z dziećmi z autyzmem. Dzięki uważnej obserwacji była w stanie nawiązać relacje z wyjątkowo niespokojnymi dziećmi, do których inni nie potrafili dotrzeć. W 1972 roku rozpoczęła współpracę z neurologiem dziecięcym, Thomasem Forrestem, nad profilaktycznym programem zdrowia psychicznego opartym na modelowaniu interakcji między niemowlętami i małymi dziećmi a ich rodzicami i opiekunami.
W roku 1973 zaczęła prowadzić zajęcia grupowe z rodzicami i małymi dziećmi w Los Angeles, gdzie uczyła rodziców, jak uważnie obserwować dzieci podczas zabawy i w jaki sposób nawiązywać interakcje. W 1978 r. Gerber i Forrest założyli organizację non-profit Resources for Infant Educarers ® (RIE®), aby kontynuować współpracę z rodzinami i opiekunami.
Podejście RIE.
Misją RIE jest poprawa życia niemowląt i małych dzieci oraz wspieranie rozwoju dzieci kompetentnych, autentycznych i samodzielnych. Podejście opiera się na szacunku wobec dziecka od pierwszych dni jego życia oraz na zaufaniu w jego naturalne kompetencje. Autentyczne dzieci to takie, które czują więź z opiekunami bazującą na poczuciu bezpieczeństwa, a jednocześnie są świadome własnych umiejętności i mają poczucie niezależności. Dlatego filozofia RIE podkreśla potrzebę wrażliwej obserwacji dziecka w celu zrozumienia jego potrzeb, a także zachęca do wspierania samodzielnej zabawy oraz umożliwienia interakcji z innymi dziećmi, w trakcie których mogą one same odkrywać świat i próbować rozwiązywać problemy. Dodatkowo RIE podkreśla rolę stawiania jasno określonych, spójnych granic i dbania o nie z szacunkiem do dziecka i siebie.
Filozofia RIE skierowana jest głównie do dzieci w wieku od urodzenia do trzech lat, ale jej zasady są uniwersalne i pomocne także dla rodziców oraz opiekunów starszych dzieci.

</doc>
<doc id="4806400" url="https://pl.wikipedia.org/wiki?curid=4806400" title="Kazimierz Gross">
Kazimierz Gross

Kazimierz Gross (ur. 3 września 1900 w Śniatyniu, zm. 6 grudnia 1925) – plutonowy Wojska Polskiego II RP. Uczestnik wojny polsko-bolszewickiej, kawaler Orderu Virtuti Militari.
Życiorys.
Urodził się w rodzinie Józefa i Zuzanny z d. Albinger. Absolwent szkoły powszechnej. Pracował jako ślusarz. Od listopada 1918 ochotnik w odrodzonym Wojsku Polskim, żołnierz 7 kompanii 48 pułku piechoty z którym walczył podczas wojny polsko-bolszewickiej.
„Szczególnie odznaczył się w walkach pod Berezą Kartuską /26 IX 1920/, gdzie wraz ze swoją sekcją, brawurowym atakiem zdobył okopy nieprzyjaciela, nast. odpierając kilkakrotnie jego ataki”. Za tę postawę został odznaczony Krzyżem Srebrnym Orderu Virtuti Militari, co zostało potwierdzone dekretem Wodza Naczelnego marszałka Józefa Piłsudskiego L. 2974 z dnia 13 maja 1921 roku (opublikowanym w Dzienniku Personalnym Ministerstwa Spraw Wojskowych Nr 21 z dnia 28 maja 1921 roku). 
Zwolniony z wojska w 1924. Zmarł tragicznie. Pochowany na cmentarzu w Śniatyniu.
Był kawalerem.

</doc>
<doc id="4806405" url="https://pl.wikipedia.org/wiki?curid=4806405" title="Witold Slaski">
Witold Slaski

Witold Slaski (ur. 23 lutego 1877 w Karolewie koło Leszna, zm. 6 stycznia 1923 roku w Toruniu) – działacz społeczny, działacz niepodległościowy, ziemianin, fundator.
Życiorys.
Urodził się w rodzinie szlacheckiej herbu Grzymała Kazimierza Slaskiego i Heleny Graeve. Jego ojciec był bardzo aktywnym działaczem społecznym i niepodległościowym. Witold Slaski uczęszczał do gimnazjum w Chełmnie. Później studiował w Monachium i Heidelbergu, gdzie w 1905 roku uzyskał doktorat filozofii. Po skończeniu studiów objął gospodarowanie w majątku Wabcz. Gospodarował też w majątku Łyniec. W 1908 roku ożenił się z Anną Larisch, rok później urodziła mu się córka Ludwika Maria Helena Slaska po mężu Łoś która była ostatnią właścicielką majątku Wabcz. Był bardzo dobrym gospodarzem majątku, zrobił szereg udanych inwestycji, rozbudowywał też pałac w Wabczu. Gdy władze Pruskie w 1912 roku podjęły decyzję o zniszczeniu księgozbioru biblioteki polskiej Gimnazjum Chełmińskiego wówczas Witold Slaski pomimo grożącemu mu niebezpieczeństwu ukrył księgozbiór u siebie na pałacowym strychu. Władze Pruskie mu nie ufały i gdy wybuchła I wojna światowa internowano go na 20 dni. W wolnej już Polsce władze II Rzeczypospolitej 1 lipca 1921 roku powołały go na członka Tymczasowej Rady Powiatowej w Chełmnie. Należał też do organizacji "Straż", wspierał Towarzystwo Naukowe w Toruniu którego był sekretarzem. Brał udział w pracach Kółek Rolniczych i przez pewien okres był prezesem powiatowym. Pomagał młodzieży szkolnej która była w trudnej sytuacji życiowej. Zmagał się z chorobami nadwagą i cukrzycą, zmarł wcześnie w wieku 46 lat w Toruniu 6 stycznia 1923. Został pochowany w kaplicy grobowej Slaskich na cmentarzu w Wabczu. Wnętrze kaplicy uległo w końcu II wojny światowej sprofanowaniu której dokonali żołnierze radzieccy. Jedna z trumien już nie powróciła do kaplicy i po naprawieniu umiejscowiono ją obok kaplicy.

</doc>
<doc id="4806406" url="https://pl.wikipedia.org/wiki?curid=4806406" title="Klasztor Cysterek w Tallinnie">
Klasztor Cysterek w Tallinnie

Klasztor Cysterek, także klasztor św. Michała Archanioła (est. Püha Miikaeli klooster) – klasztor zakonu cysterek założony w 1249 r. i funkcjonujący do 1543 r. Jego zabudowania zostały następnie zaadaptowane na cele świeckie, a kościół klasztorny w XVIII w. przebudowano na cerkiew prawosławną.
Historia i architektura.
Żeński klasztor cysterski został ufundowany w Rewlu w 1249 r. Początkowo znajdował się poza obrębem miejskiej zabudowy i dopiero w miarę rozwoju Dolnego Miasta i wznoszenia murów miejskich znalazł się na jego terenie. Klasztor wzniesiony był na planie czworoboku z wewnętrznym dziedzińcem. W II poł. XIV w., być może nawet na początku w. XV, w miejscu południowego skrzydła kompleksu zbudowany został dwunawowy kościół św. Michała Archanioła z ośmioboczną dzwonnicą od strony południowo-zachodniej. 
Klasztor działał do 1543 r. Następnie został przekształcony w protestancki ośrodek działalności charytatywnej, powstała przy nim szkoła dla dziewcząt. W 1631 r. zabudowania dawnego monasteru zostały przekazane nowo powstałemu gimnazjum męskiemu Gustawa Adolfa. Chociaż obiekty poklasztorne były wielokrotnie przebudowywane, w jego północnym i wschodnim skrzydle zachowały się pewne elementy pierwotnej, XIII-wiecznej architektury.
W 1716 r. kościół św. Michała Archanioła został z polecenia Aleksandra Mienszykowa przekształcony w wojskową prawosławną cerkiew Przemienienia Pańskiego.

</doc>
<doc id="4806409" url="https://pl.wikipedia.org/wiki?curid=4806409" title="D-2">
D-2

D-2 – drugi mixtape południowokoreańskiego rapera Agusta D (dokładniej Sugi pochodzącego z męskiego zespołu wokalnego BTS). Został udostępniony 22 maja 2020 roku przez wytwórnię Big Hit Entertainment na platformie SoundCloud. Jest to pierwszy materiał w karierze solowej artysty od czterech lat od czasu wypuszczenia swojego debiutanckiego, tytułowego projektu w sierpniu 2016 roku.
Geneza.
"D-2" był zapowiadany przez krótki okres na portalach społecznościowych, w tym publikowane przez Big Hit kilkanaście zwiastunów, które sugerowały kolejny materiał BTS lub też związany z ową grupą. Kiedy zdjęcie profilowe rapera w serwisie Apple Music zostało oficjalnie zmienione, przyciągnęło to uwagę fanów zespołu oraz ich słuchaczy, szczególniej w serwisie Twitter. Na początku maja raper wyjawił, że nie planuje niczego wielkiego w przyszłości, a jego mixtape jest wciąż niekompletny. Według "Billboardu" Agust D myślał, że tytuł "Agust D 2" nie był odpowiedni dla albumu. Zamiast wydać mixtape na „D-Day” lub „D-0”, chciał podważyć oczekiwania i wydać go kilka dni wcześniej, co zainspirowało go do połączenia „Agust D-2” i przedostatniego dnia odliczania – „D-2”.

</doc>
<doc id="4806416" url="https://pl.wikipedia.org/wiki?curid=4806416" title="Zygmunt Osiecki">
Zygmunt Osiecki

Zygmunt Osiecki (ur. 15 kwietnia 1950) – polski polityk, z wykształcenia teolog, w latach 1990–1991 wicewojewoda suwalski.
Życiorys.
Syn Jana, zamieszkał w Słobódce. Z wykształcenia teolog, został właścicielem wydawnictwa „Siew” w Słobódce. Według danych z Instytutu Pamięci Narodowej od 1982 do 1987 był zarejestrowany jako tajny współpracownik Służby Bezpieczeństwa o pseudonimie „Zootechnik”, jednocześnie sam zaprzeczał temu, że podejmował współpracę.
Od 1990 do 1991 pełnił funkcję pierwszego niekomunistycznego wicewojewody suwalskiego. Związał się później z Blokiem dla Polski, w 1998 kandydował do sejmiku podlaskiego z listy koalicyjnego Ruchu Patriotycznego Ojczyzna. W 2001 wystartował do Sejmu z listy PSL. W 2002 i 2006 ubiegał się o fotel wójta gminy Szypliszki, dwukrotnie zajmując drugie miejsce. W 2006 i 2007 ponownie kandydował do sejmiku, tym razem z ramienia Ligi Polskich Rodzin. Później został członkiem Wolnych i Solidarnych, z ich ramienia wystartował w wyborach samorządowych w 2018. Rok później kandydował do Sejmu z listy Akcji Zawiedzionych Emerytów Rencistów.

</doc>
<doc id="4806422" url="https://pl.wikipedia.org/wiki?curid=4806422" title="Prywatna Wyższa Szkoła Nauk Społecznych, Komputerowych i Medycznych w Warszawie">
Prywatna Wyższa Szkoła Nauk Społecznych, Komputerowych i Medycznych w Warszawie



</doc>
<doc id="4806465" url="https://pl.wikipedia.org/wiki?curid=4806465" title="Borek (powiat sokólski)">
Borek (powiat sokólski)



</doc>
<doc id="4806504" url="https://pl.wikipedia.org/wiki?curid=4806504" title="Émile Vernon">
Émile Vernon

Paul Émile Vernon (ur. 14 marca 1872 w Blois, zm. 31 stycznia 1920 w Paryżu) – francuski malarz. Specjalizował się w akwarelowych obrazach kobiet. Malował także dzieci, akty, pejzaże i kwiaty.
Émile Vernon studiował malarstwo w "Szkole Sztuk Pięknych", w Tours i właśnie tam otrzymał pierwszą nagrodę za rysunek w 1888. Malarstwa uczył się od Williama-Adolphe Bouguereau (1825–1905) i Auguste Truphème (1836–1898) w École nationale supérieure des beaux-arts – wyższej szkole sztuk pięknych, w Paryżu. W 1898 brał udział w "Wystawie Sztuk Pięknych i Dekoracyjnych", w Tours i zadebiutował na targach francuskich artystów. Od 1913 wystawiał tam regularnie swoje portrety, obrazy namalowanych kwiatów i krajobrazy. W 1899 namalował kilka malowideł ściennych, takich, jak te z teatru Châtellerault.
Vernon zmarł w styczniu 1920.

</doc>
<doc id="4806505" url="https://pl.wikipedia.org/wiki?curid=4806505" title="Maimu Berg">
Maimu Berg

Maimu Berg, pseudonim „Leen Kaiste” (ur. 27 sierpnia 1945 w Tallinnie) – estońska krytyczka literacka, redaktorka, pisarka, felietonistka i tłumaczka. 
Życiorys.
Maimu Berg urodziła się 27 sierpnia 1945 w Tallinie, w rodzinie intelektualnej. Tam też w 1963 ukończyła szkołę średnią. W 1968 ukończyła studia filologiczne na Uniwersytecie w Tartu i kolejno w 1986 studia dziennikarskie. W latach 1969–1974 pracowała w bibliotece uniwersyteckiej w Tartu, w latach 1974–1990 była redaktorką magazynu „Siluett”, a w latach 1990–1991 redagowała czasopismo „Keel ja Kirjandus”. W 1991 była sekretarką Soome Instituut, a w latach 1999-2000 redaktorką naczelną magazynu „Elukiri”. W latach 90. pracowała także jako dziennikarka telewizyjna i pisała kolumny dla dzienników niemieckich i fińskich. Przez pewien czas mieszkała w Niemieckiej Republice Demokratycznej. Była członkinią i założycielką tallińskiej grupy literackiej Wellesto w 1988. Od 1990 jest członkinią Estońskiego Związku Pisarzy. Była też aktywna w polityce. W latach 2002–2006 należało do Eestimaa Rahvaliit, dopóki nie przeszła do Partii Socjaldemokratycznej w 2006.
Twórczość.
Maimu Berg zadebiutowała opowiadaniem w czasopiśmie „Noorus” w 1969, wydanym pod pseudonimem „Leen Kaiste”. Pierwszą książkę, powieść historyczną "Kirjutajad. Seisab üksi mäe peal", wydała w 1987, w wieku 42 lat. W 1991 opublikowała tom opowiadań "On läinud: lugusid ja kunstmuinasjutte". Najważniejszymi dziełami Berg są powieści, w których przekracza granicę kulturową: "Ma armastasin venelast" (1994) i "Ära" (1999). Pisarka porusza w nich ówczesny temat tabu – złożone relacje osobiste w wieloetnicznym społeczeństwie. Akcja pierwszej powieści rozgrywa się w ostatnich latach Związku Radzieckiego, w drugiej opisuje życie w sowieckiej Estonii w latach 60. oraz próby Estończyków w znalezieniu drogi na Zachód. Proza Berg jest prosta i emocjonalna, skoncentrowana na problemach miłości i ludzkiej świadomości. Realizm i szczegółowość tekstów pisarki powodują, iż jest ona postrzegana jako jedna z autorów estońskich najlepiej kreujących rzeczywistość. 
Maimu Berg jest autorką wielu artykułów, felietonów i recenzji książek, a także tłumaczką, głównie z języka fińskiego. Została uhonorowana nagrodą za tłumaczenie Aleksandra Kurtny w 2008 za twórcze tłumaczenia dramatu fińskiego. Jest honorową członkinią Związku Pisarzy Fińskich. Jej zainteresowanie teatrem zaowocowało powstaniem sztuk, które doczekały się swoich premier teatralnych i zostały przetłumaczone na kilka języków. 

</doc>
<doc id="4806510" url="https://pl.wikipedia.org/wiki?curid=4806510" title="Rock Master 1998">
Rock Master 1998

 
Rock Master 1998 – międzynarodowe, zawody we wspinaczce sportowej organizowane od 1987 roku we włoskim Arco, których 13 edycja Rock Master odbyła się w dniu 12 września w 1998.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 17 zawodników oraz 12 zawodniczek.

</doc>
<doc id="4806511" url="https://pl.wikipedia.org/wiki?curid=4806511" title="Pectinodon">
Pectinodon

Pectinodon – wymarły rodzaj dinozaura, teropoda z grupy celurozaurów i maniraptorów oraz rodziny Troodontidae.
Kopalne ślady nieznanego wówczas rodzaju dinozaura znalezione zostały w USA, na wschodzie stanu Wyoming w 1982. Znajdowały się pośród skał formacji Lance, która powstała pod koniec okresu kredowego. Holotypowy okaz – ząb młodego osobnika – został znaleziony w okolicy Bushy Tailed Blowout w hrabstwie Niobrara i oznaczony jako UCM 38445 i UCMPV5711. Ząb miał 6,2 mm wysokości oraz 3,7 mm szerokości. Został wcześniej opisany przez Estesa w 1964 jako ząb nieokreślonego bliżej dinozaura z rodzaju zaurornitoid (rodzaj dinozaura opisany w 1924 na podstawie znaleziska z pustyni Gobi, bliski krewny "Troodon"). Ponadto ustanowiono paratypy również będące zębami. Carpenter podaje wśród cech diagnostycznych rodzaju zakrzywione, silnie spłaszczone bocznie korony zębów o pozbawionym ząbkowania czy innych nierówności przednim brzegu i zaokrąglonej krawędzi. Wspomniane ząbkowanie, z brzegu przeświecające, pośrodku najsilniej wyrażone, prostopadłe do osi pionowej zęba, zauważa się natomiast na tylnym jego brzegu. Poszczególne ząbki są nieco tylko mniejsze od szczytu zęba, skierowanego w tył, prawie równoległego do podstawy korony. Jak pisze Carpenter, pierwszy z ząbków leży zaraz pod szczytem zęba i nie jest istotnie od niego mniejszy (istotna różnica w stosunku do znacznie mniejszych ząbków u dromeozaurów), u podstawy korony zaś towarzyszą sobie dwa ząbki. Dzięki rzeczonym cechom badacz mógł opisać nowy rodzaj dinozaura, któremu nadał nazwę "Pectinodon". Wybór takiej nazwy uzasadnił, odwołując się do łacińskiego słowa "pectin" oznaczającego grzebień oraz greckiej cząstki "odon" oznaczającej ząb. Naukowiec umieścił w rodzaju pojedynczy gatunek "Pectinodon bakkeri". Epitetem gatunkowym chciał uhonorować Boba Bakkera w uznaniu jego zasług w badaniach dinozaurów. Motywując to spłaszczeniem zębów i charakterem ząbkowania, Carpenter zaliczył "Pectinodon" do rodziny Saurornithoididae. Rodzinę taką kreował w 1974 Rinczen Barsbold, wskazując słabą definicję i niepewność rodziny Troodontidae. Nazwa ta została zaakceptowana przez społeczność naukową, jednakże kolejne badania zmieniły jej status. Dzięki pracy Currie udało się zsynonimizować "Stenonychosaurus inequalis" z "Troodon formosus", co zapewniło pewność Troodontidae. Jako że nazwy tej użył Sternberg w 1932, a więc znacznie wcześniej przed Barsboldem, to nazwa Troodontidae ma priorytet. Badania geologiczne wskazują, że pod koniec kredy tereny, na których odnaleziono skamieniałości "Pectinodon" stanowiły ciepłą, położoną nisko nad brzegiem cofającego się na wschód śródlądowego morza równinę zalewową. Panował na niej klimat podzwrotnikowy.

</doc>
<doc id="4806512" url="https://pl.wikipedia.org/wiki?curid=4806512" title="D-2 (mixtape)">
D-2 (mixtape)



</doc>
<doc id="4806513" url="https://pl.wikipedia.org/wiki?curid=4806513" title="Willa Goldeneye">
Willa Goldeneye

Willa Goldeneye – posiadłość w miejscowości Oracabessa na północnym wybrzeżu Jamajki, której pierwszym właścicielem był brytyjski pisarz Ian Fleming. Zbudowana na działce kupionej przez pisarza w 1946 roku położonej na klifie powyżej prywatnej plaży. W lutym 1952, w posiadłości Fleming stworzył postać Jamesa Bonda, rozpoczynając pracę nad Casino Royale: pierwszą powieścią z cyklu o Bondzie. W tym samym miejscu napisał także kolejne 12 powieści o agencie.
Po śmierci pisarza posiadłość wraz z willą została sprzedana Bobowi Marleyowi, a rok później Chrisowi Blackwellowi, właścicielowi wytwórni płytowej Island Records. Blackwell stopniowo skupował przylegające działki rozbudowując posesje do 1 600 hektarów i na początku lat 80. otworzył hotel aktualnie działający jako Goldeneye Hotel and Resort.
W 1983 roku podczas pobytu na wakacjach Sting napisał tutaj balladę rockową "Every Breath You Take".

</doc>
<doc id="4806514" url="https://pl.wikipedia.org/wiki?curid=4806514" title="Agust D">
Agust D



</doc>
<doc id="4806518" url="https://pl.wikipedia.org/wiki?curid=4806518" title="Seth Lundell">
Seth Lundell

Seth Lundell (ur. 18 kwietnia 1892 w Uppsali, zm. 23 września 1966) – szwedzki mykolog.
Życiorys.
Seth Lundell był synem dyrektora browaru. W 1908 roku ukończył szkołę Karolinska Higher General Education w Örebro, w latach 1911–1913 pracował jako urzędnik na poczcie szwedzkiej. Podczas służby wojskowej Lundell cierpiał na gruźlicę. W okresie rekonwalescencji wiele spacerował po lesie i wówczas zainteresował się grzybami. Po kontakcie z mykologiem Larsem Romellem zaczął interesować się badaniami naukowymi grzybów. Poznał Carla Mörnera, który zachęcił go do dalszych studiów w dziedzinie mykologii. W latach 1929–1934 pracował w Muzeum Historii Naturalnej, gdzie zajmował się opracowywaniem kolekcji grzybów zmarłego Larsa Romella. Dzięki kontaktowi z Johnem Axelem Nannfeldtem w 1939 r. Lundell otrzymał zatrudnienie w Muzeum Botanicznym Uniwersytetu w Uppsali. Rozwiązało to jego trudną sytuację finansową, a jednocześnie umożliwiło mu dostęp do zbiorów grzybów i dalszych badań nad nimi. Nie posiadał wykształcenia akademickiego, ale po pracy "Fungi exsiccati Suecici" stał się znany na arenie międzynarodowej. Lundell zaproponował opracowanie zbioru grzybów Eliasa Friesa. Pomysł Lundella został w końcu zrealizowany w 1934 r. Przy wsparciu Komitetu Eliasa Friesa i we współpracy z Johnem Axelem Nannfeldtem pracował nad tym aż do śmierci. W związku z pracą Lundell opisał nowe gatunki grzybów. W 1943 r. został asystentem w Muzeum Botanicznym Uniwersytetu w Uppsali, a w latach 1946–1960 kustoszem. W 1942 r. został doktorem honoris causa filozofii na Uniwersytecie w Uppsali.
W nazwach naukowych utworzonych przez niego taksonów dodawane jest jego nazwisko S. Lundell. 
Publikacje.
Na podstawie Cybertruffe.

</doc>
<doc id="4806519" url="https://pl.wikipedia.org/wiki?curid=4806519" title="Solakovići">
Solakovići



</doc>
<doc id="4806521" url="https://pl.wikipedia.org/wiki?curid=4806521" title="Sovići">
Sovići



</doc>
<doc id="4806524" url="https://pl.wikipedia.org/wiki?curid=4806524" title="Sovjak">
Sovjak



</doc>
<doc id="4806525" url="https://pl.wikipedia.org/wiki?curid=4806525" title="Egor Bogachev">
Egor Bogachev

Egor Bogachev (ur. 6 kwietnia 1997 w Moskwie) – niemiecki siatkarz pochodzenia rosyjskiego, grający na pozycji przyjmującego. 
Sukcesy klubowe.
Mistrzostwo Niemiec:

</doc>
<doc id="4806528" url="https://pl.wikipedia.org/wiki?curid=4806528" title="Ihor Duhineć">
Ihor Duhineć

Ihor Ołeksijowycz Duhineć (ukr. Ігор Олексійович Дугінець, ur. 20 maja 1956 w Kujbyszewem w rejonie bakczysarajskim) – ukraiński lekkoatleta, specjalista rzutu dyskiem. W czasie swojej kariery reprezentował Związek Socjalistycznych Republik Radzieckich.
Zdobył brązowy medal w rzucie dyskiem na mistrzostwach Europy juniorów w 1975 w Atenach. Zajął 10. miejsce w tej konkurencji na mistrzostwach Europy w 1978 w Pradze, 3. miejsce w finale pucharu Europy w 1979 w Turynie, 5. miejsce w zawodach pucharu świata w 1979 w Montrealu oraz 6. miejsce na igrzyskach olimpijskich w 1980 w Moskwie.
Zdobył srebrny medal na mistrzostwach Europy w 1982 w Atenach, przegrywając jedynie z Imrichem Bugárem z Czechosłowacji, a wyprzedzając Wolfganga Warnemünde z Niemieckiej Republiki Demokratycznej. Na mistrzostwach świata w 1983 w Helsinkach zajął 11. miejsce.
Duhineć był mistrzem ZSRR w rzucie dyskiem w 1978 i 1982, wicemistrzem w 1989 oraz brązowym medalistą w 1983, 1986 i 1988.
Jego rekord życiowy w rzucie dyskiem wynosił 68,52 m; został ustanowiony 21 sierpnia 1982 w Kijowie.

</doc>
<doc id="4806533" url="https://pl.wikipedia.org/wiki?curid=4806533" title="Bekardzik czarny">
Bekardzik czarny

Bekardzik czarny ("Pachyramphus niger") – gatunek małego ptaka z rodziny bekardowatych (Tityridae). Występuje endemicznie na Jamajce. Monotypowy.
Morfologia.
Osiąga wielkość 18 cm i masę 39–41 gramów.
Zarówno samiec, jak i samica mają dużą, zaokrągloną głowę i duży czarny dziób. U samca upierzenie jest całkowicie czarne, błyszczące u góry i w odcieniu sadzy u dołu. U podstawy skrzydła znajduje się mała biała plama, widoczna tylko w locie. Oczy ciemnobrązowe, a nogi są czarniawe. Samica znacznie różni się od samca, a jej barwy obejmują: czerwonawo-brązowy w górnej części upierzenia, jasnoszary u dołu i ciemnobrązowy na koronie. Policzki, szyja i gardło są barwy cynamonu.
Ekologia i zachowanie.
Zamieszkuje otwarte i wysokie lasy oraz skraje lasów na terenach pagórkowatych i w niskich górach. Żywi się owadami i owocami (zwłaszcza figami). Sezon lęgowy przypada na okres od marca do czerwca. Samica składa 3 bladobiałe jaja z ciemnoszarym plamkowaniem przy szerszym końcu. 
Status.
Przez IUCN bekardzik czarny klasyfikowany jest jako gatunek najmniejszej troski (LC, "Least Concern"). Wielkość populacji nie została liczbowo określona, ale gatunek ten jest opisywany jako „dość pospolity”. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny.

</doc>
<doc id="4806544" url="https://pl.wikipedia.org/wiki?curid=4806544" title="Wolfgang Warnemünde">
Wolfgang Warnemünde

Wolfgang Warnemünde (ur. 8 maja 1953 w Grevesmühlen) – niemiecki lekkoatleta, specjalista rzutu dyskiem. W czasie swojej kariery reprezentował Niemiecką Republikę Demokratyczną
Zdobył brązowe medale w rzucie dyskiem oraz w pchnięciu kulą na uniwersjadzie w 1977 w Sofii. Zajął 8. miejsce w rzucie dyskiem na mistrzostwach Europy w 1978 w Pradze. Na uniwersjadzie w 1981 w Bukareszcie wywalczył w tej konkurencji srebrny medal.
Zdobył brązowy medal w rzucie dyskiem na mistrzostwach Europy w 1982 w Atenach (wyprzedzili go jedynie Imrich Bugár z Czechosłowacji i Ihor Duhineć ze Związku Radzieckiego). Zajął 7. miejsce w tej konkurencji zawodach „Przyjaźń-84” rozgrywanych w Moskwie dla lekkoatletów z państw bojkotujących igrzyska olimpijskie w 1984 w Los Angeles.
Warnemünde był wicemistrzem NRD w rzucie dyskiem w 1977, 1978, 1982 i 1984 oraz brązowym medalistą w tej konkurencji w 1983 i 1985. W hali był brązowym medalistą w pchnięciu kulą w 1979.
Jego rekord życiowy w rzucie dyskiem wynosił 67,56 m (ustanowiony 2 czerwca 1980 w Rostocku), a w pchnięciu kulą 19,92 m (ustanowiony 18 maja 1980 w Erfurcie).

</doc>
<doc id="4806550" url="https://pl.wikipedia.org/wiki?curid=4806550" title="Undir Mýruhjalla">
Undir Mýruhjalla

Undir Mýruhjalla – stadion piłkarski w miejscowości Skála, na Wyspach Owczych. Został otwarty w 1968 roku. Może pomieścić 1000 widzów. Swoje spotkania rozgrywają na nim piłkarze klubu Skála ÍF. 16 sierpnia 1984 roku na obiekcie rozegrano mecz finałowy Pucharu Wysp Owczych (HB Tórshavn – GÍ Gøta 2:0).

</doc>
<doc id="4806560" url="https://pl.wikipedia.org/wiki?curid=4806560" title="Mikołajewo (powiat ostrołęcki)">
Mikołajewo (powiat ostrołęcki)

Mikołajewo – przysiółek wsi Czarnia w Polsce położona w województwie mazowieckim, w powiecie ostrołęckim, w gminie Czarnia.
Dawniej wieś.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwały 52 osoby w 14 budynkach mieszkalnych. Miejscowość należała do parafii rzymskokatolickiej w Czarni. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Czarnia.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="4806562" url="https://pl.wikipedia.org/wiki?curid=4806562" title="Jaszczurkojad ciemnogłowy">
Jaszczurkojad ciemnogłowy

Jaszczurkojad ciemnogłowy ("Coccyzus vetula") – gatunek średniej wielkości ptaka z rodziny kukułkowatych (Cuculidae), endemicznie zamieszkujący Jamajkę. Nie jest zagrożony.

</doc>
<doc id="4806564" url="https://pl.wikipedia.org/wiki?curid=4806564" title="Eugeniusz Diakun">
Eugeniusz Diakun

Eugeniusz Diakun (ur. 1951) – polski polityk i urzędnik, w latach 1994–1997 wicewojewoda słupski.
Życiorys.
W Świdwinie ukończył szkołę podstawową i średnią. Został członkiem Polskiego Stronnictwa Ludowego, od 1994 do 1997 pełnił funkcję wicewojewody słupskiego. Potem pracował w starostwie powiatowym w Słupsku, następnie od 2003 do 2016 pozostawał szefem tamtejszej delegatury Agencji Restrukturyzacji i Modernizacji Rolnictwa. Bez powodzenia kandydował do sejmiku pomorskiego w 2002.
W 1999 odznaczony Złotym Krzyżem Zasługi.

</doc>
<doc id="4806567" url="https://pl.wikipedia.org/wiki?curid=4806567" title="Ruchaje">
Ruchaje



</doc>
<doc id="4806573" url="https://pl.wikipedia.org/wiki?curid=4806573" title="Elektrownia wodna Kozjak">
Elektrownia wodna Kozjak

Elektrownia wodna Kozjak (mac. ) – zapora wodna na rzece Treska w Macedonii Północnej. Znajduje się na terenie gminy Makedonski Brod.
Główną funkcja zapory jest retencja wody.
Historia.
Po powodzi która zniszczyła Skopje w 1962 roku, Rząd Jugosławii rozpoczął badanie terenu na przyszłą zaporę w 1962 roku, jednak z powodu braków finansowych, budowy nie rozpoczęto. Po ponad trzech dekadach, projekt zapory został opublikowany w 1989 roku. Konstrukcję elektrowni rozpoczęto w 1994 roku i zakończono ją w 2000 roku. W maju 2003 roku rozpoczęło się napełnianie rezerwuaru. Po zakończeniu tego procesu, elektrownię otwarto w 2004 roku.
Rezerwuar.
Utworzony przez zaporę rezerwuar tworzy największe sztuczne jezioro w Macedonii Pónocnej, Kozjak. Jego pojemność całkowita wynosi 380 milinów metrów sześciennych wody. Utworzony zbiornik jest długi na 32 kilometry, a w najszerszym miejscu jego szerokość wynosi 400 metrów. Głębokość maksymalna zbiornika wynosi 130 metrów.
Zbiornik jest również atrakcją turystyczną, szczególnie popularną wśród wędkarzy. Jest to najbogatszy w zasoby rybne akwen w kraju.
Elektrownia.
Zapora utworzona jest z głazów i ziemi zalanych betonem. Jest to najwyższa zapora w Macedonii Północnej. Elektrownię obsługują dwie turbiny wodne marki Francis o łącznej mocy 82 megawatów. Rocznie elektrownia produkuje 130 milinów kilowatogodzin energii elektrycznej.

</doc>
<doc id="4806575" url="https://pl.wikipedia.org/wiki?curid=4806575" title="Bogdan Burczyk">
Bogdan Burczyk

Bogdan Wojciech Burczyk (ur. 25 lipca 1930 w Przesławicach. zm. 25 listopada 2022) – polski specjalista z zakresu chemii surfaktantów i układów zdyspergowanych oraz chemii acetali i eterów, profesor zwyczajny.
Życiorys.
Był absolwentem liceum ogólnokształcącego w Brodnicy (1949). W 1955 ukończył studia na Politechnice Wrocławskiej. Już od 1954 pracował w macierzystej uczelni. Tam w 1962 uzyskał stopień naukowy doktora na podstawie pracy "Przemiany węglowodorów terpenowych zawartych w drewnie świerkowym w czasie otrzymywania celulozy siarczynowej", w 1970 stopień naukowy doktora habilitowanego na podstawie pracy "Badania nad otrzymywaniem i własnościami eterów terpenowych". W 1970 został mianowany docentem, w 1976 otrzymał tytuł profesora nadzwyczajnego, w 1990 tytuł profesora zwyczajnego. Był prodziekanem Wydziału Chemicznego Politechniki Wrocławskiej (1969-1972), kierownikiem Zakładu Technologii Organicznej PWr (1971-1996), z-cą dyrektora (1972-1981) i następnie dyrektorem (1991-1996) Instytutu Technologii Organicznej i Tworzyw Sztucznych PWr.
W prowadzonych badaniach zajmował się wybranymi zagadnieniami przemysłowej syntezy organicznej, w tym głównie otrzymywaniem przyjaznych środowisku naturalnemu  związków powierzchniowo czynnych. Jest współtwórcą metod syntezy nowych surfaktantów chemodegradowalnych z grupy liniowych i cyklicznych acetali oraz oksyetylenowanych alkoholi monoterpenowych i eterów poliglikoli. Zajmował się syntezą, oceną właściwości powierzchniowych i podatnością na biodegradację surfaktantów cukrowych oraz biosurfaktantów z grupy surfaktyn. Propagator, w skali krajowej, filozofii, zasad i osiągnięć zielonej chemii. Autor/współautor 165 publikacji naukowych i 46 patentów. Promotor 8 przewodów doktorskich i opiekun naukowy 5 przewodów habilitacyjnych. Jest twórcą wrocławskiej szkoły naukowej: „Chemia związków powierzchniowo czynnych i układów zdyspergowanych”. Członek Centralnej Komisji do Spraw Stopni i Tytułów Naukowych (1994 – 2002); Kolegium Redakcyjnego czasopisma Wiadomości Chemiczne (1978 – 2008); Rad Naukowych: Instytutu Chemii Przemysłowej (1978 – 1990), Instytutu Ciężkiej Syntezy Organicznej (1986 – 1990), Instytutu  Katalizy i Fizykochemii Powierzchni PAN (1990 – 2002).

</doc>
<doc id="4806576" url="https://pl.wikipedia.org/wiki?curid=4806576" title="Kozjak (Macedonia Północna)">
Kozjak (Macedonia Północna)



</doc>
<doc id="4806579" url="https://pl.wikipedia.org/wiki?curid=4806579" title="Joanna Czarnecka (ekolog)">
Joanna Czarnecka (ekolog)

Joanna Czarnecka – polska ekolog, dr hab. nauk biologicznych, profesor uczelni Instytutu Nauk Biologicznych i dziekan Wydziału Biologii i Biotechnologii Uniwersytetu Marii Curie-Skłodowskiej.
Życiorys.
16 października 2002 obroniła pracę doktorską "Glebowy bank nasion murawy kserotermicznej oraz jego rola w zachowaniu i regeneracji zbiorowiska", 22 stycznia 2014 habilitowała się na podstawie pracy zatytułowanej "Niestandardowe mechanizmy dyspersji nasion z udziałem ptaków w mozaikowym krajobrazie antropogenicznym oraz ich rola w zachowaniu różnorodności florystycznej". Została zatrudniona na stanowisku adiunkta w Instytucie Biologii na Wydziale Biologii i Nauk o Ziemi Uniwersytetu Marii Curie-Skłodowskiej.
Piastuje funkcję profesora uczelni Instytutu Nauk Biologicznych, oraz dziekana na Wydziale Biologii i Biotechnologii Uniwersytetu Marii Curie-Skłodowskiej.

</doc>
<doc id="4806580" url="https://pl.wikipedia.org/wiki?curid=4806580" title="Matias Braathen">
Matias Braathen

Matias Braathen (ur. 30 maja 1996) – norweski skoczek narciarski. Medalista mistrzostw Norwegii.
Przebieg kariery.
W oficjalnych zawodach międzynarodowych rozgrywanych pod egidą FIS zadebiutował w sierpniu 2015 w Szczyrku, gdzie w zawodach FIS Cupu zajął 31. i 48. miejsce. Pierwsze punkty tego cyklu zdobył w grudniu 2016 w Notodden. W sierpniu 2017, w ramach letniej edycji cyklu, zadebiutował w Pucharze Kontynentalnym, plasując się na przełomie szóstej i siódmej dziesiątki zawodów Pucharu Beskidów.
W październiku 2019 w Villach dwukrotnie stanął na podium FIS Cupu – w pierwszym konkursie był trzeci, a w drugim zwyciężył. W grudniu 2019 w Vikersund, w ramach zimowej rywalizacji, zdobył pierwsze punkty Pucharu Kontynentalnego, zajmując 20. pozycję. W lutym 2021 w Klingenthal dwukrotnie zajął 5. pozycję w zawodach tego cyklu. W trakcie sezonu 2020/2021 Pucharu Kontynentalnego łącznie trzykrotnie plasował się w czołowej dziesiątce. 7. miejsce zajęte 14 marca 2021 w Zakopanem okazało się ostatnim występem Braathena w oficjalnych zawodach międzynarodowych. W maju 2022 poinformował o zakończeniu kariery sportowej.
Braathen jest medalistą mistrzostw Norwegii – zdobywał srebrne medale w konkursach drużynowych zimą 2019 i latem 2019 oraz brązowy w konkursie indywidualnym na skoczni dużej zimą 2021.
16 marca 2019, występując w roli przedskoczka na Vikersundbakken przed zawodami Raw Air, oddał skok na odległość 214,5 metra – wynik ten jest jego rekordem życiowym.

</doc>
<doc id="4806581" url="https://pl.wikipedia.org/wiki?curid=4806581" title="Manchioneal">
Manchioneal

Manchioneal, wioska rybacka położona w regionie Portland na wschodnim krańcu wyspy Jamajka. 
Nazwa miasta pochodzi od rosnących tu drzew manchineel (łac. "Hippomane mancinella").
Tutaj został uruchomiony jeden z pierwszych portów obsługujących handel bananami na Jamajce.

</doc>
<doc id="4806582" url="https://pl.wikipedia.org/wiki?curid=4806582" title="Alan Wakeman">
Alan Wakeman

Alan Wakeman (ur. 13 października 1947 w Hammersmith, Londyn) – angielski saksofonista, znany z współpracy z zespołem Soft Machine w 1976 r., występujący na płycie "Softs". Jest kuzynem klawiszowca Ricka Wakemana.
Wakeman zaczął grać na klarnecie w wieku 14 lat i będąc w szkole grał w zespole z kuzynem Rickiem na fortepianie. W wieku 16 lat zaczął grać na saksofonie altowym, a następnie na saksofonie tenorowym; gra także na saksofonie sopranowym.
Dołączył do zespołu Paul Lytton Quartet w 1968 r., w 1970 r. założył własne trio (z Harrym Millerem na basie). Następnie współpracował z Grahamem Collierem (w pracy nad albumami "Songs for My Father" and "The Day of the Dead"), Johnnym Dankworthem i Mikiem Westbrookiem (w tym gra na saksofonie i klarnecie w wydaniu "Citadel / Room 315 z" 1975 roku oraz "Love / Dream and Variations z" 1976 roku). Był także oryginalnym członkiem zespołu Gilgamesh Alana Gowena w latach 1972-1973, ale odszedł przed pierwszym albumem grupy.
Opuścił Soft Machine w 1976 roku, aby dołączyć do zespołu Davida Essexa, po raz pierwszy współpracując z nim w 1974 roku nad albumem "David Essex". Pracował również z Westbrookiem i na West Endzie, w tym nad musicalem "Grease". Obecnie pracuje i koncertuje z Uncommon Orchestra Mike'a Westbrooka w "A Bigger Show" oraz z Westbrookiem w swoim nowym programie jazzowym "Paintbox Jane." Kontynuuje nauczanie, a także opracowuje nowe projekty we własnym zespole The Rockin 'Hams.

</doc>
<doc id="4806589" url="https://pl.wikipedia.org/wiki?curid=4806589" title="Antoni Grubski">
Antoni Grubski

Antoni Grubski (ur. 8 listopada 1896 w Dominikowicach, zm. 5 listopada 1974 w Poznaniu) – plutonowy Wojska Polskiego i przodownik Policji Państwowej w II RP, kawaler Krzyża Srebrnego Orderu Wojennego Virtuti Militari.
Życiorys.
Syn Stanisława (robotnika) i Józefy z domu Piotrowskiej.
Ukończył szkołę powszechną, po czym pracował w różnych zawodach, w tym jako czeladnik piekarski. Od połowy lutego 1917 działał w Polskiej Organizacji Wojskowej. W listopadzie 1918 uczestniczył w rozbrajaniu Niemców. Od początku stycznia 1919 w odrodzonym Wojsku Polskim, w randze plutonowego przydzielony do 4 kompanii I batalionu 1 pułku piechoty Legionów. Przeszedł cały szlak bojowy pułku podczas wojny polsko-bolszewickiej. Szczególnie odznaczył się 8 sierpnia 1920 podczas walk o Kołpytów, kiedy to trzykrotnie odparł nieprzyjaciela i dając przykład innym żołnierzom poprowadził ich do kontrataku. Również podczas bitwy pod Białymstokiem (22 sierpnia tr.), pomimo rany w rękę, poprowadził atak na stanowiska bolszewickiej kompanii pod majątkiem Wysokostoczek i pozostawał w linii aż do momentu utraty przytomności.
Za te czyny odznaczono go Krzyżem Srebrnym Orderu Virtuti Militari, co zostało potwierdzone dekretem Wodza Naczelnego marszałka Józefa Piłsudskiego L. 2640 z dnia 22 lutego 1921 roku (opublikowanym w Dzienniku Personalnym Ministerstwa Spraw Wojskowych Nr 10 z dnia 12 marca 1921 roku).
Zdemobilizowany i przeniesiony do rezerwy w 1921. Od 1 lutego 1922 w Policji Państwowej. Etatowym funkcjonariuszem Komendy Policji Państwowej Okręgu Łódzkiego mianowany 22 marca 1923. Początkowo pełnił służbę na komisariacie PP w Kaliszu, następnie na posterunkach w Stawiszynie (od 15 lipca 1922), Zbiersku (od 7 września 1931, najpierw jako pełniący obowiązki komendanta posterunku, a od 24 maja 1932 już jako komendant), Koźminku (od 1 czerwca 1933, jako komendant posterunku) i Brzezinach (od 22 września 1937, na stanowisku komendanta posterunku). Awansowany do stopnia służbowego starszego posterunkowego od 1 lipca 1928, a do stopnia przodownika od 1 kwietnia 1933. Za pracę w dziele odzyskania niepodległości Antoni Grubski został, na mocy zarządzenia prezydenta Rzeczypospolitej Ignacego Mościckiego z dnia 21 kwietnia 1937 roku, odznaczony Medalem Niepodległości. Dwa miesiące później Prezes Rady Ministrów, gen. dyw. Felicjan Składkowski, nadał mu Brązowy Krzyż Zasługi. 
Podczas kampanii wrześniowej ewakuował się (wraz z resztą kaliskich policjantów) z oddziałami wojskowymi na wschód kraju, a po ich rozwiązaniu powrócił do rodziny - do Stawiszyna. Aresztowany przez Niemców w styczniu 1940, wywieziony do Jarosławia i wcielony do Policji Polskiej. Jako policjant służył również na posterunkach w Czarnej i Kańczudze. Do Stawiszyna powrócił w kwietniu 1945, przejął wówczas po teściowej gospodarstwo rolne, na którym pracował do czerwca 1968. W sierpniu 1974 zamieszkał u syna w Poznaniu. Tam zmarł i spoczął na cmentarzu Jeżyckim (kwatera: J-33-4). 
Żonaty z Natalią z domu Dams, z którą miał synów Waldemara i Remigiusza.

</doc>
<doc id="4806590" url="https://pl.wikipedia.org/wiki?curid=4806590" title="Czesław Hurynowicz">
Czesław Hurynowicz

Czesław Apolinary Hurynowicz (ur. 9 września 1930 w Sieniawce, ZSRR, zm. 1 listopada 2018) – polski inżynier budownictwa i urzędnik państwowy, w latach 1988–1994 wicewojewoda słupski.
Życiorys.
Syn Hilarego. Ukończył studia z budownictwa lądowego, uzyskał uprawnienia budowlane i rzeczoznawcy majątkowego. Został szefem słupskiego oddziału Polskiego Związku Inżynierów i Techników Budownictwa. Od 1988 do 1994 pełnił funkcję wicewojewody słupskiego, nie należał do żadnej partii. W 1993 kandydował do Senatu w okręgu słupskim z własnego komitetu (zajął przedostatnie, dziewiąte miejsce).
3 listopada 2018 pochowany na Starym Cmentarzu w Słupsku.

</doc>
<doc id="4806594" url="https://pl.wikipedia.org/wiki?curid=4806594" title="Mýruhjalla">
Mýruhjalla



</doc>
<doc id="4806605" url="https://pl.wikipedia.org/wiki?curid=4806605" title="Oskar Blümm">
Oskar Blümm

Oskar Blümm (ur. 26 czerwca 1884 w Zwiesel, zm. 12 grudnia 1951 w Ursbergu) – niemiecki wojskowy, generalleutnant. Podczas II wojny światowej dowodził 57 Dywizją Piechoty.

</doc>
<doc id="4806607" url="https://pl.wikipedia.org/wiki?curid=4806607" title="James Abram Garfield">
James Abram Garfield



</doc>
<doc id="4806616" url="https://pl.wikipedia.org/wiki?curid=4806616" title="AC Hotels by Marriott">
AC Hotels by Marriott

AC Hotels by Marriott – amerykańska sieć hotelowa należąca do grupy Marriott International. Do sieci należą 203 hotele z łącznie 31 165 pokojami (31 grudnia 2021).
Historia.
Sieć powstała w 1998 r. w Madrycie, w Hiszpanii pod nazwą AC Hoteles S.A.. Założycielem jej jest Antonio Catalán. 8 czerwca 2011 kupiona przez Marriott International. Zmieniono również jej nazwę na obecną.
Hotele.
Do sieci należą 233 hotele na całym świecie, w tym 92 hotele w Europie. W Polsce znajdują się dwa hotele AC (21 luty 2021).

</doc>
<doc id="4806619" url="https://pl.wikipedia.org/wiki?curid=4806619" title="AC Hoteles S.A.">
AC Hoteles S.A.



</doc>
<doc id="4806622" url="https://pl.wikipedia.org/wiki?curid=4806622" title="Lista zabytków w Kerċem">
Lista zabytków w Kerċem

To jest lista zabytków w miejscowości Kerċem, Gozo, na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4806623" url="https://pl.wikipedia.org/wiki?curid=4806623" title="Lista zabytków w Kercem">
Lista zabytków w Kercem



</doc>
<doc id="4806625" url="https://pl.wikipedia.org/wiki?curid=4806625" title="Bella Sky Hotel">
Bella Sky Hotel



</doc>
<doc id="4806629" url="https://pl.wikipedia.org/wiki?curid=4806629" title="Jupisie">
Jupisie

Jupisie () – kanadyjski serial animowany, w Polsce emitowany na kanale CBeebies w latach 2016 - 2020 z licznymi przerwami w emisji. Serial ten nie posiada dubbingu, gdyż postacie nie mówią żadnym z języków.
Fabuła.
Jupisie to trzy kolorowe i zabawne stworzenia, które wyrażają swoje myśli oraz nastroje poprzez przybieranie różnych postaci i kształtów.

</doc>
<doc id="4806637" url="https://pl.wikipedia.org/wiki?curid=4806637" title="Cyklon Amphan">
Cyklon Amphan

Cyklon Amphan – cyklon tropikalny, który w maju 2020 roku uderzył w Zatokę Bengalską i nadbrzeżne obszary w Indiach i Bangladeszu. Amphan stał się jedną z najsilniejszych burz, jakie odnotowano w Zatoce Bengalskiej, a jego pole zachmurzenia osiągało długość 2800 kilometrów. 
Cyklon utworzył się 16 maja w Zatoce Bengalskiej, a w nocy 18 maja zarejestrowana maksymalna prędkość wiatru ciągłego osiągnęła 270 km/h. Tym samym był silniejszym niż Cyklon Odisha z 1999 roku. W miarę przemieszczania się w głąb lądu gwałtownie osłabł.
Z powodu huraganu ponad trzy miliony ludzi zostało ewakuowanych do schronów przez administrację państwową. Wysiłki mające na celu ewakuację milionów ludzi były utrudnione przez jednoczesny rozwój pandemii koronawirusa. 
Wiele dzielnic Kolkaty, zamieszkanej przez ponad 14 milionów ludzi, znalazło się pod wodą, także przez powódź na krótko zamknięto lotnisko. Wiele drzew wyrwanych z korzeniami, a także zawalonych latarni znalazło się na ulicach. Cyklon zrywał dachy, linie elektryczne i przewracał samochody. W Bengalu Zachodnim odnotowano 80 śmiertelnych ofiar.
Biuro ONZ w Bangladeszu oszacowało, że 500 tys. ludzi mogło stracić swoje domy. Z pomocą ruszyło wiele organizacji filantropijnych i przemysłowych. Konfederacja Przemysłu Indyjskiego zapowiedziała, że rozprowadzi trzy tony suchej żywności, takiej jak herbatniki, żywność dla niemowląt, mleko, błyskawiczne zupki i inne artykuły. Do pomocy została wezwana również indyjska armia. 
Oprócz ofiar wśród ludzi i zwierząt gospodarskich, zniszczeń infrastruktury, cyklon w czasie zbiorów spowodował poważne straty dla rolników, niszcząc ich uprawy na polach ryżowych, mango i liczi.
Przypisy.
 

</doc>
<doc id="4806638" url="https://pl.wikipedia.org/wiki?curid=4806638" title="Mait Riisman">
Mait Riisman

Mait Riisman (ur. 23 września 1956, zm. 17 maja 2018) – estoński piłkarz wodny. W barwach ZSRR złoty medalista olimpijski z Moskwy.
Zawody w 1980 były jego jedynymi igrzyskami olimpijskimi. W skład reprezentacji ZSRR został włączony w 1978. Występował w klubach moskiewskich, zdobył z nimi cztery tytuły mistrza ZSRR. Po zakończeniu kariery sportowej pracował jako trener w Rosji – także z reprezentacją tego kraju – i we Francji. Został pochowany w Tallinnie 

</doc>
<doc id="4806642" url="https://pl.wikipedia.org/wiki?curid=4806642" title="Mare Vint">
Mare Vint

Mare Vint (ur. 15 września 1942 w Tallinnie, zm. 10 maja 2020) – estońska graficzka.
Życiorys.
Mare Mänd po ukończeniu szkoły średniej w Tallinnie rozpoczęła studia w Estońskim Państwowym Instytucie Sztuki SRR. W 1967 roku ukończyła go, uzyskując dyplom na wydziale szkła artystycznego. Po ukończeniu studiów przez dwa lata pracowała jako nauczycielka w liceum. Od 1968 roku wystawia swoje prace na wystawach w Estonii i za granicą. Od 1972 roku jej ulubioną techniką była litografia. W 1973 roku została członkiem Estońskiego Związku Artystów, a w 1992 roku "Eesti Vabagraafikute Ühendus" (Estońskiego Stowarzyszenia Wolnych Grafików). Była dwukrotnie zamężna. Jej pierwszym mężem był Tõnis Vint, a drugim Andres Tolts.
O ile w latach 60. i 70. XX wieku jej prace charakteryzowały się czarno-białym kontrastem, to od lat 80. i 90. XX wieku na obrazach pojawiały się kolorowe ogrody, parki i miasta. Wtedy też powstały pierwsze prace na płótnie z tuszem lub kredkami. Jej prace znalazły się między innymi w zbiorach Estońskiego Muzeum Sztuki, Muzeum Sztuki w Tartu, Galerii Trietiakowskiej, Muzeum Ludwig, New Orleans Museum of Art. Swoje prace wystawiała zarówno w Estonii, jak i w wielu muzeach i galeriach na świecie. Ostatnia jej wystawa miała miejsce w 2019 w Estońskim Muzeum Architektury "Geometria i metafizyka. Mare Vint i Arne Maasik".

</doc>
<doc id="4806647" url="https://pl.wikipedia.org/wiki?curid=4806647" title="Hellmuth Böhlke">
Hellmuth Böhlke

Hellmuth Böhlke (ur. 7 lutego 1893 w Lubaniu, zm. 8 kwietnia 1956 w Bad Mergentheim) – niemiecki wojskowy, generalleutnant. Podczas II wojny światowej dowodził 334 Dywizją Piechoty.

</doc>
<doc id="4806652" url="https://pl.wikipedia.org/wiki?curid=4806652" title="Sevmýri">
Sevmýri

Sevmýri – nieczynny stadion piłkarski w Tvøroyri, na Wyspach Owczych. Obiekt mógł pomieścić 1000 widzów. Do 2010 roku swoje spotkania rozgrywali na nim piłkarze klubu TB Tvøroyri.
Stadion przez lata był świadkiem największych sukcesów TB Tvøroyri (klub ten zdobywał mistrzostwo Wysp Owczych w latach 1943, 1949, 1951, 1976, 1977, 1980 i 1987). Rozegrano na nim także kilka spotkań finałowych Pucharu Wysp Owczych. Po zakończeniu sezonu 2010 TB Tvøroyri zaprzestał korzystania z tego obiektu (nie spełniał on już wymagań Związku Piłkarskiego Wysp Owczych; ostatni mecz rozegrano na nim 16 października 2010 roku) i w sezonie 2011 rozgrywał swoje mecze na stadionie Á Skørðunum w Hvalbie, a dwa pierwsze mecze sezonu 2012, w którym powrócił do najwyższej klasy rozgrywkowej, rozegrał na obiekcie Á Eiðinum w Vágur. 17 listopada 2011 roku rozpoczęła się budowa nowego stadionu (Við Stórá) w Trongisvágur, niedaleko Tvøroyri, który zainaugurowano 29 kwietnia 2012 roku i odtąd na nim swoje spotkania rozgrywają piłkarze TB Tvøroyri. Stare boisko Sevmýri przekształcono natomiast w miejsce postoju dla samochodów kempingowych.

</doc>
<doc id="4806659" url="https://pl.wikipedia.org/wiki?curid=4806659" title="Ichel Herzig">
Ichel Herzig

Ichel Herzig (zm. 1887 w Sanoku) – żydowski przedsiębiorca, działacz samorządowy.
Życiorys.
W Sanoku był przedsiębiorcą. W mieście pełnił funkcję przewodniczącego Izraelickiej Gminy Wyznaniowej tj. kahału.
Po ustanowieniu autonomii galicyjskiej został wybrany radnym miejskim w Sanoku w 1867. Został wybrany do trzyosobowej delegacji wręczenia Namiestnikowi Galicji Agenorowi Gołuchowskiemu dyplomu tytułu honorowego obywatelstwa Sanoka (przyznanego w 1867). W kolejnych wyborach w 1870 uzyskał reelekcję i 14 kwietnia tego roku wybrano go asesorem w urzędzie gminy miasta Sanoka. W wyborach w 1872 ponownie został radnym i w 1874 był asesorem. Po raz kolejny uzyskał mandat w radzie w 1875 i w dniu 27 września tego roku został wybrany asesorem. Zasiadł wówczas w komisji administracyjnej. W 1878 ponownie uzyskał mandat radnego, a 14 (lub 24) września tego roku znów wybrano go asesorem. Ponownie był wybierany radnym (z koła III) i asesorem w wyborach w 1881 (należał do komisji budowlanej oraz do administracyjnej), w wyborach w 1884 (członek komisji administracyjnej). W 1866 wsparł datkiem finansowym formowanie pułku wolnych Krakusów. Był reprezentantem narodowości żydowskiej w powołanym przez radę komitecie obchodu 200. rocznicy bitwy pod Wiedniem. Na jego byłej działce położonej przy ul. Zielonej, odkupionej przez miasto decyzją rady z 1874, został wybudowany gmach C. K. Gimnazjum (przetarg na budowę gmachu wygrał inny przedsiębiorca żydowski i zarazem radny miejski, Eisig Herzig). Po udaniu się burmistrza Cyryla Ładyżyńskiego na urlop objął przewodnictwo Rady Miejskiej 17 kwietnia 1879. W trakcie swojej wieloletniej kariery radnego miejskiego Ichel Herzig przyczynił się do uzyskania przez władze Sanoka korzystnych transakcji kredytowych. Alojzy Zielecki określił go jako "człowieka niezwykle uczynnego dla miasta".
20 kwietnia 1874 został wybrany z grupy gmin miejskich do Rady c. k. powiatu sanockiego i pełnił mandat w kolejnych latach. Około 1877 uzyskał reelekcję i pozostawał radnym. Około 1881 po raz trzeci został radnym i w tej kadencji pełnił funkcję zastępcy członka wydziału powiatowego. W 1884 po raz czwarty został radnym powiatowym na kolejną kadencję, piastując mandat do końca życia.
Zamieszkiwał w Sanoku pod adresem ul. Rynek nr 12. Zmarł w 1887. Wówczas, jako wieloletni członek rady został uroczyście przez nią pożegnany.
Po nowych wyborach do rady miejskiej z 1887 funkcję asesora po Ichlu Herzigu objął Artur Goldhammer. Także w 1887 dom Ichla Herziga pod numerem 12, został odkupiony od Berty Spiro przez radę miejską i w toku dalszych prac budowlanych stał się częścią stworzonego gmachu ratusza.

</doc>
<doc id="4806660" url="https://pl.wikipedia.org/wiki?curid=4806660" title="Kai Aareleid">
Kai Aareleid

Kai Aareleid (ur. 26 września 1972 w Tartu) – estońska pisarka, poetka i tłumaczka. 
Życiorys.
Kai Aareleid urodziła się 26 września 1972 r. w Tartu, gdzie spędziła pierwsze pięć lat. W latach 1979–1990 uczęszczała do 21 gimnazjum w Tallinie. W latach 1990–1991 studiowała psychologię na uniwersytecie w Tartu, a następnie w latach 1991–1997 na Taideyliopiston Teatterikorkeakoulu, w Helsinkach. W 1997 r. otrzymała tytuł magistra dramaturgii. W 2001 r. uzyskała także tytuł tłumacza-redaktora na uniwersytecie pedagogicznym w Tallinie. Od 1996 do 2006 roku pracowała jako asystent administracyjny w biurze British Council w Tallinie, a od 2012 do 2017 roku jako redaktor magazynu "„Loomingu Raamatukogu”".
Twórczość.
Pierwsze opowiadanie "Madonna", pojawiło się w czasopiśmie "„Looming”" w 2003 r. W 2011 r. stała się znana dzięki powieści "Vene veri" (Rosyjska krew). Bohaterką książki jest żona dyplomaty, mieszkająca z trójką dzieci pod koniec pierwszej dekady tego stulecia w Petersburgu. W świetle ówczesnej sytuacji politycznej - we wrogim środowisku. W Rosji bohaterka konfrontuje się z własną historią rodzinną i rosyjskim pochodzeniem. Powieść spotkała się z pozytywnym przyjęciem od dnia wydania. W 2013 r. z krótkie opowiadanie Tango otrzymała prestiżową Nagrodę im. Friedeberta Tuglasa. Jest autorką dwóch kolekcji poezji od 2015 r.: "Naised teel" i "Vihm ja vein". Za swoją drugą powieść "Linnade põletamine", otrzymała literacką nagrodę roku w 2016 r. W 2018 r. Aareleid opublikowała swój pierwszy zbiór opowiadań "Salaelud" zawierający historie napisane w latach 2010–2018.
Kai Aareleid przetłumaczyła na estoński dzieła pisarzy z angielskiego, hiszpańskiego, fińskiego, portugalskiego i francuskiego: Jukki Viikilä, Michaela Ignatieffa, Bruce'a Chatwina, Paulo Coelho, Arturo Pérez-Reverte, Carlosa Ruiza Zafóna, Javiera Maríasa, Roberto Bolaño, Enrique Vila-Matas, Jorge Luis Borges, Juan José Millás i Isabel Allende.
Przypisy.
 

</doc>
<doc id="4806663" url="https://pl.wikipedia.org/wiki?curid=4806663" title="Bohdan Pawłowski">
Bohdan Pawłowski

Bohdan Szczęsny Pawłowski (ur. 8 listopada 1929, zm. 31 marca 2011 w Jeleniej Górze) – polski inżynier elektryk i polityk, w latach 1990–1991 wicewojewoda jeleniogórski.
Życiorys.
Syn Tadeusza i Heleny, mieszkał w Łodzi i następnie w Jeleniej Górze. Ukończył studia inżynierskie. Przez wiele lat pracował w PMPoland w Jeleniej Górze-Cieplicach. Działał w jeleniogórskim kole Stowarzyszenia Elektryków Polskich, kierował też oddziałowym ośrodkiem rzeczoznawstwa.
Od 1990 do 1991 pełnił funkcję wicewojewody jeleniogórskiego. W 1991 z ramienia Unii Demokratycznej kandydował do Senatu w okręgu jeleniogórskim (zajął 4 miejsce na 9 pretendentów). Ponownie ubiegał się o mandat senatora w 1997 jako reprezentant Unii Wolności (znów zajmując 4 miejsce). Działał w stowarzyszeniu „Bieg Piastów”, zaangażował się też w tworzenie Kolegium Karkonoskiego w Jeleniej Górze, był m.in. autorem jej statutu.
Wyróżniony m.in. Złotą Odznaką Honorową SEP (1990) i Srebrną Odznaką Honorową NOT (1996). Ojciec językoznawcy i informatologa Adama oraz Macieja, dyrektora filii Politechniki Wrocławskiej w Cieplicach (potem w Jeleniej Górze).

</doc>
<doc id="4806664" url="https://pl.wikipedia.org/wiki?curid=4806664" title="Rock Master 1997">
Rock Master 1997

 
Rock Master 1997 – międzynarodowe zawody we wspinaczce sportowej organizowane od 1987 roku we włoskim Arco, których 12 edycja Rock Master odbyła się w dniu 13 września w 1997..
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencji;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 16 zawodników oraz 11 zawodniczek.

</doc>
<doc id="4806671" url="https://pl.wikipedia.org/wiki?curid=4806671" title="Old Possum's Book of Practical Cats">
Old Possum's Book of Practical Cats



</doc>
<doc id="4806677" url="https://pl.wikipedia.org/wiki?curid=4806677" title="Teleopowieści">
Teleopowieści

Teleopowieści (ang. "Tellytales") – brytyjski serial animowany, w Polsce emitowany na kanale CBeebies w latach 2010-2014.
Fabuła.
Program jest połączeniem pochłaniającej książki, filmu oraz magicznego występu scenicznego. Mity, legendy i baśnie z całego świata opowiadane są tu w przystępny oraz atrakcyjny dla dzieci sposób. Twórcy programu przedstawiają różne bajki, ucząc dzieci poprzez zabawę, kolorowe animacje, sceny na żywo oraz piosenki. W każdym odcinku historia dotyczy innego kraju.
Wersja polska.
Wystąpili:
Przekład:
Wersja polska: Cabo
Lektor tyłówki: Katarzyna Pietrzyk

</doc>
<doc id="4806682" url="https://pl.wikipedia.org/wiki?curid=4806682" title="Muzeum w Piotrkowie Trybunalskim">
Muzeum w Piotrkowie Trybunalskim

Muzeum w Piotrkowie Trybunalskim – muzeum znajdujące się w Piotrkowie Trybunalskim, w okolicach Starego Miasta.
Muzeum mieści się w budynku Zamku Królewskiego.
Obecne zbiory w czterech podstawowych działach: archeologii, historii, etnografii i sztuki liczą około 17 tysięcy eksponatów. W ekspozycjach stałych prezentowane są zbiory mebli, obrazów, broni białej i palnej, materiały związane z historią miasta i zabytki archeologiczne pochodzące z badań własnych prowadzonych w regionie piotrkowskim.
Historia.
Początkiem zbiorów muzealnych był zbiór skamieniałości ofiarowany w 1909 roku przez Stanisława Psarskiego – właściciela kamieniołomów w Sulejowie. 10 września 1909 na zebraniu Oddziału Piotrkowskiego PTK powołano sekcje muzealną PTK, do której należeli: Onufry Krajewski – pierwszy kustosz zbiorów muzealnych, Michał Rawita Witanowski – prezes Oddziału PTK, Józef Karczewski i Leon Starkiewicz. Do 1918 roku muzeum nie posiadało własnego lokalu i wystawiało swoje zbiory, liczące w początkach 1913 roku 350 eksponatów, w wynajmowanych na ten cel mieszkaniach w kamienicach przy ul. Bykowskiej (obecnie Wojska Polskiego).15 października 1922 roku znowu otwarte zostało Muzeum Krajoznawcze Ziemi Piotrkowskiej, tym razem we własnej siedzibie, w której pozostaje do dzisiaj.
W latach II wojny światowej cenniejsze zbiory były przechowywane w domach członków PTK i innych Piotrkowian. W 1949 roku zbiory Muzeum Krajoznawczego zostały przejęte przez państwo, a Muzeum otrzymało status Regionalnego w resorcie Kultury i Sztuki. W początkach lat 60. zbiory muzealne liczyły ponad 3000 pozycji inwentarzowych, głównie w działach historii, archeologii i etnografii. Z powodu złego stanu technicznego zamku i konieczności jego renowacji muzeum było zamknięte od 1963 do stycznia 1970 roku. W 1975 roku muzeum piotrkowskie otrzymało status Muzeum Okręgowego. W tym samym roku dyrektorem Muzeum został mgr Stanisław Marcin Gąsior, który pełnił swoją funkcję do 2009 roku. Od czerwca 2009 roku do lutego 2016 obowiązki Dyrektora Muzeum pełnił Krzysztof Wiączek. Od marca 2016 roku Dyrektorem Muzeum jest dr Marta Walak.

</doc>
<doc id="4806688" url="https://pl.wikipedia.org/wiki?curid=4806688" title="Goliathus (rodzaj)">
Goliathus (rodzaj)



</doc>
<doc id="4806689" url="https://pl.wikipedia.org/wiki?curid=4806689" title="Oliwer Wdowik">
Oliwer Wdowik

Oliwer Wdowik (ur. 3 stycznia 2002) – polski lekkoatleta specjalizujący się w biegach sprinterskich, reprezentujący klub AZS AWF Warszawa. Wychowanek klubu CWKS Resovia Rzeszów. 
Życiorys.
Stawał na podium ogólnopolskiej olimpiady młodzieży oraz halowych mistrzostw Polski w kategorii U18 i U20.
W 2019 zdobył złoto w sztafecie szwedzkiej oraz brąz w biegu na 200 metrów podczas olimpijskiego festiwalu młodzieży Europy w Baku. Zimą 2020 roku podczas halowych mistrzostw Polski w Arenie Toruń pokonał starszych zawodników i zdobywając złoty medal poprawił halowy rekord Polski juniorów w biegu na 200 metrów osiągając czas 21,09. Podczas mistrzostw Polski seniorów w 2021 zdobył srebrny medal w biegu na 200 metrów.
W 2021 jako pierwszy Polak w historii wystąpił w finale biegu na 100 metrów podczas mistrzostw świata juniorów, zajmując 5. miejsce, z wynikiem 10,46. Na tych samych zawodach zdobył też brązowy medal w sztafecie 4 x 100 metrów (z Dominikiem Łuczyńskim, Patrykiem Krupą i Jakubem Pietrusą), a sztafeta ta kolejno w półfinale (wynikiem 38,93) i finale (wynikiem 38,90) poprawiała rekord Europy juniorów
Rekordy życiowe:

</doc>
<doc id="4806700" url="https://pl.wikipedia.org/wiki?curid=4806700" title="Stanisław Lipkowski">
Stanisław Lipkowski

Stanisław Lipkowski (ur. 8 maja 1860 w Bobrownikach, zm. 5 marca 1942 w Warszawie) – polski inżynier chemik, przemysłowiec, senator Związku Ludowo-Narodowego I kadencji RP.
Ukończył progimnazjum i szkołę realną w Łowiczu. W 1883 uzyskał dyplom inżyniera chemika w Wyższej Szkole Chemicznej w Miluzie. Pracował jako chemik-kolorysta w Zawierciu (do 1891), w Zakładach „S. Jenny” w austriackim Hard (1906-1909) oraz w zakładach „Woronin, Lufsch i Chesser” w Sankt Petersburgu (1906–1912). W latach 1891–1894 był dyrektorem fabryki w Niemczech, 1894–1895 – Zakładów Wyrobów Bawełnianych Ludwika Geyera w Łodzi. W latach 1895–1906, 1912–1915 i 1918–1931 pełnił funkcję dyrektora Zakładów Wyrobów Bawełnianych Karola Scheiblera w Łodzi. W okresie 1915–1918 pracował w zakładach włókienniczych w Moskwie i prowadził działalność społeczną wśród uchodźców z Polski, m.in. został wybrany do Komisji Rewizyjnej Stowarzyszenia Technik Polaków w Rosji. Po powrocie do Polski przejawiał aktywność w Centralnym Komitecie Obywatelskim i Lidze Polskiej Pogotowia Wojennego. Należał do współzałożycieli przedsiębiorstwa Przemysł Chemiczny w Polsce – „Boruta” SA w Zgierzu (w 1920) oraz Związku Zawodowego Pracowników Przemysłu Włókienniczego „Praca Polska” w Łodzi (w 1926), którego był honorowym prezesem. Był także pierwszym prezesem w historii Oddziału Łódzkiego Polskiego Towarzystwa Chemicznego. Publikował artykuły o syntezie barwników we francuskiej prasie fachowej. Pełnił mandat senatora Chrześcijańskiego Związku Jedności Narodowej I kadencji z województwa łódzkiego. Należał do Klubu Parlamentarnego Związku Ludowo-Narodowego. Zasiadał w Komisji Skarbowo-Budżetowej.
Jest pochowany na cmentarzu Powązkowskim (kwatera 176-6-23/24).

</doc>
<doc id="4806704" url="https://pl.wikipedia.org/wiki?curid=4806704" title="Martin Klein (zapaśnik)">
Martin Klein (zapaśnik)

Martin Klein (ur. 12 września 1884 w Tarvastu, zm. 11 lutego 1947 tamże) – estoński zapaśnik. W barwach Rosji srebrny medalista olimpijski ze Sztokholmu.
Zawody w 1912 były jego jedynymi igrzyskami olimpijskimi. W turnieju wagi średniej w stylu klasycznym na dotarł do rundy finałowej. W pierwszym spotkaniu tej rundy walczył z Finem Alfredem Asikainenem. Walka trwała 11 godzin i 40 minut i przeszła do historii jako najdłuższa walka zapaśnicza wszech czasów. Trzeba zaznaczyć, że walka odbyła się na zewnątrz, w pełnym słońcu. Klein wygrał i ostatecznie zdobył srebrny medal. Był to pierwszy medal olimpijski wywalczony przez Estończyka. W 1913 był czwarty na mistrzostwach świata.

</doc>
<doc id="4806709" url="https://pl.wikipedia.org/wiki?curid=4806709" title="Jacek Bocheński (wicewojewoda)">
Jacek Bocheński (wicewojewoda)

Jacek Gabriel Bocheński (ur. 24 marca 1945 w Lublinie) – polski architekt, urbanista i urzędnik, w latach 1993–1994 wicewojewoda elbląski.
Życiorys.
Z zawodu architekt i urbanista, ukończył studia magisterskie z architektury. Od 1969 pracował w Elblągu, gdzie zajmował się gospodarką przestrzenną. W latach 80. był pełnomocnikiem prezydenta Elbląga ds. odbudowy Starego Miasta. Stworzył około 60 planów zagospodarowania przestrzennego, w tym dla terenów zabytkowych. Działał w regionalnych władzach Towarzystwa Urbanistów Polskich. Prowadził także zajęcia na elbląskich uczelniach z planowania i gospodarki przestrzennej.
Od 1993 do 1994 pełnił funkcję wicewojewody elbląskiego. W 1998 kandydował z listy Akcji Wyborczej Solidarność do sejmiku warmińsko-mazurskiego. Od 2000 do 2002 pozostawał pełnomocnikiem ds. Żuław przy województwach pomorskim i warmińsko-mazurskim. Później był kierownikiem referatu w Wydziale Architektury Urzędu Miejskiego w Elblągu i szefem Miejskiego Biura Urbanistycznego.

</doc>
<doc id="4806711" url="https://pl.wikipedia.org/wiki?curid=4806711" title="Alicja Habsburg">
Alicja Habsburg

Alicja Elżbieta Habsburg, z domu Ankarcrona, "primo voto" Badeni (ur. 18 grudnia 1889 w Hölö, zm. 26 listopada 1985 w Sztokholmie) – szwedzka arystokratka, uczestniczka polskiej konspiracji w czasie II wojny światowej.
Życiorys.
Alicja Elżbieta Ankarcrona pochodziła ze starej rodziny szwedzkiej spokrewnionej z rodem królewskim. Była wnuczką Wiktora (wielki łowczy) oraz córką Oskara (adiutant króla Oskara II) i Elżbiety z domu Carleson. Pierwszego męża hrabiego Ludwika Badeniego poznała w 1911 w Sztokholmie, gdzie był posłem C. K. monarchii. Pobrali się 21 listopada tego samego roku w rzymskokatolickim kościele św. Eugenii w Sztokholmie, a ślubu udzielił im bp Albert Bitter. 
Tuż po ślubie oboje opuścili Szwecję. Początkowo przeprowadzili się do Buska w dzisiejszej Ukrainie, gdzie była siedziba rodu jej męża. Następnie Alicja przeniosła się do Brukseli, gdzie jej mąż sprawował funkcję dyplomatyczną. W 1912 urodził się tam jej syn Kazimierz szerzej znany jako dominikanin Joachim Badeni. Wkrótce po narodzinach syna jej mąż zaczął cierpieć na chorobę umysłową, która zakończyła się umieszczeniem go w sanatorium psychiatrycznym. Ludwik Badeni zmarł w 1916. Wcześniej Alicja przeprowadziła się do Wiednia. Jesienią 1915 poznała Karola Olbrachta Habsburga; prędko zawiązuje się między nimi romans. Z początkiem 1920 udała się po raz pierwszy do Żywca, gdzie przyjęła oficjalne zaręczyny Karola. W listopadzie 1920 wyszła za niego za mąż. W Żywcu, gdzie zamieszkali, urodziło im się czworo dzieci: Karol Stefan (ur. 1921), Maria Krystyna (ur. 1923), Renata Maria (ur. 1931) i Olbracht Maksymilian, który zmarł w wieku dwóch lat.
We wrześniu 1939 żywiecka siedziba Habsburgów została zajęta przez Gestapo. Karol Olbracht został aresztowany i uwięziony. Zarówno on jak i Alicja nie zgodzili się na podpisanie Volksklisty, która umożliwiłaby utrzymanie choćby częściowej kontroli nad majątkiem rodzinnym. Alicji początkowo pozostawiono do dyspozycji dwa pomieszczenia pałacu, a następnie, w lecie 1940, wraz z córkami zostały przetransportowane do Wisły. Jeszcze w Żywcu rozpoczęła współpracę z ZWZ, gdzie po zaprzysiężeniu otrzymała pseudonim „Alicja” i zajmowała się nasłuchem radiowym oraz przenoszeniem korespondencji. Opracowywała również materiały do biuletynów, a jej znajomość kilku języków obcych wykorzystywano do tłumaczenia komunikatów radiowych. Za te działania otrzymała w 1946 Krzyż Walecznych. Uruchomiwszy sieć przedwojennych koneksji, zdołała doprowadzić do zwolnienia skatowanego przez Niemców męża i jego przyjazdu do Wisły.
W 1942 została wraz z rodziną przewieziona do Straussberg koło Weimaru na roboty przymusowe. W kwietniu 1945, po wyzwoleniu przez aliantów, znalazła się czasowo w obozie dla dipisów. Po wydostaniu się zeń wyjechała początkowo do Polski, a następnie do Szwecji. 
Po wojnie wraz ze schorowanym mężem próbowała odzyskać chociaż część majątku żywieckiego. Kiedy to się nie udało, w 1951 na stałe wyjechali wraz z dziećmi do Szwecji, gdzie Karol zmarł w 1951. W 1963 na wniosek gen. Tadeusza Bora-Komorowskiego odebrała Honorową Odznakę za działalność w AK. (nr 3056). W latach 60. zajmowała się pisaniem pamiętników, poświęconych głównie wspomnieniom z czasów przedwojennych. W 1973 wydała w Sztokholmie swoje wspomnienia zatytułowanie "Księżna-partyzant".
Córka Renata wyszła za mąż w 1957 za hiszpańskiego dyplomatę Eduarda de Zulueta y Dato (1924 - 2020) i zamieszkała w Hiszpanii. Córka Maria Krystyna odzyskała polskie obywatelstwo w 1993 i zamieszkała w domu rodzinnym w Żywcu. Alicja Habsburg spędziła ostatnie dni życia w domu opieki w Sztokholmie, gdzie zmarła i została pochowana w 1985. 
W 2022 została pośmiertnie odznaczona Krzyżem Komandorskim Orderu Zasługi Rzeczypospolitej Polskiej.
Upamiętnienie.
W 2012 odsłonięto ławeczkę Alicji Habsburg w Żywcu.

</doc>
<doc id="4806715" url="https://pl.wikipedia.org/wiki?curid=4806715" title="Alicja Ankarcrona">
Alicja Ankarcrona



</doc>
<doc id="4806720" url="https://pl.wikipedia.org/wiki?curid=4806720" title="Við Stórá">
Við Stórá

Við Stórá – stadion piłkarski w Trongisvágur niedaleko Tvøroyri, na Wyspach Owczych. Został otwarty 29 kwietnia 2012 roku. Pojemność obiektu wynosi 1600 widzów, z czego 324 miejsca są siedzące. Swoje spotkania rozgrywają na nim piłkarze klubu TB Tvøroyri.
Do końca sezonu 2010 klub TB Tvøroyri rozgrywał swoje mecze na stadionie Sevmýri w Tvøroyri. Obiekt ten nie spełniał już jednak wymogów stawianych przez Związek Piłkarski Wysp Owczych i w sezonie 2011 zespół TB Tvøroyri przeniósł się na stadion Á Skørðunum w Hvalbie. 17 listopada 2011 roku rozpoczęła się budowa nowego stadionu w Trongisvágur, Við Stórá. Dwa pierwsze mecze sezonu 2012, w którym TB Tvøroyri powrócił do najwyższej klasy rozgrywkowej, zespół rozegrał na obiekcie Á Eiðinum w Vágur. Nowy stadion został zainaugurowany dwa tygodnie przed obchodami 120-lecia klubu, 29 kwietnia 2012 roku (wówczas to gospodarze pokonali w spotkaniu ligowym ÍF Fuglafjørður 1:0). W sezonach 2017 i 2018 gospodarzem obiektu był klub TB/FC Suðuroy/Royn, powstały w wyniku fuzji trzech klubów piłkarskich z wyspy Suðuroy, TB Tvøroyri, FC Suðuroy i Royn Hvalba. Po sezonie 2018 doszło jednak do rozwiązania fuzji i odtworzenia TB Tvøroyri, który ponownie został gospodarzem areny.

</doc>
<doc id="4806721" url="https://pl.wikipedia.org/wiki?curid=4806721" title="Ikkō-shū">
Ikkō-shū

Ikkō-shū ((jap. 一向 宗) – niewielki, wojowniczo nastawiony odłam buddyjskiej szkoły Jōdo-shinshū, działający w feudalnej Japonii w XV i XVI w. Powszechnie znany jako tzw. szkoła jednomyślna.
Założenie.
Pierwotnie zwolennicy Ikkō-shū byli luźną grupą wyznawców i propagatorów sfery Czystej Krainy, którą zdefiniował w XV w. Ikkō Shunjō. Był on praktykiem szkoły Jōdo-shū, ale w momencie gdy rozpoczęły się prześladowania buddystów praktykujących Nenbutsu (japońska forma praktyki Nianfo), różnice pomiędzy szkołami zaczęły schodzić na dalszy plan, nie odgrywając już kluczowej roli w rozróżnianiu poszczególnych z nich. Wierni wyznawcy doktryny Ikkō-shū szukali oparcia w silniejszych ruchach i zdecydowali się na powrót do szkoły Jōdo Shinshū. Z czasem nazwa Ikkō-shū stała się synonimem szkoły Jōdo-shinshū.
W 2. poł. XV w. rozróżnienia pomiędzy obydwoma doktrynami próbował dokonać Rennyo, przełożony mnichów w szkole Hongan-ji. Interpretował on znaczenie słowa "ikko" ("jednomyślność"), jako termin pozytywny. Jednocześnie, jako wyznawca Jōdo-shinshū, dystansował się od wojowniczych aspektów ideologii sekty Ikkō-shū, uznając je za antynomizm. W zachowanych listach pasterskich zwanych Ofumi lub Gobunsho, Rennyo sprzeciwiał się równaniu sekty Ikkō-shū z Jōdo-shinshū: "Ustalono z całą pewnością, że nasz Założyciel (Shinran - przyp. aut.) nie nazwał specjalnie naszej szkoły "Ikkō-shū". Zasadniczo ludzie nazywają nas tak, dlatego że polegamy wyłącznie na Amitabha Buddzie... Jednak Założyciel nazwał tę sektę "Jōdo Shinshū". Dlatego musicie zrozumieć, że my z naszej sekty nie powstaliśmy w żaden sposób jako "Sekta Jednomyślna", ani nie nazwaliśmy jej tak".
Konsekwencje działalności.
W kraju podzielonym pomiędzy zwalczających się i rywalizujących daimyō, rosły niepokoje społeczne. Część ludności zaczęła kwestionować zasadność istnienia systemu feudalnego, kojarzonego ze słabą władzą, wyzyskiem i nadmiernym uprzywilejowaniem kasty samurajów. Ideologia Ikkō-shū stała się więc atrakcyjna dla skłonnych do rewolty grup społecznych takich jak chłopi, drobni kupcy i rzemieślnicy, a nawet wśród pomniejszych rodów samurajskich. Popularnością cieszyła się także wśród buddyjskich mnichów-wojowników, zwanych sōhei. Szczególnie silne wpływy uzyskała w prowincji Echizen w środkowej Japonii. Od połowy XV w. wyznawcy Ikkō-shū rozpoczęli organizowanie powstań i wystąpień antyfeudalnych, które przeszły do historii pod zbiorczą nazwą powstań Ikkō-ikki. Pod koniec XV w. ruch Ikkō-shū przybrał na znaczeniu, czego przejawem było wybudowanie świątyni-fortecy Ishiyama Hongan-ji w 1499 oraz wielkiego kompleksu militarnego Nagashima, który powstał w latach 1550-1560. W 2. poł. XVI w. przeciwko ruchowi występowali najznaczniejsi samurajowie: Nobunaga Oda, który doprowadził do zdobycia i zniszczenia obydwu fortec (w 1574 i 1580) oraz Hideyoshi Toyotomi, który na zgliszczach Ishiyamy Hongan-ji wzniósł swój zamek Ōsaka.
Ocaleli z pogromów wyznawcy Ikkō-shū zeszli ze swoim kultem do podziemia. Ta ukryta forma buddyjskich praktyk otrzymała nazwę Kakure nenbutsu. Już we wcześniejszych latach zdarzało się, że wyznawcy musieli ukrywać swoje przekonania religijne i modlić się w oddalonych świątyniach, gdzie prawo było liberalniejsze. Po złamaniu potęgi sekty przez Odę i Toyotomiego, tajne organizacje członków Ikkō-shū stały się znacznie liczniejsze. W ukryciu funkcjonowały one aż do restauracji Meiji w 1868, kiedy to ogłoszono deklarację o wolności wyznania. Ostatnie tajne grupy Kakure nenbutsu przetrwały jednak aż do 1999.

</doc>
<doc id="4806724" url="https://pl.wikipedia.org/wiki?curid=4806724" title="Olimpia Breza">
Olimpia Breza

Olimpia Breza (ur. 14 lutego 2002) – polska lekkoatletka specjalizująca się w biegach długich.
W 2019 roku triumfowała w biegu na 3000 metrów w trakcie olimpijskiego festiwalu młodzieży Europy w Baku. Podczas tego samego sezonu, bez sukcesów, reprezentowała Polskę na mistrzostwach świata w biegach przełajowych oraz mistrzostwach Europy w tej specjalności.
Medalistka ogólnopolskiej olimpiady młodzieży i reprezentantka kraju w meczach międzypaństwowych.
Rekordy życiowe: 
bieg na 3000 metrów (stadion) – 9:19,15 (22 maja 2021, Gdańsk) 
bieg na 3000 metrów (hala) – 9:36,76 (16 lutego 2020, Toruń) 
bieg na 2000 metrów (hala) – 6:06,22 (10 lutego 2019, Toruń), halowy rekord Polski U18

</doc>
<doc id="4806734" url="https://pl.wikipedia.org/wiki?curid=4806734" title="Janis Svens Griva">
Janis Svens Griva



</doc>
<doc id="4806737" url="https://pl.wikipedia.org/wiki?curid=4806737" title="Paraskevas Batzavalis">
Paraskevas Batzavalis



</doc>
<doc id="4806739" url="https://pl.wikipedia.org/wiki?curid=4806739" title="Flagi gmin w województwie świętokrzyskim">
Flagi gmin w województwie świętokrzyskim

Flagi gmin w województwie świętokrzyskim – lista symboli gminnych w postaci flagi, obowiązujących w województwie świętokrzyskim.
Zgodnie z definicją, flaga to płat tkaniny określonego kształtu, barwy i znaczenia, przymocowywany do drzewca lub masztu. Może on również zawierać herb lub godło danej jednostki administracyjnej. W Polsce jednostki terytorialne (rady gmin, miast i powiatów) mogą ustanawiać flagi zgodnie z „Ustawą z dnia 21 grudnia 1978 o odznakach i mundurach”. W pierwotnej wersji pozwalała ona jednostkom terytorialnym jedynie na ustanawianie herbów. Mimo to wiele miast i gmin, w tym w województwie świętokrzyskim, podejmowało uchwały i używało flagi jako swojego symbolu. Dopiero „Ustawa z dnia 29 grudnia 1998 o zmianie niektórych ustaw w związku z wdrożeniem reformy ustrojowej państwa” oficjalnie potwierdziła prawo województw, powiatów i gmin do ustanawiania tego symbolu jednostki terytorialnej.
W w województwie świętokrzyskim swoją flagę posiadało 46 ze 102 gmin. Symbol ten, od 2001 (ze zmianą w 2013), ma ustanowione samo województwo.

</doc>
<doc id="4806742" url="https://pl.wikipedia.org/wiki?curid=4806742" title="Carry On Wayward Son">
Carry On Wayward Son

Carry On Wayward Son – singiel napisany przez Kerry’ego Livgrena i nagrany przez zespół Kansas na potrzeby albumu "Leftoverture" z 1976 roku. W 1977 roku piosenka osiągnęła 11. miejsce na amerykańskiej liście przebojów "Billboard" Hot 100, stając się pierwszym utworem zespołu, który zajął miejsce w pierwszej 20 tego zestawienia. Piosenka otrzymała certyfikat złotej płyty od RIAA 18 grudnia 1990 r.
Podsumowanie.
7-calowy singiel uzyskał złoty certyfikat RIAA. Wersja z singla jest znacznie krótszą wersją utworu, zredagowaną do 3:26, jest również jedynym singlem zespołu na liście przebojów w Wielkiej Brytanii, osiągając tam 51 pozycję. Wszystkie początkowe wydania singla zawierały na stronie B utwór „Questions of My Childhood”. Piosenka została później ponownie wydana na wszystkich kompilacjach (z wyjątkiem "Works in Progress") i wszystkich albumach koncertowych Kansas.
Utwór został umieszczony na 96. miejscu listy 100 najlepszych utworów hard rocka kanału VH1.
W innych mediach.
Utwór „Carry On Wayward Son” jest uważany za nieoficjalną piosenkę przewodnią serialu "Nie z tego świata". Jest odtwarzany podczas podsumowania przed finałem każdego sezonu serialu, z wyjątkiem pierwszego sezonu, w którym był odtwarzany podczas podsumowania przedostatniego odcinka.

</doc>
<doc id="4806743" url="https://pl.wikipedia.org/wiki?curid=4806743" title="Martin Klein">
Martin Klein



</doc>
<doc id="4806748" url="https://pl.wikipedia.org/wiki?curid=4806748" title="Zespół Szkół Powiatowych im. mjra Henryka Sucharskiego w Przasnyszu">
Zespół Szkół Powiatowych im. mjra Henryka Sucharskiego w Przasnyszu

Zespół Szkół Powiatowych im. mjra Henryka Sucharskiego w Przasnyszu – placówka oświatowa powstała w 1924 r. jako Publiczna Szkoła Dokształcająca Zawodowa w Przasnyszu. Przeobrażała się na przestrzeni ponad 90-lat, obecnie usytuowana jest przy ulicy Mazowieckiej 25.
Historia.
Geneza.
W latach międzywojennych w Przasnyszu działały dwie szkoły zawodowe. W 1923 r. powstała Sejmikowa Szkoła Rolnicza w Rudzie i Publiczna Szkoła Dokształcająca Zawodowa (1924), której kierownikiem był Feliks Otłowski. W szkole zawodowej były 4 klasy, szkoła trzyletnia o rozszerzonym programie klasy 7. Zajęcia odbywały się w budynku Szkoły Podstawowej nr 1, pięć razy w tygodniu w godzinach popołudniowych. Przysposobienie obronne prowadził por. Michał Poszepczyński z 13 Pułku Piechoty. Dyrektorami w Szkole Rolniczej byli: Edmund Opolski, a pod koniec lat 30. Marian Arct. Szkoły istniały do wybuchu II wojny światowej.
Szkoła w latach 1948–2000.
1 września 1948 r. zorganizowano w Przasnyszu Publiczną Szkołę Średnią Zawodową. Dyrektorem został Jan Bukowski, który pełnił jednocześnie funkcję kierownika szkoły podstawowej. Połączenie to zapewniało szkole bazę materialną oraz kadrę nauczycielską. Zajęcia odbywały się po południu. 1 września 1951 r. obowiązki dyrektora powierzyła dyrekcja Okręgowego Szkolnictwa Zawodowego w Warszawie Stanisławowi Jelińskiemu. Szkoła otrzymała pomieszczenia w budynku Szkół Ogólnokształcących przy ulicy Żymierskiego ("dzisiaj św. Stanisława Kostki"). Nauka zawodu odbywała się od 1950 r. w prywatnym warsztacie mechanicznym. W 1950 r. powstała Zasadnicza Szkoła Zawodowa (72) i liczyła jeden oddział. Zatrudnionych było 9 nauczycieli. W 1951 r. szkoła przeszła reorganizację przyjmując nazwę Zasadnicza Szkoła Metalowa. Powstała klasa o specjalności ślusarskiej. W 1959 r. wybudowano dla potrzeb szkoły pawilon przy ul. H. Sawickiej (obecnie Marszałka Piłsudskiego – dziś już nieistniejący). W 1960 r. zatrudnionych było 20 nauczycieli i jeden lekarz, który uczył higieny. W 1962 r. rozpoczęła się budowa nowej szkoły wraz z internatem i warsztatami przy ulicy Mazowieckiej. Budynki były oddane do użytku w latach 1963–1965. W roku 1963 powstało Technikum Mechaniczne (112) w specjalnościach: budowa i naprawa maszyn rolniczych, urządzeń mechanizacji rolnictwa, maszyny i urządzenia rolnicze oraz kierunek obróbka skrawaniem otwarty w 1969 r. Dwa lata później powstało technikum mechaniczne na podbudowie zasadniczej szkoły zawodowej.
W roku 1972 szkoła otrzymała nazwę Zespół Szkół Zawodowych. Powstały nowe kierunki nauczania w: Technikum Mechanicznym, Liceum Zawodowym, Technikum Ekonomicznym, Liceum Ekonomicznym, Zasadniczej Szkole Handlowej, Zaocznym Technikum Mechanicznym, Technikum Rolniczym. W 1977 r. szkole nadano imię mjr. Henryka Sucharskiego, wręczono Szkole sztandar, a dzień 12 listopada ("urodziny mjr Sucharskiego"), obchodzony został i jest jako – Dzień Patrona Szkoły. W latach siedemdziesiątych nastąpiła dalsza rozbudowa budynku szkolnego: dobudowano skrzydło z dodatkowymi salami lekcyjnymi, a następnie pomieszczenie na bibliotekę i czytelnię. Rozbudowano internat, unowocześniono klasopracownie i bibliotekę szkolną.
Szkoła w latach 2000–2015.
W roku 2000 oddano do użytku nowy budynek szkoły przy ulicy Sadowej, a w 2001 r. nowoczesną halę sportową. W roku 2002 nastąpiła reorganizacja szkoły. Zespół Szkół Zawodowych im. mjra Henryka Sucharskiego został przekształcony w Zespół Szkół Ponadgimnazjalnych im. mjra Henryka Sucharskiego. W skład ZSP weszły szkoły: 4 letnie technikum, 3 letnie liceum ogólnokształcące, 3 letnie liceum profilowane, 2 i 3 letnie Zasadnicze Szkoły Zawodowe. Organem prowadzącym zostało Starostwo Powiatowe w Przasnyszu. Szkoła otrzymała nowy sztandar. W 2004 r. w szkole uczyło się 1400 uczniów, w 2014 r. 967 uczniów. Kadrę nauczycielską stanowiło 93 nauczycieli. Szkoła stwarzała i stwarza możliwości realizacji zainteresowań i wszechstronnego rozwoju uczniów. Rokrocznie kilkoro uczniów ZSP zostaje stypendystami Prezesa Rady Ministrów RP. Szkoła dysponuje obiektami sportowymi: boiska, sala gimnastyczna, siłownie i nowoczesna hala sportowa. Posiada cztery pracownie komputerowe z dostępem do internetu, ma Szkolne Centrum Multimedialne. Zespół Szkół Ponadgimnazjalnych współpracuje z Centrum Kształcenia Praktycznego, gdzie odbywają się szkolenia praktyczne młodzieży.
W dniach 27–28 września 2014 r. w Zespole Szkół Ponadgimnazjalnych odbyła się uroczystość z okazji 90-lecia szkolnictwa zawodowego w Przasnyszu i 50-lecia powstania Technikum Mechanicznego. Uroczystości odbyły się na obiektach Szkoły oraz w klasztorze ojców pasjonistów w Przasnyszu, gdzie odsłonięto tablicę pamiątkową poświęconą pamięci zmarłych pracowników i nauczycieli Szkoły.
Szkoła w latach 2015–2022.
W 2017 r. szkoła zmieniła nazwę na Zespół Szkół Powiatowych im. mjra Henryka Sucharskiego w Przasnyszu. W skład Zespołu Szkół Powiatowych przy ul. Mazowieckiej i Sadowej wchodzą następujące szkoły: "II Liceum Ogólnokształcące, Technikum, Szkoła Branżowa I stopnia, Liceum Ogólnokształcące dla Dorosłych, prowadzone są kwalifikacyjne kursy zawodowe". Zajęcia praktyczne odbywają się w warsztatach szkolnych przy ulicy Gdańskiej 1. W 2019 r. w szkole zatrudnionych było 83 nauczycieli, pedagog szkolny i 20 pracowników obsługi. 
W roku szkolnym 2020/2021 do użytku został oddana hala sportowa z płytą sztucznego lodowiska oraz hotelowa część internatu. Dyrektorem ZSP do 2021 był Andrzej Brocki. Obecnie dyrektorem jest Paweł Stanisław Szczepkowski. W sierpniu 2022 r. rozpoczęła się budowa kompleksu otwartych basenów na terenie szkoły przy ulicy Mazowieckiej. W 2023 r. Szkoła będzie obchodzić 100-lecie szkolnictwa zawodowego w Przasnyszu i 60-lecie powstania Technikum Mechanicznego.
Charakterystyka szkoły.
Infrastruktura.
Zespół Szkół w Przasnyszu mieści się na 6,49 ha gruntów przy trzech obiektach: ul. Mazowieckiej, ul. Sadowej, ul. Gdańskiej.
Zabudowa szkoły.
W skład zabudowy Zespołu Szkół wchodzą:
Biblioteka.
W 1959 r. zafunkcjonowała biblioteka szkolna przy ulicy H. Sawickiej ("obecnie J. Piłsudskiego"). W 1964 r. została przeniesiona do budynku szkolnego przy ulicy Mazowieckiej. W 1974 r. otrzymała duży lokal z wydzieloną czytelnią. W roku 2001 Małgorzata Sobiesiak zainicjowała proces przekształcenia biblioteki w szkolne centrum informacji, gdzie powstał projekt komputeryzacji książnicy. Biblioteka została wyposażona w komputery nowej generacji o programach multimedialnych, bierze aktywny udział w wielu przedsięwzięciach kulturalnych, wydarzeniach historycznych, projektach regionalnych, organizowane były obozy wędrowne, wakacyjne ochotnicze hufce pracy, akcje wolontariatu, krwiodawstwa czy pomoc w organizacji i udział WOŚP.
Internat szkolny.
Budowę internatu szkolnego rozpoczęto w 1962 r. Wcześniej młodzież zamieszkiwała przy ulicy Mławskiej, a od 1953 r. przy ulicach Świerczewo i Słowackiego. W 1963 r. w koszarach 64 Pułku Szkolnego w Przasnyszu zakwaterowano chłopców i nauczycieli. W grudniu 1963 r. oddano do użytku nowy budynek internatu przy ulicy Mazowieckiej 25. Kierownikiem internatu został "Zdzisław Pasymowski". W latach 1963–1987 w internacie było 48 pokoi sypialnych, w latach 1992–1998 było 270 miejsc noclegowych, a w 2002 r. mieszkało w placówce 200 osób. W 2014 r. został przeprowadzony remont obiektu.
Warsztaty szkolne.
W roku 1965 oddano do użytku nowo wybudowany obiekt warsztatów szkolnych przy ulicy Mazowieckiej. Naukę praktyczną zawodu uczyło 19 nauczycieli. W 1993 r. szkoła pozyskała obiekt do remontu i modernizacji po byłej stacji obsługi samochodów przy ulicy Gdańskiej 1. W 2003 r. warsztaty szkolne zostały przekształcone w Centrum Kształcenia Praktycznego, pierwszym kierownikiem został Andrzej Brocki.
Ośrodek wypoczynkowy „Muszaki”.
W roku 1972 zafunkcjonował przy Szkole ośrodek wypoczynkowy „Muszaki” w Zawadach koło Janowa. Był usytuowany w bezpośrednim sąsiedztwie ośrodka pracowników służby zdrowia – „Leśny Poranek”. W roku 1989 było wybudowanych 13 domków kempingowych mieszkalnych, świetlica, magazyn, umywalnia i sanitariaty. Ośrodek „Muszaki” ostatecznie został zlikwidowany w 2006 r.
Skład ZSP.
Wyposażenie ZSP.
Zespół Szkół dysponuje: 35 salami lekcyjnymi, 5 salami komputerowymi, biblioteką, czytelnią, świetlicą, centrum multimedialnym, 4 pracowniami komputerowymi, 2 salami gimnastycznymi, gabinetem profilaktyki zdrowotnej, boiskiem wielofunkcyjnym. W 2009 r. przy ulicy Sadowej oddano do użytku kompleks sportowy Orlik 2012.
W 2013 r. obiekt przy ulicy Gdańskiej, gdzie odbywają się zajęcia warsztatowe został wyremontowany i dysponuje: 2 pracownie diagnostyki pojazdów samochodowych, 3 pracownie gastronomiczne, 2 pracownie naprawy pojazdów samochodowych, pracownia obróbki ręcznej, pracownia elektrotechniki i elektroniki samochodowej oraz pracownia obróbki maszynowej.
Komitety opiekuńcze szkoły.
Komitetem opiekuńczym szkoły były:
Sport szkolny.
Działalność sportu szkolnego.
Na zajęciach WF-u pod kierunkiem nauczycieli kształtowały się charaktery sportowców szkoły. Na przestrzeni wielu lat byli widoczni na arenach krajowych, wojewódzkich i powiatowych. W latach 60/70 XX wieku aktywnie działali nauczyciele WF-u Zygfryd Wasilewski i Tadeusz Wiśnik w rozbudowie infrastruktury sportowej, w pozyskaniu sprzętu sportowego. W 1976 r. powstał Szkolny Klub Sportowy „Amator”. Zrzeszał nauczycieli i młodzież szkolną. Szkoła dzięki nauczycielom-trenerom oraz dyrekcji odnotowała wiele sukcesów w następujących dyscyplinach sportu:
Wybrane sukcesy.
Na przestrzeni lat uczniowie Szkoły odnieśli wiele sukcesów sportowych, w tym między innymi:
Osoby związane ze Szkołą.
Z Zespołem Szkół Zawodowych/Ponadgimnazjalnych/Powiatowych było i jest związanych wiele osób. Między innymi byli to i są:

</doc>
<doc id="4806755" url="https://pl.wikipedia.org/wiki?curid=4806755" title="Kombinacja norweska na Mistrzostwach Świata w Narciarstwie Klasycznym 2019 – Gundersen HS130/10 km">
Kombinacja norweska na Mistrzostwach Świata w Narciarstwie Klasycznym 2019 – Gundersen HS130/10 km

Gundersen HS130/10 km – jedna z konkurencji rozgrywanych w ramach kombinacji norweskiej na Mistrzostwach Świata w Narciarstwie Klasycznym 2019. Skoki na skoczni Bergisel o punkcie HS130 oraz bieg na 10 km odbyły się 22 lutego 2019 w austriackim Seefeld. Tytułu z poprzednich mistrzostw nie obronił Niemiec Johannes Rydzek, tym razem triumfował jego rodak Eric Frenzel.

</doc>
<doc id="4806759" url="https://pl.wikipedia.org/wiki?curid=4806759" title="Shackelia Jackson">
Shackelia Jackson

Shackelia Jackson (ur. 27 września 1982 w Kingston) – jamajska działaczka na rzecz praw człowieka, która prowadzi kampanię na rzecz zmian w wymiarze sprawiedliwości tego kraju od 2014 roku. Wtedy to jeden z miejscowych policjantów zabił jej brata. 
Zabójstwo Nakiei Jacksona.
Brat Shackelii Jackson, Nakiea, został zastrzelony w 2014 przez funkcjonariuszy jamajskiej policji w ich rodzinnym mieście, Kingston. 
Nakiea pracował w restauracji, miał 29 lat. Był znany w Orange Villa (na przedmieściach Kingston) ze swoich umiejętności kulinarnych. Rankiem 20 stycznia 2014 świadkowie widzieli, jak Nakiea przygotowywał lunch – smażonego kurczaka na zamówienie lokalnego oddziału Narodowego Banku Krwi. Widzieli też moment, kiedy jeden z funkcjonariuszy policji wszedł do środka i strzelił do niego dwa razy. Później został wywleczony za nogi na zewnątrz i pozostawiony na chodniku. Po chwili wrzucono go na tył radiowozu i zabrano do szpitala, gdzie zmarł. Sekcja zwłok wykazała, że śmierć nastąpiła na skutek dwóch ran postrzałowych. 
Kiedy padły strzały, siostra Nakiei, Shackelia, słyszała ludzi krzyczących jego imię przed jej domem i pobiegła zobaczyć co się stało. Najpierw stwierdziła, że wszystko wygląda normalnie, jednak niedługo potem zauważyła jeden z kapci Nakiei na podłodze i ślady krwi. „Moje serce przestało bić. Moje życie zatrzymało się tego dnia” – wspominała. Po tym, co zobaczyła, wyszła i zamknęła drzwi, by pozostawić miejsce zbrodni w nienaruszonym stanie. 
Policja tłumaczyła później, że w okolicy dokonano rozboju, a funkcjonariusze próbowali zatrzymać mężczyznę, który celował do nich z broni palnej. Poszukiwano „wyglądającego na rastafarianina” mężczyzny z dredami. Nakiea pasował do tego opisu. Policja poinformowała, że zabezpieczono pistolet 9 mm. Jednakże świadkowie stwierdzili, że Nakiea był nieuzbrojony w momencie, gdy do niego strzelono. 
Sprawa przeciwko policjantowi, który zastrzelił Nakieę, została umorzona w lipcu 2016. Jeden z kluczowych świadków odmówił stawienia się w sądzie. Według Amnesty International przestraszył się tego, co mogłoby się stać w późniejszym czasie (po jego zeznaniach). Rodzina Jacksonów złożyła apelację od tej decyzji. 
Shackelia Jackson powiedziała później: 
 Od 2000 roku, próbując walczyć z wysokim wskaźnikiem przestępczości w kraju (za pomocą tak zwanego „twardego podejścia”), policja na Jamajce zabiła prawdopodobnie ponad 3000 osób - głównie młodych mężczyzn. W 2017 liczba osób zabitych z rąk jamajskich funkcjonariuszy organów ścigania wynosiła 168 osób (trzy osoby tygodniowo) w liczącym 2,8 miliona osób narodzie. 
Kampania.
Od śmierci Nakiei Shackelia była aktywną działaczką na rzecz reformy policji i wymiaru sprawiedliwości na Jamajce. Koncentrowała się szczególnie na młodych mężczyznach z dzielnic śródmiejskich o niskich dochodach. Opowiadała się za zmianami w sposobie rozpatrywania spraw o przestępstwa w jamajskich sądach i zmianie sposobu traktowania funkcjonariuszy policji oskarżonych o przestępstwo: 
Jackson stwierdziła również:
 Hannah Chapman w The Northern Echo z kolei napisała: 
 Na podstawie. 
 W styczniu 2018 Jackson na łamach gazety Huffington Post powiedziała, że otrzymała ponad 6000 listów, tweetów i e-maili od osób z całej Wielkiej Brytanii, które popierają jej działalność w ramach kampanii "Write for Rights" prowadzonej przez Amnesty International. 

</doc>
<doc id="4806760" url="https://pl.wikipedia.org/wiki?curid=4806760" title="Agnieszka Przemyślidka (ur. 1305)">
Agnieszka Przemyślidka (ur. 1305)



</doc>
<doc id="4806762" url="https://pl.wikipedia.org/wiki?curid=4806762" title="Aesculap Chifa">
Aesculap Chifa

Aesculap Chifa – przedsiębiorstwo zajmujące się produkcją narzędzi medycznych zlokalizowane w Nowym Tomyślu.
Historia.
Przed II wojną światową w tym miejscu istniała niewielka wytwórnia siatek do lamp naftowych i gazowych, która od 1924 r. nosiła nazwę Fabryka Osłon Żarowych „Żar” S.A. Postępująca elektryfikacja sprawiła, że zatrudnienie przed wybuchem wojny spadło z kilkuset do ok. 70 pracowników.
Po 1945 r. podjęto tutaj produkcję narzędzi medycznych, na które było wówczas duże zapotrzebowanie. Do 1955 r. Fabryka Narzędzi Chirurgicznych CHIFA mieściła się w starym budynku dawnej wytwórni „Żar”, natomiast po zakończeniu drugiego etapu rozbudowy w latach 1974–1976 zakład przeniósł się do nowej siedziby. Rozbudowa przedsiębiorstwa i rozwój eksportu do krajów zachodnich to w dużej mierze zasługa ówczesnego dyrektora fabryki Jana Janusa.
W 1992 roku większość udziałów fabryki w ramach prywatyzacji nabył Aesculap AG, a kilka lat później po przejęciu Aesculapa przez B. Braun Melsungen AG zakład w Nowym Tomyślu stał się częścią tego międzynarodowego koncernu farmaceutycznego. Obecnie funkcjonuje pod nazwą Aesculap Chifa Sp. z o.o.
W 2018 r. utworzono w Nowym Tomyślu Centrum Usług Informatycznych dla koncernu B. Braun Melsungen AG.
Nagrody i wyróżnienia.
Wśród nagród i wyróżnień przyznanych firmie znalazły się m.in.:

</doc>
<doc id="4806787" url="https://pl.wikipedia.org/wiki?curid=4806787" title="Ilmar Kullam">
Ilmar Kullam

Ilmar Kullam (ur. 15 czerwca 1922, zm. 2 listopada 2011) – estoński koszykarz. W barwach ZSRR srebrny medalista olimpijski z Helsinek.
Przed rozpoczęciem treningów koszykarskich był piłkarzem. W czasie II wojny światowej został zmobilizowany do Armii Czerwonej, służył w batalionach roboczych. Występował w klubach w rodzinnego miasta oraz w Kalevie z Tallinna. Z reprezentacją ZSRR sięgał po srebro igrzysk olimpijskich w 1952 oraz był mistrzem Europy w 1947, 1951 i 1953. Po zakończeniu kariery zawodniczej został trenerem i odnosił sukcesy na poziomie Estońskiej SRR.

</doc>
<doc id="4806789" url="https://pl.wikipedia.org/wiki?curid=4806789" title="Plunderer">
Plunderer

 – shōnen-manga autorstwa Suu Minazuki, publikowana na łamach magazynu „Gekkan Shōnen Ace” od grudnia 2014 do kwietnia 2022. 
Na podstawie mangi powstała adaptacja w formie anime wyemitowana w 2020 roku.
W Polsce mangę wydaje Waneko.
Manga.
Suu Minazuki rozpoczęła publikację mangi w czasopiśmie „Gekkan Shōnen Ace” wydawnictwa Kadokawa Shoten 26 grudnia 2014. Ostatni rozdział ukazał się w tym magazynie 26 kwietnia 2022.
W Polsce mangę wydaje Waneko.

</doc>
<doc id="4806791" url="https://pl.wikipedia.org/wiki?curid=4806791" title="Puchar Portugalii w piłce siatkowej mężczyzn (2019/2020)">
Puchar Portugalii w piłce siatkowej mężczyzn (2019/2020)

Puchar Portugalii w piłce siatkowej mężczyzn 2019/2020 (port. Taça de Portugal de Voleibol Masculino 2019/2020) – 56. sezon rozgrywek o siatkarski Puchar Portugalii organizowany przez Portugalski Związek Piłki Siatkowej ("Federação Portuguesa de Voleibol"). Zainaugurowany został 2 listopada 2019 roku. Do rozgrywek zgłosiło się 25 drużyn grających w Campeonato Honda, II Divisão i III Divisão.
Rozgrywki składały się z fazy wstępnej, w ramach której odbyły się mecze rundy preeliminacyjnej i dwóch rund eliminacyjnych, oraz fazy głównej obejmującej 1/8 finału, ćwierćfinały i turniej finałowy. Turniej finałowy miał odbyć się w dniach 21-22 marca 2020 roku w Pavilhão Multiusos w Gondomarze.
12 marca 2020 roku ze względu na szerzenie się zakażeń wirusem SARS-CoV-2 Portugalski Związek Piłki Siatkowej zdecydował o odwołaniu turnieju finałowego w pierwotnym terminie. 28 kwietnia 2020 roku zarząd związku podjął ostateczną decyzję o zakończeniu rozgrywek o Puchar Portugalii bez wyłonienia jego zdobywcy.
System rozgrywek.
Rozgrywki o Puchar Portugalii w sezonie 2019/2020 składają się z fazy wstępnej i fazy głównej.
W fazie wstępnej uczestniczą wszystkie zgłoszone drużyny grające w II Divisão i III Divisão. Faza wstępna składa się z rundy preeliminacyjnej oraz dwóch rund eliminacyjnych. Przed każdą rundą odbywa się losowanie, które wyłania pary meczowe. W ramach każdej pary rozgrywane jest jedno spotkanie decydujące o awansie.
Faza wstępna składa się z 1/8 finału, ćwierćfinałów oraz turnieju finałowego, w ramach którego odbywają się półfinały i finał. Nie jest grany mecz o 3. miejsce. W 1/8 finału uczestniczą zwycięzcy drugiej rundy eliminacyjnej, drużyny z Campeonato Honda (I Divisão), a także przedstawiciele regionów autonomicznych Azorów i Madery (o ile takie drużyny nie znajdują się wśród drużyn zakwalifikowanych).
Przed 1/8 finału, ćwierćfinałami oraz turniejem finałowym odbywa się losowanie, w ramach którego wyłaniane są pary meczowe. W ramach pary meczowej we wszystkich rundach rozgrywane jest jedno spotkanie decydujące o awansie.

</doc>
<doc id="4806796" url="https://pl.wikipedia.org/wiki?curid=4806796" title="Puchar Portugalii w piłce siatkowej mężczyzn 2019/2020">
Puchar Portugalii w piłce siatkowej mężczyzn 2019/2020



</doc>
<doc id="4806806" url="https://pl.wikipedia.org/wiki?curid=4806806" title="Hisaki Nagamine">
Hisaki Nagamine

 – japoński kombinator norweski, a następnie skoczek narciarski. Czterokrotny uczestnik mistrzostw świata juniorów (2014–2017).
Przebieg kariery.
Kombinacja norweska.
Nagamine początkowo uprawiał kombinację norweską. W dyscyplinie tej czterokrotnie (lata 2014–2017) startował na mistrzostwach świata juniorów – indywidualnie najlepszy wynik zanotował w 2017, gdy był siódmy (Gundersen HS100/5 km), a drużynowo w 2015, gdy Japończycy zajęli 6. miejsce. W 2015 w rywalizacji indywidualnej na tej imprezie na krótszym dystansie po skoku zajmował 2. lokatę, jednak w biegu uzyskał dopiero 40. czas i uplasował się ostatecznie na 18. pozycji.
W marcu 2015 zadebiutował w Pucharze Kontynentalnym, plasując się na przełomie drugiej i trzeciej dziesiątki, zdobywając pierwsze punkty w słabo obsadzonych (we wszystkich trzech sklasyfikowano 29 zawodników) zawodach tego cyklu w Czajkowskim. W styczniu 2017 w Ruce zajął najwyższe w swojej karierze, 6. miejsce w zawodach tej rangi (Gundersen HS142/10 km) – po skoku prowadził, jednak w biegu uzyskał dopiero 39. czas (wolniej pobiegło tylko 2 rywali).
W lutym 2017 w Sapporo zadebiutował w Pucharze Świata, punktując w obu konkursach (Gundersen HS134/10 km) – w pierwszym był 21., a w drugim 23. W obu tych startach prowadził po skoku, jednak w biegu uzyskiwał dopiero 40. czas, wyprzedzając odpowiednio dwóch (pierwszy konkurs) i jednego rywala (drugi konkurs). Na przełomie września i października 2017 wystąpił w Letnim Grand Prix w Planicy (Gundersen HS139/10 km), gdzie zajął 43. i 28. miejsce. 3 lutego 2018 w Hakubie po raz trzeci w karierze wystąpił w Pucharze Świata (Gundersen HS134/10 km), ponownie punktując (był 25.).
Start w Pucharze Świata w Hakubie w lutym 2018 był jego ostatnim w zawodach pucharowych rangi FIS w kombinacji norweskiej, a jeszcze w marcu 2019 wystąpił w lokalnych zawodach w Sapporo.
Skoki narciarskie.
W oficjalnych zawodach międzynarodowych w skokach narciarskich rozgrywanych pod egidą FIS zadebiutował w lipcu 2019 w Szczyrku, zajmując lokaty w siódmej i piątej dziesiątce FIS Cupu. Pierwsze punkty tego cyklu zdobył w sierpniu 2019 w Râșnovie, zajmując dwukrotnie 25. miejsce. We wrześniu 2019 w tej samej miejscowości, w ramach letniej edycji cyklu, zadebiutował w Pucharze Kontynentalnym, plasując się na 41. pozycji. Pierwsze punkty tego cyklu zdobył w styczniu 2020 w Sapporo, gdzie był 28. i 29.

</doc>
<doc id="4806812" url="https://pl.wikipedia.org/wiki?curid=4806812" title="Vlastimil Tlustý">
Vlastimil Tlustý

Vlastimil Tlustý (ur. 19 września 1955 w m. Slaný) – czeski polityk i przedsiębiorca, deputowany, w latach 2006–2007 minister finansów.
Życiorys.
Ukończył studia na wydziale mechanicznym wyższej szkoły rolniczej VŠZ w Pradze. W 1983 uzyskał stopień kandydata nauk. Do końca lat 80. był pracownikiem naukowym na macierzystej uczelni. W drugiej połowie tej dekady należał do Komunistycznej Partii Czechosłowacji. Na początku lat 90. zajął się własną działalnością gospodarczą w zakresie doradztwa rolniczego. W 1991 wstąpił do Obywatelskiej Partii Demokratycznej (ODS). Od 1991 do 1992 pełnił funkcję wiceministra rolnictwa. W 1992 został wybrany na posła do Czeskiej Rady Narodowej, przekształconej w 1993 w Izbę Poselską. Uzyskiwał reelekcję w 1996, 1998, 2002 i 2006, sprawując mandat deputowanego do 2010. W latach 1998–2006 przewodniczył klubowi poselskiemu ODS.
We wrześniu 2006 mianowany ministrem finansów w mniejszościowym rządzie Mirka Topolanka. Funkcję tę pełnił do stycznia 2007. W późniejszym czasie stał się krytykiem władz swojego ugrupowania. W 2009 przyczynił się do przegłosowania wotum nieufności wobec drugiego gabinetu Mirka Topolanka. Znalazł się w konsekwencji poza ODS, związał się następnie z czeskim oddziałem ugrupowania Libertas. Później powrócił do działalności w sektorze prywatnym.

</doc>
<doc id="4806832" url="https://pl.wikipedia.org/wiki?curid=4806832" title="Jan Niebrzydowski">
Jan Niebrzydowski

Jan Niebrzydowski (ur. 1949) – polski samorządowiec, naczelnik (1979–1990) i burmistrz Szczuczyna (1990–1994), w latach 1994–1997 wicewojewoda łomżyński.
Życiorys.
Zdobył wykształcenie wyższe. W latach 1979–1994 zajmował stanowisko naczelnika i następnie burmistrza miasta i gminy Szczuczyn. Od 1994 do 1997 pełnił funkcję wicewojewody łomżyńskiego. Ponownie ubiegał się o stanowisko burmistrza w 2002 i 2006 z ramienia lokalnego komitetu, zajmując drugie i trzecie miejsce.

</doc>
<doc id="4806835" url="https://pl.wikipedia.org/wiki?curid=4806835" title="Rezolucja Rady Bezpieczeństwa Organizacji Narodów Zjednoczonych nr 174">
Rezolucja Rady Bezpieczeństwa Organizacji Narodów Zjednoczonych nr 174

Rezolucja Rady Bezpieczeństwa Organizacji Narodów Zjednoczonych nr 174 została jednogłośnie przyjęta przez Radę Bezpieczeństwa 12 września 1962 roku. Została wydana po rozpatrzeniu wniosku o członkostwo w ONZ Jamajki. W rezolucji zalecono Zgromadzeniu Ogólnemu przyjęcie Jamajki jako członka Organizacji.

</doc>
<doc id="4806836" url="https://pl.wikipedia.org/wiki?curid=4806836" title="Srednje">
Srednje



</doc>
<doc id="4806837" url="https://pl.wikipedia.org/wiki?curid=4806837" title="Jens Luraas Oftebro">
Jens Luraas Oftebro



</doc>
<doc id="4806838" url="https://pl.wikipedia.org/wiki?curid=4806838" title="Janina Dąbrowska">
Janina Dąbrowska

Janina Dąbrowska (ur. 18 stycznia 1890 w Łucku, zm. 7 lipca 1987) – polska lekarka i uczona , specjalistka patomorfologii i anatomopatologii. Profesor nauk medycznych związana z Uniwersytetem Warszawskim i Akademii Medycznej w Warszawie.
Życiorys.
W 1907 ukończyła Gimnazjum Maryjne Żeńskie w Żytomierzu. W 1908 zdała maturę w I Gimnazjum Męskim w tym mieście. W maju 1914 uzyskała dyplom lekarza w Żeńskim Instytucie Medycznym w Petersburgu. W okresie studiów praktykowała w szpitalu w Żytomierzu oraz Szpitalu Przemienienia Pańskiego w Warszawie. W latach 1915-1917 pracowała w Petersburgu jako pediatra i internista, w tym w przytułkach Polskiego Towarzystwa Pomocy Ofiarom Wojny. W 1915 była również ordynatorką oddziału chorób wewnętrznych szpitala polowego armii rosyjskiej pod Kownem. Po rewolucji październikowej pracowała w laboratorium diagnostycznym w Petersburgu.
Od lutego 1919 była pracownikiem Zakładu Anatomii Patologicznej Wydziału Lekarskiego Uniwersytetu Warszawskiego. W 1921 obroniła doktorat z medycyny na podstawie pracy "Badania nad znaczeniem nadnerczy w powstawaniu miażdżycy". W latach 1925-1937 prowadziła wykłady z anatomii patologicznej i patologii ogólnej w Państwowym Instytucie Dentystycznym w Warszawie (od 1933 - Akademia Stomatologiczna). Pełniła także funkcję kierowniczki pracowni i zakładu anatomii patologicznej w Szpitalu Przemienienia Pańskiego. W okresie II wojny światowej prowadziła nauczanie z histopatologii i anatomopatologii w Prywatnej Szkoły Zawodowej dla Pomocniczego Personelu Sanitarnego doc. Jana Zaorskiego oraz na tajnych kompletach Uniwersytetu Warszawskiego i Uniwersytetu Ziem Zachodnich. W 1944 była więziona przez 6 tygodni na Pawiaku. Odniosła rany głowy i prawej stopy podczas ostrzału Szpitala Przemienienia Pańskiego w czasie powstania warszawskiego.
Od grudnia 1944 brała udział w odtwarzaniu jawnego Wydziału Lekarskiego Uniwersytetu Warszawskiego. W 1945 habilitowała się, w 1950 została docentem anatomii patologicznej Wydziału Lekarskiego UW, 30 czerwca 1954 otrzymała tytuł profesora nadzwyczajnego nauk medycznych. Od stycznia 1954 do października 1955 pełniła obowiązki prorektora Akademii Medycznej do spraw dydaktyki, w latach 1959-1960 - kierownika Zakładu Anatomii Patologicznej AM. Przeszła na emeryturę w 1961. Do 1983 pracowała jako konsultantka w Zakładzie Anatomii Patologicznej Szpitala Praskiego. Należała do Polskiego Towarzystwa Lekarskiego (od 1920), Polskiego Towarzystwa Anatomicznego i Polskiego Towarzystwa Anatomopatologów (członek założyciel w 1957 i honorowy). Jest pochowana na cmentarzu Powązkowskim (kwatera 83-5-9).

</doc>
<doc id="4806845" url="https://pl.wikipedia.org/wiki?curid=4806845" title="Miłość, szmaragd i krokodyl (mixtape)">
Miłość, szmaragd i krokodyl (mixtape)

Miłość, szmaragd i krokodyl – mixtape rapera donGURALesko, oraz producenta muzycznego Matheo. Jest trzecim tego typu albumem stworzonym wspólnie przez obu artystów. Wydawnictwo ukazało się 1 kwietnia 2019 roku nakładem wytwórni muzycznej Shpady, w dystrybucji Step Hurt.
Gościnie na płycie udzielili się Shellerini, Sitek, JWP, Kaczor, P.A.F.F. oraz DJ Frodo. Mixtape hostowany był przez stand-upera Łukasza "Lotka" Lodkowskiego oraz muzycznego youtubera, wydawcę, filantropa i właściciela marki odzieżowej Stoprocent Winiego.
Nagrania dotarły do 1. miejsca zestawienia OLiS i uzyskały status złotej płyty.
Twórcy.
W nawiasach podano numery utworów.
Nagrania zrealizowane zostały w Mania Studio w Koluszkach oraz MM Studio w Poznaniu.

</doc>
<doc id="4806848" url="https://pl.wikipedia.org/wiki?curid=4806848" title="Wodospad Jägala">
Wodospad Jägala

Jägala (est. "Jägala juga") – wodospad w północnej Estonii, na rzece Jägala. Jest to najwyższy naturalny wodospad w Estonii, liczący 8 metrów wysokości i 50 metrów szerokości. Wodospad Valaste i inne wodospady na klifie Ontika są wyższe, ale znajdują się u ujścia rowów melioracyjnych.
Formacja zaczęła kształtować się ok. 3000 lat temu. Co roku wodospad zbliża się do źródła rzeki. W latach 1688–1931 cofał się średnio o 17 cm rocznie.
Wodospad stanowi atrakcję turystyczną w gminie Jõelähtme oraz w całym kraju. Od 1959 r. wodospad wraz z otoczeniem jest pod ochroną.

</doc>
<doc id="4806852" url="https://pl.wikipedia.org/wiki?curid=4806852" title="Stojkovići">
Stojkovići



</doc>
<doc id="4806855" url="https://pl.wikipedia.org/wiki?curid=4806855" title="Suhača">
Suhača



</doc>
<doc id="4806859" url="https://pl.wikipedia.org/wiki?curid=4806859" title="Michaił Faworow">
Michaił Faworow

Michaił Olegowicz Faworow (; ) – rosyjski lekarz, profesor nauk medycznych, specjalista w zakresie epidemiologii mieszkający w USA.
Życiorys.
W 1975 ukończył studia na Wydziale Leczniczym Instytutu Medyczno-Stomatologicznego w Moskwie. Potem pracował jako lekarz w szpitalu, a w 1978 został pracownikiem naukowym Instytutu Wirusologii im. Iwanowskiego. W latach 2008–2014 był zastępcą dyrektora Międzynarodowego Instytutu ds. Szczepionek. Od roku 2018 pełni funkcję prezydenta firmy DiaPrep System Inc. w Atlancie.

</doc>
<doc id="4806868" url="https://pl.wikipedia.org/wiki?curid=4806868" title="BioLogos Foundation">
BioLogos Foundation

BioLogos Foundation – amerykańska organizacja ewangeliczna promująca ideę harmonii między nauką a wiarą, założona w roku 2007 przez Francisa Collinsa, który był jej pierwszym prezydentem. Obecnie pracami fundacji kieruje Deborah Haarsma.
Działalność.
Działalność fundacji koncentruje się na organizacji konferencji oraz wykładów promujących harmonię między nauką i wiarą, w szczególności kreacjonizm ewolucyjny. BioLogos prowadzi także działalność wydawniczą (książki, programy nauczania, serwis internetowy, materiały multimedialne). W Polsce materiały Fundacji BioLogos są publikowane przez serwis "Dwie Księgi".

</doc>
<doc id="4806878" url="https://pl.wikipedia.org/wiki?curid=4806878" title="Elżbieta Zahorska">
Elżbieta Zahorska

Elżbieta Zahorska (ur. 6 czerwca 1915 w Krucicach koło Wiaźmy, zm. 2 listopada 1939 w Warszawie) – studentka Uniwersytetu Warszawskiego, rozstrzelana w pierwszej publicznej egzekucji w Warszawie.
Życiorys.
Elżbieta Zahorska była córką polskiego szachisty i prawnika Eugeniusza Zahorskiego (zm. w 1947) oraz pisarki Anny Zahorskiej ps. „Savitri” (zm. w 1942 w Auschwitz-Birkenau). Miała pięcioro rodzeństwa: Bronisława (1907-1984, absolwenta dwóch fakultetów: prawnika i romanistę, urzędnika Najwyższej Izby Kontroli), Jerzego Dominika (1917-2005, inżyniera, w czasie II wojny światowej lotnika PSP i RAF-u, pozostałego na emigracji w Anglii), Józefa Zygmunta (zmarłego w dzieciństwie w latach międzywojennych), Wandę Zofię (1913-1945?, zamężną Skirmuntową, zmarłą w jednym z obozów koncentracyjnych w nieznanych bliżej okolicznościach) i Krystynę Klarę Wiktorię (1921-1944, uczestniczkę konspiracji, zamężną Zaremba-Celińską, zmarłą tragicznie wraz z mężem i rocznym synem w wyniku bombardowania stolicy w czasie powstania warszawskiego). 
Rodzina przeniosła się do Polski w 1918 roku. Po zdaniu matury Elżbieta ukończyła kurs w Centrum Wyszkolenia Łączności w Zegrzu i pracowała jako juzistka w urzędzie pocztowym w Wilnie. Zaczęła studiować polonistykę na Uniwersytecie im. Stefana Batorego, a później na Uniwersytecie Warszawskim. Po agresji III Rzeszy na Polskę uczestniczyła w obronie Warszawy jako telegrafistka, łączniczka, a także obsługiwała ckm na jednym ze stanowisk obrony przeciwlotniczej, w czym pomogło jej przeszkolenie w ramach Przysposobienia Wojskowego Kobiet. Dostała się do niewoli, z której uciekła za co była ścigana listem gończym.
Została schwytana, a później ponownie uciekła i po krótkim pobycie w Lublinie powróciła do Warszawy. Ponownie zatrzymana przez Niemców po zerwaniu propagandowego plakatu "Anglio! Twoje dzieło!" autorstwa Thea Matejki. Uwięziono ją na Pawiaku i skazano na śmierć przez rozstrzelanie. Przed śmiercią pozwolono jej spotkać się z ojcem, który przekazał jej ciastka i rękawiczki. 2 listopada 1939 roku Elżbieta Zahorska została rozstrzelana w pierwszej egzekucji w wolskim Forcie Bema w Warszawie (wraz z nią rozstrzelano Eugenię Włodarz za spoliczkowanie niemieckiego żołnierza). Przy egzekucji był obecny ksiądz Stanisław Tworkowski, według relacji którego Elżbieta przed egzekucją była spokojna, nie pozwoliła sobie zawiązać oczu, a jej ostatnie słowa to: „Noch ist Polen nicht verloren” czyli Jeszcze Polska nie zginęła"." Spoczywa w nieoznaczonym grobie na nowym cmentarzu na Służewiu w Warszawie, zaś grób symboliczny znajduje się na cmentarzu Powązkowskim w Warszawie (kwatera 257c, rząd 1, grób 10).
Została pośmiertnie odznaczona Krzyżem Walecznych przez Komendanta Związku Walki Zbrojnej generała Stefana Roweckiego.

</doc>
<doc id="4806885" url="https://pl.wikipedia.org/wiki?curid=4806885" title="Hey Jude/Hey Bing!">
Hey Jude/Hey Bing!

Hey Jude/Hey Bing! – winylowy album studyjny piosenkarza Binga Crosby'ego nagrany 21 i 25 listopada 1968 roku, wydany w 1969 roku przez Amos Records. Orkiestrą i chórem dyrygował Jimmy Bowen, który również wyprodukował album. Na albumie znalazł się cover słynnej piosenki The Beatles pt. „"Hey Jude”".
Album ten nigdy nie ukazał się na płycie CD.
Lista utworów.
Glen Hardin zaaranżował utwory 4 i 6–10, Jimmie Haskell utwory 2, 3 i 5, a Mike Post zaaranżował utwór 1.

</doc>
<doc id="4806888" url="https://pl.wikipedia.org/wiki?curid=4806888" title="Teofil Wisłocki">
Teofil Wisłocki

Teofil Wisłocki (ur. w 1815 w Tymbarku, zm. 8 października 1881 w Warszawie) – polski lekarz, profesor Akademii Medyko-Chirurgicznej i Szkoły Głównej w Warszawie.
Życiorys.
Ukończył gimnazjum w Nowym Sączu a potem wydział filozoficzny uniw. we Lwowie. Następnie studiował medycynę na uniw. we Lwowie i Berlinie, gdzie uzyskał doktorat z medycyny (1844). Następnie odbył praktykę lekarską w Niemczech i Francji – dłuższy czas przebywał w Strassburgu i Paryżu. W latach 1848-1850 prowadził prywatną praktykę lekarską we Lwowie. Następnie asystent w katedrze anatomii patologicznej na uniw. wiedeńskim (1851–1854). Po powrocie do Lwowa znowu prowadził prywatny gabinet lekarski (1856-1857). Był także redaktorem naczelnym wychodzącego we Lwowie "Świtu" - dziennika poświęconemu polityce, przemysłowi i literaturze (1856–1857). Następnie od 1857 profesor i kierownik katedry Patologii i Anatomii Patologicznej w Akademii Medyko-Chirurgicznej w Warszawie, następnie profesor i kierownik katedry Medycyny Sądowej w Szkole Głównej a potem prof. higieny i policji lekarskiej na uniw. w Warszawie. Był autorem podręcznika do toksykologii oraz artykułów w "Gazecie Lekarskiej". Członek korespondent Galicyjskiego Towarzystwa Gospodarskiego (1868–1881). Był cenionym wykładowcą i lekarzem, jak napisał we wspomnieniu pośmiertnym profesor Henryk Łuczkiewicz "był mężem podniosłego umysłu, szerokich poglądów, wyższych idei, głębokiej i bardzo rozległej nauki, a przy tern, co przy ocenieniu jego znaczenia uwzględnić należy, dziwnie wrażliwej, można powiedzieć, na wskróś oryginalnej natury. Owa to drażliwość jego umysłu i charakteru była niewątpliwie przyczyną, że [...] nie zawsze umiał zjednywać sobie serca ludzi; bo też świat lubuje się w rutynistach, figurkach na powszednią modłę ulepionych - a ś. p. Wisłocki był zaprawdę innym od zwyczajnych śmiertelników i do formułek umysłowych naginać się nie lubił". 
Rodzina.
Miał synów lekarza Jana Bogumiła Wisłockiego (1845-1917) i Włodzimierza Wisłockiego.

</doc>
<doc id="4806891" url="https://pl.wikipedia.org/wiki?curid=4806891" title="Lipkowski">
Lipkowski

Osoby o tym nazwisku:
Obiekty geograficzne:

</doc>
<doc id="4806900" url="https://pl.wikipedia.org/wiki?curid=4806900" title="Transkrypcja Sidney Lau">
Transkrypcja Sidney Lau



</doc>
<doc id="4806904" url="https://pl.wikipedia.org/wiki?curid=4806904" title="Agustín Nze Nfumu">
Agustín Nze Nfumu

Agustín Nze Nfumu (ur. 18 maja 1949) – polityk i dyplomata z Gwinei Równikowej.
Urodził się w Añisoc w środkowej części kraju. Pochodzi z grupy etnicznej Fang. Studiował stosunki międzynarodowe i dyplomację na Uniwersytecie Kairskim, kształcił się również w zakresie tłumaczenia i przekładu. Po powrocie do kraju (1970) został zatrudniony w ministerstwie spraw zagranicznych, początkowo odpowiadając za tłumaczenia, później (od 1974) kierując sekcją protokołu macierzystego resortu. W listopadzie 1976 z powodów politycznych trafił do więzienia Playa Negra w Malabo. Zwolniony krótko później (styczeń 1977), w lutym 1979 zbiegł do Kamerunu.
Do kraju powrócił po zamachu stanu z sierpnia 1979, który wyniósł do władzy Teodora Obianga Nguemę Mbasogo. W 1980 mianowano go dyrektorem technicznym ds. protokołu, rok później zaś prezydenckim doradcą w kwestiach protokolarnych. W 1992 awansował na stanowisko wiceministra spraw zagranicznych odpowiedzialnego za kontakty z Międzynarodową Organizacją Frankofonii (OIF). Kolejno obejmował funkcje ministra kultury i turystyki (1993-1996), sekretarza generalnego rządzącej Partii Demokratycznej (1996-2003), ambasadora Gwinei Równikowej w Wielkiej Brytanii (2005-2012), ministra informacji, prasy i radia oraz radcy specjalnego w biurze Europejskiego Funduszu Rozwoju w Jaunde.
Kilkakrotnie wybierany do krajowego parlamentu, w 2004 do Izby Reprezentantów Ludowych, w 2013 i 2017 natomiast do Senatu. Był rzecznikiem Partii Demokratycznej w Senacie, od 2017 pełni funkcję drugiego wiceprzewodniczącego tej izby. Od 2017 jest również wiceprzewodniczącym oraz rzecznikiem prasowym narodowej rady wykonawczej Partii Demokratycznej.
Odgrywa istotną rolę w kształtowaniu polityki językowej Gwinei Równikowej. Był jej reprezentantem w Radzie Stałej Frankofonii, jak również kandydatem na stanowisko sekretarza generalnego OIF. Podkreśla znaczenie języka hiszpańskiego w kształtowaniu się współczesnej tożsamości Gwinei Równikowej. Od 2009 członek korespondent Królewskiej Akademii Hiszpańskiej. Od 2015 kieruje krajową akademią języka hiszpańskiego ("Academia Ecuatoguineana de la Lengua Española", AEGLE). W 2018 został wybrany do Rady Wykonawczej UNESCO (z kadencją upływającą w 2020). Opublikował kilka książek, w tym "Macías, verdugo o victima" (2004), "Eyom Ndong de la tribu Mikavung" (2011) i "Comunidad internacional, la gran mentira: caso Guinea Ecuatorial" (2015). Jest współzałożycielem ukazującego się od 1996 miesięcznika "La Gaceta de Guinea Ecuatorial".

</doc>
<doc id="4806913" url="https://pl.wikipedia.org/wiki?curid=4806913" title="Kościół Trójcy Przenajświętszej w Nosach-Poniatkach">
Kościół Trójcy Przenajświętszej w Nosach-Poniatkach

Kościół pod wezwaniem Trójcy Przenajświętszej – mariawicki kościół w Nosach-Poniatkach. Świątynia parafii w Lutkówce, wchodzącej w skład diecezji warszawsko-płockiej Kościoła Starokatolickiego Mariawitów w RP.
Kościół wzniesiono w 1906 r. Jest to budowla drewniana, jednonawowa, z wyodrębnionym (mniejszym od nawy), zamkniętym prostokątnie prezbiterium i z boczną murowaną zakrystią. Dwuspadowe dachy świątyni są blaszane. Na dachu nad nawą znajduje się blaszana czworoboczna wieżyczka, zwieńczona ostrosłupowym hełmem. Wewnątrz wykonano sklepienia kolebkowe.

</doc>
<doc id="4806917" url="https://pl.wikipedia.org/wiki?curid=4806917" title="DKIM">
DKIM



</doc>
<doc id="4806922" url="https://pl.wikipedia.org/wiki?curid=4806922" title="Alpen Cup w kombinacji norweskiej 2016/2017">
Alpen Cup w kombinacji norweskiej 2016/2017

Alpen Cup w kombinacji norweskiej 2016/2017 to kolejna edycja tego cyklu zawodów. Rywalizacja rozpoczęła się 17 września 2016 r. w niemieckim Winterbergu, a zakończyła się 12 marca 2017 we francuskim Chaux-Neuve.
Zawody były rozgrywane w Niemczech, Austrii, Słowenii i Francji.
Tytułu z poprzedniej edycji bronił Francuz Laurent Muhlethaler. W tym sezonie natomiast najlepszy okazał się Włoch Aaron Kostner.

</doc>
<doc id="4806925" url="https://pl.wikipedia.org/wiki?curid=4806925" title="Medal Pamiątkowy Węgierskiej Republiki Rad">
Medal Pamiątkowy Węgierskiej Republiki Rad

Medal Pamiątkowy Węgierskiej Republiki Rad (węg. "Tanácsköztársasági Emlékérem") – odznaczenie cywilne WRL o charakterze pamiątkowym, ustanowione w 1959 dla uhonorowania uczestników krwawych rządów Węgierskiej Republiki Rad w 1919. Przyznano łącznie 28 001 takich medali z okazji 40-lecia tej rewolucji. W dziesięć lat później – na jej 50-lecie – wznowiono nadawanie i wręczono jeszcze 6868 medali ze zmienioną datą na awersie

</doc>
<doc id="4806930" url="https://pl.wikipedia.org/wiki?curid=4806930" title="Goldilocks (album)">
Goldilocks (album)

Goldilocks – album ze ścieżką dźwiękową z udziałem piosenkarza Binga Crosby’ego, jego żony Kathryn Grant Crosby oraz córki Mary Crosby i syna Nathaniela Crosby'ego wydany w 1970 roku. Ścieżka dźwiękowa pochodzi z krótkometrażowego muzycznego programu animowanego "Goldilocks" wyemitowanego na NBC 31 marca 1970 roku. Wydanie jest szczególnie ważne dla kariery Binga Crosby'ego, ponieważ nagrywał utwory komercyjne w każdym roku od 1926 do 1977, a ten album stanowi jego jedyne nagranie w roku1969.

</doc>
<doc id="4806935" url="https://pl.wikipedia.org/wiki?curid=4806935" title="Paweł Markowski (muzyk)">
Paweł Markowski (muzyk)

Paweł Markowski (ur. 27 maja 1956) – polski muzyk, perkusista, w latach 1980–1985 i 1991–2003 członek zespołu Maanam. 
Rozpoczął współpracę z zespołem Maanam w sierpniu 1980, kiedy zastąpił miejsce Ryszarda Kupidury jako perkusista i przystąpił do nagrywania debiutanckiej płyty "Maanam" (1981). 
W 2003 wraz z gitarzystą Ryszardem Olesińskim i gitarzystą basowym Krzysztofem Olesińskim zrezygnował z dalszej współpracy z Korą i Markiem Jackowskim. W 2014 wraz z braćmi Olesińskimi i Bogdanem Kowalewskim ruszył z autorskim projektem Złoty Maanam. 
17 stycznia 2019 Paweł Markowski i gitarzysta Ryszard Olesiński doszli do porozumienia z mężem Kory - Kamilem Sipowiczem, w sprawie funkcjonowania i używania nazwy zespołu.
Wydał "Pamiętnik perkusisty z Maanam" (1989), którego fragmenty były publikowane w tygodniku „Razem”.

</doc>
<doc id="4806942" url="https://pl.wikipedia.org/wiki?curid=4806942" title="Gerald Finzi">
Gerald Finzi

Gerald Raphael Finzi (ur. 14 lipca 1901 w Londynie, zm. 27 września 1956 w Oksfordzie) – brytyjski kompozytor.
Życiorys.
Urodził się w rodzinie o korzeniach żydowskich, deklarował się jednak jako agnostyk. Studiował u Ernesta Farrara (1915–1916), Edwarda Bairstowa (1918–1922) i R.O. Morrisa (1925). Od 1930 do 1933 roku wykładowca Królewskiej Akademii Muzycznej w Londynie. W 1940 roku założył zespół Newbury String Players, specjalizujący się w wykonawstwie muzyki XVIII-wiecznej. W latach 1941–1945 pracownik Ministerstwa Transportu Wojennego. Podczas II wojny światowej w swoim domu udzielał schronienia uchodźcom z terenu Niemiec i Czech. W 1951 roku zdiagnozowano u niego chłoniak Hodgkina, pomimo choroby nie zaprzestał jednak komponowania.
Wydał dzieła kompozytorów angielskich XVIII wieku: Williama Boyce’a, Capela Bonda, Johna Gartha, Richarda Mudge’a, Johna Stanleya i Charlesa Wesleya. Był pacyfistą i bibliofilem.
Tworzył w stylu neobarokowym. W jego muzyce widoczne są nawiązania do twórczości Ralpha Vaughana Williamsa (w zakresie harmoniki) i Edwarda Elgara (w zakresie kształtowania frazy muzycznej).

</doc>
<doc id="4806943" url="https://pl.wikipedia.org/wiki?curid=4806943" title="A Time to Be Jolly">
A Time to Be Jolly

A Time to Be Jolly – studyjny album winylowy autorstwa Binga Crosby'ego z muzyką bożonarodzeniową wydany przez Daybreak Records w 1971 roku.
Album został wydany ponownie na płytę CD pod nazwą "Christmas Album" w 1994 roku.
Lista utworów.
Cztery utwory zostały nagrane 16 listopada 1970 r., a pozostałe zostały dograne przez Crosby’ego 7/8 września 1971 r. przy użyciu utworów orkiestrowych nagranych 31 sierpnia 1971 r.

</doc>
<doc id="4806944" url="https://pl.wikipedia.org/wiki?curid=4806944" title="Irina Brżeska">
Irina Brżeska

Irina Władimirowna Brżeska (ur. 5 października 1909 w Kijowie, zm. 4 sierpnia 1990 Kuremäe) – rosyjska malarka mieszkająca od 1951 roku w Estonii.
Życiorys.
Irina Brżeska urodziła się w Kijowie. Jej ojciec Włodzimierz Brzeski był polskim inżynierem, a matka śpiewaczką operową. Brat Nikołaj i siostra Antonina byli pianistami. Uczyła się malarstwa w Kijowie i Moskwie. W 1932 roku została przyjęta do Moskiewskiego Związku Artystów, a od 1952 roku należała do Estońskiego Związku Artystów. Mieszkała w Moskwie do 1951 roku, gdy z powodu trudnych warunków życia przeprowadziła się do Estonii. Mieszkała w Tallinnie, a od 1976 w małym gospodarstwie w Kuremäe obok Piuchtickiego Monasteru Zaśnięcia Matki Bożej. Malowała portrety znanych estońskich artystów, m.in. braci Üla i Jüriego Tuulików, Mare Vint, Ity Ever, Juhana Raudseppa, Arvo Pärta. Gdy mieszkała w Kuremäe odwiedzali ją estońscy twórcy tacy jak: poeta Adik Levin, plastyk Günther Reindorff, pisarz Jaan Kross czy poeta Uno Laht.
Większość jej obrazów znajduje się w prywatnych kolekcjach. Część znalazła się w estońskich i rosyjskich muzeach. Duży zbiór posiada MTÜ Vene Muuseum. W 2017 roku estońska Akademia Sztuki podpisała z muzeum umowę o współpracy. Jej celem było zabezpieczenie posiadanych przez muzeum obrazów Iriny Brżeskiej. Kilka lat wcześniej jej obrazy zostały przekazane do muzeum przez Monaster Piuchticki, gdzie były przechowywane.

</doc>
<doc id="4806959" url="https://pl.wikipedia.org/wiki?curid=4806959" title="Rock Master 2002">
Rock Master 2002

 
Rock Master 2002 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 17 edycja odbyła się w dniu 9 września 2002.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 12 zawodników oraz 12 zawodniczek.
Bouldering.
W zawodach wspinaczkowych w konkurencji boulderingu wzięło udział 6 zawodników oraz 6 zawodniczek. 
Wspinaczka na szybkość.
W zawodach wspinaczkowych w konkurencji na szybkość wzięło udział 10 zawodników.

</doc>
<doc id="4806961" url="https://pl.wikipedia.org/wiki?curid=4806961" title="Bing ’n’ Basie">
Bing ’n’ Basie

Bing 'n' Basie – winylowy album z 1972 roku nagrany dla Daybreak Records przez Binga Crosby'ego i Counta Basiego z jego orkiestrą. Album został wydany na płytę CD przez EmArcy Records w 1988 roku.
Lista utworów.
Orkiestrowe utwory zostały nagrane w ciągu trzech dni na przełomie lutego i marca 1972 roku w Amigo Studios w North Hollywood. Crosby dodał swój głos do nagranych utworów podczas trzech sesji 14, 15 i 16 marca 1972 roku w Coast Recorders Studio przy Bush Street w San Francisco.

</doc>
<doc id="4806962" url="https://pl.wikipedia.org/wiki?curid=4806962" title="CoverGirl (przedsiębiorstwo)">
CoverGirl (przedsiębiorstwo)



</doc>
<doc id="4806969" url="https://pl.wikipedia.org/wiki?curid=4806969" title="Orate fratres">
Orate fratres



</doc>
<doc id="4806971" url="https://pl.wikipedia.org/wiki?curid=4806971" title="Jaświły (Białoruś)">
Jaświły (Białoruś)

Jaświły (; ) – chutor na Białorusi, w obwodzie grodzieńskim, w rejonie werenowskim, w sielsowiecie Żyrmuny, przy linii kolejowej Lida – Bieniakonie.
Dawniej zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Żyrmuny.

</doc>
<doc id="4806972" url="https://pl.wikipedia.org/wiki?curid=4806972" title="Tata Kazika Kontra Hedora">
Tata Kazika Kontra Hedora



</doc>
<doc id="4806975" url="https://pl.wikipedia.org/wiki?curid=4806975" title="Boguty-Chruściele">
Boguty-Chruściele

Boguty-Chruściele – część wsi Boguty-Żurawie położona w Polsce w województwie mazowieckim, w powiecie ostrowskim, w gminie Boguty-Pianki.
Dawniej wieś.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 75 osób, 70 było wyznania rzymskokatolickiego a 5 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 11 budynków mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4806980" url="https://pl.wikipedia.org/wiki?curid=4806980" title="A Southern Memoir">
A Southern Memoir

A Southern Memoir – album winylowy nagrany przez piosenkarza Binga Crosby’ego 16 stycznia 1975 roku w TTG Studios i wydany w grudniu tego samego roku przez London Records. Muzykę wykonał Paul Smith z orkiestrą, a producentem albumu był sam Crosby.
Album został ponownie wydany w 2010 roku na płytę CD pod tytułem "A Southern Memoir (Deluxe Edition)".
Lista utworów (edycja CD 2010 r. – "Deluxe Edition").
Wersja albumu z 2010 roku zawierała wszystkie utwory z oryginalnego albumu LP z 1975 roku, a także nowe utwory bonusowe:

</doc>
<doc id="4807002" url="https://pl.wikipedia.org/wiki?curid=4807002" title="Muzeum Broni Pancernej">
Muzeum Broni Pancernej



</doc>
<doc id="4807007" url="https://pl.wikipedia.org/wiki?curid=4807007" title="Maurycy Straszewski">
Maurycy Straszewski

Maurycy Straszewski herbu Radwan (ur. 22 września 1848 w Lutoryżu, zm. 27 lutego 1921 w Krakowie), ps. Polonus, – filozof, historyk filozofii, profesor Uniwersytetu Jagiellońskiego, polityk konserwatywny i poseł do austriackiej Rady Państwa
Życiorys.
Ukończył gimnazjum w Rzeszowie (1866). Następnie studiował filozofię i matematykę na uniw. w Pradze (1866-1867) i Wiedniu (1867-1869). Uzyskał na tym ostatnim doktorat (1870). W Wiedniu uczył się też sanskrytu. Studia uzupełniał na uniw. w Zurychu u Friedricha Alberta Langego i na uniw. w Getyndze u Rudolfa Hermanna Lotze, którzy wywarli wpływ na kształtowanie się jego poglądów filozoficznych. W 1872 habilitował się na Uniwersytecie Jagiellońskim na podstawie niewydanej rozprawy "Podstawy wiedzy i prawdy u Descartesa". Od 1873 prowadził na UJ wykłady pt. „Psychologia na podstawie fizjologicznej oparta”. Jako docent prywatny przejął w 1875 po Józefie Kremerze katedrę filozofii na uniw. w Krakowie oraz prowadził Koło Filozoficzne. Od tego samego roku wraz z żoną mieszkał w pałacyku neorenesansowym na ul. Podwale 10 w Krakowie. W latach 1878-1910 kierował katedrą filozofii i pedagogiki na UJ najpierw jako profesor nadzwyczajny (1878-1884) a potem jako profesor zwyczajny historii filozofii (1884-1910). W latach 1900-1910 prowadził Seminarium Filozoficzne UJ – jako odrębną instytucję naukową w ramach uczelni. Był także członkiem komisji egzaminacyjnej dla kandydatów stanu nauczycielskiego w zawodzie szkół realnych i gimnazjalnych PAU przygotowującej reformę krakowskich szkół średnich. W 1884 uczestniczył jako delegat UJ w obchodach 300-lecia uniwersytetu w Edynburgu. W latach 1890-1891 był dziekanem Wydz. Filozoficznego UJ. Uczestniczył w Międzynarodowych Kongresach Filozoficznych: w II w Genewie (4-8 września 1904), III w Heidelbergu (1-5 września 1908) i IV w Bolonii (5-12 kwietnia 1911). Był redaktorem działu filozoficznego i autorem haseł wydawanej w Warszawie „Wielkiej Encyklopedii Powszechnej Ilustrowanej” (1900-1914), współpracował również jako autor z „Encyklopedią Wychowawczą” (1904). W 1910 przeszedł na emeryturę. Członek Polskiego Towarzystwa Przyrodników im. Kopernika. Założyciel (1909) a następnie prezes Tow. Filozoficznego w Krakowie. W wolnej Polsce był w latach 1919-1921 profesorem filozofii na Katolickim Uniwersytecie Lubelskim, pełnił także funkcję dziekana Wydziału Humanistycznego KUL (1919-1920).
Ziemianin, właściciel zakupionych w 1888 dóbr Wiśnicz, w pow. bocheńskim oraz odziedziczonych w 1889 po swoim stryju Henryku dóbr Boguchwała i zakupionych Lutoryż w pow. rzeszowskim i Radłów w pow. brzeskim. W swoich dobrach założył firmę wyrobów koszykarskich. Te operacje majątkowe zadłużyły go jednak znacznie, tak, że w latach 1896-1901 sukcesywnie pozbył się swoich majątków ziemskich. Był także członkiem rad nadzorczych Galicyjskiego Akcyjnego Banku Hipotecznego, Towarzystwa Wzajemnych Ubezpieczeń w Krakowie i Galicyjskiego Towarzystwa Kredytowego Ziemskiego.
Politycznie związany z konserwatystami krakowskimi. Radny krakowskiej Rady Miasta (1879-1890). Był też członkiem komisji plantacyjnej oraz kuratorem plant miejskich. W latach 1890-1904 pełnił również funkcję dyrektora kontrolowanej przez krakowskich konserwatystów "Spółki Wydawniczej Polskiej". Następnie był posłem do austriackiej Rady Państwa VIII kadencji (13 kwietnia 1891 – 22 stycznia 1897), wybranym w kurii IV (gmin wiejskich) z okręgu wyborczego nr 5 (Bochnia-Wiśnicz-Niepołomice-Brzesko, Wojnicz-Radłów). W parlamencie zasiadał w gronie posłów konserwatywnych Koła Polskiego w Wiedniu. W obrad zabierał głos głównie w sprawach swego okręgu wyborczego i Uniwersytetu Jagiellońskiego. Podczas Wielkiej Wojny 1914-1918 działał w strukturach Naczelnego Komitetu Narodowego, popierając lansowaną przezeń koncepcję rozwiązania sprawy polskiej przez Austro-Węgry. Po 1918 wycofał się z aktywnego życia politycznego.
Zmarł na chorobę nowotworową, pochowany na cmentarzu Rakowickim w grobowcu rodzinnym (pas 17).
Poglądy naukowe.
Był przedstawicielem filozoficznego pozytywizmu – korzystał jednak krytycznie także z innych systemów przede wszystkim metafizyki empirycznej Lotzego i ewolucjonizmu Herberta Spencera. Filozofia Straszewskiego nawiązywała do pozytywizmu i empiriokrytycyzmu, była jednak w zamyśle autora próbą przezwyciężenia tych stanowisk i zbudowania nowej filozofii opartej na nauce. Stąd jego pomysł stworzenia metafizyki indukcyjnej, która miała tworzyć uogólnienia metafizyczne na bazie wyników naukowych. Straszewskiego można uznać również za myśliciela religijnego – uznawał on, że punktem wyjścia każdej filozofii jest religia. Dał on również interesujące przyczynki do dyskusji z pozytywizmem na temat możliwości pogodzenia myślenia religijnego z naukowym. Straszewski przez współczesnych uznawany był za myśliciela chrześcijańskiego, co jest o tyle interesujące, że określenie takie stosowano wyłącznie dla myślicieli neoscholastycznych. Zajmował się także dziejami polskiej myśli filozoficznej, m.in. postacią Jędrzeja Śniadeckiego a także Bronisława Trentowskiego. Jego prace z historii filozofii polskiej należały, obok dzieł Henryka Struvego, do pierwszych publikacji w tej dziedzinie. Szersze omówienie jego koncepcji filozoficznych znajduje się w biogramie zamieszczonym w PSB autorstwa Jana Skoczyńskiego zob. też prace Artura Piotrowicza, Mirosława Tyla.
Rodzina.
Urodził się w rodzinie ziemiańskiej. Syn Józefa Ryszarda Straszewskiego (1816-1895) i Marii z Jędrzejowiczów (1821-1882). Jego stryjem był ziemianin i działacz gospodarczy Henryk Norbert Straszewski (1820-1889). Ożenił się w 1875 z Marią z Sadowskich (1855-1918). Mieli trzech synów: dyplomatę Michała Anastazego (1876-1965), inżyniera Kazimierza (1879-1959) i botanika Henryka (1887-1944).

</doc>
<doc id="4807008" url="https://pl.wikipedia.org/wiki?curid=4807008" title="Sielsowiet Żyrmuny">
Sielsowiet Żyrmuny

Sielsowiet Żyrmuny (; ) – sielsowiet na Białorusi, w obwodzie grodzieńskim, w rejonie werenowskim, z siedzibą w Żyrmunach.
Według spisu z 2009 sielsowiet Żyrmuny zamieszkiwało 1082 osób, w tym 954 Polaków (88,17%), 88 Białorusinów (8,13%), 28 Rosjan (2,59%), 5 Ukraińców (0,46%), 3 Litwinów (0,28%), 3 osoby innych narodowości i 1 osoba, która nie podała żadnej narodowości.

</doc>
<doc id="4807013" url="https://pl.wikipedia.org/wiki?curid=4807013" title="A Couple of Song and Dance Men">
A Couple of Song and Dance Men

A Couple of Song and Dance Men – winylowy album studyjny z 1975 roku autorstwa Binga Crosby'ego i Freda Astaire'a wydany przez United Artists Records. Został nagrany w lipcu 1975 roku w Music Center w Wembley, w Londynie.
Nagrywanie albumu.
Fred Astaire zgodził się na prośbę producenta Kena Barnesa na nagranie dwóch długogrających albumów w Londynie. Kiedy okazało się, że wizyta Astaire'a zbiegnie się z pobytem Binga Crosby'ego w Wielkiej Brytanii, Barnes uzyskał zgodę obu artystów na wspólne nagranie albumu. Podczas trzech porannych sesji, odbywających się w kolejnych dniach (15, 16 i 17 lipca 1975), nagrali trzynaście utworów, z których jedenaście to duety, a dwa to solówki.

</doc>
<doc id="4807022" url="https://pl.wikipedia.org/wiki?curid=4807022" title="Štadión MFK Tatran Liptovský Mikuláš">
Štadión MFK Tatran Liptovský Mikuláš

Štadión MFK Tatran Liptovský Mikuláš – stadion piłkarski w Liptowskim Mikułaszu, na Słowacji. Został otwarty 29 sierpnia 1974 roku. Jego pojemność wynosi 1618 widzów. Swoje spotkania rozgrywają na nim piłkarze klubu Tatran Liptowski Mikułasz.
Do 1972 roku piłkarze Tatrana rozgrywali swoje spotkania na boisku na Pšaninách, w dzielnicy Okoličné (do 1970 roku samodzielna miejscowość). W 1972 roku boisko to zostało zlikwidowane w związku z budową na jego terenie mleczarni. Zawodnicy Tatrana tymczasowo przenieśli się na boisko przy zakładach im. 1 Maja. Jednocześnie, razem z budową nowego osiedla Podbreziny, ruszyła budowa nowego stadionu, którego uroczyste otwarcie miało miejsce 29 sierpnia 1974 roku. Na inaugurację gospodarze przegrali w sparingu z drużyną z Żyliny 1:9. W dniu otwarcia rozegrano także mecz miejscowych oldbojów z ich rówieśnikami z Závažnej Poruby. Pierwszy mecz ligowy na stadionie rozegrano 22 września. Pierwotnie stadion posiadał bieżnię lekkoatletyczną. W 1979 roku po zachodniej stronie utworzono boisko treningowe, rozpoczęła się także budowa budynku klubowego, którego oddanie do użytku nastąpiło 7 grudnia 1985 roku. W roku 1997 powstała kryta trybuna po stronie zachodniej. Latem 2007 roku boisko treningowe wyposażono w sztuczną murawę. W 2013 roku powstało drugie boisko treningowe o naturalnej nawierzchni, usytuowane na północ od głównego boiska, co ostatecznie położyło kres zarośniętej już wówczas trawą bieżni lekkoatletycznej. W latach 2018–2019 przeprowadzono gruntowną modernizację obiektu. Wzdłuż boiska powstały wówczas dwie nowe, zadaszone trybuny: zachodnia, mogąca pomieścić 924 widzów i wschodnia na 694 osoby. Oddano także do użytku nowe zaplecze socjalne, elektroniczną tablicę świetlną i system nawadniania murawy. 

</doc>
<doc id="4807030" url="https://pl.wikipedia.org/wiki?curid=4807030" title="Ruch Zofiówka">
Ruch Zofiówka



</doc>
<doc id="4807034" url="https://pl.wikipedia.org/wiki?curid=4807034" title="Tom Sawyer (album)">
Tom Sawyer (album)

Tom Sawyer – album składający się z trzech płyt winylowych zawierających skrócone opowiadania klasycznej powieści Marka Twaina "Przygody Tomka Sawyera" czytanych przez Binga Crosby’ego. Został nagrany dla Argo Records w dniach 3 i 5 września 1975 roku w Londynie i wydany w 1976 roku.
Ścieżka dźwiękowa.
STRONA PIERWSZA
STRONA DRUGA
STRONA TRZECIA
STRONA CZWARTA
STRONA PIĄTA
STRONA SZÓSTA

</doc>
<doc id="4807037" url="https://pl.wikipedia.org/wiki?curid=4807037" title="Murati (jezioro)">
Murati (jezioro)

Murati (, , "Murats") – jezioro znajdujące się na pograniczu estońsko-łotewskim. Leży na południowym krańcu wyżyny Haanja. Okolice jeziora stanowią wzgórza morenowe porośnięte lasem oraz bagna. W pobliżu znajdują się estońskie wsie Kuklase, Murati i Laisi.
Jezioro ma podłużny kształt w kierunku północno-wschodnim / południowo-zachodnim. Maksymalna długość jeziora wynosi 1800 m, natomiast maksymalna szerokość 700 m. Długość linii brzegowej to 5254 m. Powierzchnia lustra wody, które znajduje się 171,9 m n.p.m. wynosi 65,8 ha. Większość jeziora znajduje się w Estonii. Jedynie południowa część o powierzchni 9,5 ha należy do Łotwy. Maksymalna głębokość jeziora to 4,3 m, natomiast średnia 3,6 m. Na jego dnie zalega warstwa błota dochodzą do 1 m grubości.
Obszar zlewni jeziora wynosi 84,3 km². Zasila je rzeka Kuura wpływająca od północno-wschodu oraz 3 mniejsze cieki, w tym strumień Allumäe wypływający z jeziora Majori. Z jeziora Murati wypływa rzeka Vaidva, która jest dopływem Mustjõgi wpadającej do rzeki Gauja, która uchodzi do Zatoki Ryskiej. Wymiana wody w jeziorze zachodzi 9 razy w ciągu roku, średnio co 5 do 6 tygodni.
W jeziorze występują takie gatunki ryb jak leszcz, płoć, okoń, szczupak, wzdręga, jazgarz, karaś i lin.

</doc>
<doc id="4807040" url="https://pl.wikipedia.org/wiki?curid=4807040" title="Aleksander Gawryszewski">
Aleksander Gawryszewski

 
Aleksander Gawryszewski (ur. 12 lutego 1926 w Martynówce k/Łohiszyna, zm. 9 stycznia 2002 w Warszawie) – pułkownik Wojska Polskiego, dowódca, autor publikacji historyczno-wojskowych, Sybirak.
Życiorys.
Syn Wojciecha (2.12.1889-21.09.1939) i Anny z domu Korolewicz (1900-1981). Urodził się i wychowywał w osadzie wojskowej założonej przez weteranów wojny 1920 Martynówka k/Łohiszyna (dziś - nie istnieje). Po spaleniu osady i wymordowaniu części mieszkańców w 1940 roku wywieziony wraz z matką i siostrami pod Archangielsk. Dla ratowania rodziny i wyrwania się z sybirackiej niewoli zgłosił się 20 października 1943 roku do Polskich Sił Zbrojnych tworzonych w ZSRR. Rozpoczął służbęw pułku zapasowym 2 DP Dywizji Piechoty, później w 9 pułku piechoty. Wraz z 9 pp, jako dowódca plutonu fizylierów brał udział w forsowaniu Wisły, idąc na pomoc Powstańcom Warszawskim w 1944 roku, na Przyczółku Czerniakowskim. Ranny w walce 15 września 1944 r. Uczestniczył w forsowaniu Odry oraz w walkach o Berlin. Ponownie ranny pod Redlitz 13 lutego 1945 roku. 
W 1947 roku ukończył Oficerską Szkołę Piechoty nr 2 w stopniu podporucznika. Pełnił służbę w różnych jednostkach. W 1956 roku ukończył Akademię Sztabu Generalnego w Warszawie. Podjął służbę jako dowódca batalionu w 16 Kołobrzeskim Pułku Piechoty 6 Pomorskiej Dywizji Piechoty przekształconej w 6 Pomorską Dywizję Powietrznodesantową. Następne kroki w karierze wojskowej to działalność naukowa w zakresie taktyki i sztuki operacyjnej w Wojskowej Akademii Politycznej, do stanowiska docenta i szefa Katedry Taktyki Ogólnej i Sztuki Operacyjnej. Od roku 1989 pozostawał w stanie spoczynku.

</doc>
<doc id="4807042" url="https://pl.wikipedia.org/wiki?curid=4807042" title="Ikkō-ikki">
Ikkō-ikki

Ikkō-ikki (jap. 一向一揆, "Liga jednomyślności") – ruch społeczno-religijny w feudalnej Japonii w XV i XVI w. o charakterze antyfeudalnym i radykalnych poglądach religijnych. Inspirowany i kierowany przez buddyjską sektę Ikkō-shū. Zwolennicy ruchu korzystali z protekcji buddyjskiej szkoły Jōdo-shinshū. W historiografii ruch znany jest także jako „Powstanie Ikkō-ikki” lub „Powstanie Ikkō-shū”.
Geneza.
Pod nazwą Ikkō-ikki znane są działające w kilku miejscach Kraju Kwitnącej Wiśni zbuntowane grupy społeczne w XV-XVI w. Pierwsze wystąpienia zbrojne zwolenników ruchu datuje się od połowy XV w. Członkowie wywodzili się z wojowniczej sekty Ikkō-shū i sprzeciwiali się rządom gubernatorów i daimyō. Podstawę ruchu stanowili kapłani (w tym sōhei, którzy specjalizowali się w walce), chłopi, kupcy i lokalni władcy, którzy czasami współdziałali także z osobami niebędącymi wyznawcami sekty. Z początku grupy były zorganizowane w niewielkim stopniu; jeśli ktoś miał jakikolwiek wpływ na wszystkich członków Ikkō-ikki, to był to Rennyo, ówczesny przywódca szkoły Jōdo-shinshū Hongan-ji. W pewnym stopniu wykorzystywał on religijny zapał sekty w obronie podległych sobie świątyń. Był jednak ostrożny w popieraniu jej radykalnych wyznawców i dystansował się zarówno od wywoływanych rebelii, jak i od samego ruchu Ikkō. Był jednak szczególnie przeciwny ofensywnej przemocy, którą stosowali jej członkowie.
Pochodzenie ruchu sięga dwóch płaszczyzn: religijnej i społeczno-ekonomicznej. W pierwszej, początki ruchu to narodziny kultu Buddy Amitabhy, który głosił myśliciel Shinran w XIII w. W kolejnych wiekach kult ten wyewoluował w różnych kierunkach. Jednym z jego odłamów stała się sekta Ikkō-shū, która głosiła wojowniczą drogę prowadzącą do zbawienia. Od nazwy sekty, jej członków nazywano zwolennikami jednomyślności („Ikkō” znaczy jednomyślność). Z uwagi na prześladowania wyznawców, członkowie sekty zwrócili się o wsparcie do stosunkowo silnej i zbliżonej w poglądach szkoły nauczającej w duchu Jōdo-shinshū. Z czasem obie nazwy zaczęto stosować jako synonimy, czemu przeciwstawiał się Rennyo, odrzucający przemoc ofensywną, ale widzący pozytywne aspekty ruchu jednomyślności. Druga płaszczyzna, społeczno-ekonomiczna, wynikała z jednej strony ze słabości ówczesnej władzy centralnej, gdyż kolejni cesarze byli marionetkami w rękach szogunów, a z drugiej z wyzysków i niesprawiedliwości jaką odczuwała znaczna część społeczeństwa ze strony gubernatorów i lokalnych daimyō. Dla obrony swoich interesów, powstała w XIV w. klasa zwana Jizamurai zaczęła organizować ligi dla wzajemnej obrony, które nazywano "ikki". Przybierały one formę wystąpień przeciwko szogunom z rodu Ashikaga. Do takich ruchów należały przede wszystkim „Powstanie Białej Flagi” zainicjowane przez Shirahata-Ikki oraz „Powstanie Półksiężyca” Mikazuki-Ikki.
Bunty od XIV do XVI wieku.
Liczne wystąpienia miały miejsce jeszcze w XIV w. Dochodziło do nich w 1351, 1353, 1369, 1377, 1384–1386 i 1366–1369, ale z powodu słabej organizacji i małego oparcia w ludności wiejskiej, nie stanowiły realnego zagrożenia. Dopiero w XV w. ich organizacja polepszyła się, a udział chłopów poważnie się zwiększył. Ówcześni powstańcy zorganizowali się m.in. w Tsuchi-Ikki i Do-Ikki. W 1477 r. buntownikom udało się zająć wiele klasztorów i kaplic, z których ostrzegawczo dzwonili dzwonami aby wzbudzić strach w lokalnych władcach.
Nowy impuls do powstań dało wygnanie Rennyo z Kioto w 1465. Osiedlił się on wówczas w prowincji Echizen, gdzie w 1471 wzniósł świątynię Yoshizaki-gobō. Swoimi naukami zwrócił uwagę miejscowej ludności i w krótkim czasie uzyskał wielu zwolenników. Choć uważał, że agresja jest czymś złym i przemoc winna być stosowna jedynie do obrony, to obudzony przez niego zapał religijny doprowadził do wzrostu siły sekty Ikkō-shū i działań wojennych na szeroką skalę. W 1487 wybuchła pierwsza poważna rewolta Ikkō-ikki, która zakończyła się sukcesem: zwolennicy sekty z prowincji Kaga zbuntowali się i obalili tamtejszego gubernatora z klanu Togashi. Był to pierwszy przypadek w historii Japonii, gdy lokalna społeczność objęła zbrojnie pełną kontrolę nad całą prowincją.
Rennyo zmarł w 1499, ale zapał religijny członków Ikkō-ikki nie osłabł. Pomiędzy 1496 a 1499 zbudowali oni fortecę Ishiyama Hongan-ji u ujścia rzeki Yodo w prowincji Setsu. W 1506 członkowie sekty starli się bezskutecznie nad Kuzuryū z wojskami rodu Asakura. W 1536 buntownicy pokonali ród Nagao w bitwie pod Sendanno, a w 1555 ponownie walczyli z rodem Asakura pod Daishoji-omote. W trakcie tej kampanii z przyczyn naturalnych zmarł lider klanu, Norikage Asakura.
W kolejnych latach siły ruchu Ikkō-ikki wzrastały i zajmowali oni nowe tereny: w prowincjach Owari i Ise, na granicy których wzniesiono w pobliżu Nagoi wielki kompleks militarny Nagashima, oraz w Mikawie.
Upadek znaczenia.
Wzrastająca potęga wywrotowego ruchu religijno-społecznego zwróciła w końcu uwagę najważniejszych ówczesnych możnowładców. Poczuli się oni zagrożeni gospodarczo i politycznie, gdyż militarnie górowali jeszcze nad wyznawcami sekty. Od 1564 rozpoczął się zmierzch świetności ruchu Ikkō-ikki. Wówczas to Ieyasu Tokugawa, który obawiał się powstania mnichów sōhei w Mikawie, zdecydował się na podjęcie walki. Napięcia rosły bowiem już od 1563, gdy samurajowie Tokugawy odebrali jednej ze świątyń ryż dla swoich ludzi. W wyniku dalszych incydentów Ieyasu wraz z mnichami ze szkoły Jōdo-shū wyprawił się na wyznawców sekty i w styczniu następnego roku pokonał buntowników pod Azukizaką, wypierając tym samym sektę z Mikawy.
Drugim z wielkich przeciwników Ikkō-ikki był Nobunaga Oda, który dążył do objęcia zwierzchnictwa nad całą Japonią. Wyznawcy sekty i ich sprzymierzeńcy utrudniali mu to zadanie, gdyż kontrolowali większość dróg i szlaków handlowych wiodących z zachodu do stolicy. Ponadto sprzymierzyli się z Yoshiakim Ashikagą, który dzięki Nobunadze został wyniesiony do tytułu sioguna. Yoshiaki nie miał jednak realnego znaczenia bez potęgi militarnej klanu Oda, a sekta nie była na tyle potężna by zapewnić siogunowi władzę na dłuższy czas. Mimo to jeszcze w 1570 Oda został pokonany przez wojska Ikkō-ikki, za co zemścił się zniszczeniem kompleksu świątynnego Enryaku-ji w następnym roku. Wojna z Odą trwała przez kolejne lata, a poparcia ruchowi udzieliły wówczas rody Mōri, Azai i Asakura, z którym sekta wcześniej toczyła wojny. Wszystkich jednoczył jednak wspólny przeciwnik, gdyż nie chciano dopuścić by Nobunaga stał się jedynowładcą. Członkowie rodu Asakura ponadto byli w ciężkim konflikcie z Nobunagą po tym, gdy ten kazał w sierpniu 1575 swoim żołnierzom zmasakrować mieszkańców wsi Ajimano, podległej temu rodowi. Oda okazał się jednak trudnym i bezwzględnym przeciwnikiem: w 1574 zdobył i zniszczył umocnienia Nagashimy, gdzie życie straciło 20 000 wyznawców sekty Ikkō-shū. Natomiast twierdza Ishiyama Hongan-ji poddała się w 1580 po dziesięcioletnim oblężeniu, będącym najdłuższym w historii Japonii. Upadek tych dwóch ośrodków, które stanowiły serce potęgi militarnej ruchu Ikkō-ikki, stanowił kres jego znaczenia.
Pojedyncze ugrupowania Ikkō-ikki działały jeszcze w Japonii do lat 90. XVI w. m.in. w prowincjach: Musashi, Sagami, Kii oraz w Satsumie na Kiusiu. Nie odgrywały już jednak większej roli. Ostatnim znaczącym epizodem z ich udziałem było udzielenie poparcia przez ich lidera, Kōsego, Hideyoshiemu Toyotomiemu w walce przeciwko innym klanom i sektom w latach 80. XVI w., m.in. udział członków Ikkō-ikki w walkach przeciwko Katsuiemu Shinacie w 1583. Kōsa liczył, że dzięki temu będzie mógł odzyskać pozostałości Ishiyamy Hongan-ji. Hideyoshi wzniósł tam jednak w latach 1583–1598 zamek Ōsaka. Mimo to nie pozostał całkowicie niewdzięczny i w 1891 wynagrodził sojusznika szkołą świątynną Nishi Hongan-ji w Kioto.
Pozostałością po ruchu były działające w sekrecie do 1868 organizacje wyznawców sekty Ikkō-shū, znane jako Kakure nenbutsu. Mimo iż cesarz Mutsuhito w trakcie restauracji Meiji zapewnił wolność wyznania, część zwolenników sekty pozostawała w utajeniu aż do 1999.
Przywódcy.
Za nieformalnych przywódców ruchu Ikkō-ikki uważa się kolejnych monsiu kompleksu świątynnego Nishi Hongan-ji:
W kulturze popularnej.
Motyw ruchu Ikkō-ikki wykorzystano w komputerowych grach strategicznych i , w których rozgrywka toczy się w XVI-wiecznej Japonii. W obydwu grach funkcjonuje frakcja Ikkō-ikki, która jest grywalna

</doc>
<doc id="4807044" url="https://pl.wikipedia.org/wiki?curid=4807044" title="Murata">
Murata



</doc>
<doc id="4807047" url="https://pl.wikipedia.org/wiki?curid=4807047" title="Murata ezers">
Murata ezers



</doc>
<doc id="4807050" url="https://pl.wikipedia.org/wiki?curid=4807050" title="Murati järv">
Murati järv



</doc>
<doc id="4807051" url="https://pl.wikipedia.org/wiki?curid=4807051" title="Heino Kruus">
Heino Kruus

Heino Kruus (ur. 30 września 1926, zm. 24 czerwca 2012) – estoński koszykarz. W barwach ZSRR srebrny medalista olimpijski z Helsinek.
Przed rozpoczęciem treningów koszykarskich był piłkarzem i lekkoatletą. Występował w Kalevie z Tallinna. Z reprezentacją ZSRR sięgał po srebro igrzysk olimpijskich w 1952 oraz był mistrzem Europy w 1951 i 1953. Po zakończeniu kariery zawodniczej został trenerem oraz sędzią koszykarskim.

</doc>
<doc id="4807052" url="https://pl.wikipedia.org/wiki?curid=4807052" title="Murats">
Murats



</doc>
<doc id="4807056" url="https://pl.wikipedia.org/wiki?curid=4807056" title="Murati (Estonia)">
Murati (Estonia)



</doc>
<doc id="4807057" url="https://pl.wikipedia.org/wiki?curid=4807057" title="Bing Crosby Live at the London Palladium">
Bing Crosby Live at the London Palladium

Bing Crosby Live at the London Palladium – album winylowy składający się z nagrań koncertowych Binga Crosby’ego w London Palladium od 21 czerwca do 4 lipca 1976 roku. W koncertach udział wzięli także Rosemary Clooney, Kathryn Grant Crosby i Ted Rogers oraz dzieci Crosby’ego – Mary Crosby, Nathaniel Crosby i Harry Crosby. Muzyczne wsparcie zapewnili Pete Moore i Joe Bushkin Quartet. 
Lista utworów.
Strona trzecia.
Crosby Family “Round” (The Bing Crosby Family)

</doc>
<doc id="4807060" url="https://pl.wikipedia.org/wiki?curid=4807060" title="Jacob Miller">
Jacob Miller

Jacob Miller (ur. 4 maja 1952 w Mandeville, zm. 23 marca 1980 w Kingston) – jamajski muzyk i piosenkarz reggae, rastafarianin. Swoją pierwszą sesję nagraniową odbył z Clementem Doddem pod koniec lat 60. XX wieku. Był wokalistą grupy Inner Circle. Nagrywał i koncertował z zespołem aż do swojej tragicznej śmierci w wypadku samochodowym w 1980 roku. Wraz z nim zginął również jeden z jego synów. Zalicza się go do tzw. „Klubu 27” – listy znanych muzyków, którzy z różnych przyczyn zmarli w wieku 27 lat. 
Życiorys.
Jacob Miller urodził się w Mandeville. Jego rodzicami byli Joan Ashman i Desmond Elliot. W wieku ośmiu lat przeniósł się do Kingston, gdzie wychowywali go dziadkowie ze strony matki. Jego przeprowadzka do stolicy Jamajki okaże się przełomowym wydarzeniem w jego życiu, ponieważ po ukończeniu Melrose High School Miller zaczął spędzać większość swojego czasu w studiach nagraniowych na terenie miasta, w szczególności w znanej obecnie wytwórni płytowej Studio One Clementa Dodda. 
Nagrał trzy utwory dla Dodda, w tym „Love is a Message” w 1968, który bracia Swaby, Horace i Garth (Horace stał się później znany jako Augustus Pablo) zagrali w "Rockers Sound System". Piosenka nie odniosła dużego sukcesu, ani nie przyciągnęła uwagi Coxsona, jednak spowodowała, że Horace Swaby zaprzyjaźnił się z Millerem i zainteresował się nim i jego talentem. 
Po tym, jak bracia Swaby uruchomili własną wytwórnię w 1972, Horace (odtąd znany jako Augustus Pablo) nagrał swoją wersję „Love is a Message” pod nazwą „Keep on Knocking” w 1974. W ciągu półtora roku Miller nagrał jeszcze pięć piosenek dla Pabla, „Baby I Love You So”, „False Rasta”, „Who Say Jah No Dread”, „Each One Teach One” i „Girl Named Pat”, z których każda stała się klasykiem. Single te rozwinęły reputację Millera jako świetnego piosenkarza i uczyniły go bardziej rozpoznawalnym, a ich sukces ostatecznie spowodował zatrudnienie go w Inner Circle jako wokalisty zastępczego. W tym czasie również Miller zaprzyjaźnił się i rozpoczął współpracę z Bobem Marleyem. 
Inner Circle.
Inner Circle to zespół reggae, który zdobył popularność grając covery amerykańskich hitów. Lider zespołu Roger Lewis powiedział, że Jacob Miller był „zawsze szczęśliwy i wesoły. Zawsze żartował. Wszyscy lubili jego żarty”. Oprócz Millera jako wokalisty, w skład zespołu wchodzili: Roger Lewis – gitara, Ian Lewis – bas, Bernard „Touter” Harvey – klawisze i Rasheed McKenzie – perkusja. W 1976 roku zespół podpisał kontrakt z Capitol Records i wydał dwa albumy, "Reggae Thing" i "Ready for the World". Ich pierwszym hitem z Jacobem Millerem był „Tenement Yard”, a następnie „Tired Fi Lick Weed In a Bush”. 
Podczas nagrywania z zespołem, Miller kontynuował także karierę solową, nagrywając „Forward Jah Jah Children”, „Girl Don't Com” wyprodukowany przez Gussiego Clarke'a oraz „I'm a Natty” wyprodukowany przez Joe Gibbsa. Zdobył drugie miejsce w konkursie Song Festival na Jamajce w 1976 roku, wykonując piosenkę „All Night 'Till Daylight”, a swój pierwszy solowy album wydał w 1978 roku, nazywał się on "Dread Dread". Utwór, który przyniósł mu największe uznanie, to „King Tubby Meets The Rockers Uptown” z Augustusem Pablo. Inne godne uwagi utwory tych dwóch artystów to „Keep on Knocking”, „False Rasta” i „Who Say Jah No Dread”, wszystkie wyprodukowane przez Augustusa. Album "Who Say Jah No Dread" zawiera dwie wersje każdego z tych utworów; oryginał i dub opracowany przez Kinga Tubby'ego. 
Miller wystąpił w filmie "Rockers" wraz z wieloma innymi muzykami, w tym Gregorym Isaacsem, Bigiem Youth i Burningiem Spearem. 
Miller pojawił się też na One Love Peace Concert, który odbył się na Stadionie Narodowym w Kingston 22 kwietnia 1978, wraz z wieloma innymi popularnymi muzykami reggae obecnymi tego dnia, w tym z Bobem Marleyem, Peterem Toshem, Bunnym Wailerem, Judy Mowatt, czy Dennisem Brownem. Podczas występu Miller włożył czapkę policjanta i zapalił spliffa, ku uciesze publiczności. Moment ten został uwieczniony w filmie "Heartland Reggae", który dokumentuje ten koncert. 
W marcu 1980 roku Jacob Miller udał się z Bobem Marleyem i założycielem Island Records, Chrisem Blackwellem do Brazylii, aby świętować otwarcie nowych biur wytwórni w Ameryce Południowej. Niedługo po powrocie na Jamajkę, w niedzielę, 23 marca 1980, Miller i jeden z jego synów zginęli w wypadku samochodowym na Hope Road w Kingston. Miller i Inner Circle przygotowywali się do amerykańskiej trasy koncertowej z Bobem Marleyem &amp; The Wailers, a ich kolejny album, "Mixed Up Moods" został nagrany przed jego śmiercią. 
Jacob Miller był kuzynem brytyjskiego artysty reggae Maxi Priesta. 

</doc>
<doc id="4807062" url="https://pl.wikipedia.org/wiki?curid=4807062" title="Murati">
Murati



</doc>
<doc id="4807067" url="https://pl.wikipedia.org/wiki?curid=4807067" title="Yūto Nakamura">
Yūto Nakamura

 – japoński kombinator norweski, a następnie skoczek narciarski. Trzykrotny uczestnik mistrzostw świata juniorów (2015–2017).
Przebieg kariery.
Kombinacja norweska.
Nakamura początkowo uprawiał kombinację norweską. W dyscyplinie tej trzykrotnie (lata 2015–2017) startował na mistrzostwach świata juniorów – indywidualnie najlepszy wynik zanotował w 2017, gdy był czwarty (Gundersen HS100/5 km – po skokach zajmował 2. lokatę, ale uzyskał dopiero 30. czas biegu), a drużynowo w 2015, gdy Japończycy zajęli 6. miejsce.
W marcu 2016 w Chaux-Neuve zadebiutował w Pucharze Kontynentalnym, zajmując 23. pozycję (Gundersen HS118/10 km). Tydzień później w Klingenthal zajął najwyższe w swojej karierze, 12. miejsce w zawodach tej rangi (Gundersen HS140/10 km) – po skoku był trzeci, ale w biegu uzyskał 34. czas rywalizacji.
10 lutego 2017 w Sapporo zadebiutował w Pucharze Świata, zajmując 38. pozycję (Gundersen HS134/10 km). 30 września 2017 wystąpił w Letnim Grand Prix w Planicy (Gundersen HS139/10 km), gdzie zajął 40. miejsce. 4 lutego 2018 w Hakubie po raz drugi w karierze wystąpił w Pucharze Świata (Gundersen HS134/10 km), zdobywając pierwsze punkty (18. lokata) – po skoku był drugi, ale w biegu uzyskał najgorszy w całej stawce, 34. rezultat.
Start w Pucharze Świata w Hakubie w lutym 2018 był jego ostatnim w zawodach pucharowych rangi FIS w kombinacji norweskiej, a miesiąc później wystąpił jeszcze w lokalnych zawodach w Sapporo.
Skoki narciarskie.
W oficjalnych zawodach międzynarodowych w skokach narciarskich rozgrywanych pod egidą FIS zadebiutował w sierpniu 2019 w Râșnovie, gdzie dwukrotnie punktował w zawodach FIS Cupu – w pierwszym starcie stanął na najniższym stopniu podium, a w drugim był 19. We wrześniu 2019 w tej samej miejscowości, w ramach letniej edycji cyklu, zadebiutował w Pucharze Kontynentalnym, plasując się na 30. pozycji.

</doc>
<doc id="4807068" url="https://pl.wikipedia.org/wiki?curid=4807068" title="Yuto Nakamura">
Yuto Nakamura



</doc>
<doc id="4807072" url="https://pl.wikipedia.org/wiki?curid=4807072" title="Rock Master 2003">
Rock Master 2003

 
Rock Master 2003 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 18 edycja odbyła się w dniu 27 września 2003.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 12 zawodników oraz 9 zawodniczek.
Bouldering.
W zawodach wspinaczkowych w konkurencji boulderingu wzięło udział 8 zawodników oraz 6 zawodniczek. 
Wspinaczka na szybkość.
W zawodach wspinaczkowych w konkurencji na szybkość wzięło udział 8 zawodników.

</doc>
<doc id="4807076" url="https://pl.wikipedia.org/wiki?curid=4807076" title="Bingo Viejo">
Bingo Viejo

Bingo Viejo – winylowy album autorstwa Binga Crosby’ego nagrany 23 czerwca i 15 września 1975 roku, a wydany w roku 1977. Towarzyszył mu Paul Smith i jego orkiestra. Album ten nigdy nie został wydany na płycie CD. Amerykańska wytwórnia Anahuac zremiksowała utwory i wykorzystała kilka alternatywnych ujęć (utwory 6, 7, 9 i 10).

</doc>
<doc id="4807080" url="https://pl.wikipedia.org/wiki?curid=4807080" title="Damasko">
Damasko

Damasko – część wsi Kazimierz w Polsce położonej w województwie opolskim, w powiecie prudnickim, w gminie Głogówek.
Damasko położone jest na wschód od Kazimierza, przy drodze do Ciesznowa.
W latach 1975–1998 miejscowość administracyjnie należała do ówczesnego województwa opolskiego.
Historia.
Według "Słownika geograficznego Królestwa Polskiego" w Damasku mieszkało 246 osób. Według spisu ludności z 1 grudnia 1910, na 318 mieszkańców Damaska 306 posługiwało się językiem niemieckim, a 12 językiem polskim.
Do głosowania podczas plebiscytu na Górnym Śląsku uprawnionych było w Damasku 287 osób, z czego 191, ok. 66,5%, stanowili mieszkańcy (w tym 189, ok. 65,8% całości, mieszkańcy urodzeni w miejscowości). Oddano 284 głosy (ok. 98,9% uprawnionych), w tym 284 (100%) ważne; za Niemcami głosowało 284 osób (100%), a za Polską 0 osób (0%).

</doc>
<doc id="4807086" url="https://pl.wikipedia.org/wiki?curid=4807086" title="Joann Lõssov">
Joann Lõssov

Joann Lõssov (ur. 10 września 1921, zm. 3 sierpnia 2000) – estoński koszykarz. W barwach ZSRR srebrny medalista olimpijski z Helsinek.
W czasie II wojny światowej został zmobilizowany do Armii Czerwonej, służył w batalionach roboczych, a później w dywizji strzeleckiej. Występował w Kalevie z Tallinna. Z reprezentacją ZSRR sięgał po srebro igrzysk olimpijskich w 1952 oraz był mistrzem Europy w 1947 i 1951. Po zakończeniu kariery zawodniczej został trenerem.

</doc>
<doc id="4807089" url="https://pl.wikipedia.org/wiki?curid=4807089" title="A Little Bit of Irish (album)">
A Little Bit of Irish (album)

A Little Bit of Irish – album ze ścieżką dźwiękową z telewizyjnego programu z 1966 roku o tej samej nazwie z udziałem Binga Crosby’ego, który był wyemitowany w telewizji w USA oraz w Wielkiej Brytanii w Dniu Świętego Patryka w 1967 roku. Album ten został wydany po śmierci Crosby’ego, w 1993 roku na płycie CD.

</doc>
<doc id="4807122" url="https://pl.wikipedia.org/wiki?curid=4807122" title="On the Sentimental Side">
On the Sentimental Side

On the Sentimental Side – studyjny album piosenkarza Binga Crosby'ego nagrany przez niego 21 i 22 czerwca 1962 roku dla własnej firmy "Project Records". Crosby jednak nigdy nie ukończył pracy nad tym albumem, dlatego został on wydany dopiero w 2010 roku na płycie CD przez Collectors' Choice Music.

</doc>
<doc id="4807124" url="https://pl.wikipedia.org/wiki?curid=4807124" title="Elise Rosalie Aun">
Elise Rosalie Aun

 
Elise Rosalie Aun pseudonim Eesti neiu Setu maalt (ur. 15 czerwca 1863 w Pikäreinu, zm. 2 czerwca 1932 w Tallinnie) – estońska poetka, pisarka i tłumaczka, jedna z najwybitniejszych pisarek estońskich końca XIX w. Jej wiersze reprezentują estońską poezję postromantyczną. 
Życiorys.
Elise Rosalie Aun urodziła się w Pikäreinu w parafii Valgjärve w okręgu Võru. Dzieciństwo spędziła w małym dworku Ulitina wynajętym przez rodziców w Setomaa. Z powodu braku szkół w okolicy, początkowo otrzymywała domowe kształcenie. W 1882 r. ukończyła szkołę parafialną dla dziewcząt w wiosce Lokuta w pobliżu Võõpsu. W latach 90. XIX wieku podejmowała różne prace często przeprowadzając się. Przez pewien mieszkała w domu brata we wsi Võtikvere, a następnie w Rydze, Kronsztadzie, Valdze i Parnawie. Pracowała w redakcji magazynu Linda w Viljandi. W 1902 r. została kierownikiem punktu sprzedaży w Agencji Chrześcijańskiej Literatury Popularnej w Tallinie. W 1903 r. wyszła za mąż za Friedricha Raupa. Po ślubie mieszkała w Simbirsku i Valdze, gdzie zatrudniony był jej mąż. W 1911 r. wróciła do Tallina, gdzie zmarła w 1932 r. 
Twórczość.
Elise Rosalie Aun jest jedną z najważniejszych autorek estońskiej literatury z końca XIX w. Pierwsze wiersze Aun pojawiły się w prasie w 1885 r. pod pseudonimem „estońska dziewczyna z ziemi Seto” (Eesti neiu Setu maalt). W latach 1880-1890 około 200 jej wierszy opublikowano w różnych gazetach i czasopismach. Jej pierwszy tom poezji "Kibuvitsa õied" ukazał się w 1888 r., wkrótce potem "Laane Linnuke" i "Metsalilled". W 1895 r. ukazał się tom "Kibuvitsa õied II" i "Kibuvitsa õied III" w 1901 r. Tematyka poezji Aun jest charakterystyczna dla estońskiego postromantalizmu, obejmuje naturę, dom rodzinny, miłość i inne osobiste uczucia, wszelkiego rodzaju przemyślenia i sceny z życia, a także tematy religijne. Po ślubie zaprzestała praktycznie pisać wiersze. Od 2015 r. przyznawana jest w Estonii nagroda literacka imienia Elise Rosalie Aun.
Przypisy.
 

</doc>
<doc id="4807131" url="https://pl.wikipedia.org/wiki?curid=4807131" title="Jadwiga Kukułczanka">
Jadwiga Kukułczanka

Jadwiga Kukułczanka-Peyrou, ps. Koukou Chanska (ur. 6 stycznia 1933 w Dąbrowie Górniczej, zm. 17 maja 2020 w Paryżu) – polska tłumaczka, poetka i krytyczka literacka, zamieszkała we Francji.
Życiorys.
Była absolwentką filologii romańskiej na Uniwersytecie Warszawskim. W 1954 zadebiutowała jako sprawozdawca teatralny na łamach "Teatru".
Przetłumaczyła z francuskiego sztuki: "Romeo i Janeczka", "Becket, czyli honor Boga", "Eurydyka", "Fanfaron, czyli zakochany konserwatysta", "Drogi Antoni", "Pępek", "Molierówna", "Skowronek", "Pan Generał" Jeana Anouilha, "Malatesta", "Miłość czy punktualność" Henry de Montherlanta, "Dudek" Georgesa Feydeau, "Złodziejka z Londynu" i "Julietta ze snów" Georgesa Neveaux, "Śmieszna historia" Armanda Salacrou. Z polskiego na francuski przetłumaczyła m.in. "Ślub" Witolda Gombrowicza (wspólnie z Georgesem Sédirem), "Rozmowy z Witoldem Gombrowiczem" Dominique de Roux (z François Marié), "Wstęp do Teorii Czystej Formy w teatrze" oraz "Bliższe wyjaśnienia w kwestii Czystej Formy na scenie" (z Jacques’em Lacarriere) oraz razem z François Marié "Mątwa, czyli Hyrkaniczny światopogląd", "Metafizyka dwugłowego cielęcia", "Matka" i "Szewcy" Stanisława Ignacego Witkiewicza, "Przed sklepem jubilera" Karola Wojtyły, a także sztuki Zofii Nałkowskiej, Tadeusza Rittnera, Gabrieli Zapolskiej.
Była autorką niezrealizowanego scenariusza "Osioł grający na lirze", który miał zrealizować Wojciech Jerzy Has.
Była jednym z producentów filmów "Zwolnieni z życia" Waldemara Krzystka i "Listopad" Łukasza Karwowskiego. Napisała także do nich część dialogów (w języku francuskim).
Była laureatką Nagrody Polskiego Oddziału Stowarzyszenia Kultury Europejskiej SEC za propagowanie kultury polskiej za granicą (1988). W 2002 została odznaczona Krzyżem Oficerskim Orderu Zasługi Rzeczypospolitej Polskiej.
Jest pochowana na paryskim cmentarzu Père-Lachaise.

</doc>
<doc id="4807132" url="https://pl.wikipedia.org/wiki?curid=4807132" title="Cole Sprouse">
Cole Sprouse

Cole Mitchell Sprouse (ur. 4 sierpnia 1992 w Arezzo) – amerykański aktor, znany głównie z roli Cody’ego Martina w serialach "Nie ma to jak hotel" i "". Od 2017 wciela się w rolę Jugheada Jonesa w serialu "Riverdale".
Dzieciństwo.
Cole Sprouse urodził się 4 sierpnia 1992 w Arezzo we Włoszech 15 minut po swoim starszym bracie bliźniaku Dylanie Sprousie. Cole otrzymał imię na cześć jazzowego pianisty Nata Kinga Cole’a. Rodzice, Matthew Sprouse i Melanie Wright, byli wówczas nauczycielami języka angielskiego w Toskanii. Cztery miesiące po narodzinach synów powrócili do rodzinnego Long Beach. W 1997 rodzice rozwiedli się, a Cole i jego brat zamieszkali razem z ojcem.
Kariera.
Rozpoczął karierę filmową w szóstym miesiącu życia – wraz ze swoim bratem wystąpił w reklamie pieluch, dzięki sugestii ich babci i aktorki, Jonine Booth Wright. Popularne role, które dzielił z bratem to, m.in.: Patrick Kelly w serialu "Grace w opałach", Julian McGrath w filmie "Super tata" i młody Pistachio Disguisey w filmie "Mistrz kamuflażu". W 2001, w serialu "Przyjaciele", wystąpił po raz pierwszy bez brata. Grał Bena – syna Rossa Gellera. W 2005 rozpoczęły się zdjęcia do serialu produkowanego przez Disney Channel, "Nie ma to jak hotel", gdzie grał Cody’ego Martina. Serial zyskał dużą popularność i obejrzało go około 2,5 mln widzów. W 2008 ogłoszono powstawanie spin-offu – "Suite Life: Nie ma to jak statek", który miał się rozgrywać na statku wycieczkowym. Pierwszy odcinek serialu, podczas premiery, obejrzało w Stanach Zjednoczonych 5,7 mln widzów.
W 2016 został zaangażowany do roli Jugheada Jonesa w serialu "Riverdale" produkowanym przez CW. Jughead był wzorowany na postaci z komiksów z serii Archie Comics. Serial miał premierę 26 stycznia 2017.
W 2019 wystąpił w filmie "Trzy kroki od siebie", melodramacie w reżyserii Justina Baldoni. Wcielił się w chorego na mukowiscydozę pacjenta, który zakochał się w Stelli (Haley Lu Richardson) cierpiącej tę samą chorobę. Była to jego druga główna rola w dużym, kinowym filmie pełnometrażowym, 20 lat po jego pierwszej, w filmie "Super tata". Również w 2019 premierę miał film muzyczny "Undercover" w którym zagrał Bena, członka zespołu weselnego. Wyprodukował także ośmioodcinkowy podcast pt. "Borrasca" w którym zagrał główną rolę Sama Walkera. 20 września 2019 na Międzynarodowym Festiwalu Filmów w Toronto odbyła się premiera filmu "Blood Ties" z Coleʼm w roli głównej, w którym partnerowała mu aktorka młodego pokolenia – Kiernan Shipka. Para zagrała młodocianych zabójców; Elizabeth „Lizzy” Haysom i Jensa Soeringa, którzy pozbawili życia rodziców dziewczyny. Film jest oparty na prawdziwej historii podwójnego morderstwa, którego dokonano na rodzinie Haysomów w 1985 w Wirginii.
Brał udział w sesjach zdjęciowych dla popularnych magazynów modowych, między innymi dla „Vogue”, „Lʼuomo Vogue”, „Teen Vogue”, „The Sunday Times”, „W magazine”, „Flaunt”. W marcu 2019 współpracował z przedsiębiorstwem Neiman Marcus, biorąc udział w kampanii reklamowej, prezentując wiosenną kolekcję dla mężczyzn. W lutym 2022 współpracował z Versace biorąc udział w kampanii reklamowej okularów przeciwsłonecznych.
Życie prywatne.
Cole Sprouse jest fanem komiksów, pracował w sklepie komiksowym "Meltdown" w Los Angeles.
W 2011, po roku odroczenia, zaczął studia na Uniwersytecie Nowojorskim. Początkowo planował uczyć się w szkole filmowej, lecz ostatecznie postanowił zapisać się do Gallatin School of Individualized Study, gdzie zajmował się naukami humanistycznymi, a w szczególności archeologią, biorąc udział w wykopaliskach i wykonując prace laboratoryjne. Specjalizował się w systemach informacji geograficznej i obrazowaniu satelitarnym. Podczas nauki brał udział w letnich wykopaliskach w Europie i Azji. Sprouse kolekcjonuje antyczne maski. W ramach pracy licencjackiej, podczas wykopalisk prowadzonych w Bułgarii odkrył maskę Dionizosa.
Sprouse interesuje się fotografią. W 2011 utworzył stronę internetową ze swoimi zdjęciami oraz brał udział w zajęciach na Uniwersytecie Nowojorskim.
Od czerwca 2018 do marca 2020 był związany z Lili Reinhart
. W lipcu 2021 potwierdził trwający od marca związek z Ari Fournier.
3 czerwca 2020 w Santa Monica, dziewięć dni po zabójstwie George’a Floyda, czarnoskórego amerykańskiego ochroniarza podczas interwencji policji w Minneapolis w stanie Minnesota, Cole wziął udział w pokojowym proteście „Black Lives Matter” chcąc wyrazić swój sprzeciw wobec rasizmu dotyczącego afroamerykanów, za co wraz z innymi protestującymi został zatrzymany. 21 czerwca został oskarżony przez użytkowniczkę twittera o molestowanie seksualne, którego miał się dopuścić w 2013 roku podczas imprezy w Nowym Jorku. Sprouse odniósł się do sprawy, krytykując rozpowszechnianie takich oszczerstw, jednocześnie zaznaczając że są one bolesne dla osób które doświadczyły napaści seksualnej. Sprawę skomentowały m.in. Lili Reinhart, Camila Mendes czy Madelaine Petsch, która niegdyś sama stała się ofiarą napastowania.
W grudniu 2021 za 2.9 mln dolarów, nabył rezydencję w Los Angeles.

</doc>
<doc id="4807134" url="https://pl.wikipedia.org/wiki?curid=4807134" title="Koukou Chanska">
Koukou Chanska



</doc>
<doc id="4807137" url="https://pl.wikipedia.org/wiki?curid=4807137" title="Jodi Balfour">
Jodi Balfour

Jodi Balfour (ur. 29 października 1987 w Kapsztadzie) – południowoafrykańska aktorka, która wystąpiła m.in. w serialach "For All Mankind", "Zamęt" i "Rellik".

</doc>
<doc id="4807140" url="https://pl.wikipedia.org/wiki?curid=4807140" title="Andrzej Jamrozek">
Andrzej Jamrozek

Andrzej Jamrozek (ur. 30 września 1953 w Słupsku, zm. 25 kwietnia 2011) – polski urzędnik państwowy, samorządowiec i inżynier, w latach 1994–1997 wicewojewoda wrocławski, były prezes Agencji Mienia Wojskowego.
Życiorys.
Działał w Zrzeszeniu Studentów Polskich. Absolwent Wydziału Podstawowych Problemów Techniki Politechniki Wrocławskiej. W latach 1981–1990 prowadził hodowlę zwierząt futerkowych, pracował też m.in. jako monter i nauczyciel. Potem od 1991 do 1992 kierował Wrocławskim Klubem Przedsiębiorczości.
Był członkiem Unii Demokratycznej i Unii Wolności, w 1991 kierował sztabem wyborczym UD we Wrocławiu. Od 1992 do 1994 pełnił funkcję wicewojewody wrocławskiego. Działał we wrocławskim samorządzie, należał m.in. do zarządu miasta. W 1998 bez powodzenia kandydował do rady miejskiej z listy Wrocław 2000 Plus Bogdana Zdrojewskiego, zaś w 2002 – do sejmiku dolnośląskiego z listy Unii Samorządowej. Od 1998 do ok. 2004 pozostawał prezesem Agencji Mienia Wojskowego, potem do 2005 pracował we wrocławskim oddziale AMW. W 2004 był tymczasowo aresztowany w związku z zarzutami korupcyjnymi, wyszedł wówczas na wolność za kaucją. Zmarł przed końcem procesu, w którym był oskarżony.
Został pochowany na Cmentarzu Świętej Rodziny we Wrocławiu. Odznaczony Krzyżem Kawalerskim Orderu Odrodzenia Polski "za wybitne zasługi w działalności na rzecz rozwoju społeczności lokalnej" (2001).

</doc>
<doc id="4807156" url="https://pl.wikipedia.org/wiki?curid=4807156" title="366 Dywizja Pancerna">
366 Dywizja Pancerna



</doc>
<doc id="4807157" url="https://pl.wikipedia.org/wiki?curid=4807157" title="SL-2 Czarny Kot">
SL-2 Czarny Kot

SL-2 Czarny Kot – polski szybowiec amatorski zbudowany w dwudziestoleciu międzywojennym. Wziął udział w II Wszechpolskim Konkursie Szybowcowym.
Historia.
W 1924 roku Jerzy Drzewiecki, student Politechniki Warszawskiej i członek Sekcji Lotniczej Koła Mechaników Studentów PW, opracował swą pierwszą konstrukcję – szybowiec SL-2 „Czarny Kot”. Prototyp został zbudowany w pomieszczeniach udostępnionych przez Centralne Warsztaty Lotnicze (CWL). Prawdopodobnie jeszcze w 1924 roku dokonano prób w locie szybowca na lotnisku mokotowskim. W październiku 1924 roku szybowiec został zaprezentowany na Wystawie Ligi Obrony Powietrznej i Przeciwgazowej w Warszawie. W 1925 roku szybowiec został zgłoszony do udziału w II Wszechpolskim Konkursie Szybowcowym zorganizowanym na Oksywiu koło Gdyni w maju i czerwcu 1925 roku. Przeprowadzono w CWL remont szybowca, podczas którego usunięto uszkodzenia jakie szybowiec odniósł w trakcie wystawy i podczas przechowywania.
W połowie maja szybowiec został przetransportowany na miejsce konkursu, otrzymał numer konkursowy 6. Jego pilotem był kapitan Stanisław Jakubowski, pilot 1. pułku lotniczego, który wykonał 9 lotów o łącznym czasie 3 minut i 44 sekund. W pierwszym locie szybowiec pokonał dystans 170 m w ciągu 27 sekund oraz osiągnął wysokość ośmiu metrów ponad punkt startu. W drugim szybowiec utrzymał się w powietrzu przez 28 sekund. Podczas trzeciego lotu szybowiec utrzymał się w powietrzu przez 31 sekund. Podczas ostatniego lotu w dniu 6 czerwca 1925 roku szybowiec został uszkodzony. W czasie uroczystego zakończenia konkursu pilot otrzymał V nagrodę w kategorii czas lotu w postaci nagród rzeczowych o wartości 250 zł. Konstruktor został uhonorowany dyplomem uznania.
Po zakończeniu konkursu przetransportowano szybowiec z powrotem do Warszawy, gdyż planowano jego użycie w konkursie szybowców w 1926 roku. Ten konkurs się nie odbył, a nieużywany szybowiec został skasowany.
Konstrukcja.
Jednomiejscowy szybowiec konstrukcji drewnianej w układzie wolnonośnego górnopłatu. Kadłub o przekroju prostokątnym, kryty sklejką. Kabina pilota otwarta. Płat o obrysie prostokątnym, dwudzielny, dwudźwigarowy. Zamocowany do górnych podłożnic kadłuba. Do pierwszego dźwigara kryty sklejką, dalej płótnem. Usterzenie krzyżowe, kryte płótnem. Lotki i stery napędzane linkami. Podwozie trójpunktowe z drewnianą płozą ogonową. Podwozie główne osiowe, dwukołowe, amortyzowane sznurem gumowym względem goleni.
Malowanie.
Powierzchnie płócienne w naturalnym kolorze cellonu. Elementy drewniane pokryte lakierem bezbarwnym. Na boku kadłuba była namalowana sylwetka czarnego kota, na tyle kadłuba i na spodzie płata umieszczono nazwę szybowca – „S.L.2”.

</doc>
<doc id="4807163" url="https://pl.wikipedia.org/wiki?curid=4807163" title="Parafia św. Faustyny Apostołki Bożego Miłosierdzia w Rogozinie">
Parafia św. Faustyny Apostołki Bożego Miłosierdzia w Rogozinie

Parafia pw. Świętej Faustyny Apostołki Bożego Miłosierdzia w Rogozinie – parafia rzymskokatolicka należąca do dekanatu płockiego wschodniego, diecezji płockiej, metropolii warszawskiej. 

</doc>
<doc id="4807166" url="https://pl.wikipedia.org/wiki?curid=4807166" title="Tom Reuter">
Tom Reuter

Tom Reuter (ur. 6 stycznia 1990) – luksemburski lekkoatleta specjalizujący się w rzucie oszczepem. 
W 2017 oraz 2019 zdobywał srebrny medal igrzysk małych państw Europy. Brązowy medalista igrzysk frankofońskich z 2017 roku. 
Złoty medalista mistrzostw Luksemburga i reprezentant kraju w drużynowych mistrzostwach Europy oraz pucharze Europy w rzutach.
Rekord życiowy: 72,90 (30 maja 2019 Bar).

</doc>
<doc id="4807168" url="https://pl.wikipedia.org/wiki?curid=4807168" title="Milan Šimečka">
Milan Šimečka

Milan Šimečka (ur. 6 marca 1930 w Nowym Boguminie, zm. 24 września 1990 w Pradze) – czeski i słowacki filozof, krytyk literacki i dysydent. Więzień polityczny w latach 1981–1982.
Życiorys.
Urodził się 6 marca 1930 w Nowym Boguminie. Jego rodzice zmarli podczas II wojny światowej. W latach 1949–1953 dzięki stypendium studiował rusycystykę i filozofię na Wydziale Filozoficznym Uniwersytetu Masaryka w Brnie, po czym pracował na Uniwersytecie Komeńskiego w Bratysławie. Od 1957 wykładał filozofię marksistowską na Wyższej Szkole Sztuk Scenicznych w Bratysławie; tam także uzyskał habilitację. Należał do Komunistycznej Partii Czechosłowacji. Zajmował się historią filozofii, krytyką literacką i utopią społeczną, która stała się jednym z głównych tematów jego pracy. Po inwazji wojsk Układu Warszawskiego na Czechosłowację został usunięty z uczelni i odsunięty od pracy naukowej i wydalony z partii. Zaczął utrzymywać się z pracy manualnej i dorywczej. Zaangażował się w działania opozycji komunistycznej. Jego twórczość, którą publikował w drugim obiegu i za granicą, dotyczyła analizy funkcjonowania systemu totalitarnego oraz bieżącej polityki. Za swoje zagraniczne publikacje w latach 1981–1982 trafił na 13 miesięcy do więzienia. W czasach aksamitnej rewolucji wspierał słowacki ruch Społeczeństwo przeciw Przemocy. Gdy wybrano Václava Havla na prezydenta, Šimečka został przewodniczącym jego rady doradców. Zmarł 24 września 1990 w Pradze.
W 1991 roku został pośmiertnie odznaczony Orderem Tomáša Garrigue Masaryka I klasy. Tego samego roku jego przyjaciele założyli fundację Nadácia Milana Šimečku, której celem jest wsparcie rozwoju demokracji i tolerancji. Fundacja jest jedną z najstarszych organizacji pozarządowych działających na terenie Słowacji.
Jego synem jest literat Martin Milan Šimečka.
Dzieła.
Za źródłem:

</doc>
<doc id="4807179" url="https://pl.wikipedia.org/wiki?curid=4807179" title="Karol Aleksander (wielki książę Saksonii-Weimar-Eisenach)">
Karol Aleksander (wielki książę Saksonii-Weimar-Eisenach)



</doc>
<doc id="4807181" url="https://pl.wikipedia.org/wiki?curid=4807181" title="Karol Fryderyk (wielki książę Saksonii-Weimar-Eisenach)">
Karol Fryderyk (wielki książę Saksonii-Weimar-Eisenach)



</doc>
<doc id="4807182" url="https://pl.wikipedia.org/wiki?curid=4807182" title="Wilhelm Ernest (wielki książę Saksonii-Weimar-Eisenach)">
Wilhelm Ernest (wielki książę Saksonii-Weimar-Eisenach)



</doc>
<doc id="4807185" url="https://pl.wikipedia.org/wiki?curid=4807185" title="Międzynarodowy Festiwal Folklorystyczny w Myjavie">
Międzynarodowy Festiwal Folklorystyczny w Myjavie

Międzynarodowy Festiwal Folklorystyczny w Myjavie – festiwal folklorystyczny, który odbywa się w połowie czerwca na Słowacji, w Myjavie. Festiwal rozpoczyna się wraz z wernisażem wystawy w lokalnym oddziale Słowackiego Muzeum Narodowego - Muzeum Słowackich Rad Narodowych w Myjawie (słow. "Múzeum Slovenských národných rád v Myjave"). 
Festiwal w Myjavie zalicza się do trzech największych na Słowacji (obok Festiwalu Detva i Festiwalu Východná) i należy do CIOFF (pol. Międzynarodowa Rada Stowarzyszeń Folklorystycznych, Festiwali i Sztuki Ludowej). 
Do 1992 r. głównymi organizatorami uroczystości był Komitet Regionu Zachodniosłowackiego, Regionalne Centrum Edukacji, Narodowe Centrum Edukacji i Okręgowe Centrum Edukacji w Senicy. Następnie organizację przejęło Miasto Myjava wraz z Centrum Kultury Tradycyjnej w Myjavie (dawne Centrum Oświaty Myjava), podlegającą Samorządowi Trenczyńskiemu. Miasto Myjava jest odpowiedzialne za kwestie organizacyjne, natomiast programem zajmuje się Centrum Kultury Tradycyjnej w Myjavie. 
Podczas festiwalu na głównej scenie w Trnovce, zapowiadani przez prowadzących, występują zespoły ludowe z różnych krajów, w tym z Polski. Teren festiwalu obejmuje scenę festiwalową, "miasteczko" twórców ludowych, obszerny wydzielony parking, a także przestrzeń kulinarną i sanitarną. Część swobodnych występów, a także część stoisk rzemieślniczych znajduje się również w dole, wokół Rynku w Myjavie. W 2017 r. wystąpiło 1500 wykonawców.
Historia.
Wraz z coraz większym rozwojem badań folklorystycznych w latach 50. XX wieku, a także zainteresowaniem folklorem na Słowacji, różne regiony zaczęły organizować przeglądy, konkursy, festiwale itp. Jednak w zachodniej części Słowacji ruch folklorystyczny nie był tak ożywiony. Dlatego Regionalny Dom Oświaty w Bratysławie zainicjował szereg aktywności skierowanych właśnie do 'zaniedbanej' pod tym względem części Słowacji. 3 czerwca 1956 r. w amfiteatrze hotelu „Slovan” w Pieszczanach odbył się Regionalny Letni Festiwal Pieśni i Tańca. Potem zmieniał miejsca (organizowano go m.in. w miejscowości Vrbové i w Krakowie), nie udawało się go poza tym organizować co roku. W 1976 r. w amfiteatrze Trnovce w Myjavie zorganizowano Zachodniosłowacki Festiwal Folklorystyczny. Zbudowano wtedy typowy program festiwalowy, ustalono zasady występów i zgłaszania się zespołów. Kolejnym ważnym momentem w historii festiwalu była jego edycja w 2006 r., kiedy organizatorzy zadbali o transmisję występów tak, by ekspaci mogli przynajmniej w taki sposób przeżywać dni festiwalowe.

</doc>
<doc id="4807190" url="https://pl.wikipedia.org/wiki?curid=4807190" title="Mistrzostwa Świata Juniorów w klasie 470 (1987)">
Mistrzostwa Świata Juniorów w klasie 470 (1987)

Mistrzostwa Świata Juniorów w klasie 470 – żeglarskie mistrzostwa świata juniorów w klasie 470 rozegrane na Adriatyku w Koprze, w Jugosławii (obecnie Słowenia), w dniach 18-25 lipca 1987.
Informacje ogólne.
W zawodach udział wzięło blisko 60 załóg z czternastu państw. Podczas zawodów warunki wietrzne były słabe - promowało to jednostki lekkie, co w tamtych czasach oznaczało głównie nowe.
Wyniki.
Wyniki zawodów były następujące:

</doc>
<doc id="4807193" url="https://pl.wikipedia.org/wiki?curid=4807193" title="Mistrzostwa małych krajów Europy w lekkoatletyce">
Mistrzostwa małych krajów Europy w lekkoatletyce

Mistrzostwa małych krajów Europy w lekkoatletyce – zawody lekkoatletyczne organizowane dla małych krajów Europy zrzeszonych w Athletic Association of Small States of Europe począwszy od 2016 roku.
Powodem powstania zawodów był fakt, iż w roku rozgrywania letnich igrzysk olimpijskich nie odbywają się drużynowe mistrzostwa Europy w lekkoatletyce – mistrzostwa małych krajów Europy miały odbywać się raz na 4 lata, zapełniając powstałą lukę w kalendarzu lekkoatletycznym w roku olimpijskim. Ostatecznie druga edycja zawodów odbyłą się jednak już dwa lata po pierwszej. 

</doc>
<doc id="4807195" url="https://pl.wikipedia.org/wiki?curid=4807195" title="Pałac Maarjamäe">
Pałac Maarjamäe

Pałac Maarjamäe (est. "Maarjamäe loss", także pałac Orłowa, est. "Orlovi loss") – XIX-wieczny pałac w Tallinnie przy ul. Pirita, wzniesiony dla gen. Anatolija Orłowa-Dawydowa, od lat 70. XX w. mieszczący muzeum historyczne.
Historia.
Kompleks pałacowy w stylu eklektycznym został wzniesiony w latach 1873-1874 na zamówienie generała Anatolija Orłowa-Dawydowa. Nosił nazwę zamku Marii od imion żony i córki wojskowego. Całość otaczał park.
W niepodległej Estonii w okresie międzywojennym, początkowo w pałacu swoją siedzibę miała holenderska placówka dyplomatyczna, zajmująca go od 1920 do 1932 r. Następnie przez pięć lat pałac mieścił luksusowy hotel Riviera Palace, natomiast od 1937 do 1940 r. znajdowała się tam wojskowa szkoła lotnicza. 
Po powtórnym przyłączeniu Estonii do ZSRR, w 1944 r., pałac zajęła armia radziecka. W latach 70. XX wieku obiekt został zaadaptowany na muzeum. Mieścił wystawę poświęconą najnowszej historii Estonii. Także w niepodległej Estonii jest jedną z siedzib muzeum historycznego. W 2018 r. otwarto w nim nową wystawę poświęconą historii Estonii od uzyskania niepodległości w 1918 r. do czasów po odzyskaniu suwerenności w 1991 r. Na terenie muzeum działa również plenerowa ekspozycja pomników i monumentalnej rzeźby z okresu Estońskiej SRR.

</doc>
<doc id="4807197" url="https://pl.wikipedia.org/wiki?curid=4807197" title="Jerzy Kraszewski">
Jerzy Kraszewski



</doc>
<doc id="4807209" url="https://pl.wikipedia.org/wiki?curid=4807209" title="Đorđe Đurić (siatkarz)">
Đorđe Đurić (siatkarz)

Đorđe Đurić (, ur. 24 kwietnia 1971 w Ljubinju) – serbski siatkarz, reprezentant Jugosławii, medalista letnich igrzysk olimpijskich, mistrzostw świata i mistrzostw Europy.
Życiorys.
Đurić reprezentował Jugosławię na Letnich Igrzyskach Olimpijskich 1996 w Atlancie. Zagrał wówczas w trzech z pięciu meczów fazy grupowej, półfinale oraz w wygranym pojedynku o 3. miejsce z reprezentacją Rosji. Podczas swojej kariery w reprezentacji Jugosławii zdobył trzy medale mistrzostw Europy. Pierwszy z nich, brązowy wywalczył w 1995 na turnieju w Grecji, drugi – srebrny w 1997 w Holandii, a trzeci – brązowy w 1999 w Austrii. Zajął 2. miejsce na mistrzostwach świata 1998 w Japonii.
W latach 1996–2001 był zawodnikiem włoskich klubów Napoli Volley, Kappa Torino i Livorno Pallavolo, z wyjątkiem roku 1998, kiedy występował w greckim Arisie Saloniki.

</doc>
<doc id="4807217" url="https://pl.wikipedia.org/wiki?curid=4807217" title="Wojciech Mały">
Wojciech Mały

Wojciech Paweł Mały (ur. 5 stycznia 1946 w Inowrocławiu, zm. 20 grudnia 2021 ) – polski elektronik, profesor nauk technicznych, Profesor Carnegie-Mellon University w Pittsburghu w Stanach Zjednoczonych.
Życiorys.
Studia magisterskie na Wydziale Elektroniki Politechniki Warszawskiej ukończył w 1970. Rozpoczął wówczas studia doktorskie w Instytucie Cybernetyki Stosowanej PAN, gdzie uzyskał doktorat w 1975 na podstawie pracy na temat sterowania procesem dyfuzji domieszek w produkcji układów scalonych, natomiast w 1973 objął stanowisko asystenta na macierzystym wydziale w Instytucie Technologii Elektronowej (dziś Instytut Mikroelektroniki i Optoelektroniki), które piastował do 1983. Od 1979 przez dwa lata akademickie pracował na stanowisku "visiting assistant professor" na Wydziale "Electrical Engineering" w Carnegie Mellon University w Pittsburghu. Po powrocie do Polski kontynuował pracę w Instytucie Technologii Elektronowej PW, gdzie od 1981 do 1983 kierował Zespołem Komputerowych Metod Projektowania. W 1983 wyjechał na stałe do Stanów Zjednoczonych i ponownie podjął pracę w Carnegie Mellon University. W 1990 objął tam stanowisko profesora, z kolei tytuł profesora w Polsce otrzymał w 1996. Był członkiem naukowego komitetu doradczego przedsiębiorstwa , współpracował także z firmą . Należał też do konsultantów przedsiębiorstw, takich jak General Motors (1983-1985), Fairchild Semiconductor (1985-1987), National Semiconductor (1988-1993), Philips (od 1988) czy Siemens (od 1992). Utrzymywał również współpracę z Instytutem Mikroelektroniki i Optoelektroniki Politechniki Warszawskiej. Członek Instytutu Inżynierów Elektryków i Elektroników.
Działalność naukowa.
Początkowo Wojciech Mały zajął się topografią układów scalonych, ich konstrukcją pod kątem termicznym oraz sposobami badania rozkładu temperatur. W 1976-1977 był stażystą w Naukowo-Produkcyjnym Centrum Półprzewodników. W tym okresie tematem jego badań stały się metody uwzględniania zaburzeń procesów produkcyjnych w procesie projektowania układów scalonych wielkiej skali integracji. Prace te kontynuował na Carnegie Mellon University. Skupił się także na analizie defektów i uszkodzeń strukturalnych układów scalonych oraz ich wpływie na topologię i działanie tych układów, a także na unikatowej konstrukcji układów scalonych VESTIC. Zajmował się również prądowym testowaniem układów, w szczególności jego wykorzystaniu w układach samotestujących się oraz w technologii CMOS.
Jest autorem i współautorem ponad 200 publikacji, w tym kilku pozycji książkowych. Należał do komitetów redakcyjnych czasopism „IEEE Transactions of Semiconductor Manufacturing” (1987-1991), „Journal of Electronic Testing. Theory and Application” (1989-1995) i „IEEE Transactions on Computer Aided Design”, publikował też prace w czasopismach takich jak „IEEE Design &amp; Test of Computers”, „Electronics Letters” czy „Proceedings of the IEEE”.
Życie prywatne.
Był żonaty i miał córkę.

</doc>
<doc id="4807219" url="https://pl.wikipedia.org/wiki?curid=4807219" title="Kościół Najświętszej Maryi Panny Bolesnej w Gidlach">
Kościół Najświętszej Maryi Panny Bolesnej w Gidlach

Kościół Najświętszej Maryi Panny Bolesnej − rzymskokatolicki kościół parafialny należący do parafii pod tym samym wezwaniem (dekanat Gidle archidiecezji częstochowskiej).
Historia i wystrój.
Jest to świątynia w stylu barokowym otoczona murowanym parkanem razem z zabytkową bramą i dzwonnicą. Swoim wyglądem nawiązuje do bazyliki jednonawowej z charakterystycznym dachem, w formie wieka trumny. Mury budowli są pomalowane w czerwone pasy jako symbol męczeńskiego świadectwa. Budowla została ufundowana w XVIII wieku. Jest pamiątką po pustelni utworzonej przez zakon Kartuzów sprowadzonych do Gidel w 1641 roku przez Zuzannę z Przerębskich Oleską. Świątynia posiada dwukondygnacyjną fasadę z falistym szczytem podzieloną pilastrami. W niszach i na cokołach znajdują się figury Chrystusa i czterech ewangelistów oraz dwa kartusze ozdobione herbami Odrowąż i Nowina. Wyposażenie budowli reprezentuje style: późnobarokowy i rokokowy. Ołtarz główny, wykonany w XVIII wieku, jest ozdobiony stiukową polichromowaną rzeźbą Piety pod krzyżem w otoczeniu postaci świętych. Dwa ołtarze boczne w stylu rokokowym charakteryzują się umieszczonymi w nich obrazami świętych Brunona i Macieja namalowanymi w połowie XVIII wieku. Wnętrza są ozdobione powstałymi w II połowie XVIII wieku rokokowymi intarsjowanymi stallami, konfesjonałami, ławkami, drzwiami do zakrystii, które wykonali bracia zakonni.

</doc>
<doc id="4807220" url="https://pl.wikipedia.org/wiki?curid=4807220" title="Szpadyzor Records">
Szpadyzor Records



</doc>
<doc id="4807223" url="https://pl.wikipedia.org/wiki?curid=4807223" title="Đorđe Đurić">
Đorđe Đurić



</doc>
<doc id="4807232" url="https://pl.wikipedia.org/wiki?curid=4807232" title="Windows Package Manager">
Windows Package Manager

Windows Package Manager, winget – wolne i otwarte oprogramowanie, menadżer pakietów dla systemu Windows 10.
Pozwala instalować oprogramowanie z wiersza poleceń podobnie do odpowiedników w systemach z rodziny Linux.
Pierwsze informacje o tym systemie zarządzania pakietami pochodzą z początku maja 2020 roku, jednak oficjalnie został zaprezentowany przez Microsoft na ich blogu 19 maja 2020 roku.

</doc>
<doc id="4807239" url="https://pl.wikipedia.org/wiki?curid=4807239" title="Rafał Kurczab">
Rafał Kurczab

Rafał Kurczab – polski chemik, doktor habilitowany w dziedzinie nauk farmaceutycznych, nauczyciel akademicki Państwowej Wyższej Szkoły Zawodowej w Tarnowie.
Życiorys.
Jest absolwentem I LO w Tarnowie w klasie o profilu biologiczno-chemicznym. Studia (kierunek chemia) na PWSZ w Tarnowie ukończył w 2005 roku, a następnie w 2007 obronił pracę magisterską na Wydziale Chemii Uniwersytetu Jagiellońskiego. Pracę doktorską zatytułowaną 
"Opracowanie i weryfikacja protokołu wirtualnego skriningu jako narzędzia wspomagającego proces poszukiwania nowych leków" obronił na Wydziale Chemii Uniwersytetu Jagiellońskiego w 2013 roku, a w 2019 uzyskał habilitację na Wydziale Farmaceutycznym Uniwersytetu Jagiellońskiego podstawie rozprawy zatytułowanej "Rola i znaczenie wybranych niekowalencyjnych oddziaływań międzycząsteczkowych w racjonalnym projektowaniu ligandów receptorów klasy A GPCR".

</doc>
<doc id="4807241" url="https://pl.wikipedia.org/wiki?curid=4807241" title="The Times of Israel">
The Times of Israel

The Times of Israel – gazeta internetowa założona w 2012 roku przez izraelskiego dziennikarza Davida Horovitza i jego partnera, amerykańskiego inwestora Setha Klarmana. Poświęcona jest tematyce rozwoju społeczności żydowskich w Izraelu i w diasporze.
Historia i założenia programowe.
Pomysł założenia gazety internetowej poświęconej sprawom diaspory żydowskiej wyszedł od byłego szefa konserwatywnej gazety Jerusalem Post, Davida Horovitza, który pozyskał dla swego projektu amerykańskiego inwestora i miliardera Setha Klarmana. Od momentu założenia w 2012 roku portalu informacyjnego The Times of Israel obaj są, w równych częściach, jego właścicielami, Klarman jako inwestor i Horovitz jako redaktor naczelny. Celem nowej gazety było, według deklaracji Horovitza, dostarczenie czytelnikowi kompleksowego obrazu szybko zmieniającego się regionalnego otoczenia. Według oświadczenia zespołu redakcyjnego Times of Israel nie jest powiązany z żadną partią polityczną. Informacje stara się przedstawiać w sposób bezstronny oferując przy tym szerokie spektrum analiz i opinii. Główny punkt ciężkości kładzie na rozwój społeczności żydowskich w całej diasporze, służąc tym samym jako globalny punkt odniesienia dla świata żydowskiego. W gazecie znajduje się również przegląd prasy hebrajskiej i arabskojęzycznej. Głównym językiem portalu jest angielski, co wynika ze szczególnych cech kraju imigracyjnego, jakim jest Izrael. Adresatami portalu są nowi przybysze, którzy jeszcze nie muszą się uczyć hebrajskiego, oraz ci, którzy mieszkają w diasporze i są jednocześnie zainteresowani aktualnymi wiadomościami z Izraela, mając przy tym duży wybór anglojęzycznych mediów zajmujących się tym krajem, takich jak Ynet, Haaretz czy Arutz Scheva. Dodatkowym powodem wyboru języka angielskiego, jest fakt, iż jest on językiem ojczystym pochodzącego z Londynu Davida Horovitza. Times of Israel jest publikowany w języku angielskim, arabskim, perskim, francuskim i chińskim. Według własnych oświadczeń ma (październik 2017) 3,5 miliona czytelników miesięcznie.

</doc>
<doc id="4807242" url="https://pl.wikipedia.org/wiki?curid=4807242" title="VSO (Verb Subject Object)">
VSO (Verb Subject Object)



</doc>
<doc id="4807245" url="https://pl.wikipedia.org/wiki?curid=4807245" title="Jerzy Kraszewski (żeglarz)">
Jerzy Kraszewski (żeglarz)

Jerzy Kraszewski (ps. „Hrabia Lolo”, zm. 7 kwietnia 1984 w Katanii) – polski żeglarz, pionier żeglarstwa na Pomorzu Zachodnim.
Życiorys.
Był specjalistą inżynierii wodnej i po zakończeniu II wojny światowej osiedlił się w Szczecinie, gdzie łatwo uzyskał pracę w wyuczonym zawodzie. Włączył się też w aktywność szczecińskich klubów żeglarskich. Z jego inicjatywy odbudowano liczne wraki, pływające potem w klubach żeglarskich. W 1957 uczestniczył w rajdzie dwóch polskich żaglowców do Narviku (na „Zewie Morza”). Uzyskał wówczas stopień kapitana. W 1969 był inicjatorem budowy „Daru Szczecina”, na który skompletował załogę wyłącznie z żeglarzy Pogoni Szczecin. Wygrał w tym roku na tej jednostce regaty o Puchar Gryfa Pomorskiego. Regaty te wygrywał również w 1958 i 1959 na s/y Joseph Conrad oraz w 1971 na s/y Dar Szczecina. Od 1965 do 1973 pracował w różnych centralnych komisjach Polskiego Związku Żeglarskiego. Był m.in. wiceprezesem ds. technicznych. W 1972 prowadził rejs na Bermudy i Karaiby. W 1973 wyszedł na „Darze Szczecina” z zamiarem opłynięcia Ziemi, co nie doszło do skutku z uwagi na wyjątkowo trudne warunki panujące w Zatoce Biskajskiej (huragan o sile 12 stopni Beauforte’a), gdzie doszło do awarii żaglowca, a on sam został przygnieciony falą do bezanmasztu, połamał żebra i musiał się leczyć w Breście. W 1976 zaczął poważnie chorować na serce, co zmusiło go do przejścia na rentę. Budował wówczas własny jacht „Lolo”, na którym w 1983 z powodzeniem opłynął Europę, za co otrzymał nagrodę Rejs Roku 1983.
Pochowano go na Cmentarzu Centralnym w Szczecinie obok Kazimierza Haski.

</doc>
<doc id="4807254" url="https://pl.wikipedia.org/wiki?curid=4807254" title="Mistrzostwa Małych Krajów Europy w Lekkoatletyce 2018">
Mistrzostwa Małych Krajów Europy w Lekkoatletyce 2018

2. Mistrzostwa Małych Krajów Europy w Lekkoatletyce – zawody lekkoatletyczne, które odbyły się 9 czerwca 2018 roku na Sportplatz Rheinwiese w Schaan (Liechtenstein). 

</doc>
<doc id="4807263" url="https://pl.wikipedia.org/wiki?curid=4807263" title="Mestský štadión Žiar nad Hronom">
Mestský štadión Žiar nad Hronom

Mestský štadión Žiar nad Hronom – stadion piłkarski w Żarze nad Hronem, na Słowacji. Został otwarty w 1952 roku. Może pomieścić 2300 widzów. Swoje spotkania rozgrywają na nim piłkarze klubu FK Pohronie.
Charakterystyka.
Budowa stadionu rozpoczęła się w 1950 roku, a jego otwarcie miało miejsce w roku 1952. Pierwotnym użytkownikeim obiektu był klub FK Žiar nad Hronom. Prace nad stadionem dokończono przed spartakiadą w 1962 roku. W 1971 roku oddano do użytku trybunę główną. 8 maja 1999 roku na obiekcie rozegrano mecz finałowy piłkarskiego Pucharu Słowacji (Slovan Bratysława – Dukla Bańska Bystrzyca 3:0). W 2012 roku FK Žiar nad Hronom połączył się z zespołem TJ Sokol Dolná Ždaňa, w wyniku czego powstał FK Pohronie. Nowy klub swoje spotkania rozgrywał na stadionie w Dolnej Ždanie. W latach 2016–2017 kompletnie zrekonstruowano stadion w Żarze nad Hronem. Likwidacji uległa bieżnia lekkoatletyczna i otaczające ją trybuny oparte na wałach ziemnych, a boisko przybliżono do trybuny głównej i wybudowano dwie przylegające do niego, zadaszone trybuny (za bramką od strony północno-zachodniej i wzdłuż boiska od strony północno-wschodniej). Zmiany te spowodowały spadek pojemności stadionu z 13 500 do 2300 widzów. W ramach przebudowy powstało również sztuczne oświetlenie osadzone na czterech masztach, zmodernizowano także główną trybunę. Po modernizacji na stadion wprowadzili się piłkarze klubu FK Pohronie. W 2019 roku zespół ten wywalczył historyczny awans do I ligi. Na przełomie 2019 i 2020 roku obiekt wyposażono w podgrzewaną murawę.

</doc>
<doc id="4807267" url="https://pl.wikipedia.org/wiki?curid=4807267" title="Gdy zniknęły gołębie">
Gdy zniknęły gołębie

Gdy zniknęły gołębie (; ) – powieść Sofi Oksanen wydana w 2012 r. Opowieść o Estonii w szponach dwóch totalitaryzmów.
Fabuła.
Wielowątkowa historia dwóch kuzynów – Edgara i Rolanda "–" żyjących w czasie II wojny światowej, okupacji niemieckiej i panowania sowieckiego, służąca do przedstawienia historii Estonii w okresie od lat 30. po 60. XX w. Życie w warunkach obecności wojsk totalitarystycznych państw, walk, okupacji kraju, zagłady Żydów i strachu przed procesem i zesłaniem na Syberię.
Edgar Parts łatwo zmienia poglądy i stara się w każdej sytuacji osiągnąć korzyści materialne. Najpierw kolaboruje z Niemcami, a z wieloletniego pobytu w łagrze wraca jako towarzysz Parts, wspierający komunistów i donoszący na rodaków. Roland dla odmiany angażuje się w walkę z Niemcami, a później przeciw Rosjanom, i pomaga uciekać zagrożonym ludziom. Losy kuzynów splatają się wielokrotnie się, co przynosi zaskakujące rozwiązanie.
"O"powieść przedstawia dwie odmienne strategie przetrwania i adaptacji do życia w kraju opanowanym przez totalitaryzmy. Spośród tytułowych gołębi ocaleją tylko te, które są w stanie uciec przed pancernymi wozami, te, które wpadają w pułapkę – są zjadane.

</doc>
<doc id="4807272" url="https://pl.wikipedia.org/wiki?curid=4807272" title="Mistrzostwa Małych Krajów Europy w Lekkoatletyce 2020">
Mistrzostwa Małych Krajów Europy w Lekkoatletyce 2020

3. Mistrzostwa Małych Krajów Europy w Lekkoatletyce – zawody lekkoatletyczne, które miały odbyć się 6 czerwca 2020 roku na San Marino Stadium w Serravalle. 
24 marca 2020 podjęto decyzję, że z powodu trawającej pandemii COVID-19 zawody nie odbędą się w planowanym terminie. 

</doc>
<doc id="4807280" url="https://pl.wikipedia.org/wiki?curid=4807280" title="Štadión Dolná Ždaňa">
Štadión Dolná Ždaňa

Štadión Dolná Ždaňa – stadion piłkarski w Dolnej Ždanie, na Słowacji. Obiekt może pomieścić 1200 widzów, z czego 700 miejsc jest siedzących (500 pod dachem).
Do 2012 roku gospodarzem obiektu byli piłkarze klubu TJ Sokol Dolná Ždaňa. W 2012 roku zespół ten połączył się z FK Žiar nad Hronom, tworząc nowy klub FK Pohronie, który swoje spotkania rozgrywał na stadionie w Dolnej Ždanie. Od 2013 roku FK Pohronie występował w II lidze. W 2017 roku klub przeniósł się na zmodernizowany stadion w Żarze nad Hronem.

</doc>
<doc id="4807281" url="https://pl.wikipedia.org/wiki?curid=4807281" title="Patryk Grzegorzewicz">
Patryk Grzegorzewicz

Patryk Grzegorzewicz (ur. 26 maja 2002 w Raciborzu) – polski lekkoatleta specjalizujący się w biegach sprinterskich.
Brązowy medalista mistrzostw Europy juniorów młodszych w Győr (2018), biegając w eliminacjach sztafety szwedzkiej. W 2019 zdobył złoto w sztafecie szwedzkiej oraz srebro w biegu na 400 metrów podczas olimpijskiego festiwalu młodzieży Europy w Baku.
Stawał na podium ogólnopolskiej olimpiady młodzieży oraz halowych mistrzostw Polski w kategorii U18 i U20. Reprezentant kraju w meczach międzypaństwowych.
Rekordy życiowe w biegu na 400 metrów: stadion – 46,73 (19 czerwca 2022, Gliwice); hala – 47,67 (20 lutego 2021, Toruń).

</doc>
<doc id="4807284" url="https://pl.wikipedia.org/wiki?curid=4807284" title="Orkan (szybowiec)">
Orkan (szybowiec)

Orkan – polski szybowiec amatorski zbudowany w dwudziestoleciu międzywojennym. Wziął udział w II Wszechpolskim Konkursie Szybowcowym.
Historia.
Porucznik Tadeusz Grzmilas, pilot 3. pułku lotniczego, w 1925 roku zbudował w pułkowych warsztatach szybowiec. Otrzymał on nazwę „Orkan” i został zgłoszony do udziału w II Wszechpolskim Konkursie Szybowcowym zorganizowanym na Oksywiu koło Gdyni w maju-czerwcu 1925 roku.
W połowie maja szybowiec został przetransportowany na miejsce konkursu, otrzymał numer konkursowy 10. Podczas lotów konkursowych pilotował go konstruktor. Na szybowcu wykonano łącznie 9 lotów w czasie 4 minuty i 8 sekund. Tadeusz Grzmilas (jako konstruktor i pilot szybowca) otrzymał nagrodę w postaci pucharu ufundowanego przez Zarząd Główny Ligi Obrony Powietrznej i Przeciwgazowej za najlepiej skonstruowany szybowiec. Ponadto szybowiec zajął czwarte miejsce w kategorii najdłuższego czasu lotu, za co Grzmilas otrzymał nagrodę w wysokości 250 zł.
W listopadzie 1925 roku szybowiec został zabrany na wyprawę szybowcową do Dukli zorganizowaną przez Adama Karpińskiego przy pomocy finansowej LOPP, lecz lotów na nim nie wykonano. W grudniu 1925 roku szybowiec został poważnie uszkodzony na skutek zniszczenia hangaru, w którym był przechowywany. Konstruktor naprawił szybowiec, wprowadzając kilka zmian konstrukcyjnych, i wykonał na nim kilka lotów. Szybowiec był następnie przechowywany w Poznaniu, jego dalsze losy nie są znane.
Konstrukcja.
Jednomiejscowy szybowiec konstrukcji drewnianej, w układzie górnopłatu typu parasol. Kadłub o przekroju prostokątnym, półskorupowy, czteropodłużnicowy, kryty sklejką. Kabina pilota otwarta, bez wiatrochronu. Podwozie trójpunktowe z amortyzowaną płozą ogonową. Podwozie główne z dwoma kołami na wspólnej osi, amortyzowane sznurem gumowym do goleni wykonanych z rur stalowych. Płat o obrysie prostokątnym, dwudźwigarowy, kryty płótnem. Środkowa część płata w postaci baldachimu była mocowana do kadłuba zastrzałami, które nad baldachimem zbiegały się w tzw. kozioł przeciwkapotażowy, który jednocześnie spełniał rolę wysięgnika dla linek usztywniających płat. Dodatkowo skrzydło było usztywnione dwoma parami zastrzałów z rur stalowych. Usterzenie klasyczne, kryte płótnem, usztywnione naciągami z drutu. Lotki i stery napędzane linkami.
Malowanie.
Na przodzie kadłuba namalowano stylizowaną twarz wiatru, a po bokach przodu kadłuba napis „Orkan”.

</doc>
<doc id="4807288" url="https://pl.wikipedia.org/wiki?curid=4807288" title="Walentin Andreew">
Walentin Andreew

Walentin Andreew (ur. 19 stycznia 2002) – bułgarski lekkoatleta specjalizujący się w rzucie młotem.
Brązowy medalista olimpjskiego festiwalu młodzieży w sezonie 2017. W kolejnym roku został wicemistrzem Europy U18 oraz srebrnym medalistą igrzysk olimpijskich młodzieży, był też finalistą mistrzostw świata U20. Zwycięzca olimpijskiego festiwalu młodzieży w Baku (2019). 
Medalista mistrzostw krajów bałkańskich, mistrzostw Bułgarii oraz reprezentant kraju w meczach międzypaństwowych. 
Rekordy życiowe: młot o wadze 5 kg – 83,09 (9 czerwca 2018. Stambuł); młot o wadze 6 kg – 77,15 (19 lipca 2019, Borås). 

</doc>
<doc id="4807291" url="https://pl.wikipedia.org/wiki?curid=4807291" title="Znowu w Brideshead">
Znowu w Brideshead

Znowu w Brideshead () – powieść społeczno-obyczajowa z 1945 brytyjskiego autora Evelyna Waugh. 
Książkę w Polsce wydał po raz pierwszy Instytut Wydawniczy „Pax” w 1970 w tłumaczeniu Ireny Doleżal-Nowickiej pod tytułem "Znowu w Brideshead". Potem była wznawiana także pod tytułem "Powrót do Brideshead", z podtytułem: "Bogobojne i bluźniercze wspomnienia kapitana Karola Rydera".
W 1998 wydawnictwo Modern Library umieściło powieść na 80. miejscu na liście 100 najlepszych powieści anglojęzycznych XX wieku. W 2003 r. powieść zajęła 45. miejsce na liście "The Big Read" 200 największych powieści brytyjskich w ankiecie stacji BBC. Magazyn Time zaliczył powieść do 100 najlepszych aglojęzycznych powieści lat 1923–2005. W 2009 r. Magazyn Newsweek wymienił ją jako jedną ze 100 najlepszych książek literatury światowej.
Treść.
Lata 20. XX wieku. Charles Ryder przybywa na studia na Uniwersytet Oksfordzki. Poznaje tam ekstrawaganckiego lorda Sebastiana Flyte, który nie ukrywa swojej homoseksualności. Flyte zakochuje się w Ryderze i zabiera go do rodzinnej posiadłości Brideshead, gdzie młodzieniec poznaje katolicką rodzinę lorda. Ryder czuje do Sebastiana wyłącznie przyjaźń, ale za to obdarza uczuciem jego siostrę, lady Julię Flyte. Książka jest nostalgicznym wspomnieniem Anglii lat 20., studenckich przyjaźni i miłości, a głównie dworu w Brideshead, który z perspektywy wojny wydaje się bohaterowi ideałem. 
Adaptacje.
Książka była dwukrotnie ekranizowana. W 1981 stacja Granada Television zrealizowała 11-odcinkowy serial telewizyjny wyemitowany na antenie ITV, w reżyserii Charlesa Sturridge i Michaela Lindsay-Hogga wg scenariusza Johna Mortimera, producentem był Derek Granger. W obsadzie znaleźli się m.in.: Jeremy Irons, Anthony Andrews, Diana Quick, Roger Milner, Claire Bloom, Laurence Olivier i John Gielgud. 
W 2008 Julian Jarrold wyreżyserował film fabularny "Powrót do Brideshead". W rolach głównych wystąpili m.in.: Matthew Goode, Ben Whishaw, Hayley Atwell, Emma Thompson, Michael Gambon i Greta Scacchi. 

</doc>
<doc id="4807300" url="https://pl.wikipedia.org/wiki?curid=4807300" title="Jędrzej Poczwardowski">
Jędrzej Poczwardowski

Jędrzej Poczwardowski (ur. 29 czerwca 2002) – polski lekkoatleta specjalizujący się w biegach średnich.
W 2019 roku triumfował w biegu na 1500 metrów w trakcie olimpijskiego festiwalu młodzieży Europy w Baku.
Medalista ogólnopolskiej olimpiady młodzieży i reprezentant kraju w meczach międzypaństwowych.
Rekordy życiowe: bieg na 1500 metrów (stadion) – 3:49,98 (15 sierpnia 2020, Gdańsk).

</doc>
<doc id="4807305" url="https://pl.wikipedia.org/wiki?curid=4807305" title="Krzysztof Różnicki">
Krzysztof Różnicki

Krzysztof Różnicki (ur. 29 sierpnia 2003 w Lęborku) – polski lekkoatleta, specjalizujący się w biegach średnich.
Mistrz Polski seniorów 2020 w biegu na 800 metrów - 1:47,73 (30.08., Włocławek).
W 2019 roku zajął drugie miejsce w biegu na 800 metrów w trakcie olimpijskiego festiwalu młodzieży Europy w Baku. W 2021 roku został mistrzem Europy juniorów w Tallinnie, zaś kontuzja wyeliminowała go z udziału w mistrzostwach świata juniorów w Nairobi.
Medalista ogólnopolskiej olimpiady młodzieży i reprezentant kraju w meczach międzypaństwowych.
Rekordy życiowe: bieg na 800 metrów (stadion) – 1:44,51 (20 czerwca 2021, Chorzów) rekord Polski juniorów; bieg na 800 metrów (hala) – 1:48,55 (31 stycznia 2021, Spała) rekord Polski juniorów.

</doc>
<doc id="4807310" url="https://pl.wikipedia.org/wiki?curid=4807310" title="Walentin Andrejew">
Walentin Andrejew



</doc>
<doc id="4807316" url="https://pl.wikipedia.org/wiki?curid=4807316" title="Autumn Classic International 2015">
Autumn Classic International 2015

Autumn Classic International 2015 – międzynarodowe zawody łyżwiarstwa figurowego w sezonie 2015/2016. Zawody rozgrywano od 12 do 15 września 2015 roku w hali llandale Recreation Centre w Barrie.
W konkurencji solistów zwyciężył Japończyk Yuzuru Hanyū, zaś w konkurencji solistek reprezentantka Kazachstanu Elizabet Tursynbajewa. Wśród par sportowych triumfowali reprezentanci Kanady Meagan Duhamel i Eric Radford, zaś w rywalizacji par tanecznych wygrali ich rodacy Nicole Orford i Asher Hill.

</doc>
<doc id="4807317" url="https://pl.wikipedia.org/wiki?curid=4807317" title="Bluefields (Jamajka)">
Bluefields (Jamajka)

Bluefields, miejscowość położona w regionie Westmoreland w zachodniej części wyspy Jamajka.
Historia.
Założona w 1519 pod nazwą Oristan, jako jedna z pierwszych osad hiszpańskich na Jamajce. Dzięki położeniu w zatoce była miastem portowym z którego korzystała flota hiszpańska, następnie brytyjska, a także piraci. Z tego portu w 1670 roku flota bukaniera Henry'ego Morgana miała wyruszyć na podbój Panamy. 
W 1746 roku osiedlili się tutaj szkoccy jakobici szukający schronienia po przegranej bitwie pod Culloden - stąd wiele szkockich nazw w i okolicach miejscowości.

</doc>
<doc id="4807318" url="https://pl.wikipedia.org/wiki?curid=4807318" title="Jacek Sobkowiak">
Jacek Sobkowiak

Jacek Sobkowiak (ur. 1960, zm. 3 października 1987) – polski żeglarz.
Mając trzynaście lat rozpoczął treningi żeglarskie w ŻMKS Poznań pod kierunkiem Mirosława Cwojdzińskiego. Początkowo pływał w klasie Cadet, potem OK Dinghy, a w końcu Finn. W 1979 wygrał regaty spartakiadowe, zdobył Puchar Polski juniorów, a w Mistrzostwach Polski seniorów zajął dziesiąte miejsce. Ukończył poznańskie Technikum Samochodowe, po czym wszedł na stałe do kadry narodowej. Po Ryszardzie Skarbińskim odziedziczył Vanguarda PZ 7. W 1980 w Barcelonie, na Mistrzostwach Europy juniorów był czwarty, a w 1981 na takiej samej imprezie w Holandii wywalczył srebrny medal. W 1984 zdobył brązowy medal Mistrzostw Europy seniorów, a w 1985 zajął piąte miejsce regat Finn Gold Cup. Z uwagi na komunistyczny bojkot nie mogąc pojechać na Olimpiadę w Los Angeles, wywalczył srebrny medal Igrzysk Przyjaźni na Balatonie. 6 września 1987 zdobył złoty medal na Mistrzostwach Polski seniorów w klasie Finn. Zmarł nagle w wieku 27 lat podczas przygotowań do Olimpiady w Seulu (1988).
Był laureatem pośmiertnej nagrody KDS. Dziennikarze z Poznania wybrali go Honorowym Sportowcem 1987 roku. Na jeziorze Kierskim rozgrywany jest Żeglarski Memoriał Jacka Sobkowiaka.

</doc>
<doc id="4807327" url="https://pl.wikipedia.org/wiki?curid=4807327" title="Chang Ha-joon">
Chang Ha-joon

Chang Ha-joon (ur. 7 października 1963 w Seulu) – południowokoreański ekonomista instytucjonalny specjalizujący się w ekonomii rozwoju. Posiada tytuł Readera na wydziale Ekonomii na Uniwersytecie Cambridge. Jest autorem wielu szeroko omawianych książek ekonomicznych takich jak np. „Kicking away the ladder: Development Strategy in Historical Perspective” (2002). W 2013 roku Chang Ha-joon został uznany przez magazyn „Prospect” za jednego z 20 największych światowych myślicieli. Pracował jako konsultant w Banku Światowym, Azjatyckim Banku Rozwoju, Europejskim Banku inwestycyjnym, a także w Oxfam (międzynarodowa organizacja humanitarna), czy w różnych agencjach ONZ. Chang jest też pracownikiem Centrum Badań Ekonomicznych i Politycznych z siedzibą w Waszyngtonie. Oprócz tego zasiada w radzie nadzorczej ASAP (Academics Stand Against Poverty).
Biografia.
Chang Ha-joon ukończył studia na Narodowym Uniwersytecie Seulskim na wydziale Ekonomii oraz Uniwersytecie Cambridge, gdzie w zdobył tytuły magistra oraz doktora filozofii za pracę pt. „Ekonomia polityczna polityki przemysłowej – Refleksje na temat roli interwencji państwa”. Istotny jest również wkład Changa w Ekonomię heterodoksyjną, który rozpoczął się w czasie jego studiów pod okiem brytyjskiego ekonomisty marksistowskiego – Roberta Rowthorna. Obaj wspólnie pracowali nad opracowaniem teorii polityki przemysłowej, która została określona jako środek między centralnym planowaniem, a wolnym rynkiem. Jego praca w tej dziedzinie jest częścią szerszego podejścia do ekonomii znanego jako instytucjonalna ekonomia polityczna, w którym historia gospodarcza i czynniki społeczno-polityczne znajdują się w centrum ewolucji praktyk gospodarczych.
Życie prywatne.
Prywatnie Chang Ha-joon jest synem byłego ministra przemysłu i zasobów, Chang Jae-sika, bratem historyka i filozofa nauki, Chang Ha-soka, oraz kuzynem wybitnego ekonomisty oraz profesora na Korea Univeristy, Chang Ha-seonga. Obecnie Chang Ha-joon mieszka w Cambridge z żoną (Kim Hee-jeong) oraz dwojgiem dzieci (Yuna i Jin-gyu).
Twórczość.
W swojej książce pt. „Kicking away the ladder”, która w 2003 wygrała nagrodę Gunnara Myrdala od EAEPE, Chang twierdził, że wszystkie najważniejsze kraje rozwinięte na świecie używały interwencjonistycznej polityki gospodarczej aby się wzbogacić, a następnie zakazywały innym krajom robienia tego samego. Światowa Organizacja Handlu, Bank Światowy i Międzynarodowy Fundusz Walutowy zostały skrytykowane za zjawisko zwane „Ladder-kicking” (PL: Odkopywanie drabiny), które według Changa jest główną przeszkodą do zmniejszenia ubóstwa w krajach rozwijających się. Ta oraz inne prace doprowadziły go do wygrania przez niego w 2005 roku Nagrody Wassilya Leontiefa za przesuwanie granic myśli ekonomicznej (od Globalnego Instytutu Rozwoju i Ochrony Środowiska).
Metodologia książka Changa została skrytykowana przez profesora ekonomii na Darmouth College – Douglasa Irwina, który stwierdził, że Koreańczyk spojrzał na sprawę zbyt szczegółowo, pomijając szersze spojrzenie, przez co jego wyniki mogą być niemiarodajne.
W 2008 roku, nawiązując do idei zawartej w „Kicking Away the Ladder”, Chang wydał książkę zatytułowaną „Źli Samarytanie: Mit wolnego handlu i tajna historia kapitalizmu”, w której odparł krytykę Irwinga twierdząc, że kraje, którym nie udało się rozwinąć, stosowały generalnie politykę wolnego rynku. Stwierdził również, że interwencjonizm państwowy, mimo że czasem był przyczyną niepowodzeń ekonomicznych, to i tak dawał lepsze efekty niż nieuregulowany wolny rynek, który, jego zdaniem, bardzo rzadko przyczyniał się do rozwoju gospodarczego. Przytoczył dowody, że wzrost PKB w krajach rozwijających się był wyższy przed zewnętrznymi ingerencjami zalecającymi deregulację oraz rozszerzył swoją analizę o niepowodzenia wolnego handlu przy pobudzaniu wzrostu poprzez prywatyzację i politykę antyinflacyjną. Dzieło to również spotkało się z pozytywnymi opiniami, jednak Amerykański ekonomista William Easterly skrytykował je za używanie przez Changa zbyt selektywnych dowodów. Koreańczyk odpowiedział, że ten błędnie zrozumiał jego argument.
Kolejna duża książka Changa została wydana w 2011 roku i nosi tytuł ”23 rzeczy, których nie mówią ci o kapitalizmie”, która w 23 punktach obala aspekty neoliberalnego kapitalizmu. Zawiera ona szereg stwierdzeń, wokół których autor buduje główną narrację książki. Do stwierdzeń tych należą np. „Bogacenie się ludzi bogatych nie sprawia, że reszta staje się bogatsza”, „Firmy nie powinny być prowadzone w interesie ich właścicieli”, czy „Pralka zmieniła świat bardziej niż Internet”. Książka ta oprócz podważania założeń dogmatu neoliberalnego kapitalizmu, przedstawia wizję w jaki sposób powinien być kształtowany kapitalizm do celów humanitarnych. W tym dziele Chang odszedł nieco od koncentracji na państwach rozwiniętych i odniósł się do problemu współczesnego systemu neoliberalnego.

</doc>
<doc id="4807337" url="https://pl.wikipedia.org/wiki?curid=4807337" title="Mestský športový štadión Brezno">
Mestský športový štadión Brezno

Mestský športový štadión Brezno – stadion sportowy w Breznie, na Słowacji. Obiekt może pomieścić 5000 widzów. Swoje spotkania rozgrywają na nim piłkarze klubu FK Brezno. 7 czerwca 1994 roku na stadionie rozegrano mecz finałowy pierwszej edycji (po uzyskaniu przez Słowację niepodległości) piłkarskiego Pucharu Słowacji (Slovan Bratysława – Tatran Preszów 2:1 pd.).

</doc>
<doc id="4807338" url="https://pl.wikipedia.org/wiki?curid=4807338" title="Białynia (dopływ Czarnej Wody)">
Białynia (dopływ Czarnej Wody)

Białynia (Pawłówka, niem. "Tarngraben") – struga w powiecie legnickim i na terenie miasta Legnica, lewobrzeżny dopływ Czarnej Wody.
Struga o długości ok. 5,5 km. Nazywana powszechnie Pawłówką oficjalnie nosi nazwę Białyni (według Zarządzenia nr 115 Prezesa Rady Ministrów z dnia 1 czerwca 1951 r. w sprawie przywrócenia i ustalenia urzędowych nazw rzecznych śląskiej części dorzecza Odry i Łaby (M.P. 1951, nr 62, poz. 825)). Wypływa na obszarze leśnym na zachód od wsi Jaszków, bieg ma nizinny, dno żwirowe. Początkowo płynie równoleżnikowo, po wpłynięciu w granice Legnicy przyjmuje bieg północno-wschodni. Przepływa przez dwa nienazwane zbiorniki wodne, uchodzi do Czarnej Wody w okolicach kąpieliska Kormoran na Przedmieściu Głogowskim w Legnicy. Struga jest odbiorcą oczyszczonych ścieków ze zbiorników retencyjnych Huty Miedzi Legnica. Największym dopływem jest potok Białka (prawostronny).

</doc>
<doc id="4807339" url="https://pl.wikipedia.org/wiki?curid=4807339" title="Bogdan Stodulny">
Bogdan Stodulny

Bogdan Stodulny (ur. 27 maja 1953 w Otwocku, zm. 24 listopada 1997) – artysta plastyk, polski malarz współczesny, projektant wystaw. W latach 1974–1979 studiował na Akademii Sztuk Pięknych w Warszawie. Pracę dyplomową na wydziale Architektury Wnętrz na temat przestrzennego zagospodarowania centrum Otwocka obronił z wyróżnieniem. W latach 1979–1981 projektował wystawy dla PSP w Warszawie. W latach 1993–1994 r. pracownik Miejskiego Ośrodka Kultury w Otwocku.
Twórczość.
Bogdan Stodulny ma imponujący dorobek malarski, mocno zaakcentowany w polskiej sztuce współczesnej końca XX w. W jego malarstwie przebija się fascynacja kobiecą anatomią, duże znaczenie nadawał Ziemi czy otchłani, nadawał jej znaczenie mistyczne. Przełomem w dokonaniach artystycznych Stodulnego była podróż do Australii w 1985 r. Stworzył wówczas cykl prac „Podróż do wnętrza wyobraźni”, wystawiony w Androssan Gallery Brisbane, Boronia Art Gallery Sydney, Prouds Gallery Sydney oraz w Warszawie. W latach 90. malarstwo Stodulnego stawało się coraz bardziej symboliczne. W 1996 r. zainaugurował pod nazwą „Teatr malowania”, otwarte seanse malarstwa z udziałem publiczności w czasie których mówił o znaczeniu sztuki abstrakcyjnej, niefiguratywnej. Wystawiał w Warszawie m.in. w Galerii Praskiej, w Galerii Victoria, Polskiej Sztuce Współczesnej czy na Targach InterArt w Poznaniu. W 1994 r., wspólnie w Krzysztofem Wojtarowiczem otworzył Galerię „Atelier”. Wystawiał zagranicą w Niemczech, Finlandii, Holandii, USA, Francji, na Mauritiusie, na Madagaskarze, w Belgii.
10 grudnia 1997 r. w Muzeum Ziemi Otwockiej została otwarta sala wystawowa nosząca jego imię.
Jego obrazy są ozdobą wielu kolekcji prywatnych, a część z nich ma swoją stałą ekspozycję w Muzeum Ziemi Otwockiej.
Wystawy

</doc>
<doc id="4807342" url="https://pl.wikipedia.org/wiki?curid=4807342" title="Ulica Kurkowa w Szczecinie">
Ulica Kurkowa w Szczecinie

Kurkowa (do 1934: "Schweizerhof", 1934–1945 "Loitzenhof") – ulica o długości 325 metrów na szczecińskim osiedlu Stare Miasto, w dzielnicy Śródmieście. Przed II wojną światową ulica była znacznie krótsza niż współcześnie i kończyła się ślepo przed kamienicą Loitzów. Po II wojnie światowej usunięto gruzy kamienic przylegających do ulicy, a samą ulicę wydłużono poprzez poprowadzenie jej wzdłuż bloków mieszkalnych wzniesionych w latach 50. i 60. XX wieku. Nawierzchnia jezdni składa się w całości z trylinki.
Historia.
XVI i XVII wiek.
W XVI wieku ulica Kurkowa rozdzielała dziedziniec miejski na dwie części: Wielki dziedziniec miejski, położony przed istniejącym do dziś spichlerzem i Mały dziedziniec miejski, który znajdował się na miejscu późniejszego gmachu giełdy. W 1474 r. szczeciński radny miejski Hans Loitz (1474) nabył parcelę przynależną do ulicy, na której w 1574 r. wzniesiono dom rodzinny Loitzów, znany dziś jako kamienica Loitzów. Kamienica kilka razy zmieniała właścicieli, a w drugiej połowie XVII wieku stała się własnością radcy Simona Rosenhanda, późniejszego króla Szwecji Karola X Gustawa. W tym czasie ulicę od nazwiska nowego właściciela wspomnianej kamienicy nazwano "Rosenhandshof" (pol. Dziedziniec Rosenhanda).
XVIII i XIX wiek.
W 1709 r. ulicę przemianowano na "auf dem Loyzenhofe" (pol. Na Dziedzińcu Loitzów). W 1799 r. nazwę zmieniono na "Schweizerhof" (pol. Dziedziniec Szwajcarski); nazwa upamiętniała przybyłych ze Szwajcarii braci Dubendorfów, którzy na początku XVIII w. stali się właścicielami kamienicy Loitzów i uruchomili w tejże kamienicy restaurację. W 1934 r., w nawiązaniu do miana obowiązującego w XVIII w., ulica otrzymała nazwę "Loitzenhof" (pol. Dziedziniec Loitzów).
Po II wojnie światowej.
W czasie bombardowań Szczecina zabudowa ulicy została zniszczona. Po zakończeniu działań wojennych rozebrano ruiny zabudowy, pozostawiając jedynie kamienicę Loitzów. W 1945 r. "Loitzenhof" utrzymał nazwę ulicy Kurkowej. W 1955 r. kamienicę Loitzów odbudowano z przeznaczeniem na Liceum Plastyczne. W latach 60. XX wieku ulicę Kurkową wydłużono poprzez poprowadzenie jej wzdłuż nowo wzniesionych bloków mieszkalnych, czyniąc z niej drogę wewnętrzną służącą jako dojazd do posesji. W tym czasie powstał także budynek mieszkalny na narożniku z ulicą Panieńską. Pozostałe parcele przez wiele lat nie były zabudowane. Przez kilka lat na działce przy narożniku z ulicą Księcia Mściwoja II prowadzone były prace archeologiczne w odkrytych fundamentach przedwojennych kamienic. W 2013 r. firma Neptun Developer stała się właścicielem tej parceli i wzniosła na niej nową kamienicę projektu szczecińskiego studia architektonicznego City Architekci.

</doc>
<doc id="4807348" url="https://pl.wikipedia.org/wiki?curid=4807348" title="Andrew Haigh">
Andrew Haigh

Andrew Haigh (ur. 7 marca 1973 w Harrogate) – brytyjski reżyser, scenarzysta i producent filmowy.
Karierę w branży filmowej rozpoczął od bycia asystentem montażysty przy takich tytułach, jak m.in. "Gladiator" (2000) czy "Helikopter w ogniu" (2001) Ridleya Scotta. Od 2003 kręcił filmy krótkometrażowe. 
Jego debiutem fabularnym był "Mężczyzna do wynajęcia" (2009), osadzony w Londynie opis roku z życia męskiej prostytutki. Uwagę krytyki zwrócił na siebie swoim drugim filmem pt. "Zupełnie inny weekend" (2011). Rozgrywająca się w ciągu 48 godzin historia związku dwóch mężczyzn przyniosła reżyserowi wiele festiwalowych nagród.
Największym jak dotychczas sukcesem Haigha był dramat "45 lat" (2015), ukazujący nagły rozpad długotrwałego małżeństwa dwojga głównych bohaterów. Film miał swoją premierę w konkursie głównym na 65. MFF w Berlinie, gdzie zdobył Srebrnego Niedźwiedzia dla najlepszego aktora i aktorki dla Toma Courtenaya i Charlotte Rampling. 
Ostatni film reżysera, zrealizowana w Oregonie adaptacja powieści Willy'ego Vlautina "Polegaj na mnie" (2017), startowała w konkursie głównym na 74. MFF w Wenecji. Obraz spotkał się z pozytywnym przyjęciem.

</doc>
<doc id="4807351" url="https://pl.wikipedia.org/wiki?curid=4807351" title="Vera Poska-Grünthal">
Vera Poska-Grünthal

Vera Poska-Grünthal (ur. 25 marca 1898 w Tallinnie, zm. 29 stycznia 1986 w Sztokholmie) – estońska feministka, dziennikarka i prawniczka.
Życiorys.
Jej ojciec Jaan Poska był w latach 1913–1917 burmistrzem Tallinna, w 1918 był ministrem spraw zagranicznych Estonii, a w 1920 ministrem sprawiedliwości. Jaan i jego żona Constanca mieli sześć córek i dwóch synów. Vera była najmłodszą córką. Po ukończeniu szkoły średniej w 1915 rozpoczęła studia prawnicze na Kursach Bestużewa w Petersburgu. W 1918 studiowała w Woroneżu. W 1919 wyszła w Petersburgu za mąż za Timotheusa Grünthala i we wrześniu wrócili do jego rodzinnego miasta Kuressaare. Mąż Very kontynuował studia prawnicze na Uniwersytecie w Tartu. Vera po urodzeniu dwójki dzieci również wróciła na studia na tej samej uczelni. Studia ukończyła w 1925. Pracowała w Biurze Porad Prawnych w Tallinnie. W latach 1927–1929 pracowała jako asystentka adwokata w Tallinnie, a w latach 1929–1935 w Tartu, udzielając porad ofiarom przemocy i pomagając w rozwodach. Wtedy zdała sobie sprawę, że obowiązujący kodeks cywilny nie chroni rodziny, małżeństw, nieślubnych dzieci i ich matek. Przepisy te były również sprzeczne z Konstytucją Republiki Estonii. Aby doprowadzić do zmiany prawa, próbowała znaleźć wsparcie Eesti Naisorganisatsioonide Liit (Związku Estońskich Organizacji Kobiecych), ale spotkała się z krytyką i powątpiewaniem, że znajdą się kobiety prawniczki, które będą w stanie wygrać z mężczyznami. Vera wycofała się z życia publicznego i zajęła badaniem rozwiązań w tej dziedzinie w innych krajach, szczególnie w Skandynawii.
W 1928 pojechała do Paryża, gdzie wzięła udział w I Międzynarodowej Konferencji Pracy Socjalnej. Dyskutując na temat praw nieletnich, uświadomiła sobie, że powinna powstać międzynarodowa organizacja zrzeszająca kobiety prawniczki. Założyła ją razem z innymi uczestniczącymi w kongresie prawniczkami. Wśród założycieli, oprócz Very, znalazły się: Marcelle KraemerBach i Agathe Dyvrande–Thevenin z Francji, Clara Campoamor z Hiszpanii i Berent z Niemiec. Organizacja otrzymała nazwę Fédération Internationale des Femmes de Carrière Juridique (Międzynarodowa Federacja Kobiet Zawodów Prawniczych) i jej celem było nie tylko utrzymanie kontaktów pomiędzy europejskimi prawniczkami, ale również pośrednictwo w badaniach nad prawem rodzinnym. W 1929 odbył się w Paryżu pierwszy kongres Federacji, a do dotychczasowych krajów dołączyły prawniczki ze Szwajcarii, Włoch, Belgii, Bułgarii, Danii, Finlandii, Norwegii, Portugalii, USA, Rumunii, Polski, Wielkiej Brytanii, Austrii i Czechosłowacji.
W 1940 roku odznaczona Orderem Estońskiego Czerwonego Krzyża IV klasy.
W 1944 Vera Poska-Grünthal z rodziną uciekła do Szwecji. W 1952 założyła w Sztokholmie estońskie czasopismo "Triinu" i w latach 1952–1981 była jego redaktorką. Zmarła w Sztokholmie. Została pochowana na cmentarzu kościelnym w Lidingö.

</doc>
<doc id="4807357" url="https://pl.wikipedia.org/wiki?curid=4807357" title="Liu Guangyuan">
Liu Guangyuan

Liu Guangyuan () – chiński dyplomata. W latach 2010–2014 ambasador ChRL w Kenii, w latach 2018–2021 ambasador ChRL w Polsce.
Życiorys.
Od 1982 studiował na Uniwersytecie w Zhengzhou. W latach 1986–1988 odbywał szkolenie w Ministerstwie Spraw Zagranicznych Chińskiej Republiki Ludowej. Potem został urzędnikiem w Departamencie Afryki MSZ ChRL.
W latach 1988–1989 był pracownikiem ambasady ChRL w Ghanie. W latach 1989–1994 attaché i III sekretarz ambasady ChRL w Nigerii. Od 1994 do 2000 pracował w Biurze Kadr MSZ ChRL, gdzie był kolejno: III sekretarzem, zastępcą naczelnika wydziału oraz naczelnikiem wydziału. Od 2000 do 2002 był zastępcą Konsula Generalnego w Konsulacie Generalnym ChRL w San Francisco. Potem w latach 2002–2007 zastępca dyrektora w Biurze Kadr MSZ ChRL.
Od 2007 do 2010 pracownik ambasady ChRL w Stanach Zjednoczonych. W latach 2010–2014 ambasador nadzwyczajny i pełnomocny ChRL w Kenii. Był również Stałym Przedstawicielem ChRL przy Programie Środowiskowym Organizacji Narodów Zjednoczonych i Programie Narodów Zjednoczonych ds. Osiedli Ludzkich.
W latach 2014–2018 dyrektor Departamentu ds. Bezpieczeństwa Zewnętrznego MSZ ChRL. Od 21 marca 2018 ambasador nadzwyczajny i pełnomocny ChRL w Polsce. 17 kwietnia tego samego roku złożył list uwierzytelniający na ręce prezydenta RP Andrzeja Dudy. W kwietniu 2021 zakończył swoją misję dyplomatyczną w Polsce.
W maju 2021 został mianowany komisarzem MSZ ChRL w Specjalnym Regionie Administracyjnym Hongkongu.
Życie prywatne.
Żonaty, ma syna.

</doc>
<doc id="4807366" url="https://pl.wikipedia.org/wiki?curid=4807366" title="Patrick Kaddu">
Patrick Kaddu

Patrick Henry Kaddu (ur. 9 października 1995) – ugandyjski piłkarz grający na pozycji napastnika w Ismaily SC, do którego jest wypożyczony z Renaissance Berkane oraz reprezentacji Ugandy.
Kariera klubowa.
Kaddu karierę rozpoczynał w klubie Maroons FC. Później grał w Kiira Young, po czym powrócił do swojej debiutanckiej drużyny. W 2017 roku przeniósł się do Kampala Capital City. Po dobrych dwóch sezonach opuścił Ugandę i wyjechał do marokańskiego Renaissance Berkane. W 2020 roku został wypożyczony do egipskiego Ismaily SC. Tam zdobył gola już w debiutanckim meczu.
Kariera reprezentacyjna.
W reprezentacji Ugandy zadebiutował 8 września 2018 roku w meczu z Tanzanią. Pierwszego gola zdobył 17 października 2018 roku w starciu z Republiką Zielonego Przylądka. Został powołany na Puchar Narodów Afryki 2019, gdzie zdobył bramkę w meczu z Demokratyczną Republiką Konga.

</doc>
<doc id="4807370" url="https://pl.wikipedia.org/wiki?curid=4807370" title="Oczyszczenie (powieść)">
Oczyszczenie (powieść)

Oczyszczenie (; ) – powieść estońskiej pisarki Sofi Oksanen wydana w 2008 r. w języku fińskim. Jest to powieść psychologiczno-obyczajowa, której akcja rozgrywa się w okresie po rozpadzie ZSRR.
Fabuła.
W 2007 r. odbyła się premiera sztuki Sofi Oksanen "Puhdistus" w fińskim Teatrze Narodowym. Rok później ukazała się powieść o tym samym tytule. 
Akcja powieści "Oczyszczenie" rozgrywa się w latach 90. XX w., w chaotycznym okresie, który nastąpił po rozpadzie Związku Radzieckiego. Aliide Truu, estońska kobieta w podeszłym wieku, znajduje na swoim podwórku młodą, przerażoną Rosjankę, Zarę. Dziewczyna twierdzi, że uciekła od gwałtownego męża. Nieufna staruszka pozwala Zarze zostać, ale ich relacje opierają się na kłamstwach. Aliide wracają wspomnienia o tragicznej młodości i wyborach, które przypieczętowały los jej bliskich, z kolei życie dziewczyny pokazuje, że choć czasy się zmieniły, to prześladowania nie skończyły się, choć przybrały inną formę. Pozornie obce kobiety uwikłane są w tajemnice, zbrodnie, namiętności i marzenia o szczęściu. Powieść odzwierciedla trudną historię Estonii, na przykładzie losów jednej rodziny. Jest głosem ofiar wojny, terroru, komunizmu i ucisku, a także wykorzystywania współczesnych kobiet w niestabilnych warunkach społecznych.
Na kanwie książki powstał film "Oczyszczenie" w reżyserii Antti Jokinena. 
Nagrody i wyróżnienia.
Powieść odniosła międzynarodowy sukces i doczekała się wielu tłumaczeń. Autorka otrzymała za nią wiele prestiżowych nagród:

</doc>
<doc id="4807392" url="https://pl.wikipedia.org/wiki?curid=4807392" title="Wielka powódź na Pobrzeżu Gdańskim">
Wielka powódź na Pobrzeżu Gdańskim

Wielka powódź na Pobrzeżu Gdańskim – powódź z 25 marca 1888, która dotknęła znaczną część powiatu elbląskiego, malborskiego i sztumskiego. W jej wyniku zostały zalane prawie całkowicie Żuławy Elbląskie i częściowo Żuławy Gdańskie. 
Przyczyny.
Zima przełomu 1887/1888 była wyjątkowo śnieżna. Dodatkowo od 10 do 18 marca wystąpiły gwałtowne opady śniegu. Na Wiśle pokrywa lodowa sięgała 40 cm, a na Nogacie 80 cm. 22 marca na wysokości Piekła i Białej Góry powstał na Wiśle olbrzymi zator lodowy, co spowodowało spiętrzenie i olbrzymie masy wody skierowały się do Nogatu.
Przebieg.
Przerwanie wału w Janówce.
25 marca wał przeciwpowodziowy w pobliżu wsi Janówka pod wpływem naporu dużych mas wody pękł na długości 150 metrów. Teren Żuław Malborskich szybko znalazł się pod wodą aż do Zalewu Wiślanego.
Opis pęknięcia wału w Janówce przez świadka: 
Dodatkowo wał nad Nogatem został przerwany na wysokości Kazimierzowa, w wyniku czego zalane zostało wiele wsi (Adamowo, Kazimierzowo, Nowakowo, Ostróg, Kępa Rybacka), jak również Malbork i Elbląg.
Powódź w Malborku.
25 marca fala powodziowa uderzyła w Malbork. Najwyższy poziom wody wyniósł 10,21m (tj. 13,27 m n.p.m. Kr.). Prasa z tego okresu informowała: 
Powódź w Elblągu.
26 marca fala powodziowa dotarła do Elbląga. Tereny położone na zachodnim brzegu rzeki Elbląg znalazły się pod wodą (ul. Warszawska, Wyspa Spichrzów, ul. Kotwicza). Na prawym brzegu rzeki zalane zostało wschodnie nabrzeże - ul. Panieńska, Przedzamcze Rybackie, Łasztownia, Zewnętrzna Grobla Malborska (ul. Malborska). Dodatkowe straty wyrządził miastu wylew Kumieli.
Skutki.
W wyniku powodzi zalano 190km² terenów depresyjnych. Straty oszacowano na 70 mln ówczesnych marek.
Powódź była uszczerbkiem dla elbląskiego przemysłu i handlu ze względu na wyłączona z ruchu linii kolejowej Elbląg – Malbork – Tczew i Elbląg – Królewiec. W wyniku powodzi zamknięto tymczasowo w Elblągu 14 dużych i średnich zakładów, w wyniku czego ponad tysiąc osób straciło pracę. Nieoczekiwanie stała się ona również okazją dla Franza Komnicka na duży zarobek na sprzedaży pomp odwadniających. Dzięki temu został on znaną osobistością w regionie co miało duży wpływ na jego dalszą karierę. 

</doc>
<doc id="4807400" url="https://pl.wikipedia.org/wiki?curid=4807400" title="Condé Nast Publications">
Condé Nast Publications

Condé Nast Publications – amerykańskie przedsiębiorstwo mediowe założone w 1909 roku przez Condé Montrose Nasta, a którego obecnym właścicielem jest Advance Publications. Jego siedziby znajdują się w One World Trade Center w Nowym Jorku i Londynie.
Od 2019 roku stanowisko CEO zajmuje Roger Lynch. Anna Wintour będąca od 1988 roku redaktorką naczelną amerykańskiej edycji „Vogue’a”, od 2013 roku pełni też obowiązki redaktora artystycznego wszystkich czasopism Condé Nast ukazujących się drukiem w Stanach Zjednoczonych.
Przedsiębiorstwo jest wydawcą takich magazynów jak: „Vogue”, „The New Yorker” i „GQ”.
W Polsce wydawane są dwa magazyny na licencji Condé Nast – „Glamour” (licencję na jego wydawanie ma Burda International Polska) oraz „Vogue Poland” (licencję ma Visteria).
Condé Nast jest właścicielem następujących marek:

</doc>
<doc id="4807405" url="https://pl.wikipedia.org/wiki?curid=4807405" title="Wojciech Kutyła">
Wojciech Kutyła

Wojciech Kutyła (ur. 21 lutego 1965) – polski urzędnik służby cywilnej, z wykształcenia historyk, w latach 2012–2019 wiceprezes Najwyższej Izby Kontroli.
Życiorys.
Absolwent Wydziału Historycznego Uniwersytetu Warszawskiego i Krajowej Szkoły Administracji Publicznej. Pracował kolejno w Urzędzie Kontroli Skarbowej (1995–1996), Najwyższej Izbie Kontroli (1996–1998) oraz Departamencie Kontroli i Koordynacji Kancelarii Prezesa Rady Ministrów (1998–1999). Od 1999 zatrudniony na stanowiskach kierowniczych w Urzędzie Nadzoru Ubezpieczeń Zdrowotnych oraz Narodowym Funduszu Zdrowia, zasiadał także w komisjach ds. dyscypliny finansów publicznych. W lutym 2005 został dyrektorem generalnym w Ministerstwie Zdrowia, odszedł z resortu jesienią 2011. 26 kwietnia 2012 objął fotel wiceprezesa Najwyższej Izby Kontroli, zajmował to stanowisko do 26 września 2019. Pozostał następnie pracownikiem NIK jako radca prezesa tej instytucji.
Żonaty, ma dwoje dzieci. Posługuje się językami angielskim, hiszpańskim i rosyjskim.

</doc>
<doc id="4807412" url="https://pl.wikipedia.org/wiki?curid=4807412" title="Gmina Rajgród (1870–1923)">
Gmina Rajgród (1870–1923)



</doc>
<doc id="4807427" url="https://pl.wikipedia.org/wiki?curid=4807427" title="Patarei">
Patarei

Patarei – bateria nadbrzeżna, część fortyfikacji nadmorskich Tallinna wzniesionych w XIX w., następnie w latach 1920–2002 więzienie.
Historia.
Bateria nadbrzeżna w tallińskiej dzielnicy Kalamaja została wzniesiona w 1840 r. na rozkaz cara Mikołaja I. W związku z rozwojem techniki wojennej obiekt stracił z czasem znaczenie obronne i od 1867 r. był użytkowany jako koszary.
Po uzyskaniu niepodległości przez Estonię, w 1919 r. bateria została zaadaptowana na więzienie. Gdy w 1940 r. Estonia została przyłączona do ZSRR, w obiekcie rozmieszczono stalinowskie więzienie polityczne. Więzienie znajdowało się w twierdzy również podczas niemieckiej okupacji Estonii i po powtórnej aneksji Estonii do ZSRR w 1944 r. W Patarei była przetrzymywana większość z 10 tys. Estończyków aresztowanych w latach 1940–1941 przez NKWD z powodów politycznych, przed egzekucją lub deportacją. Z kolei w 1945 r. w więzieniu było przetrzymywanych ponad 4 tys. więźniów politycznych. Ostatni więźniowie polityczni przebywali w Patarei jeszcze w latach 80. XX w.
Więzienie mieściło się w Patarei do 2002 r. Następnie państwo estońskie bez powodzenia starało się sprzedać obiekt, który ostatecznie został zakupiony przez firmę Urmasa Sõõrumaa. Kompleks ma pełnić różne funkcje komercyjne. Wyjątkiem jest wschodnie skrzydło twierdzy, w którym, zgodnie z decyzją władz estońskich z 2018 r., tworzone jest muzeum pamięci ofiar komunizmu. Pierwsza część ekspozycji została udostępniona zwiedzającym rok później. We wschodnim skrzydle Patarei zachowały się więzienne cele, korytarze, dziedzińce oraz pomieszczenia, w których wykonywano wyroki śmierci przez rozstrzelanie.

</doc>
<doc id="4807429" url="https://pl.wikipedia.org/wiki?curid=4807429" title="Eugeniusz Kupski">
Eugeniusz Kupski

Eugeniusz Kupski (ur. 27 listopada 1904 w Warszawie, zm. 29 września 1971 w Częstochowie) – polski duchowny chrześcijański, który należał do wielu Kościołów, imał się rozmaitych zawodów, informator organów Bezpieczeństwa Publicznego Polski Ludowej.
Życiorys.
Wychował się w rodzinie rzymskokatolickiej, ale jako dziecko interesował się judaizmem. Wstąpił do seminarium duchownego, po którego ukończeniu przeszedł do Kościoła Polskokatolickiego. Konwersja wiązała się z objęciem parafii w Plymouth w USA. Niedługo potem przeszedł do Niezależnego Kościoła Katolickiego w Wallington, którego został zwierzchnikiem. Kościół liczył około 300 wiernych. Bp Apolinary przekonał go do przejścia do niekanonicznego Wschodniego Kościoła Greckokatolickiego. 30 października 1930 został biskupem tego Kościoła. Sakrę biskupią otrzymał w katedrze pod wezwaniem św. Piotra i Pawła w Springfield, z rąk metropolity Konstantego Kuryłły. Wielokrotnie zmieniał miejsce swojego pobytu. W roku 1933 opuścił USA i przybył do Polski, powody nie są znane, on sam później twierdził, że został deportowany. Prowadził misje w wielu miejscowościach na Zamojszczyźnie i Wołyniu, bezskuteczne starał o przyjęcie w szeregi duchowieństwa archidiecezji lwowskiej Kościoła ormiańskokatolickiego. W 1936 roku za fałszywe zeznania i próbę oszustwa został skazany na pół roku więzienia. Wskutek apelacji został uniewinniony.
Podczas wojny był więźniem obozu koncentracyjnego Flossenbürg. Po jej zakończeniu przystąpił do Kościoła Polskokatolickiego, niedługo potem do metodystów, a następnie do mennonitów. W 1949 roku wespół z Szymonem Bilińskim i Kazimierzem Najmałowskim próbował utworzyć Polski Związek Ewangeliczny. Wszyscy trzej pracowali dla UBP. Ten Kościół miał się wyróżniać spośród innych tym, że został stworzony na wzór radziecki.
Porzucił stan duchowny, został świeckim urzędnikiem, udzielał ślubów cywilnych. Pracował w Warszawskiej Spółdzielni Spożywców, Warsztatach Remontu Sprzętu Budowlanego, Państwowych Zakładach Przemysłu Motoryzacyjnego i w kopalni węgla kamiennego w Lubaniu Śląskim. W 1961 roku został aresztowany ze względu na wyłudzanie pieniędzy (głównie od Amerykanów).
Zmarł 29 września 1971 roku. Pochowany został na Cmentarzu św. Rocha w Częstochowie.
Przeróżne wcielenia.
Wojciech Giełżyński wyliczył następujące jego zajęcia, których się imał, zaznaczając przy tym, że nie jest to pełny wykaz: ksiądz katolicki na Wołyniu, zakonnik w Rzymie, duszpasterz Polskiego Kościoła Narodowego, kaznodzieja parafii starokatolickiej w Moundsville, zwierzchnik Niezależnego Kościoła Katolickiego, biskup greckokatolicki, pastor metodystów, referent BHP, urzędnik stanu cywilnego, pracownik banku i kopalni węgla. W zależności od sytuacji, podawał się za zwierzchnika mennonitów w Polsce, żyda, Niemca, zielonoświątkowca, amerykańskiego komunistę, ofiarę komunistów, pracownika Urzędu Bezpieczeństwa Publicznego i za własną córkę, której nigdy nie miał. Usiłował nawiązać kontakt z mormonami, karaimami, baptystami, prezbiterianami, badaczami Pisma Świętego, misją czcicieli Ducha Świętego na Ceylonie, papieżem Piusem XII, arcybiskupem Makariosem III. W. Giełżyński zarzucił E. Kupskiemu, że jedynym jego bóstwem była Mamona.
Informator organów Bezpieczeństwa Publicznego.
Jako tajny współpracownik UBP miał pseudonim „Eagle”. 28 maja 1949 roku MBP przystąpiło do rozpracowania kierownictwa Zjednoczonego Kościoła Ewangelicznego pod kryptonimem „Inżynier”. Do wstępnego rozpracowania wykorzystany został „Eagle”. Odnotowano, że informator „Eagle” ma ograniczone możliwości, bo nie tkwi w środowisku. Dlatego miał służyć do czasu „nasadzenia agentury” na obiekcie.
Jego donosy, obok donosów Bilińskiego i Najmałowskiego, posłużyły jako uzasadnienie dla aresztowania 199 ewangelikalnych duchownych we wrześniu 1950 roku. Charakterystyki działaczy ewangelikalnych z roku 1949 i roku 1950 opierały się m.in. na jego doniesieniach.

</doc>
<doc id="4807431" url="https://pl.wikipedia.org/wiki?curid=4807431" title="Fataluku (lud)">
Fataluku (lud)

Fataluku, także: Dagoda, Dagada – lud zamieszkujący północno-wschodnią część Timoru Wschodniego. Ich populacja wynosi ok. 10 tys. osób.
Ich głównym językiem jest język fataluku z rodziny transnowogwinejskiej. Posługują się także językiem tetum oraz indonezyjskim. Wyznają wierzenia tradycyjne oraz katolicyzm. Są wewnętrznie zróżnicowani, dzielą się na szereg grup subetnicznych. Pod względem kulturowym nie są zasadniczo odrębni od sąsiednich ludów austronezyjskich. Lokalna tradycja głosi, że przybyli na Timor z wysuniętych na wschód wysp Kei.
Tradycyjnie zajmują się rolnictwem (ryż, kukurydza, rośliny bulwiaste, rośliny strączkowe), hodowlą zwierząt (bawoły, konie, świnie, kozy, kury) oraz rzemiosłem (kowalstwo, tkactwo, plecionkarstwo).
Organizacja społeczna ma charakter patrylinearny. Poligynia jest powszechna.

</doc>
<doc id="4807432" url="https://pl.wikipedia.org/wiki?curid=4807432" title="Fataluku">
Fataluku



</doc>
<doc id="4807434" url="https://pl.wikipedia.org/wiki?curid=4807434" title="Dagoda">
Dagoda



</doc>
<doc id="4807436" url="https://pl.wikipedia.org/wiki?curid=4807436" title="Dagada">
Dagada



</doc>
<doc id="4807437" url="https://pl.wikipedia.org/wiki?curid=4807437" title="Zastocze (Łomy)">
Zastocze (Łomy)

Zastocze – kolonia wsi Łomy w Polsce, położona w województwie podlaskim, w powiecie sokólskim, w gminie Korycin.
W latach 1975–1998 kolonia administracyjnie należała do województwa białostockiego.

</doc>
<doc id="4807439" url="https://pl.wikipedia.org/wiki?curid=4807439" title="Paryż (województwo podlaskie)">
Paryż (województwo podlaskie)



</doc>
<doc id="4807440" url="https://pl.wikipedia.org/wiki?curid=4807440" title="Warszawa (województwo podlaskie)">
Warszawa (województwo podlaskie)



</doc>
<doc id="4807441" url="https://pl.wikipedia.org/wiki?curid=4807441" title="Warszawa (województwo lubelskie)">
Warszawa (województwo lubelskie)



</doc>
<doc id="4807444" url="https://pl.wikipedia.org/wiki?curid=4807444" title="III liga polska w piłce siatkowej mężczyzn (2019/2020)">
III liga polska w piłce siatkowej mężczyzn (2019/2020)

III liga polska w piłce siatkowej mężczyzn jest czwartą w hierarchii – po PLS (PlusLidze i I lidze) i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - ćwierćfinałowych, półfinałowych i finałowych. W każdym turnieju udział miały wziąć 4 drużyny, w każdym 2 miały awansować dalej - oprócz turnieju finałowego, gdzie 3 najlepsze z każdego turnieju miały awansować finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje. Jednak w sezonie 2019/2020 z powodu pandemii COVID-19 (koronawirusa) odwołano rundy play-out oraz turnieje eliminacyjne o awans do II ligi organizowane przez Polski Związek Piłki Siatkowej. Każde województwo miało prawo wystawić jedną drużynę, która awansowałaby do II ligi w sezonie 2020/2021.
Rozgrywki wojewódzkie.
Grupa 2.
Dwumecz barażowy o awans do II ligi:
ENEA ENERGETYK Poznań – MUKS AMBER Kalisz 3:2, 3:2
Zachodniopomorski ZPS.
źródło: oficjalne strony Wojewódzkich Związków Piłki Siatkowej

</doc>
<doc id="4807445" url="https://pl.wikipedia.org/wiki?curid=4807445" title="Powrót do Brideshead">
Powrót do Brideshead



</doc>
<doc id="4807446" url="https://pl.wikipedia.org/wiki?curid=4807446" title="Warszawa (województwo wielkopolskie)">
Warszawa (województwo wielkopolskie)



</doc>
<doc id="4807448" url="https://pl.wikipedia.org/wiki?curid=4807448" title="Małgorzata Motylow">
Małgorzata Motylow

Małgorzata Motylow (ur. 9 lipca 1964 w Chełmie) – polska kontroler i urzędniczka państwowa, od 2019 wiceprezes Najwyższej Izby Kontroli.
Życiorys.
Ukończyła Liceum Ekonomiczne w Chełmie. W 1990 została absolwentką Wydziału Prawa i Administracji Uniwersytetu Gdańskiego, w 2003 ukończyła aplikację kontrolerską. Kształciła się podyplomowo w zakresie zamówień publicznych na Uniwersytecie Gdańskim oraz w zakresie audytu wewnętrznego i kontroli zarządczej na Politechnice Gdańskiej. Na ostatniej z uczelni wykładała też na studiach podyplomowych.
W latach 1994–1998 pracowała w Urzędzie Kontroli Skarbowej, następnie od 1999 do 2001 Izbie Skarbowej w Gdańsku. Od 2001 związana z tamtejszą delegaturą Najwyższej Izby Kontroli. Przechodziła szczeble awansu od specjalisty kontroli państwowej, głównego specjalisty, doradcy ekonomicznego aż do radcy prezesa. W ramach gdańskiej delegatury była kierownikiem ds. szkoleń i rzecznikiem prasowym. W 2018 została wybrana w skład Kolegium NIK. 26 września 2019 powołana na stanowisko wiceprezes Najwyższej Izby Kontroli (w momencie objęcia funkcji była jedynym zastępcą szefa i wykonywała obowiązki urlopowanego Mariana Banasia).
Odznaczona Srebrnym Krzyżem Zasługi (2018).

</doc>
<doc id="4807451" url="https://pl.wikipedia.org/wiki?curid=4807451" title="Aleksandrowo (powiat szamotulski)">
Aleksandrowo (powiat szamotulski)



</doc>
<doc id="4807452" url="https://pl.wikipedia.org/wiki?curid=4807452" title="Krasnobrzeg (województwo wielkopolskie)">
Krasnobrzeg (województwo wielkopolskie)



</doc>
<doc id="4807453" url="https://pl.wikipedia.org/wiki?curid=4807453" title="Szklarnia (województwo wielkopolskie)">
Szklarnia (województwo wielkopolskie)



</doc>
<doc id="4807455" url="https://pl.wikipedia.org/wiki?curid=4807455" title="Borek (powiat szamotulski)">
Borek (powiat szamotulski)



</doc>
<doc id="4807457" url="https://pl.wikipedia.org/wiki?curid=4807457" title="Zdroje (powiat szamotulski)">
Zdroje (powiat szamotulski)



</doc>
<doc id="4807481" url="https://pl.wikipedia.org/wiki?curid=4807481" title="Maria Lukrecja Bobrius-Kręcka">
Maria Lukrecja Bobrius-Kręcka

Maria Lukrecja Bobrius-Kręcka (ur. 14 czerwca 1887 w Borzestowie, zm. 17 sierpnia 1937 w Wejherowie) – polska działaczka społeczna i niepodległościowa, patriotka, nauczycielka.
Życiorys.
Urodziła się w rodzinie drobnoszlacheckiej herbu Bończa Odmienna jako córka Konstantego Kręckiego i Lukrecji Warzewskiej. Była siostrą działacza niepodległościowego Franciszka Kręckiego. Podjęła naukę w Zakładzie Najświętszej Maryi Panny Anielskiej w Kościerzynie. Po zdaniu matury w Gdańsku studiowała we Fryburgu. Należała do Towarzystwa Młodokaszubów, a od 1921 roku do Bractwa Pomorskiego. Od 1920 roku uczyła języka francuskiego w Państwowym Gimnazjum Męskim im. Króla Jana III Sobieskiego w Wejherowie. Działała społecznie, założyła koło teatralne i zainicjowała powstanie Towarzystwa Czytelni Ludowych w Wejherowie. Działała też w harcerstwie, Białym Krzyżu i Kole Łączności z Rodakami na obczyźnie. Zarządzała Towarzystwem Miłośników sceny oraz przyczyniła się do powstania teatru kaszubskiego w Wejherowie. Zmarła przedwcześnie, została pochowana na starym cmentarzu w Wejherowie

</doc>
<doc id="4807482" url="https://pl.wikipedia.org/wiki?curid=4807482" title="Alcovasaurus">
Alcovasaurus

Alcovasaurus – wymarły rodzaj dinozaura ptasiomiednicznego z infrarzędu stegozaurów i rodziny stegozaurów.
Skamieniałości należące do nieznanego wcześniej gatunku dinozaura odnaleziono w 1908 roku półtora mili na wschód od Alcova w stanie Wyoming. Spoczywały wśród skał tworzących formację Morrison. Były tam kręgi w liczbie 42, reprezentujące każdy odcinek kręgosłupa, żebra, 4 kolce ogonowe, część kości krzyżowej, obie kości kulszowe i część łonowej. Odkrycia dokonali W. H. Reed i A. C. Dart. Okaz oznaczono D54. Wszedł on w skład zbiorów Museum of the University of Wyoming.
Kości udowe świadczyły, jak to zauważył Gilmowe, że było to zwierzę długonogie. Ogon zwierzęcia wieńczyły kolce, owalne u podstawy i zwężające się ku końcowi. U innych gatunków stegozaura kolce te cechowały się ostrą w dolnych ⅔ krawędzią i wygładzały się ku szczytowi, natomiast wygładzenia takiego nie obserwowano u "S. longispinus". Długość kolca opisanego przez Gilmore'a wyniosła 985 mm, a więc więcej, niż w przypadku wcześniej znanych stegozaurów. Powierzchnia kolca zdawała się nosić odciski po naczyniach krwionośnych przebiegających tam za życia zwierzęcia, podobnie jak w przypadku płyt.
Odmienności w stosunku do znanych wcześniej okazów stegozaura pozwoliły na kreowanie nowego gatunku dinozaura. Gilmore opisał je jako kolejny gatunek stegozaura, w którym to rodzaju badacz wymienił w sumie 14 gatunków, w tym opisany przez Marsha "S. stenops". Autor nadał mu nazwę "Stegosaurus longispinus". Epitet gatunkowy odnosi się do długich, smukłych kolców na ogonie zwierzęcia.
W latach dwudziestych XX wieku zbiory zostały uszkodzone przez wodę. Spośród wyżej wymienionych szczątków ocalała jedynie kość udowa, pozostały też gipsowe odlewy dalszej pary kolców ogona oraz fotografie. Niemniej te ubogie w stosunku do pierwotnego okazu pozostałości umożliwiły Galtonowi i Carpenterowi przeniesienie gatunku do odrębnego rodzaju, który ochrzcili nazwą "Alcovasaurus". Jako autapomorfie kreowanego rodzaju podali zachowanie wyrostków poprzecznych również w dystalnych kręgach ogonowych, krótsze niż wyższe trzony rzeczonych kręgów, a także długie, osiągające 0,9 długości kości udowej kolce, najgrubsze w 1/4 długości.
Z badań Costy i Mateusa (2019) wynika bliskie pokrewieństwo "Alcovasaurus longispinus" z europejskim gatunkiem "Miragaia longicollum"; wymienieni autorzy uznali "A. longispinus" za jedynego znanego północnoamerykańskiego przedstawiciela podrodziny Dacentrurinae. Costa i Mateus uznali rodzaj "Alcovasaurus" za młodszy synonim rodzaju "Miragaia", utrzymując jednocześnie "A. longispinus" jako odrębny gatunek należący do rodzaju "Miragaia".

</doc>
<doc id="4807483" url="https://pl.wikipedia.org/wiki?curid=4807483" title="Stadion Miejski w Gostiwarze">
Stadion Miejski w Gostiwarze

Stadion Miejski – stadion piłkarski w Gostiwarze, w Macedonii Północnej. Obiekt może pomieścić 3500 widzów. Swoje spotkania rozgrywają na nim piłkarze klubu KF Gostiwar.

</doc>
<doc id="4807484" url="https://pl.wikipedia.org/wiki?curid=4807484" title="Gradski stadion (Gostiwar)">
Gradski stadion (Gostiwar)



</doc>
<doc id="4807487" url="https://pl.wikipedia.org/wiki?curid=4807487" title="Štadión MFK Vranov nad Topľou">
Štadión MFK Vranov nad Topľou

Štadión MFK Vranov nad Topľou – stadion piłkarski we Vranovie nad Topľou, na Słowacji. Obiekt może pomieścić 5000 widzów. Swoje spotkania rozgrywają na nim piłkarze klubu MFK Vranov nad Topľou. 26 maja 1996 roku na stadionie, przy obecności 9000 widzów, rozegrano mecz finałowy piłkarskiego Pucharu Słowacji (Chemlon Hummené – Spartak Trnawa 2:1). Krótko przed tym spotkaniem zakończyła się modernizacja obiektu. Pod koniec 2017 roku dokonano wymiany murawy boiska na sztuczną.

</doc>
<doc id="4807491" url="https://pl.wikipedia.org/wiki?curid=4807491" title="White House (Jamajka)">
White House (Jamajka)

White House, miejscowość położona w regionie Westmoreland w zachodniej części wyspy Jamajka. Popularna ze względu na tradycyjne rybołówstwo dostarczające świeże ryby i owoce morza. W 2005 roku otwarto tutaj mimo protestów lokalnej społeczności pierwszy duży ośrodek turystyczny na południowym wybrzeżu Jamajki - Sandals Whitehouse European Village and Spa.

</doc>
<doc id="4807497" url="https://pl.wikipedia.org/wiki?curid=4807497" title="Rock Master 2004">
Rock Master 2004

 
Rock Master 2004 – międzynarodowe, elitarne, prestiżowe zawody we wspinaczce sportowej organizowane corocznie od 1987 roku we włoskim Arco, których 19 edycja odbyła się w dniu 4 września 2004.
Uczestnicy.
Organizator festiwalu Rock Master's do zawodów wspinaczkowych na sztucznych ścianach "(Climbing Stadium Arco)", zaprosił wspinaczy, którzy wystąpili w konkurencjach;
Wyniki.
Prowadzenie.
W zawodach wspinaczkowych w konkurencji prowadzenie wzięło udział 12 zawodników oraz 9 zawodniczek.
Bouldering.
Konkurencje; boulderingu, rozegrane zostały wyłącznie w ramach zawodów Rock Master 2004. W zawodach wspinaczkowych w konkurencji boulderingu wzięło udział 7 zawodników oraz 7 zawodniczek.
Wspinaczka na szybkość.
W zawodach wspinaczkowych w konkurencji na szybkość wzięło udział 8 zawodników.

</doc>
<doc id="4807498" url="https://pl.wikipedia.org/wiki?curid=4807498" title="Kristiina Ehin">
Kristiina Ehin

 
Kristiina Ehin (ur. 18 lipca 1977 w Rapli) – estońska poetka, pisarka, tłumaczka i piosenkarka. 
Życiorys.
Kristiina Ehin urodziła się 18 lipca 1977 r. w Rapli, w północno-zachodniej Estonii. Jej ojcem jest pisarz, poeta i tłumacz Andres Ehin, matka, Ly Seppel jest poetką i tłumaczką. W latach 1995-2004 studiowała estońską i porównawczą poezję ludową na Uniwersytecie w Tartu. 
Od 1995 do 2000 r. pracowała również jako nauczycielka tańca. Od 1996 r. jest niezależną pisarką. W 2011 r. wyszła za mąż za muzyka Silvera Seppa. Od 2012 r. jest członkiem zespołu fokowego "Naised köögis". 
Twórczość.
Kristiina Ehin zaczęła publikować swoje pierwsze utwory kiedy była studentką Uniwersytetu w Tartu, razem z tuzinem innych młodych pisarzy z Grupy Pustelników (Erakkond). Po ukończeniu studiów skupiła się na badaniu starych estońskich piosenek ludowych i śpiewaniu w zespole folkowym. Mieszka w Tartu, pracuje jak tłumacz, tancerka, nauczyciel i dziennikarka. Pierwszy tom wierszy "Kevad Astrahanis: luuletusi 1992–1999" wydała w 2000 roku. Zbiór wierszy "Kaitseala" został napisany na wyspie Mohni, podczas roku spędzonego jako strażnik rezerwatu przyrody. W 2006 r. otrzymała za nią Kultuurkapitali luulepreemia i Gustav Suitsu luulepreemia. 
Ehin uczestniczyła w wielu międzynarodowych festiwalach poezji i literatury począwszy od Iżewska do Islandii. Wybrane wiersze zostały przetłumaczone na angielski, polski, rosyjski, szwedzki, słoweński, islandzki, fiński, słowacki, udmurcki, komi i niemiecki.

</doc>
<doc id="4807501" url="https://pl.wikipedia.org/wiki?curid=4807501" title="Łukasz Jęczmionek">
Łukasz Jęczmionek

Łukasz Jęczmionek (ur. 11 października 1968 w Krakowie) – polski inżynier chemik, doktor habilitowany w dziedzinie nauk technicznych, nauczyciel akademicki Państwowej Wyższej Szkoły Zawodowej w Tarnowie.
Życiorys.
W 1993 r. ukończył studia na kierunku technologia chemiczna na Akademii Górniczo-Hutniczej. Pracę doktorską, zatytułowaną "Szklanokrystaliczne tworzywa z fazą AlPO4 w układzie Li2O-Al2O3-SiO2-P2O5," obronił na Wydziale Inżynierii Materiałowej i Ceramiki Akademii Górniczo-Hutniczej w 1997 r., a w 2016 r. uzyskał habilitację na Wydziale Chemicznym Politechniki Łódzkiej na podstawie rozprawy zatytułowanej "Innowacyjne rozwiązanie hydrokonwersji olejów roślinnych do węglowodorowych biokomponentów paliw". Od 1 października 2019 r. jest dziekanem Wydziału Politechnicznego Państwowej Wyższej Szkoły Zawodowej w Tarnowie.

</doc>
<doc id="4807503" url="https://pl.wikipedia.org/wiki?curid=4807503" title="Blue Mountain (kawa)">
Blue Mountain (kawa)

Blue Mountain – ekskluzywna odmiana kawy Arabica uprawianej w Górach Błękitnych na Jamajce. Jest ceniona za łagodny smak i brak goryczy. Jest słodka, posiada mocny aromat kwiatowy, a także zawiera dodatki orzechów, kakao i przypraw.
Kawa została wprowadzona na Jamajce w 1728 roku. "Blue Mountain" uprawiana jest na wysokości od 900 do 1700 m n.p.m.. Wilgotny klimat na Jamajce jest chłodny i z dużą ilością opadów. Wraz z żyzną, dobrze przepuszczalną glebą zapewnia idealne warunki do uprawy nasion kawy Arabica.
"Blue Mountain" oprócz tego, że jest wysokiej jakości, produkowana jest w niedużych ilościach, co wpływa na jej bardzo wysoką cenę. Kraj jest w stanie uzyskać jedynie ok. 4-5 milionów funtów tej kawy rocznie. Ponad 80% nasion jest eksportowanych do Japonii. 
Na rynku funkcjonują podróbki tej kawy, z tego powodu Jamajska Rada Przemysłu Kawowego wprowadziła znak certyfikacyjny potwierdzający, że produkt jest oryginalny. 

</doc>
<doc id="4807508" url="https://pl.wikipedia.org/wiki?curid=4807508" title="Samuel Sharpe">
Samuel Sharpe

Samuel Sharpe także Sam Sharpe i Daddy Sharpe (ur. 1801, zm. 23 maja 1832) – diakon baptystów, przywódca niewolników podczas największego powstania niewolników w Brytyjskich Indiach Zachodnich, podczas rebelii baptystów w latach 1831–1832. Został stracony po krwawym stłumieniu powstania. W roku 1975 uznany za bohatera narodowego Jamajki. 
Życiorys.
Samuel Sharpe urodził się jako niewolnik w 1801 roku na plantacji Croyden w regionie Saint James. Plantacja ta znajdowała się w pobliżu wiosek marońskich Accompong, Trelawney Towns i Crooked Spring, gdzie Moses Baker założył kaplicę anabaptystów. Spotkania w celach religijnych były jedyną formą zorganizowanej aktywności, w której mogli uczestniczyć niewolnicy. 
Kaplica w Crooked Spring była największym ośrodkiem czarnej społeczności na wyspie, skupiając 3 tys. wiernych. Bakera wspierali plantatorzy Benjamin Vaughan i Isaac Lascelles Winn, którzy byli zwolennikami zapewnienia niewolnikom możliwości nauki moralnej i religii. Kontakty pomiędzy Sharpem a Bakerem nie są jednak udokumentowane, lecz najprawdopodobniej Baker był wzorem dla Sharpe'a. 
Sharpe był niewolnikiem angielskiego prawnika o tym samym nazwisku z Montego Bay – Sharpe przyjął jego imię i nazwisko. Został ochrzczony jako baptysta i został świeckim diakonem i przywódcą zboru. Jako diakon mógł poruszać się pomiędzy plantacjami w regionach Saint James i Trelawny. Misjonarze i ewangeliści propagowali idee emancypacji niewolników. W 1831 roku brytyjski parlament rozpoczął debatę nad zniesieniem niewolnictwa, czemu sprzeciwiali się plantatorzy na Jamajce. Sharpe dowiedział się o tym i poinformował swoją kongregację. Głosił, że walka z niewolnictwem to wsparcie misjonarzy w dziele boskim. Zorganizował siatkę zwolenników na plantacjach w regionach Saint James, Trelawny, Hanover i Westmoreland – zwolennicy zorganizowani byli w mniejsze grupy pod przywództwem „pułkowników”, „generałów” i „doktorów”. Sharpe przygotował strajk, by wywrzeć presję na wydanie decyzji o uwolnieniu niewolników. Niewolnicy mieli zaprzestać pracy w Święta Bożego Narodzenia 1831 roku. W 1831 roku Zgromadzenie Kolonialne Jamajki (ang. "House of Assembly of Jamaica") skróciło niewolnikom liczbę dni wolnych od pracy z okazji świat z trzech do dwóch. 
Siatka została uruchomiona dwa dni po Święcie Bożego Narodzenia przy pomocy sygnałów świetlnych – ogniska rozpalone pod Montego Bay zaalarmowały kolejnych uczestników, którzy rozpalając ogniska, informowali kolejnych. W planach strajk miał być pasywną formą protestu. Zorganizowani niewolnicy zaskoczyli oddziały lokalnej milicji. Strajk przerodził się w powstanie. 
Brytyjskie wojsko interweniowało w Black River, Savanna-la-Mar, Lucei i Montego Bay. Sharpe został pojmany, a lokalna milicja w odwecie zaczęła niszczyć domy i wioski. Powstanie zostało stłumione w pierwszym tygodniu stycznia 1832 roku. Zginęło 200 osób, w tym kobiety i dzieci, a 300 kolejnych stracono po procesach niewolników. Przywódcy rebelii zostali straceni. Samuel Sharp został powieszony 23 maja 1832 roku. 
Wydarzenia na Jamajce przyspieszyły prace w parlamencie brytyjskim nad Aktem Zniesienia Niewolnictwa, który został przyjęty w 1833 roku – akt zniósł niewolnictwo na terenie Imperium Brytyjskiego z dniem 1 sierpnia 1834 roku i zwrócił wolność wszystkim niewolnikom z dniem 1 sierpnia 1838 roku. 
Upamiętnienie.
W 1975 roku Sharpe został uhonorowany przyjęciem do jamajskiego panteonu bohaterów narodowych. W 1982 roku przyznano mu Order Bohatera Narodowego. 
Podobizna Sharpe'a widnieje na awersie banknotu jamajskiego o nominale 50 dolarów jamajskich.
W 2007 roku powołano do życia "Sam Sharpe Project" – projekt Rady Unii Baptystów na Jamajce, by m.in. propagować rozwój kongregacji w multikulturowym społeczeństwie i rozwój jej liderów, zachęcić szkoły baptystów do studiów nad historią, kulturą i teologią Jamajczyków pochodzenia afrykańskiego i azjatyckiego, oraz studiów nad historycznym i teologicznym dziedzictwem Samuela Sharpe'a. 

</doc>
<doc id="4807513" url="https://pl.wikipedia.org/wiki?curid=4807513" title="Štadión MŠK Považská Bystrica">
Štadión MŠK Považská Bystrica

Štadión MŠK Považská Bystrica – wielofunkcyjny stadion w Powaskiej Bystrzycy, na Słowacji. Został otwarty 3 czerwca 1963 roku. Może pomieścić 20 000 widzów. Swoje spotkania rozgrywają na nim piłkarze klubu FK MŠK Považská Bystrica.
Kamień węgielny pod budowę stadionu został położony 7 listopada 1958 roku, a otwarcie nowego obiektu nastąpiło 3 czerwca 1963 roku. Główna trybuna stadionu została ukończona w roku 1968. W 1975 roku zakończono instalację wszystkich siedzisk oraz budowę zaplecza socjalnego. Całkowita pojemność areny wynosiła 20 000 widzów, z czego 14 000 miejsc było siedzących. Zadaszona trybuna główna mogła pomieścić 2000 widzów. W 1976 roku oddano do użytku, nieistniejące już dzisiaj, cztery wysokie na 36 m maszty oświetleniowe. W sezonie 1989/1990 obiekt gościł występy klubu z Powaskiej Bystrzycy w czechosłowackiej I lidze. 8 maja 2002 roku na stadionie rozegrano mecz finałowy piłkarskiego Pucharu Słowacji (VTJ Koba Senec – Matador Púchov 1:1, k. 4:2).

</doc>
<doc id="4807514" url="https://pl.wikipedia.org/wiki?curid=4807514" title="Suvaja">
Suvaja



</doc>
<doc id="4807518" url="https://pl.wikipedia.org/wiki?curid=4807518" title="Svinjarevo">
Svinjarevo



</doc>
<doc id="4807522" url="https://pl.wikipedia.org/wiki?curid=4807522" title="Zbigniew Szyguła">
Zbigniew Szyguła

Zbigniew Szyguła – polski lekarz, doktor habilitowany w dziedzinie nauk o zdrowiu, nauczyciel akademicki 
Akademii Wychowania Fizycznego im. Bronisława Czecha w Krakowie,
Państwowej Wyższej Szkoły Zawodowej w Nowym Sączu i
Państwowej Wyższej Szkoły Zawodowej w Tarnowie.
Życiorys.
W roku 1977 ukończył studia na Wydziale Lekarskim Akademii Medycznej w Krakowie a w 1978 na Akademii Wychowania Fizycznego w Krakowie. 
Pracę doktorską nad temat wpływu wysiłku fizycznego na układ erytrocytarny ukończył w 1983. 
W 2010 uzyskał habilitację.
Od 1 października 2019 r. jest dziekanem Wydziału Ochrony Zdrowia Państwowej Wyższej Szkoły Zawodowej w Tarnowie.

</doc>
<doc id="4807524" url="https://pl.wikipedia.org/wiki?curid=4807524" title="Tisovac">
Tisovac



</doc>
<doc id="4807525" url="https://pl.wikipedia.org/wiki?curid=4807525" title="Ha-Joon Chang">
Ha-Joon Chang



</doc>
<doc id="4807527" url="https://pl.wikipedia.org/wiki?curid=4807527" title="Trešnjevica">
Trešnjevica



</doc>
<doc id="4807530" url="https://pl.wikipedia.org/wiki?curid=4807530" title="Yang Liujing">
Yang Liujing

Yang Liujing (ur. 22 sierpnia 1998) – chińska lekkoatletka, specjalizująca się w chodzie na 20 kilometrów.
Brązowa medalistka mistrzostw świata w Dosze (2019).

</doc>
<doc id="4807531" url="https://pl.wikipedia.org/wiki?curid=4807531" title="Black River (rzeka na Jamajce)">
Black River (rzeka na Jamajce)

Black River – rzeka na Jamajce, druga co do długości w kraju. Źródła znajdują się w górach Manchester. Przepływa przez obszary bagienne - Great Morass. Uchodzi do Morza Karaibskiego w mieście Black River.
Nazwa rzeki pochodzi z ciemnego zabarwienia pochodzącego z grubej warstwy rozkładającej się roślinności pokrywającej dno rzeki.

</doc>
<doc id="4807533" url="https://pl.wikipedia.org/wiki?curid=4807533" title="Trn">
Trn



</doc>
<doc id="4807535" url="https://pl.wikipedia.org/wiki?curid=4807535" title="Juliusz Palczewski">
Juliusz Palczewski

Juliusz K. Palczewski (ur. 15 marca 1932 w Wilnie, zm. 9 sierpnia 2014) – polski anglista, badacz twórczości Herberta George'a Wellsa.
Życiorys.
Ukończył studia anglistyczne na Uniwersytecie Warszawskim (1955). W latach 1956–1968 pracował na macierzystej uczelni. W 1968 obronił pracę doktorską "H.G. Wells jako historyk przyszłości" napisaną pod kierunkiem Margaret Schlauch. W latach 1970–1972 pracował na Uniwersytecie w Liverpoolu, w latach 1972–1997 na Uniwersytecie Wrocławskim. W 1997 przeszedł na emeryturę. Następnie pracował jeszcze w Wyższej Szkole Języków Obcych i Ekonomii (następnie Akademii Polonijnej) w Częstochowie. W 2013 otrzymał na Uniwersytecie Jagiellońskim stopień doktora habilitowanego.
Jest autorem książek "Utopista bez złudzeń. Herbert George Wells" (1976) i "John Galsworthy" (1982). W serii "Biblioteka Narodowa" opracował prace H.G. Wellsa: "Historię świata" (1978 – seria II, tom 195), "Wehikuł czasu" (1985 – seria II, tom 216) i "Cztery nowele grozy" (2012 – seria II, tom 258). W tym ostatnim tomie przetłumaczył także trzy nowele – "Kwitnienie dzikiej orchidei", "Ćma" i "Sen o Armageddonie" (czwartą nowelę w tym zbiorze – "Gwiazda" przetłumaczył Bronisław Falk). 
Za opracowanie "Wehikułu czasu" H.G. Wellsa otrzymał nagrodę literacką miesięcznika "Fantastyka" za rok 1985.
Pochowany na cmentarzu w Józefowie.

</doc>
<doc id="4807539" url="https://pl.wikipedia.org/wiki?curid=4807539" title="Futbalový štadión Martin">
Futbalový štadión Martin

Futbalový štadión Martin – stadion sportowy w mieście Martin, na Słowacji. Obiekt może pomieścić 12 000 widzów (z czego 10 000 miejsc jest siedzących). W przeszłości obiekt przez wiele lat gościł występy klubu piłkarskiego z Martina w czechosłowackiej i słowackiej II lidze, a przez jeden sezon (1943/1944) także w słowackiej I lidze.

</doc>
<doc id="4807541" url="https://pl.wikipedia.org/wiki?curid=4807541" title="Franciszek Kłosowski">
Franciszek Kłosowski

Franciszek Kłosowski (ur. 1957) – polski geograf, doktor habilitowany nauk o Ziemi, adiunkt Instytutu Geografii Społeczno-Ekonomicznej i Gospodarki Przestrzennej Wydziału Nauk Przyrodniczych Uniwersytetu Śląskiego w Katowicach.
Życiorys.
W 1991 obronił pracę doktorską "Rozmieszczenie i przestrzenne oddziaływanie placówek infrastruktury kultury w Górnośląskim Zespole Miejskim", 27 stycznia 2009 habilitował się na podstawie pracy zatytułowanej "Sektor usług w gospodarce regionu tradycyjnego w warunkach transformacji i restrukturyzacji. Przykład konurbacji katowickiej". Objął funkcję adiunkta w Instytucie Geografii Społeczno-Ekonomicznej i Gospodarki Przestrzennej na Wydziale Nauk Przyrodniczych Uniwersytetu Śląskiego w Katowicach.

</doc>
<doc id="4807543" url="https://pl.wikipedia.org/wiki?curid=4807543" title="Anthony Jose Zambrano">
Anthony Jose Zambrano

Anthony Jose Zambrano (ur. 17 stycznia 1998) – kolumbijski lekkoatleta, specjalizujący się w biegu na 400 metrów.
Srebrny medalista mistrzostw świata – podczas zawodów w Dausze (2019). Podczas zawodów ustanowił rekord kraju 44.15 sekundy. W tym samym roku zdobył Mistrzostwo igrzysk panamerykańskich w Limie w biegu na 400 metrów i w sztafecie 4 x 400 metrów.
W 2021 sięgnął po srebrny medal igrzysk olimpijskich w Tokio.
Rekord życiowy w biegu na 400 metrów: 43,93 (2 sierpnia 2021, Tokio). Wynik ten jest aktualnym rekordem Ameryki Południowej.

</doc>
<doc id="4807546" url="https://pl.wikipedia.org/wiki?curid=4807546" title="Trnovac">
Trnovac



</doc>
<doc id="4807547" url="https://pl.wikipedia.org/wiki?curid=4807547" title="Ryszard Jakubowski (lekkoatleta)">
Ryszard Jakubowski (lekkoatleta)

Ryszard Jakubowski (ur. 24 lutego 1959 w Stargardzie Szczecińskim) – polski lekkoatleta, specjalizujący się w rzucie młotem, medalista mistrzostw Polski, trener.
Kariera sportowa.
Był zawodnikiem LKS Pomorze Stargard, Legii Warszawa (1979–1982), ponownie LKS Pomorze (1982–1986) i Stali Mielec (od 1986).
Na mistrzostwach Polski seniorów na otwartym stadionie zdobył dwa medale w rzucie młotem: srebrny w 1987 i brązowy w 1990. Po zakończeniu kariery pracował w Stali Mielec jako trener, jego zawodnikiem był m.in. Jakub Giża.
Rekord życiowy w rzucie młotem: 72,58 (19.08.1990).

</doc>
<doc id="4807551" url="https://pl.wikipedia.org/wiki?curid=4807551" title="Mestský štadión Vojtecha Schotterta">
Mestský štadión Vojtecha Schotterta

Mestský štadión Vojtecha Schotterta – stadion sportowy w Topolczanach, na Słowacji. Obiekt może pomieścić 12 000 widzów. Swoje spotkania rozgrywają na nim piłkarze klubu MFK Topvar Topoľčany. 8 maja 2003 roku na stadionie rozegrano mecz finałowy piłkarskiego Pucharu Słowacji (Matador Púchov – Slovan Bratysława 2:1 pd.).

</doc>
<doc id="4807552" url="https://pl.wikipedia.org/wiki?curid=4807552" title="Michał Jerzy Nawrocki">
Michał Jerzy Nawrocki

Michał Jerzy Nawrocki (ur. 1974) – polski literaturoznawca, doktor habilitowany w dziedzinie nauk filologicznych, nauczyciel akademicki
Państwowej Wyższej Szkoły Zawodowej w Tarnowie.
Życiorys.
W 1999 ukończył filologię polską na Uniwersytecie Jagiellońskim. W 2005 uzyskał stopień doktora, w 2011 habilitację na Wydziale Polonistyki Uniwersytetu Jagiellońskiego na podstawie rozprawy "Wariacje istnieniowe. O ontologii poetyckiej Bolesława Leśmiana".
Jest profesorem w Katedrze Filologii Polskiej na Wydziale Humanistycznym Państwowej Wyższej Szkoły Zawodowej w Tarnowie.

</doc>
<doc id="4807553" url="https://pl.wikipedia.org/wiki?curid=4807553" title="Szybko rosnąca Hierarchia">
Szybko rosnąca Hierarchia



</doc>
<doc id="4807554" url="https://pl.wikipedia.org/wiki?curid=4807554" title="Andrzej Stopczyk">
Andrzej Stopczyk

Andrzej Stopczyk (ur. 3 lutego 1953) – polski lekkoatleta, specjalizujący się w rzucie młotem, medalista mistrzostw Polski.
Kariera sportowa.
Był zawodnikiem Startu Łódź.
Na mistrzostwach Polski seniorów na otwartym stadionie zdobył jeden medal: brązowy w rzucie młotem w 1976. 
Rekord życiowy w rzucie młotem: 71,84 (1.10.1978).

</doc>
<doc id="4807555" url="https://pl.wikipedia.org/wiki?curid=4807555" title="Simon Litzell">
Simon Litzell

Simon Litzell (ur. 11 lutego 1997) – szwedzki lekkoatleta specjalizujący się w rzucie oszczepem.
Odpadł w eliminacjach rozgrywanych w 2013 roku w Doniecku mistrzostw świata juniorów młodszych. Wicemistrz Europy juniorów z Eskilstuny (2015). Bez powodzenia startował na mistrzostwach świata U20 w 2016.
Medalista mistrzostw Szwecji oraz mistrzostw krajów nordyckich. Reprezentant kraju w meczach międzypaństwowych. 
Rekord życiowy: 78,73 (23 maja 2015, Bålsta). 

</doc>
<doc id="4807559" url="https://pl.wikipedia.org/wiki?curid=4807559" title="Superpuchar Turcji w piłce siatkowej mężczyzn (2019)">
Superpuchar Turcji w piłce siatkowej mężczyzn (2019)

Superpuchar Turcji w piłce siatkowej mężczyzn 2019 (oficjalnie 2019 Erkekler Spor Toto Şampiyonlar Kupası) – dziesiąta edycja rozgrywek o Superpuchar Turcji zorganizowana przez Turecki Związek Piłki Siatkowe ("Türkiye Voleybol Federasyonu"). Mecz rozegrany został 23 października 2019 roku w Başkent Voleybol Salonu w Ankarze. Wzięły w nim udział dwa kluby: mistrz i zdobywca Pucharu Turcji w sezonie 2018/2019 – oraz finalista Pucharu Turcji w tym sezonie – .
Po raz pierwszy zdobywcą Superpucharu Turcji został klub . MVP spotkania wybrany został Burutay Subaşı.

</doc>
<doc id="4807560" url="https://pl.wikipedia.org/wiki?curid=4807560" title="Bamboo">
Bamboo

Bamboo – miasto na północy Jamajki, w hrabstwie Middlesex, w regionie Saint Ann. Według danych szacunkowych z 2011 roku jego populacja wynosiła 4264 mieszkańców. Przebiega przez nie droga B11 łącząca miasta Claremont i Brown’s Town. Leży na wysokości ok. 640 m n.p.m.. Wzięło swoją nazwę od otaczającego go lasu bambusowego.
W mieście znajduje się ośrodek poprawczy dla nieletnich – "Hill Top Juvenile Correctional Centre".

</doc>
<doc id="4807561" url="https://pl.wikipedia.org/wiki?curid=4807561" title="Shane Matthews">
Shane Matthews

Shane Matthews (ur. w 1964) – jamajski szachista, mistrz międzynarodowy od 2018.
Jest drugim w historii (po Jomo Pittersonie) jamajskim szachistą, który otrzymał tytuł mistrza międzynarodowego. Wielokrotnie zwyciężał w mistrzostwach Jamajki w szachach, m.in. w latach 1984, 1986, 1987, 1989, 1997, 2002, 2003, 2017, 2018 oraz 2019. Duży sukces odniósł w 2018 r., zwyciężając w turnieju podstrefy 2.3.5 FIDE (ang "Subzonal 2.3.5 Absolute Section"), natomiast w 2019 r. zajął I miejsce w turnieju "Barita Chess Open".
Wielokrotnie reprezentował Jamajkę w rozgrywkach drużynowych, m.in.: , będąc pod tym względem rekordzistą swojego kraju. W 2018 r. na olimpiadzie w Batumi pełnił funkcję kapitana drużyny żeńskiej.
Z racji swojego taktycznego stylu gry posiada przydomek "Magik" (ang. "Magician").
Najwyższy ranking w dotychczasowej karierze osiągnął 1 stycznia 2004 r., z wynikiem 2264 punktów zajmował wówczas 1. miejsce wśród jamajskich szachistów.

</doc>
<doc id="4807566" url="https://pl.wikipedia.org/wiki?curid=4807566" title="Ibikos">
Ibikos



</doc>
<doc id="4807568" url="https://pl.wikipedia.org/wiki?curid=4807568" title="Turalići">
Turalići



</doc>
<doc id="4807569" url="https://pl.wikipedia.org/wiki?curid=4807569" title="Carl Espen">
Carl Espen

Carl Espen Thorbjørnsen, znany jako Carl Espen (ur. 15 lipca 1982 w Bergen) – norweski piosenkarz pracujący także jako cieśla, laureat 52. edycji Melodi Grand Prix, reprezentant Norwegii podczas 59. Konkursu Piosenki Eurowizji (2014).
Kariera muzyczna.
W dzieciństwie wystąpił w lokalnym konkursie muzycznym w Osterøy i wygrał go wykonując utwór „Wild World” Cata Stevensa. W młodości zapisał się do wojska i służył przez sześć miesięcy w Kosowie. Później został cieślą specjalizującym się w oprawach i szkle. Pracował również między innymi jako wolontariusz przy badaniach nad chorobami nowotworowymi, a także jako odźwierny w barze rockowym Garage w Bergen.
9 marca 2014 w trzecim półfinale formatu "Melodi Grand Prix 2014" zaprezentował utwór „Silent Storm”, z którym awansował do finału i sześć dni później wygrał go, zostając reprezentantem Norwegii podczas 59. Konkursu Piosenki Eurowizji. Utwór został napisany i skomponowany przez kuzynkę wokalisty, Josefin Winther. 8 maja wystąpił z trzecim numerem startowym w drugim półfinale konkursu i zakwalifikował się do sobotniego finału, który odbył się 10 maja. Wystąpił w nim jako piąty w kolejności i zajął ostatecznie ósme miejsce, zdobywając 88 punktów od telewidzów i jurorów. W tym samym roku wykonanie utworu nakładem Sony Music ukazało się na singlu oraz promocyjnym wydawnictwie DVD. W 2014 ukazał się także drugi singel wokalisty zatytułowany „Holding On”, a także remiks utworu „Silent Storm”, który zrealizował Rykkinnfella.
W 2016 Willy Winther zaprosił Espena do współpracy przy nagraniu albumu "Winthersanger", gdzie wokalista wykonał utwór „Kan du se meg no?”.
W kwietniu 2020 utwór „Silent Storm” pojawił się w projekcie "Eurovision Home Concerts", gdzie zaprezentował go Eugent Bushpepa. Miesiąc później cover utworu na swoim minialbumie "Rye" wydała brytyjska piosenkarka SuRie.
Życie prywatne.
Był wychowywany przez matkę, mieszkali w Osterøy. Ma dwoje rodzeństwa.

</doc>
<doc id="4807575" url="https://pl.wikipedia.org/wiki?curid=4807575" title="Kamienica przy ul. Przejście Garncarskie 10 we Wrocławiu">
Kamienica przy ul. Przejście Garncarskie 10 we Wrocławiu

Kamienica przy ul. Garncarskiej 10 – zabytkowa kamienica na wrocławskim Rynku, w wewnętrznej części tretu w Przejściu Garncarskim.
Historia kamienicy.
W miejscu, gdzie dziś wznoszą się kamienice przy Przejściu Garncarskim, od XV wieku znajdowały się Kramy Płócienników sprzedających tu swoje wyroby z surowego białego wzorzystego płótna lnianego. Najwcześniejsza wzmianka o uliczce płócienników pochodzi z 1423 roku choć wzmianka o samych kramach zwanych podcieniami płócienników pochodzi z 1299 lub z 1346 roku. Nazwa ta wiąże się z drewnianymi kramami w formie bud, nakrytych pulpitowym dachem wysuniętym w stronę przejścia. Kramy stały po obu stronach przejścia i sięgały od południa do Kramów Bogatych, a od północy do Smartuza. W XV wieku Kramy Bogate zostały powiększone o tylne trakty, które w okresie renesansowym przekształciły się w dwutraktowe, jednopiętrowe szczytowe kamienice o dekorowanych fasadach i frontach. Z tego okresu i w tej formie zachowały się obecne kamienice nr od 6 do 12.
Kamienica nr 10 została wzniesiona ok. 1541 roku. Jest budynkiem trzykondygnacyjnym, z jednokondygnacyjnym poddaszem. Elewacja północna jest czteroosiowa, nieregularna (dwie osie okienne wschodnie znajdują się bliżej siebie). W części parterowej znajduje się prostokątny portal z nadświetlem, na którym umieszczono monogram "H,V" połączonym w pionie z "k" i "h" oraz napis na nadprożu wersalikami "Chrvs salvtis nostrae ostiv" ("Chrystus błogosławi nasz dom"). Wszystkie okna od strony północnej oraz okna na pierwszym piętrze od strony południowej mają renesansowe opaski kamienne.
Podczas działań wojennych w 1945 roku kamienica nie uległa dużym zniszczeniu, a nad jej odbudową w 1960 roku czuwała architekt Halina Dziurowa.

</doc>
<doc id="4807577" url="https://pl.wikipedia.org/wiki?curid=4807577" title="Eter (album)">
Eter (album)

Eter – trzeci album studyjny warszawskiej grupy hip-hopowej Hemp Gru. Wydawnictwo ukazało się 9 listopada 2018 roku nakładem wytwórni muzycznej Hemp Rec..
Nagrania uzyskały status złotej płyty.

</doc>
<doc id="4807583" url="https://pl.wikipedia.org/wiki?curid=4807583" title="Walter von Boltenstern">
Walter von Boltenstern

Walter von Boltenstern (ur. 26 listopada 1889 we Wrocławiu, zm. 19 stycznia 1952 w obozie w okolicach Iwanowa) – niemiecki wojskowy, generalleutnant. 
Boltenstern został w 1945 przeniesiony do rezerwy, w tym samym roku poddał się Armii Czerwonej. Zmarł w niewoli.

</doc>
<doc id="4807585" url="https://pl.wikipedia.org/wiki?curid=4807585" title="Leszek Kałek">
Leszek Kałek

Leszek Kałek (ur. 4 czerwca 1955) – polski lekkoatleta, skoczek wzwyż, medalista mistrzostw Polski.
Kariera sportowa.
Był zawodnikiem AZS Poznań.
W 1976 zdobył srebrny medal mistrzostw Polski seniorów w skoku wzwyż. 
W latach 1973-1978 reprezentował Polskę w czterech meczach międzypaństwowych (bez zwycięstw indywidualnych).
Jego żoną jest Lucyna Langer-Kałek.
Rekordy życiowe: 

</doc>
<doc id="4807589" url="https://pl.wikipedia.org/wiki?curid=4807589" title="Antonio de Guezala">
Antonio de Guezala

Antonio de Guezala y Ayrivié (ur. 11 czerwca 1889 w Bilbao, zm. 13 września 1956) – hiszpański malarz pochodzący z Kraju Basków. Był jednym z założycieli Związku Artystów Baskijskich ("Asociación de Artistas Vascos"), któremu przewodził w 1917 roku.
Życiorys.
Pochodził z Kraju Basków, z rodziny kupieckiej. Rozpoczął naukę w dziedzinie handlu w rodzinnym Bilbao, a następnie kontynuował we Francji i Wielkiej Brytanii. Ponieważ jego ojciec sprzeciwiał się rozwijaniu zdolności artystycznych, Guezala został malarzem autodydaktą. Malarstwo Guezali ewoluowało od początkowego modernizmu do nowych kubistycznych i futurystycznych trendów jego czasów. Oprócz działalności czysto malarskiej Guezala był także ilustratorem, tworzył plakaty i ex libris. 

</doc>
<doc id="4807590" url="https://pl.wikipedia.org/wiki?curid=4807590" title="Elżbieta Osewska">
Elżbieta Osewska

Elżbieta Osewska – polska teolog, doktor habilitowany w dziedzinie nauk teologicznych, nauczyciel akademicki 
Państwowej Wyższej Szkoły Zawodowej w Tarnowie.
Życiorys.
Pracę doktorską zatytułowaną "Współczesna katecheza rodzinna (studium pastoralno-katechetyczne)" obroniła na Wydziale Teologii Katolickiego Uniwersytetu Lubelskiego Jana Pawła II w 1994 roku, a w 2009 uzyskała habilitację na Wydziale Teologicznym Uniwersytetu Kardynała Stefana Wyszyńskiego na podstawie rozprawy zatytułowanej "Edukacja religijna w szkole katolickiej w Anglii i Walii w świetle "Living and Sharing Our Faith. A National Project of Catechesis and Religious Education"". W 2021 roku postanowieniem Prezydenta RP otrzymała tytuł naukowy profesora nauk teologicznych.
Jest profesorem w Katedrze Filologii Polskiej na Wydziale Humanistycznym Państwowej Wyższej Szkoły Zawodowej w Tarnowie.

</doc>
<doc id="4807592" url="https://pl.wikipedia.org/wiki?curid=4807592" title="Hilda Dresen">
Hilda Dresen

 
Hilda Helene Dresen (ur. 11 maja 1896 w Kolga, zm. 5 lutego 1981 w Tallinnie) – estońska poetka, esperantystka i tłumaczka. 
Życiorys.
Hilda Helene Dresen urodziła się 11 maja 1896 r. w parafii Kolga, w okręgu Harjumaa. Była córką Eduarda i Elisabeth Tresen. Pracowała jako radio-telegrafistka. Jej siostra Helmi Dresen była esperantystką. Hilda nauczyła się esperanta w 1913 r. i była stałym współpracownikiem czasopisma literackiego "„Literatura Mondo”". Współpracowała także z "„La Nica Literatura Revuo”", "„Norda Prismo”", "„Monda Kulturo”", "„Heroldo de Esperanto”", "„La Praktiko”", "„La Nova Epoko”", "„La Suda Stelo”", "„Fonto”" i innymi czasopismami. Przetłumaczyła na esperanto wiele utworów poetyckich z estońskiego, rosyjskiego, ukraińskiego i niemieckiego. Wiele tłumaczeń dla Estony Antologio wykonała z siostrą Helmi, która została zamordowana przez nazistów w 1941 r.
Twórczość.
Hilda Dresen poświęciła się głównie tłumaczeniu, równolegle starała się pisać samodzielnie utwory poetyckiej. W 1934 r. kilka jej utworów znalazło się w antologii "Dwunastu Poetów" ("Dekdu Poetoj"), wydanej w języku esperanto. Jej własny zbiór wierszy "Norda Naturo" ukazał się w 1967 r. Dresen jest przede wszystkim poetką, która widziała naturę niewinnymi oczami dziecka. Jej utwory promieniują ciszą i spokojem, ukazywała konkretne detale, które charakteryzują północną przyrodę z delikatnością i emocjami: srebrną brzozę, czeremchę, jeziora północne. Przetłumaczyła utwory m.in. Vladimira Beekmana, Alberta Kivikasa, Juhana Liiva, Marie Under.
Bibliografia.
 

</doc>
<doc id="4807596" url="https://pl.wikipedia.org/wiki?curid=4807596" title="Instytut Fizyko-Techniczny imienia A. F. Ioffego">
Instytut Fizyko-Techniczny imienia A. F. Ioffego

Instytut Fizyko-Techniczny imienia Abrama Ioffego Rosyjskiej Akademii Nauk (ros. "Физико-технический институт им. А. Ф. Иоффе" "Российской академии наук", skrót. Instytut Ioffego, ros. ФТИ им. А. Ф. Иоффе) – jeden z największych i najważniejszych w Rosji ośrodków naukowo-technicznych z zakresu fizyki, położony w Petersburgu.
Obecny podział instytutu:
Obecnie Instytut Ioffego ma znaczący wkład w badania w ramach budowy międzynarodowego reaktora termojądrowego ITER.
Historia.
Założycielem i pierwszym dyrektorem placówki był Abram Ioffe (1918-1950), doktorant pierwszego laureata Nagrody Nobla w dziedzinie fizyki Wilhelma Röntgena. Instytut powstał w 1921 roku, po tym jak Ioffe otrzymał tytuł członka rzeczywistego Rosyjskiej Akademii Nauk i uniezależnił oddział fizyko-techniczny od Państwowego Instytutu Rentgenologii i Radiologii, powstałego trzy lata wcześniej wskutek współpracy Ioffego z lekarzem Michaiłem Niemjonowem i przy poparciu kierownika Ludowego Komisariatu Oświaty Rosji Radzieckiej Anatolija Łunaczarskiego. W 1922 roku władze Rosji Radzieckiej przekazały pod siedzibę Instytutu budynek przytułku, przy dzisiejszej ulicy Politechnicznej. Do budynku trafiło niektóre wyposażenie Pałacu Zimowego.
Ioffe był tak dalece zaangażowany w pracę i rozwój Instytutu, że niemal w nim mieszkał, zmarł w 1960 roku w swoim gabinecie roboczym, który dzisiaj jest częścią Instytutu Ioffego. Pod jego kierownictwem Instytut w głównej mierze kilkakrotnie zmieniał zarówno zakres swojej działalności, jak i nazwę, m.in. był znany jako Państwowy Fizyko-Techniczny Instytut Rentgenologiczny w Piotrogrodzie, a następnie Państwowy Instytut Fizyko-Techniczny przy Najwyższej Radzie Gospodarki Narodowej w Leningradzie. Wskutek czynnej działalności Ioffego, w tym jego listu do Przewodniczącego Rady Komisarzy Ludowych ZSRR Wiaczesława Mołotowa w 1938 roku, Instytut otrzymał nową przynależność instytucjonalną i w 1939 roku zmienił nazwę na Leningradzki Instytut Fizyko-Techniczny Akademii Nauk ZSRR, a w 1960 roku uzyskał imię A.F. Ioffego w nazwie. Zmiany nazw i zakresu pracy powodowały zmiany w wysokości płac, ale również zmiany w zatrudnianiu w Instytucie.
W początkowych latach swego istnienia Instytut zatrudniał wybranych aspirantów, którzy trafiali tam od razu po ukończeniu studiów na Leningradzkim Uniwersytecie Państwowym, na stanowiskach inżynierów i starszych inżynierów, głównie dla nieco większego uposażenia z powodu niskiego stypendium na uczelni. Upolitycznienie Instytutu przez Ioffego przyniosło też skutki tragiczne, wskutek Wielkiego terroru w ZSRR w 1939 roku około połowę pracowników placówki aresztowano, wielu z nich pozbawiano wolności i brutalnie przesłuchiwano w więzieniach NKWD, zmuszano do pracy w obozach koncentracyjnych Gułagu, a także rozstrzeliwano. Najbardziej znanym międzynarodowo przypadkiem jest pionier grawitacji kwantowej Matwiej Bronsztejn, profesor fizyki teoretycznej w Instytucie Ioffego który został rozstrzelany wskutek procesu pokazowego kierowanego przez Iwana Matulewicza oraz opartego o listę stworzoną przez funkcjonariusza Głównego Zarządu Bezpieczeństwa Publicznego NKWD Władimira Cesarskiego i zatwierdzoną przez członków Biura Politycznego KC WKP(b), takich jak Józef Stalin, Wiaczesław Mołotow, Łazar Kaganowicz, Klimient Woroszyłow.
W 1941 roku podpisany został akt o wprowadzeniu laboratorium cyklotronowego do Instytutu. W czasie blokady Leningradu podczas ataku Niemiec na ZSRR część laboratoriów Instytutu była ewakuowana do Kazania, gdzie pracowała pod kierownictwem Ioffego. W 1943 roku w ramach Leningradzkiego Instytutu Fizyko-Technicznego Akademii Nauk ZSRR sformowano Laboratorium nr 2 Akademii Nauk ZSRR, kierował nim Igor Kurczatow i jego otwarcie rozpoczęło radziecki program nuklearny. W 1946 roku w Instytucie uruchomiony został największy radziecki cyklotron. Obecnie ośrodek jest niezależny i nosi nazwę Narodowe Centrum Badawcze „Instytut Kurczatowa”.
Karierę naukową z Instytutem Ioffego związało pięciu noblistów:
jak również wielu innych znanych uczonych, m.in. Anatolij Aleksandrow, Abram Alichanow, Julij Chariton, Władimir Fock, Jakow Frenkel, George Gamow, Dmytro Iwanenko, Dmitrij Skobielcyn, Jakow Zeldowicz i inni.
Instytut Ioffego jest wydawcą znaczących czasopism naukowych:
Po rozpadzie ZSRR, od 1991 roku, Instytut Ioffego działa pod obecną nazwą Instytut Fizyko-Techniczny imienia A.F. Ioffego Rosyjskiej Akademii Nauk.

</doc>
<doc id="4807597" url="https://pl.wikipedia.org/wiki?curid=4807597" title="Raya Bell">
Raya Bell

Raya Bell – polski zespół muzyczny, grający muzykę reggae.
Historia.
Grupa Raya Bell została założona w Sanoku w 1986 jako formacja reggae. Od 1991 działała pod patronatem Sanockiego Domu Kultury. Na Festiwalu w Jarocinie 1991 grupa została zgłoszona do udziału w konkursie i otrzymała wyróżnienie „za najlepsze wibracje”. Wkrótce potem wystąpiła również na Festiwalu „Reggae nad Wartą” w Gorzowie Wielkopolskim. W tym samym roku Raya Bell brała udział w eliminacjach do Festiwalu „Les Printemps de Bourges” z Francji, organizowanych w Koszalinie w gronie pięciu polskich uczestników. Zespół występował w Jarocinie w latach 1992 (w charakterze laureata zeszłorocznej edycji) i 1994. W tymże okresie swojej działalności wydano kasetę pt. "Raya Bell", wydaną przez wytwórnię Akord. W 1996 działalność grupy została zawieszona.
W 2012 reaktywowano formację. W 2016 został wydany album pt. "Dziecko", który zaprezentowano na koncercie promocyjnym 28 maja 2016 w Muzeum Budownictwa Ludowego w Sanoku.

</doc>
<doc id="4807598" url="https://pl.wikipedia.org/wiki?curid=4807598" title="Otto-Hermann Brücker">
Otto-Hermann Brücker

Otto-Hermann Adolf Brücker (ur. 17 października 1899 w Berlinie, zm. 12 grudnia 1964 w Weinheim) – niemiecki wojskowy, generalleutnant.
Bibliografia.
 

</doc>
<doc id="4807606" url="https://pl.wikipedia.org/wiki?curid=4807606" title="Bell 407">
Bell 407

Bell 407 – jednosilnikowy śmigłowiec wielozadaniowy produkcji Bell Helicopter Textron. Używany jest zarówno w lotnictwie cywilnym, jak i wojskowym na całym świecie w różnego rodzaju konfiguracjach.
Historia.
Bell 407 został zaprojektowany jako maszyna wielozadaniowa mająca realizować różnorakie zadania na rzecz operatorów cywilnych, służb porządkowych i wojska. Przy zachowaniu ogólnego układu konstrukcyjnego, wywodzącego się ze śmigłowca Bell 206 Long Ranger, powstała całkowicie nowa konstrukcja.
Proces certyfikacji śmigłowca rozpoczął się w lutym 1996 roku. W tym samym roku śmigłowiec uzyskał certyfikat FAA i rozpoczęła się produkcja seryjna. Rok od rozpoczęcia produkcji seryjnej, w roku 1997 wyprodukowano 140 maszyn, zaś tysięczny egzemplarz Bell 407 trafił do klienta w czerwcu 2010 roku. Do końca 2017 roku wyprodukowano ponad 1400 egzemplarzy. 
Konstrukcja.
Bell 407 jest rozwojową wersją śmigłowców serii Bell 206L Long Ranger. Od swojego pierwowzoru odróżnia się powiększoną o 18 centymetrów kabiną, co poprawia ergonomię pracy załogi w stosunku do mniejszych maszyn z rodziny 206. Kolejna zmiana to nowe, czteropłatowe śmigło wykonane z materiałów kompozytowych. W konstrukcji płatowca wykorzystano materiały kompozytowe, m.in. belka ogonowa została wykonana z tworzyw sztucznych, co umożliwiło uzyskanie większej wytrzymałości struktury kadłuba, jednocześnie zmniejszając masę maszyny. Zastosowano nowy silnik Rolls-Royce Alisson 250-C47 o mocy 643 kW. Zastosowana jednostka ma możliwość zmontowania cyfrowego układu sterowania silnikiem FADEC. System ten montowany jest od wersji GX i nowszych.
Wersje.
Wersje produkcyjne śmigłowca Bell 407:
Na bazie śmigłowca Bell 407 powstał wojskowy śmigłowiec rozpoznawczy Bell ARH-70.
Użytkownicy.
Między innymi, trzy śmigłowce Bell 407 GXi otrzymała w 2020 roku polska Policja.

</doc>
<doc id="4807609" url="https://pl.wikipedia.org/wiki?curid=4807609" title="Maria Urmańska">
Maria Urmańska

Maria Zofia Urmańska (ur. 2 września 1978) – polska inżynier, działaczka społeczna i nauczyciel akademicka, w 2019 zastępca Rzecznika Praw Dziecka.
Życiorys.
Absolwentka Wydziału Mechanicznego Energetyki i Lotnictwa Politechniki Warszawskiej. Pracowała jako nauczyciel akademicki z zakresu budownictwa i energetyki w Państwowej Wyższej Szkole Zawodowej w Krośnie. Została doktorantką Instytucie Podstawowych Problemów Techniki PAN i Akademii Górniczo-Hutniczej w Krakowie.
Zaangażowała się w działalność społeczną na rzecz rodzin wielodzietnych; sama wraz z mężem wychowuje i kształci w edukacji domowej szóstkę dzieci, w tym jedno niepełnosprawne. Została członkiem Stowarzyszenia Kulturalno-Ekologicznego „Ziarno” w Grzybowie i Związku Dużych Rodzin „Trzy Plus”. Działała także w europejskich federacjach organizacji pozarządowych i jako mediator. W 2016 z ramienia ruchów rodzinnych objęła fotel koordynatora prac zespołu ds. promocji uczestnictwa rodzin w życiu publicznym i przeciwdziałania ich dyskryminacji przy Kancelarii Prezesa Rady Ministrów. W 2019 (styczeń–wrzesień) pełniła funkcję zastępcy Rzecznika Praw Dziecka, odpowiedzialnego za edukację i wychowanie, sprawy społeczne oraz Dziecięcy Telefon Zaufania.

</doc>
<doc id="4807610" url="https://pl.wikipedia.org/wiki?curid=4807610" title="Protea Hotels by Marriott">
Protea Hotels by Marriott

Protea Hotels by Marriott – amerykańska sieć hotelowa należąca do grupy Marriott International. Nazwa sieci pochodzi od srebrnika, rośliny dziko występującej w Afryce Południowej. Roślina ta występuje również w logo sieci. Do sieci należy 67 hoteli z łączną liczbą pokoi 6 855 (31 grudnia 2021).
Historia.
Sieć została założona 1 lipca 1984 przez Otto Stehlika. 22 stycznia 2014 sprzedana za 186 mln USD amerykańskiej sieci Marriott International. Do 14 czerwca 2016 nazwa sieci brzmiała Protea Hotels.
Hotele.
Do sieci należy 65 hoteli w Afryce (27 luty 2023).

</doc>
<doc id="4807614" url="https://pl.wikipedia.org/wiki?curid=4807614" title="Protea Hotels">
Protea Hotels



</doc>
<doc id="4807616" url="https://pl.wikipedia.org/wiki?curid=4807616" title="Lundell">
Lundell



</doc>
<doc id="4807634" url="https://pl.wikipedia.org/wiki?curid=4807634" title="Halina Stefanowska">
Halina Stefanowska

Halina Stefanowska (ur. 1936, zm. 23 sierpnia 1987) – polska dziennikarka, autorka słów piosenek, twórca śpiewników, działaczka szantowego ruchu muzycznego.
Była twórcą słów popularnych piosenek żeglarskich, w tym m.in. "Portu", "Pod Sztokfiszem", "Biała kantyczka", "O kochaniu misia", "Przekomarzanka", "Raz na tysiąc nocy", "Sznurowadła", "A my jak ptaki", "Do Sacramento", "Drunken Sailor", "Operation Sail", "Pestka", czy ballad o kapitanie Konstantym Maciejewiczu. Należała do popularyzatorów kultury morskiej i żeglarskiej. Dokonała jednych z pierwszych przekładów na język polski klasycznych szant, a także stworzyła pierwszy polski przekrojowy zbiór pieśni i piosenek żeglarskich – "Rozśpiewane Morze" (Gdańsk, 1975). Współpracowała stale z Komisją Kultury Polskiego Związku Żeglarskiego. Była jurorem krakowskiego festiwalu Shanties. Za działalność literacką i popularyzatorską otrzymała Nagrodę im. Leonarda Teligi od czasopisma "Żagle".

</doc>
<doc id="4807640" url="https://pl.wikipedia.org/wiki?curid=4807640" title="Order Bohatera Narodowego (Jamajka)">
Order Bohatera Narodowego (Jamajka)

Order Bohatera Narodowego – najwyższe jamajskie odznaczenie państwowe przyznawane przez rząd tego kraju. Order jest częścią , który obowiązuje od 1968 roku. 
Może otrzymać go każda osoba będąca obywatelem Jamajki, która wybitnie zasłużyła się krajowi. 
W 1969 roku pierwszymi odznaczonymi tym Orderem zostali Paul Bogle, George William Gordon i Marcus Garvey. 
Odznaczeni.
Na przestrzeni lat Orderem Bohatera Narodowego odznaczeni zostali:

</doc>
<doc id="4807643" url="https://pl.wikipedia.org/wiki?curid=4807643" title="Park na Wzgórzu Wolności w Bydgoszczy">
Park na Wzgórzu Wolności w Bydgoszczy



</doc>
<doc id="4807648" url="https://pl.wikipedia.org/wiki?curid=4807648" title="Piana kwantowa">
Piana kwantowa

Piana kwantowa lub piana czasoprzestrzenna – fluktuacja czasoprzestrzeni na bardzo małym obszarze. Opisywana jest przez mechanikę kwantową. Pomysł zaprezentował w 1955 roku John Archibald Wheeler.
Opis.
Niepełna teoria grawitacji kwantowej nie pozwala na upewnienie się, jak wygląda czasoprzestrzeń w bardzo małych skalach. Nie ma powodu, dla którego czasoprzestrzeń miałaby być idealnie płaska. Jest natomiast możliwe, iż ta jest zbudowana z małych, ciągle zmieniających się obszarów, w których przestrzeń i czas nie są określone. Przestrzenie te miałby się zmieniać podobnie do piany – stąd nazwa.
Wheeler zasugerował, że zasada nieoznaczoności Heisenberga może pokazywać, iż na wystarczająco małych odległościach i wystarczająco krótkich odstępach czasu „geometria czasoprzestrzeni zmienia się gwałtownie”. Wahania te mogą być na tyle duże, że czasoprzestrzeń w skali mikroskopowej ma „pienisty” charakter odbiegający od widocznej w skali makroskopowej gładkiej powierzchni.
Eksperymenty.
W 2009 r. dwa teleskopy MAGIC (Major Atmospheric Gamma-ray Imaging Cherenkov Telescope) wykryły, że wśród fotonów promieniowania gamma, które przybyły z blazara Markarian 501, niektóre z fotonów o różnych poziomach energetycznych przybywały w różnych odstępach czasu, co sugeruje, że niektóre fotony poruszały się wolniej i tym samym zaprzeczając ogólnej teorii względności, że prędkość światła jest stała. Fakt ten można wytłumaczyć nieregularnością piany kwantowej. Późniejsze eksperymenty nie były jednak w stanie potwierdzić przypuszczalnej zmiany prędkości światła z powodu ziarnistości przestrzeni.
Inne eksperymenty badające polaryzację światła z odległych rozbłysków gamma również przyniosły sprzeczne wyniki. Inne eksperymenty trwają lub są proponowane.
Problemy z eksperymentami.
Podstawowym problemem jest fakt, iż duże fluktuacje charakterystyczne dla czasoprzestrzennej piany pojawią się na skali rzędu długości Plancka. Spienioną czasoprzestrzeń można zmierzyć z pewną dokładnością, ponieważ rozmiary „tuneli kwantowych”, przez które przemieszcza się światło, zmieniają się. W zależności od zastosowanego modelu czasoprzestrzeni niepewności zmieniają się, gdy światło podróżuje na dalekie odległości.
Obserwacje kwazarów pod promieniowaniem rentgenowskim i promieniowaniem gamma, podczas których wykorzystywano informacje NASA z Teleskopu kosmicznego Chandra, Fermi Gamma-ray Space Telescope oraz VERITAS wykazały, że czasoprzestrzeń nie wydaje się być pienista nawet na odległościach tysiąc razy mniejszych niż jądro atomu wodoru.
Obserwacje radiacji z pobliskich kwazarów wykonane w Centrum Lotów Kosmicznych imienia Roberta H. Goddarda pokazały granice wątpliwości w szczególnej teorii względności, które wynikały z istnienia piany kwantowej. Zatem dowody eksperymentalne do tej pory podały zakres technologiczny, w których naukowcy mogą testować pianę kwantową.
Model losowej dyfuzji.
Wykrywanie kwazarów w odległości miliardów lat świetlnych przez Chandrę wyklucza model, w którym fotony rozpraszają się losowo w pianie czasoprzestrzennej, podobnie jak światło rozpraszające się przez mgłę.
Model holograficzny.
Pomiary kwazarów przy krótszych długościach fal gamma za pomocą Fermiego i VERITAS wykluczają drugi model, zwany modelem holograficznym o mniejszej dyfuzji.
Piana kwantowa a inne teorie.
Fluktuacje kwantowe tłumaczące powstawanie energii w próżni zgadzają się z teorią piany kwantowej.
Teoria piany spinowej jest wzbogaceniem teorii piany kwantowej o nowe właściwości.

</doc>
<doc id="4807666" url="https://pl.wikipedia.org/wiki?curid=4807666" title="Siergiej Andriejew (dyplomata)">
Siergiej Andriejew (dyplomata)

Siergiej Wadimowicz Andriejew (; ur. 26 czerwca 1958) – rosyjski i radziecki dyplomata, od 2014 ambasador Rosji w Polsce.
Życiorys.
W 1980 ukończył Moskiewski Państwowy Instytut Stosunków Międzynarodowych. W tym też roku rozpoczął pracę w Ministerstwie Spraw Zagranicznych. Od 1995 do 1999 był radcą ambasady Federacji Rosyjskiej w Portugalii. W latach 1999–2002 był ambasadorem Federacji Rosyjskiej w Angoli (akredytowanym również w Demokratycznej Republice Wysp Św. Tomasza i Książęcej). W latach 2006–2010 był ambasadorem Federacji Rosyjskiej w Norwegii.
W latach 2003–2006 i 2010–2014 pełnił funkcję Dyrektora Sekretariatu Generalnego, był członkiem Kolegium MSZ Rosji.
Od sierpnia 2014 sprawuje urząd ambasadora Federacji Rosyjskiej w Polsce.
9 maja 2022 w Warszawie, w czasie uroczystości składania kwiatów na grobach żołnierzy Armii Czerwonej na Cmentarzu Mauzoleum Żołnierzy Radzieckich w Dzień Zwycięstwa (w Rosji święto to obchodzone jest 9 maja), Andriejew został zaatakowany przez demonstrantów i oblany czerwoną substancją przez Irynę Zemljaną, ukraińską dziennikarkę (obywatelkę państwa trzeciego).
Żonaty. Ojciec dwóch córek. Mówi po angielsku, portugalsku, francusku i po polsku.

</doc>
<doc id="4807674" url="https://pl.wikipedia.org/wiki?curid=4807674" title="Štadión PFK Piešťany">
Štadión PFK Piešťany

Štadión PFK Piešťany – wielofunkcyjny stadion w Pieszczanach, na Słowacji. Obiekt może pomieścić 8000 widzów. Swoje spotkania rozgrywają na nim piłkarze klubu PFK Piešťany.

</doc>
<doc id="4807689" url="https://pl.wikipedia.org/wiki?curid=4807689" title="Eden Alene">
Eden Alene

Eden Alene (heb. עדן אלנה; ur. 7 maja 2000 w Gonen w Jerozolimie) – izraelska piosenkarka.
Zwyciężczyni siódmej edycji programu "Ha-Kochaw Ha-Ba" (2020). Reprezentantka Izraela w Konkursie Piosenki Eurowizji (2021).
Życiorys.
Mieszka w Kirjat Gat w Izraelu. Pochodzi z rodziny etiopskich żydów.
W styczniu 2018 zwyciężyła w finale trzeciej edycji konkursu wokalnego "X Factor Israel". W 2019 uczestniczyła w siódmej edycji konkursu "Ha-Kochaw Ha-Ba", który jest jednocześnie preselekcjami do wyboru izraelskiego reprezentanta do Konkursu Piosenki Eurowizji. Zajęła ona w niej pierwsze miejsce, jednocześnie zostając reprezentantką Izraela w 65. Konkursie Piosenki Eurowizji.
4 marca 2020 wystąpiła w finale programu "HaSzir HaBa L'Erowizjon", w którym zaśpiewała cztery piosenki. Z utworem „Feker Libi”, który napisała z myślą o swoim chłopaku, Jonathanie, zwyciężyła w finale programu, zostając reprezentantką Izraela w Konkursie Piosenki Eurowizji 2020, który jednak został odwołany przez organizatorów z powodu pandemii COVID-19. 22 marca 2020 nadawca publiczny Kan ogłosił, że Alene będzie reprezentantką kraju w 65. Konkursie Piosenki Eurowizji w 2021. W styczniu 2021 zaprezentowała trzy utwory: „Ue La La”, „La La Love” i „Set Me Free”, ostatecznie największe poparcie telewidzów zdobyła piosenka „Set Me Free”. 18 maja wystąpiła w pierwszym półfinale Eurowizji i z piątego miejsca awansowała do finału, który odbył się 22 maja. Zajęła w nim 17. miejsce po zdobyciu 93 punktów, w tym 20 pkt od telewidzów (20. miejsce) i 73 pkt od jurorów (12. miejsce).
W 2022 roku zdecydowała, wraz ze swoją wytwórnią, nie poszerzyć kontraktu wydawania muzyki, robiąc przerwę od kariery na czas nieokreślony.

</doc>
<doc id="4807702" url="https://pl.wikipedia.org/wiki?curid=4807702" title="Areál AFC Považan">
Areál AFC Považan

Areál AFC Považan – wielofunkcyjny stadion w Nowym Mieście nad Wagiem, na Słowacji. Obiekt może pomieścić 4500 widzów. Swoje spotkania rozgrywają na nim piłkarze klubu AFC Nové Mesto nad Váhom.

</doc>
<doc id="4807711" url="https://pl.wikipedia.org/wiki?curid=4807711" title="Maggotty">
Maggotty

Maggotty, miejscowość położona w regionie Saint Elizabeth w południowo-zachodniej części wyspy Jamajka nad rzeką Black River. 

</doc>
<doc id="4807714" url="https://pl.wikipedia.org/wiki?curid=4807714" title="Aleksandr Pieszechonow">
Aleksandr Pieszechonow

Aleksandr Anatoljewicz Pieszechonow (ros. Александр Анатольевич Пешехонов; ur. 13 marca 1979 w Mieleuzie) – rosyjski były wspinacz sportowy. Specjalizował się we wspinaczce na szybkość. Brązowy medalista mistrzostw świata z 2003 oraz mistrz Europy w 2004.
Kariera sportowa.
W 2003 roku we francuskim Chamonix-Mont-Blanc na mistrzostwach świata zdobył brązowy medal we wspinaczce sportowej w konkurencji na szybkość, w finale przegrał z Ukraińcem Maksymem Stienkowym oraz z Polakiem Tomaszem Oleksym. 
Na mistrzostwach Europy w 2004 we włoskim Lecco został mistrzem Europy, a w roku 2006 w rosyjskim Jekaterynburgu wywalczył brązowy medal.
Uczestnik World Games w 2005 w Duisburgu, gdzie zdobył złoty medal we wspinaczce na szybkość. Wielokrotny uczestnik, medalistka prestiżowych, elitarnych zawodów wspinaczkowych Rock Master we włoskim Arco, gdzie zdobył brązowy w roku 2004.

</doc>
<doc id="4807721" url="https://pl.wikipedia.org/wiki?curid=4807721" title="Steel Slovakia aréna">
Steel Slovakia aréna

Steel Slovakia aréna – stadion piłkarski w Moldavie nad Bodvou, na Słowacji. Obiekt może pomieścić 1912 widzów. Swoje spotkania rozgrywają na nim piłkarze klubu FK Bodva Moldava nad Bodvou.

</doc>
<doc id="4807725" url="https://pl.wikipedia.org/wiki?curid=4807725" title="Helmi Dresen">
Helmi Dresen

 
Helmi Marie Dresen (ur. 4 lipca 1892 w Kolga, zm. 25 września 1941 w Tallinnie) – estońska esperantystka, poetka, tłumaczka i autorka słownika esperanto-estońskiego. 
Życiorys.
Helmi Marie Dresen urodziła się 4 lipca 1892 r. w parafii Kolga, w okręgu Harjumaa. Była córką Eduarda i Elisabeth Tresen. Pracowała jako urzędniczka. Jej siostrą była Hilda Dresen poetka i esperantystka. Helmi w latach 20. XX w. była współzałożycielką i członkiem zarządu Estońskiego Stowarzyszenia Esperanto w Tallinnie, była też delegatką estońską Universala Esperanto-Asocio i członkiem Vortaran Komisionon ("Vo-Ko"). Była też autorką słownika esperanto-estońskiego ("Esperanto-eesti sõnastik", 1927), który zawierał ok. 12 000 haseł i "Estona Antologio" (1932). Podobnie jak jej siostra Hilde, pisała wiersze w esperanto. 
Została zabita przez Niemców 25 września 1941 r., w czasie II wojny światowej.
Bibliografia.
 

</doc>
<doc id="4807730" url="https://pl.wikipedia.org/wiki?curid=4807730" title="Dzień Pański">
Dzień Pański



</doc>
<doc id="4807731" url="https://pl.wikipedia.org/wiki?curid=4807731" title="Jestem M. Misfit">
Jestem M. Misfit

Obsada.
Źródło: Filmpolski.pl.
Odbiór.
Film w kinach zanotował najlepsze otwarcie polskiego filmu dla dzieci i młodzieży ostatnich lat. Przez cztery dni film zobaczyło prawie 100 tysięcy widzów, co przyniosło około 600 tysięcy złotych dochodów. Polska wersja filmu jest trzecią z całej franczyzy „Misfit”. W 2017 roku niderlandzka wersja wyświetlana na terenie Beneluksu przyniosła około 2 miliony dolarów. Natomiast jego kontynuacja „Misfit 2” w 2019 roku przyniosła Niderlandom ponad półtora miliona dolarów zysku. Film jednak otrzymał negatywne recenzje od krytyków. Serwis IMDB przyznał temu filmowi ocenę 2,7/10.

</doc>
<doc id="4807732" url="https://pl.wikipedia.org/wiki?curid=4807732" title="Aleksandr Piesziechonow">
Aleksandr Piesziechonow



</doc>
<doc id="4807737" url="https://pl.wikipedia.org/wiki?curid=4807737" title="Irina Bržeska">
Irina Bržeska



</doc>
<doc id="4807739" url="https://pl.wikipedia.org/wiki?curid=4807739" title="Čiernohronská železnica">
Čiernohronská železnica



</doc>
<doc id="4807741" url="https://pl.wikipedia.org/wiki?curid=4807741" title="Marie Reisik">
Marie Reisik

Marie Reisik (ur. 6 lutego 1887 w Kilingi-Nõmme, zm. 1941 w Tallinnie) – estońska nauczycielka, działaczka na rzecz praw kobiet i polityk.
Życiorys.
Marie Tammann uczęszczała do rosyjskiego gimnazjum dla dziewcząt w Parnawie. Jej nauczycielkami były między innymi: Lilli Suburg i estońska poetka narodowa Lydia Koidula. W 1908 roku wyjechała na studia do Paryża, gdzie ukończyła kurs w Alliance française. Po powrocie pracowała jako nauczycielka języka francuskiego w Torma, a od 1910 w Tartu. W 1911 roku wyszła za mąż za prawnika Peetera Reisika.
Już w 1907 roku Marie znalazła się w gronie założycielek pierwszej organizacji działającej na rzecz praw kobiet w Estonii "Tartu Eesti Naesterahva Selts". W latach 1911–1918 była redaktorem naczelnym „Naesterahwa Töö ja Elu”. 27 maja 1917 roku wzięła udział i została przewodniczącą pierwszego Estońskiego Kongresu Kobiet. Podczas obrad zwracano uwagę na znaczenie edukacji zawodowej, zrównanie wynagrodzeń z mężczyznami. Dyskutowano o społecznych zadaniach kobiet, wychowaniu i edukacji. Jednak w tych latach kobiety skoncentrowały się na działaniach wspomagających uzyskanie przez Estonię niepodległości. Wraz z uzyskaniem niepodległości przez Estonię kobiety uzyskały prawo wyborcze. W 1919 roku Marie została wybrana do Estońskiego Zgromadzenia Ustawodawczego i była tam jedną z 9 kobiet. Do parlamentu była wybierana jeszcze dwukrotnie w 1932 i 1936 roku. W wyborach w 1929 roku otrzymała więcej głosów niż Jaan Tõnisson, lider Estońskiej Partii Ludowej, z której ramienia startowała w wyborach.
W 1920 roku podczas II Kongresu powstało "Eesti Naisorganisatsioonide Liit" (Estońskie Stowarzyszenie Organizacji Kobiecych), które potem przekształciło się w Eesti naisliidu poolt (Estoński Związek Kobiet). Marie została przewodniczącą tej organizacji. W latach 1926–1932 była założycielką i redaktorką czasopisma "Naiste Hääl." Gdy w 1935 roku Związek Kobiet założył "Kodumajanduse Instituut," który był trzyletnią wyższą szkołą zawodową, Marie została jego dyrektorką"." Po wkroczeniu wojsk radzieckich do Estonii w 1939 roku, Związek Kobiet został zlikwidowany. Marie Reisik zmarła w 1941 roku w tallińskim szpitalu kilka dni po śmierci męża.

</doc>
<doc id="4807751" url="https://pl.wikipedia.org/wiki?curid=4807751" title="Boguty-Stęgiewki">
Boguty-Stęgiewki

Boguty-Rubiesze – część wsi Boguty-Żurawie w Polsce położona w województwie mazowieckim, w powiecie ostrowskim, w gminie Boguty-Pianki.
Historia wsi.
Na początku XIX w. wieś częścią tzw. okolicy szlacheckiej "Boguty", powstałej na początku XV w. w dawnej ziemi nurskiej. Zasiedlona przez Boguckich herbu Pobóg.
Pod koniec wieku XIX w powiecie ostrowskim, gmina Kamieńczyk Wielki, parafia Boguty.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 43 osoby w 8 budynkach mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4807755" url="https://pl.wikipedia.org/wiki?curid=4807755" title="Sowa (program)">
Sowa (program)



</doc>
<doc id="4807759" url="https://pl.wikipedia.org/wiki?curid=4807759" title="Kamienica przy ul. Przejście Garncarskie 12 we Wrocławiu">
Kamienica przy ul. Przejście Garncarskie 12 we Wrocławiu

Kamienica przy ul. Garncarskiej 12 – zabytkowa kamienica na wrocławskim Rynku, w wewnętrznej części tretu w Przejściu Garncarskim.
Historia kamienicy.
W miejscu, gdzie dziś wznoszą się kamienice przy Przejściu Garncarskim, od XV wieku znajdowały się Kramy Płócienników sprzedających tu swoje wyroby z surowego białego wzorzystego płótna lnianego. Najwcześniejsza wzmianka o uliczce płócienników pochodzi z 1423 roku, choć wzmianka o samych kramach zwanych podcieniami płócienników pochodzi z 1299 lub z 1346 roku. Nazwa ta wiąże się z drewnianymi kramami w formie bud, nakrytych pulpitowym dachem wysuniętym w stronę przejścia. Kramy stały po obu stronach przejścia i sięgały od południa do Kramów Bogatych, a od północy do Smartuza. W XV wieku Kramy Bogate zostały powiększone o tylne trakty, które w okresie renesansowym przekształciły się w dwutraktowe, jednopiętrowe szczytowe kamienice o dekorowanych fasadach i frontach. Z tego okresu i w tej formie zachowały się obecne kamienice nr od 6 do 12.
Kamienica nr 12 jest budynkiem trzykondygnacyjnym z jednokondygnacyjnym poddaszem i z dachem okapowym. Od strony północnej znajduje się trzyosiowy szczyt z małym dodatkowym okienkiem u góry. Elewacja pochodzi z drugiej połowy XVII wieku. Fasada południowa datowana jest na czwartą ćwierć XVI wieku, a jej okna na drugiej kondygnacji posiadają opaski kamienne w kwadraty i prostokąty. We wnętrzu budynku zachowały się wachlarzowe schody.
Podczas działań wojennych w 1945 roku kamienica nie uległa dużym zniszczeniu, a nad jej odbudową w 1960 roku czuwała architekt Halina Dziurowa.

</doc>
<doc id="4807768" url="https://pl.wikipedia.org/wiki?curid=4807768" title="Formuła 2 – Bahrain 2019">
Formuła 2 – Bahrain 2019

Runda Formuły 2 na torze Bahrain International Circuit – inaugurująca runda mistrzostw Formuły 2 w sezonie 2019.
Wyniki.
Kwalifikacje.
Źródło: fiaformula2.com
Główny wyścig.
Wyścig.
Źródło: fiaformula2.com
Sprint.
Wyścig.
Źródło: fiaformula2.com

</doc>
<doc id="4807773" url="https://pl.wikipedia.org/wiki?curid=4807773" title="Accompong">
Accompong

Accompong, historyczna osada Maronów, potomków zbiegłych niewolników, położona w regionie Saint Elizabeth w środkowo-zachodniej części wyspy Jamajka. Jest to jedyna osada na wyspie, która jest jeszcze zamieszkana przez Maronów.
Historia.
W 1739 roku w osadzie został podpisany traktat pokojowy z brytyjczykami, dający Maronom częściową suwerenność nad okolicznym obszarem. Po uzyskaniu przez Jamajkę niepodległości w 1962 władze państwowe uznały prawa rdzennych Jamajczyków na tym terenie.

</doc>
<doc id="4807775" url="https://pl.wikipedia.org/wiki?curid=4807775" title="Time Slip">
Time Slip

Time Slip – dziewiąty album studyjny południowokoreańskiej grupy Super Junior, wydany cyfrowo 14 października 2019 roku przez SM Entertainment. Był promowany przez singel „Super Clap”. Ukazał się w 10 wersjach fizycznych.
Album został nagrany w dziewięcioosobowym składzie – po powrocie Kyuhyuna z obowiązkowej służby wojskowej. Zawiera wokale Leeteuka, Heechula, Yesunga, Donghae, Shindonga, Eunhyuka, Siwona, Ryeowooka i Kyuhyuna. Sprzedał się w liczbie ponad egzemplarzy (stan na styczeń 2020).
Single promocyjne.
Przed oficjalnym wydaniem płyty SM Entertainment wydało kilka singli. „Show” ukazał się 10 października 2019 roku, jest to remake piosenki Kim Won-juna o tym samym tytule z 1996 roku. 17 września ukazał się teledysk do „Somebody New”. 27 września zeespuł udostępnił lyric video do utworu „The Crown”. Czwartym przedpremierowym utworem z płyty był „I Think I”, który został wydany 4 października wraz z teledyskiem.
Timeless.
28 stycznia 2020 roku album został wydany ponownie pod nowym tytułem "Timeless" i zawierał dodatkowo cztery nowe utwory, w tym główny singel – „2YA2YAO”. Sprzedał się w liczbie ponad egzemplarzy (stan na marzec 2020).

</doc>
<doc id="4807782" url="https://pl.wikipedia.org/wiki?curid=4807782" title="Skoki narciarskie na Mistrzostwach Świata Juniorów w Narciarstwie Klasycznym 1991">
Skoki narciarskie na Mistrzostwach Świata Juniorów w Narciarstwie Klasycznym 1991

Skoki narciarskie na Mistrzostwach Świata Juniorów w Narciarstwie Klasycznym 1991 – zawody w skokach narciarskich przeprowadzone w dniach 7–9 marca 1991 w ramach mistrzostw świata juniorów w Reit im Winkl.
Złoty medal indywidualnie zdobył Martin Höllwarth, który wyprzedził Tomáša Godera i Damjana Frasa.
W konkursie drużynowym najlepsza okazała się reprezentacja Czechosłowacji, która wystąpiła w składzie: Tomáš Goder, David Jiroutek, Milan Kučera, Roman Lukeš. Srebro zdobyli reprezentanci Finlandii, a brąz – Francji.

</doc>
<doc id="4807787" url="https://pl.wikipedia.org/wiki?curid=4807787" title="Ernest Uherek">
Ernest Uherek

Ernest Uherek (ur. ok. 1796, zm. 24 lutego 1864 w Brünn) – c. k. urzędnik.
Życiorys.
Urodził się około 1796. Został urzędnikiem terytorialnym w Cesarstwie Austrii. Był koncypistą gubernialnym morawsko-śląskim, po czym 8 kwietnia 1830 powierzono mu stanowisko komisarza obwodowego trzeciej kategorii Moraw i Śląska. W późniejszych latach został komisarzem obwodowym drugiej kategorii Moraw i Śląska, po czym w marcu 1838 został mianowany komisarzem obwodowym pierwszej kategorii. Z posady komisarza obwodowego pierwszej klasy w Brünn w dniu 7 listopada 1846 został mianowany na urząd naczelnika (niem. "Kreishauptmann") cyrkułu sanockiego z siedzibą w Sanoku na obszarze Galicji. Stanowisko sprawował w charakterze c. k. radcy gubernialnego (niem. "K. k. Gubernial-Rath") do około 1854. Urzędował m.in. podczas Wiosny Ludów. Jako jeden z gospodarzy (obok niego burmistrz Jakub Krulikiewicz) podejmował w Sanoku podróżującego po Galicji cesarza Austrii Franciszka Józefa I, przebywającego w mieście w dniach 31 października i 1 listopada 1851. Dla upamiętnienia odwiedzin monarchy w Sanoku Ernest Uherek założył Fundację Cesarza Franciszka Józefa dla urodzonych w Sanoku inwalidów wojskowych. Zmarł 24 lutego 1864 w Brünn w wieku 68 lat.

</doc>
<doc id="4807799" url="https://pl.wikipedia.org/wiki?curid=4807799" title="Munir Mangal">
Munir Mangal

Munir Mohamad Mangal (ur. 1950, zm. 2 maja 2020) – afgański generał, oficer Afgańskich Sił Zbrojnych, którego zawodowa kariera wojskowa trwała ponad 40 lat. Przed przejściem na emeryturę w 2016 r. służył na wysokich stanowiskach wojskowych i rządowych, głównie jako dowódca Afgańskiej Policji Narodowej.
Biografia.
Mangal urodził się w Dystrykcie Samkanay w prowincji Paktija w 1950 r. Uczęszczał do szkoły podstawowej i wojskowej w Kabulu. Następnie wyjechał do Związku Radzieckiego, gdzie ukończył studia magisterskie w zakresie spraw wojskowych.
W 1972 r. rozpoczął swoją zawodową karierę wojskową jako porucznik w Kabulskiej Dywizji Artylerii. Podczas inwazji Stanów Zjednoczonych na Afganistan w 2001 r., Mangal przyczynił się do utworzenia nowej Afgańskiej Armii Narodowej i pełnił funkcję dowódcy korpusu. Został również wiceministrem spraw wewnętrznych ds. bezpieczeństwa. 
W 2016 r. odszedł z Afgańskiej Policji Narodowej i przeszedł na emeryturę. 
Munir Mangal zmarł 2 maja 2020 r. na COVID-19, podczas pandemii wirusa SARS-CoV-2 w Afganistanie. Jest to jak dotąd najwyżej postawioną osobą w kraju, która zmarła wskutek pandemii koronawirusa. Na COVID-19 zmarł również jeden z jego synów. 

</doc>
<doc id="4807808" url="https://pl.wikipedia.org/wiki?curid=4807808" title="Fabian McCarthy">
Fabian McCarthy

Fabian McCarthy (ur. 12 maja 1990 w Kingston) – jamajski piłkarz występujący na pozycji pomocnika, zawodnik UWI FC. Reprezentant Jamajki.
Życiorys.
Kariera klubowa.
Swoją karierę piłkarską rozpoczął w jamajskim klubie Montego Bay United FC z National Premier League. 1 lipca 2017 podpisał kontrakt z UWI FC. 
Kariera reprezentacyjna.
W reprezentacji Jamajki zadebiutował 30 stycznia 2018 na stadionie Mardan Stadı (Mardan Spor Kompleksi, Aksu, Turcja) w zremisowanym 2:2 meczu towarzyskim przeciwko Korei Południowej. 

</doc>
<doc id="4807813" url="https://pl.wikipedia.org/wiki?curid=4807813" title="Cashback">
Cashback



</doc>
<doc id="4807816" url="https://pl.wikipedia.org/wiki?curid=4807816" title="Węglik purpurowy">
Węglik purpurowy

Węglik purpurowy ("Anthracothorax mango") – gatunek małego ptaka z rodziny kolibrowatych (Trochilidae). Występuje endemicznie na Jamajce, zwłaszcza wzdłuż północnego wybrzeża.

</doc>
<doc id="4807821" url="https://pl.wikipedia.org/wiki?curid=4807821" title="Marianne Lundquist">
Marianne Lundquist

Ingrid Marianne Lundquist (ur. 24 lipca 1931 w Karlskodze, zm. 10 kwietnia 2020 w Sztokholmie) – szwedzka pływaczka, olimpijka.
W 1950 zdobyła brązowy medal na Mistrzostwach Europy w konkurencji 4 x 100 m stylem dowolnym. Dwukrotnie reprezentowała Szwecję na igrzyskach olimpijskich – w 1948 i 1952. 
Zmarła na COVID-19. 

</doc>
<doc id="4807823" url="https://pl.wikipedia.org/wiki?curid=4807823" title="Kościół Wniebowzięcia Najświętszej Maryi Panny w Wielogłowach">
Kościół Wniebowzięcia Najświętszej Maryi Panny w Wielogłowach

Kościół Wniebowzięcia Najświętszej Maryi Panny w Wielogłowach pochodzi z 1318, jest jednym z najstarszych na ziemi sądeckiej. Najstarszą część stanowi XIII w. jednonawowa budowla z wydłużonym prezbiterium. Obecny wygląd uzyskał po rozbudowie w 1627, kiedy to została dobudowana zakrystia, kaplica zwana kurowską i prawdopodobnie wieża świątyni. W latach 1557–1575 kościół za sprawą właściciela wsi Sebastiana Wielogłowskiego pełnił funkcję zboru braci polskich.
Kościół jest gotycki z barokowymi przekształceniami; murowany z kamienia, otynkowany. Składa się z nawy i węższego, prostokątnego prezbiterium. Przy nawie od północy znajduje się dostawiona kaplica, od południa niewielka kruchta, a od zachodu przylega kwadratowa, niska wieża. Na zewnątrz kościół opięty jest przyporami. Na wschodniej ścianie prezbiterium wisi krucyfiks barokowy z XVIII w. Nawa nakryta jest dachem dwuspadowym z sygnaturką o barokowej formie, baniastą z latarnią. Dach nad prezbiterium i kaplicą jest niższy, trójspadowy, a nad zakrystią – pulpitowy.
W kościele znajdują się trzy portale gotyckie: dwa skromne ostrołukowe oraz jeden prowadzący do kaplicy, schodkowy w tzw. „typie długoszowskim”, z bogatym laskowaniem, przeniesiony jakoby z kościoła św. Małgorzaty w Nowym Sączu w 1627. Czwarty portal jest renesansowy z 1627, zamknięty półkoliście.
W kolistym oknie prezbiterium znajduje się kamienny maswerk z XIV w. Prezbiterium wewnątrz nakryte jest nisko zawieszoną, zaostrzoną kolebką z małymi lunetami. W nawie i pod wieżą stropy są płaskie. Kaplica ma sklepienie krzyżowe, a zakrystia – kolebkowe z lunetami. Ostrołukowa tęcza ma znaczną grubość, zawieszony jest na niej krucyfiks barokowy z XVIII w.
Na wschodniej ścianie prezbiterium zachowały się fragmenty renesansowych malowideł z inskrypcjami i kartuszami herbowymi, pochodzące z czasów ariańskich po 1557 r. Zostały odsłonięte i konserwowane w latach 1955–60 przez Annę i Zofię Pawłowskie. Na stropie nawy widnieje malowidło figuralne z 1907. W kaplicy „kurowskiej” znajduje się polichromia figuralna wykonana w 1958 przez Józefa Dutkiewicza.
Główny, klasycystyczny ołtarz datuje się na początek XIX wieku. W ołtarzu widnieje obraz Wniebowzięcia NMP z 1855, zaś głównym jego tematem jest rzeźbiona Grupa Ukrzyżowania, barokowo-klasycystyczna z początku XIX w., pochodząca ze zniesionego ołtarza bocznego. Ponadto w polu środkowym znajduje się kopia Murilla, a na bramkach po bokach – posągi świętych Piotra i Pawła.
Późnorenesansowe ołtarze boczne, w formie tryptyków w ramach architektonicznych, pochodzą z 1648. W prawym ołtarzu w polu środkowym umieszczony jest obraz św. Anny Samotrzeć, na awersach skrzydeł śś. Wawrzyniec, Sebastian, Franciszek, Dominik; na rewersach Chrystus Ecce Homo i Matka Boska Bolesna oraz Arma Christi, w zwieńczeniu śś. Joachim i Anna, a w predelli Ofiarowanie NMP w świątyni; ponadto na szczycie posążek trąbiącego anioła.
W lewym ołtarzu w polu środkowym obraz Piety w typie czarnopotockiej, z herbami Starykoń i Szreniawa; na awersach skrzydeł śś. Szczepan, Kazimierz, bł. Kinga, Stanisław Kostka, na rewersach Arma Christi, w zwieńczeniu św. Mikołaj, zaś na predelli Chusta św. Weroniki, ponadto na szczycie ołtarza posążek św. Michała Archanioła.
W kaplicy znajduje się barokowy ołtarz z 2. połowy XVII w., a w nim obraz Matki Boskiej z Dzieciątkiem, barokowy z tegoż czasu. Stoi tam też kamienna chrzcielnica wczesnobarokowa z 1. połowy XVII w., z drewnianą pokrywą z XVIII w. Ponadto w kaplicy znajdują się płyty nagrobne:
oraz epitafia:
W wieży kościoła znajdują się dwa dzwony odlane w 1953.

</doc>
<doc id="4807833" url="https://pl.wikipedia.org/wiki?curid=4807833" title="Can-Linn">
Can-Linn

Can-Linn – irlandzki zespół muzyczny, reprezentant Irlandii (wraz z Kasey Smith) podczas 59. Konkursu Piosenki Eurowizji (2014).
Konkurs Piosenki Eurowizji.
W 2014 wraz z Kasey Smith zespół został wybrany reprezentantem Irlandii podczas 59. Konkursu Piosenki Eurowizji z kompozycją „Heartbeat”, którą napisali Jonas Gladnikoff, Rasmus Palmgren oraz Patrizia Helander. Trio autorów uzupełnione o Hazel Kaneswaran odpowiadało także za skomponowanie utworu. Piosenka została wydana nakładem HK Records i dotarła do 39. miejsca w zestawieniu Top 100 Singles. 8 maja reprezentanci wystąpili z dziewiątym numerem startowym w drugim półfinale konkursu i nie zakwalifikowali się do sobotniego finału, zajmując ostatecznie dwunaste miejsce i zdobywając 35 punktów od telewidzów i jurorów.

</doc>
<doc id="4807839" url="https://pl.wikipedia.org/wiki?curid=4807839" title="Skoki narciarskie na Mistrzostwach Świata Juniorów w Narciarstwie Klasycznym 1992">
Skoki narciarskie na Mistrzostwach Świata Juniorów w Narciarstwie Klasycznym 1992

Skoki narciarskie na Mistrzostwach Świata Juniorów w Narciarstwie Klasycznym 1992 – zawody w skokach narciarskich przeprowadzone w dniach 18–21 marca 1992 w ramach mistrzostw świata juniorów w Vuokatti.
Złoty medal indywidualnie zdobył Toni Nieminen, który wyprzedził Sylvaina Freiholza i Martina Höllwartha.
W konkursie drużynowym najlepsza okazała się reprezentacja Finlandii, która wystąpiła w składzie: Toni Nieminen, Olli Happonen, Janne Väätäinen, Jani Salo. Srebro zdobyli reprezentanci Norwegii, a brąz – Niemiec.

</doc>
<doc id="4807843" url="https://pl.wikipedia.org/wiki?curid=4807843" title="Wang Yibo">
Wang Yibo

Wang Yibo (chiń. upr. 王一博, ur. 5 sierpnia 1997 w Luoyang) – chiński piosenkarz oraz aktor. Członek południowokoreańskiego boysbandu UNIQ. Sławę zyskał dzięki roli Lan Wangji w serialu "The Untamed" (2019).
Życiorys.
Wang Yibo urodził się 5 sierpnia 1997 r. w Luoyang, Henan, Chiny. Tańczył od najmłodszych lat. W 2011 roku brał udział w konkursie tańca IBD. Zajął szesnaste miejsce w kategorii hip-hop, a następnie został stażystą w Yuehua Entertainment.
W 2019 Wang startował jako kierowca w ramach Yamaha China Racing Team.

</doc>
<doc id="4807844" url="https://pl.wikipedia.org/wiki?curid=4807844" title="Pastor Torao Sikara">
Pastor Torao Sikara

Pastor Torao Sikara (ur. 14 kwietnia 1915, zm. 6 marca 1969) – polityk z Gwinei Równikowej.
Pochodził z grupy etnicznej Bubi. W młodości pracował jako nauczyciel, początkowo w Fernando Poo, następnie zaś w Rio Muni. Później zajmował się uprawą roli. Zaangażował się w działalność niepodległościową, był jednym ze współzałożycieli centrolewicowego Ruchu Wyzwolenia Narodowego Gwinei Równikowej (MONALIGE). Pełnił również funkcję przewodniczącego tego ugrupowania. Brał udział w negocjacjach dotyczących przyszłego statusu Gwinei Hiszpańskiej. W lutym 1967, wraz z Atanasiem Ndongo i Agustínem Grange, udał się do metropolii spotykając się między innymi z Luisem Carrero Blanco oraz Fernando María Castiellą. Uczestnik Konferencji Konstytucyjnej Gwinei Równikowej (1967-1968). 16 października 1968, cztery dni po ogłoszeniu niepodległości, został przewodniczącym Zgromadzenia Narodowego nowo powstałego kraju.
Aresztowany z rozkazu prezydenta Francisco Macíasa Nguemy w związku z nieudanym zamachem stanu z 4 i 5 marca 1969. Został zamordowany kolejnego dnia wraz z politykiem i dyplomatą Saturninem Ibongo Iyangą.

</doc>
<doc id="4807845" url="https://pl.wikipedia.org/wiki?curid=4807845" title="Milada Emmerová">
Milada Emmerová

Milada Emmerová (ur. 4 listopada 1944 w Pilźnie) – czeska polityk, lekarka i działaczka samorządowa, parlamentarzystka, w latach 2004–2005 minister zdrowia, od 2008 do 2010 marszałek kraju pilzneńskiego.
Życiorys.
Z zawodu lekarka, w 1967 ukończyła studia medyczne na wydziale lekarskim Uniwersytetu Karola z siedzibą w Pilźnie. Uzyskała specjalizacje I oraz II stopnia w zakresie chorób wewnętrznych, a w 1989 stopień kandydata nauk. Habilitowała się w 1993. Zawodowo od ukończenia studiów związana ze szpitalem uniwersyteckim w rodzinnej miejscowości, od 1993 na stanowisku docenta.
Od 1967 do 1989 należała do Komunistycznej Partii Czechosłowacji. W 1994 dołączyła do Czeskiej Partii Socjaldemokratycznej. W latach 1996–2004 zasiadała w Izbie Poselskiej. Od kwietnia 2004 do października 2005 sprawowała urząd ministra zdrowia w rządach Stanislava Grossa i Jiříego Paroubka. W latach 2005–2008 była zastępczynią dyrektora szpitala uniwersyteckiego w Pilźnie. W 2008 wybrana na radną kraju pilzneńskiego. Objęła w tymże roku funkcję marszałka tego kraju, którą pełniła do 2010. Ustąpiła w związku z ponownym wyborem do Izby Poselskiej. W 2012 została natomiast wybrana do Senatu; mandat senatora wykonywała do 2018.

</doc>
<doc id="4807850" url="https://pl.wikipedia.org/wiki?curid=4807850" title="Shawn Lawes">
Shawn Lawes

Shawn Lawes (ur. 3 lipca 1993) – jamajski piłkarz występujący na pozycji obrońcy, zawodnik Waterhouse FC. Reprezentant Jamajki.
Życiorys.
Kariera klubowa.
Swoją karierę piłkarską rozpoczął w jamajskim klubie Arnett Gardens FC z National Premier League. Następnie był zawodnikiem klubów: Barbican FC, Cavalier FC i Reno FC. 1 lipca 2017 podpisał kontrakt z Waterhouse FC.
Kariera reprezentacyjna.
W reprezentacji Jamajki zadebiutował 30 stycznia 2018 na stadionie Mardan Stadı (Mardan Spor Kompleksi, Aksu, Turcja) w zremisowanym 2:2 meczu towarzyskim przeciwko Korei Południowej.

</doc>
<doc id="4807857" url="https://pl.wikipedia.org/wiki?curid=4807857" title="Ministerstwo Spraw Zagranicznych Konga">
Ministerstwo Spraw Zagranicznych Konga

Ministerstwo Spraw Zagranicznych Republiki Konga – kongijski urząd administracji rządowej obsługujący ministra odpowiedzialnego za kształtowanie i prowadzenie polityki zagranicznej Konga.
Obecnym ministrem jest Jean-Claude Gakosso.
Kompetencje.
Minister spraw zagranicznych ratyfikuje umowy i traktaty międzynarodowe.

</doc>
<doc id="4807860" url="https://pl.wikipedia.org/wiki?curid=4807860" title="Andrzej Żebrowski">
Andrzej Żebrowski

Andrzej Stanisław Żebrowski (ur. 2 grudnia 1960) – polski prawnik, menedżer i urzędnik państwowy, w latach 1994–1996 podsekretarz stanu w Ministerstwie Przekształceń Własnościowych.
Życiorys.
W 1984 ukończył studia na Wydziale Prawa i Administracji Uniwersytetu Warszawskiego, uzyskał uprawnienia radcy prawnego, specjalizując się m.in. w prawie handlowym, restrukturyzacjach i prywatyzacjach. Przez 10 lat był asystentem w Katedrze Prawa Międzynarodowego Prywatnego Szkoły Głównej Handlowej, gdzie prowadził zajęcia z prawa cywilnego i handlowego.
Pracował jako radca prawny różnych spółek m.in. Panasonic Polska i Mitsubishi, potem od 1991 do 1993 prowadził biuro prawno-ekonomiczne. Od 18 stycznia 1994 do 30 września 1996 pełnił funkcję podsekretarza stanu w Ministerstwie Przekształceń Własnościowych, odpowiedzialnego za pion prawny. Następnie od 1996 do 2014 prowadził kancelarię radcowską Żebrowski i Wspólnicy. Zasiadał też w radach nadzorczych m.in. PKP Polskie Linie Kolejowe i CPN SA, kierował też takimi organami w Impexmetalu i Domach Towarowych Centrum.
W 2000 otrzymał Krzyż Kawalerski Orderu Odrodzenia Polski.

</doc>
<doc id="4807867" url="https://pl.wikipedia.org/wiki?curid=4807867" title="Milan Urban">
Milan Urban

Milan Urban (ur. 15 października 1958 w Čáslaviu) – czeski polityk, inżynier i przedsiębiorca, parlamentarzysta, w latach 2003–2006 minister przemysłu i handlu.
Życiorys.
Z wykształcenia inżynier, w 1982 ukończył studia na wydziale hutniczym Wyższej Szkoły Górniczej w Ostrawie. Pracował początkowo w przedsiębiorstwie ČKD Kutná Hora, od lat 90. związany zawodowo z sektorem prywatnym. Od 1985 do 1989 należał do Komunistycznej Partii Czechosłowacji. W 1995 dołączył do Czeskiej Partii Socjaldemokratycznej. W latach 1998–2004 zasiadał w Izbie Poselskiej. Od 2002 do 2003 pełnił funkcję przewodniczącego frakcji poselskiej socjaldemokratów.
Od marca 2003 do września 2006 sprawował urząd ministra przemysłu i handlu w rządach Vladimíra Špidli, Stanislava Grossa i Jiříego Paroubka. W 2006 powrócił do niższej izby czeskiego parlamentu. Z powodzeniem ubiegał się dwukrotnie o reelekcję – w wyborach w 2010 i 2013. W latach 2007–2011 był wiceprzewodniczącym ČSSD.

</doc>
<doc id="4807868" url="https://pl.wikipedia.org/wiki?curid=4807868" title="Heartbeat (utwór muzyczny Can-Linn i Kasey Smith)">
Heartbeat (utwór muzyczny Can-Linn i Kasey Smith)

Heartbeat – singel irlandzkiego zespołu muzycznego Can-Linn oraz Kasey Smith, wydany cyfrowo 21 lutego 2014. 
Utwór napisali Jonas Gladnikoff, Rasmus Palmgren oraz Patrizia Helander, którzy wraz z Hazel Kaneswaran odpowiadali także za jego skomponowanie. Singel reprezentował Irlandię w 59. Konkursu Piosenki Eurowizji w Kopenhadze. 8 maja 2014 został zaprezentowany jako dziewiąty w kolejności w drugim półfinale konkursu i nie awansował do finału, zajmując ostatecznie dwunaste miejsce i zdobywając 35 punktów od telewidzów i jurorów.
Singel dotarł do 39. miejsca w irlandzkim zestawieniu Top 100 Singles.

</doc>
<doc id="4807873" url="https://pl.wikipedia.org/wiki?curid=4807873" title="Boguty Wielkie">
Boguty Wielkie

Boguty Wielkie – część wsi Boguty-Żurawie w Polsce położona w województwie mazowieckim, w powiecie ostrowskim, w gminie Boguty-Pianki.
Dawniej wieś.
Historia wsi.
Na początku XIX w. wieś częścią tzw. okolicy szlacheckiej "Boguty", powstałej na początku XV w. w dawnej ziemi nurskiej. Zasiedlona przez Boguckich herbu Pobóg.
Pod koniec wieku XIX w powiecie ostrowskim, gmina Kamieńczyk Wielki, parafia Boguty. 
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 39 osób w 6 budynkach mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4807875" url="https://pl.wikipedia.org/wiki?curid=4807875" title="Turkovići">
Turkovići



</doc>
<doc id="4807886" url="https://pl.wikipedia.org/wiki?curid=4807886" title="Vlahovići">
Vlahovići



</doc>
<doc id="4807894" url="https://pl.wikipedia.org/wiki?curid=4807894" title="Vraneši">
Vraneši



</doc>
<doc id="4807896" url="https://pl.wikipedia.org/wiki?curid=4807896" title="Vranići">
Vranići



</doc>
<doc id="4807898" url="https://pl.wikipedia.org/wiki?curid=4807898" title="Jozef Škultéty">
Jozef Škultéty

Jozef Škultéty (ur. 25 listopada 1853 w Potoku, zm. 19 stycznia 1948 w Martinie) – słowacki krytyk literacki, historyk, językoznawca, publicysta i tłumacz.
Poświęcił się krytyce literackiej i położył zasługi na polu interpretacji dzieł realizmu (Hviezdoslav, Vajanský, Kukučín, Šoltésová, Vansová, Tajovský, Timrava, Podjavorinská). Przyczynił się do wypracowania obiektywnej oceny znaczenia bernolakowców.

</doc>
<doc id="4807899" url="https://pl.wikipedia.org/wiki?curid=4807899" title="Drewnowo-Daćbogi">
Drewnowo-Daćbogi

Drewnowo-Daćbogi – część wsi Drewnowo-Ziemaki w Polsce położona w województwie mazowieckim, w powiecie ostrowskim, w gminie Boguty-Pianki.
Dawniej wieś.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 87 osób, z tego 80 było wyznania rzymskokatolickiego, a 7 prawosławnego. Wszyscy mieszkańcy zadeklarowali polską przynależność narodową. We wsi było 12 budynków mieszkalnych. Miejscowość należała do parafii rzymskokatolickiej w m. Boguty-Pianki i prawosławnej w Białymstoku. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="4807903" url="https://pl.wikipedia.org/wiki?curid=4807903" title="Parafia św. Andrzeja Apostoła w Brwilnie">
Parafia św. Andrzeja Apostoła w Brwilnie

Parafia pw. Świętego Andrzeja Apostoła w Brwilnie – parafia rzymskokatolicka należąca do dekanatu płockiego zachodniego, diecezji płockiej, metropolii warszawskiej. Siedziba parafii znajduje się przy kościele filialnym świętej Jadwigi Królowej Polski w Maszewie Dużym.

</doc>
<doc id="4807907" url="https://pl.wikipedia.org/wiki?curid=4807907" title="Ja wam pokażę! (powieść)">
Ja wam pokażę! (powieść)

Ja wam pokażę! – czwarta powieść Katarzyny Grocholi, wydana w 2004 nakładem Wydawnictwa Literackiego. Trzecia część cyklu "Żaby i anioły".
W 2006 premierę miał film "Ja wam pokażę" w reżyserii Denisa Delica, będący ekranizacją powieści. W główną rolę wcieliła się Grażyna Wolszczak. Jesienią 2007 TVP1 wyemitowała serial obyczajowy na podstawie powieści. Główną rolę zagrała Edyta Jungowska.

</doc>
<doc id="4807920" url="https://pl.wikipedia.org/wiki?curid=4807920" title="Leida Kibuvits">
Leida Kibuvits

 
Leida Kibuvits właściwie "Leida Kupits" (ur. 18 października 1907 w Kurepalu, zm. 5 grudnia 1976 w Tallinnie) – estońska pisarka. 
Życiorys.
Leida Kibuvits urodziła się we wsi Kurepalu, w prowincji Tartu, w gminie Haaslava. Jej ojciec był krawcem, a matka pokojówką. Dzieciństwo spędziła w Tartu, w pobliżu rzeki Emajõgi, gdzie jej rodzice przeprowadzili się. W wieku 12 lat straciła ojca. W latach 1913–1919 uczyła się w niemieckiej szkole dla dziewcząt Amalie Salomon w Tartu; w latach 1919–1927 w gimnazjum dla dziewcząt w Tartu, a od 1922–1924 w szkole artystycznej w Pallas, gdzie była uczennicą Konrada Mägi. Od 1927 r. pracowała jako asystent farmaceutyczna, w 1929 r. rozpoczęła pracę maszynistki w ministerstwie obrony. Tam poznała porucznika Augusta Kibuvitsa (1904–1967), którego poślubiła w 1931 r. W 1938 r. urodziła się ich córka Kai.
W latach 1933–1944 pisała zawodowo i mieszkała w Parnawie, gdzie była także dramaturgiem w teatrze Endla. Pisała zarówno opowiadania, jak i powieści oraz tłumaczyła obcą literaturę, m.in. Goethego i Zweiga. Jako wykształcona artystka zilustrowała także dwie ze swoich książek, zbiór opowiadań "Rist ja rõõm" oraz powieść "Kass arvab, et..." W 1932 r. jej książka "Soomustüdruk" wygrała konkurs na powieść wydawnictwa "„Loodus”", a w 1940 r. zajęła pierwsze miejsce w konkursie gazet "„Sirp ja Vasar”" opowiadaniem "Väike kivi". Od 1938 r. była członkiem Estońskiego Związku Pisarzy, a od 1945 roku członkiem Związku Pisarzy Estońskiej SRR.
W 1940 r. przeniosła się do Pechory z powodu pracy Augusta Kibuvitsa. W czasie II wojny światowej jej mąż zaginął i został uznany za zmarłego. W 1943 r. Leida wystąpiła o rozwód w 1943 r. Wiele lat później okazało się, że August uciekł do Kanady, pozostawiając żonę i córkę i poślubił Estonkę o imieniu Luise. W 1944 r. Leida Kibuvits znalazła zatrudnienie jako kierownik działu kultury w gazecie Rahva Hääl. Stanowisko to zajmowała przez dwa lata. W 1948 r. wyszła za mąż za komunistę Leo Aisenstadta (1912–1975). 4 lutego 1950 r. Aisenstadt został uwięziony i skazany na osiem lat więzienia przez władze sowieckie. Leia Kibuvits została aresztowana 13 lutego. Głównym oskarżeniem przeciwko pisarce było to, że podczas okupacji niemieckiej w 1942 r. opublikowała antyradzieckie teksty, współpracowała z Niemcami oraz podkopywała i zniesławiała władzę sowiecką. Została skazana na 25 lat pobytu w obozie i 5 lat wygnania, wyrok miał potrwać do 13 lutego 1975 r. Podjęto również decyzję o konfiskacie całego mienia. Leida Kibuvits pisała liczne pisma o ułaskawienie. Do kraju wróciła pod koniec 1954 r.

</doc>
<doc id="4807931" url="https://pl.wikipedia.org/wiki?curid=4807931" title="Oblężenie Ishiyama Hongan-ji">
Oblężenie Ishiyama Hongan-ji

 – walki o kompleks militarno-świątynny Ishiyama Hongan-ji pomiędzy członkami ruchu Ikkō-ikki (Ligi Jednomyślnych) i ich sojusznikami a Nobunagą Odą w trakcie schyłku okresu Sengoku i na początku okresu Azuchi Momoyama. Oblężenie było najdłuższym w historii Japonii i trwało od sierpnia 1570 do sierpnia 1580.
Przyczyny.
Druga połowa XVI w. to w historii Japonii pasmo walk pomiędzy różnymi daimyō o uzyskanie pełnej dominacji nad państwem. Wyrazicielem tej idei był m.in. Nobunaga Oda. Z kolei pomniejsze rody walczyły o utrzymanie dotychczasowego rozbicia feudalnego i słabej władzy centralnej. Na to nałożył się ruch Ikkō-ikki, który wywodził się z agresywnej ścieżki buddyzmu reprezentowanej przez sektę Ikkō-shū. Jej członków cechował zapał religijny i rozczarowanie ówczesnym system społecznym i politycznym. Wysuwano zatem hasła obalenia systemu siogunatu i nadmiernego uprzywilejowania warstwy samurajów. Z tym buntowniczym ruchem sympatyzowali często mnisi-wojownicy zwani sōhei, a nawet pomniejsze klany samurajów, które obawiały się o swoją pozycję w przypadku ustanowienia nowego silnego sioguna. Członkowie Ikkō-ikki nie dysponowali istotną siły militarną, ale nadrabiali to zapałem, w wyniku tego udawało im się wygrywać bitwy z lepiej przygotowanymi przeciwnikami. W pewnym momencie udało im się opanować niemal wszystkie drogi i szlaki handlowe wiodące z zachodu kraju do stolicy w Kioto. W tej sposób Nobunaga miał poważnie utrudnioną możliwość prowadzenia swoich operacji militarnych, a buntownicy czerpali korzyści z kontroli szlaków.
Oblężenie.
W sierpniu 1570 Nobunaga zebrał 30 tys. żołnierzy i wyruszył pod Ishiyama Hongan-ji, stanowiącej jedną z dwóch głównych fortec buntowników. Członkowie sekty posiadali rozległe systemy umocnień, stąd też napastnicy musieli wybudować sieć 51 posterunków wokół nich, aby choć częściowo odciąć obrońców od dostaw zapasów. Ludzie Nobunagi nie byli jednak w stanie całkowicie zablokować fortecy gdyż leżała ona na wybrzeżu i tamtędy mogła pozyskiwać zapasy. We wrześniu 1570 udało się przeprowadzić nocny wypad z twierdzy, który zaskoczył oblegających i zmusił ich do cofnięcia się. W tym czasie broniących się wzmocniły oddziały siostrzanej ligi buntowników – Saika-ikki i 3000 arkebuzerów. Sam Nobunaga nie pozostawał pod umocnieniami, lecz prowadził kampanie w innych regionach, a w końcu rozpoczął walki o Nagashimę, drugą z głównych fortec buntowników.
Przedłużające się oblężenie spowodowało jednak pogorszenie sytuacji obrońców, gdyż lokalne wody nie były w stanie zaspokoić potrzeb załogi. W 1575 forteca tak bardzo potrzebowała zapasów, że dowodzący obroną lider ruchu, główny kapłan (monshu) Kōsa, poważnie rozważał kapitulację. Wówczas jednak z pomocą przyszedł mu obalony przez Nobunagę były siogun Yoshiaki Ashikaga. Wezwał on Terumoto Mōriego do przysłania drogą morską zaopatrzenia dla obrońców. Ród Mōri był wówczas potęgą morską i należał do najbardziej zaciętych wrogów Nobunagi. W ten sposób okręty dowoziły zapasy do fortecy aż do 1578. Sam Yoshiaki wysłał natomiast do fortecy posiłki, które wzmocniły dodatkowo załogę.
W kwietniu 1576 dowodzący oblężeniem Mitsuhide Akechi i Murashige Araki poprowadzili 3000 żołnierzy do szturmu na umocnienia. Atak ten załamał się, gdyż obrońcy wyprowadzili kontruderzenie w sile 15 000 ludzi. Niepowodzenie to sprawiło, że wojska Ody musiały zmienić taktykę. Zdecydowano się na atakowanie mniejszych placówek buntowników i ich sprzymierzeńców. W ten sposób Hideyoshi Toyotomi zaatakował świątynię-fortecę Negoro-ji, jednak bez większego powodzenia. Mnisi z tej świątyni odbudowywali się bowiem po każdym ataku od początku lat 70. XVI wieku. Wówczas Nobunaga zwrócił się o pomoc do Yoshitaki Kukiego o pomoc przeciwko Mōrim. Pierwsza bitwa morska pod Kizugawaguchi zakończyła się jednak zwycięstwem Mōrich. Dopiero w 1578 nowa flota Kukiego złożona z 6 „protopancerników” atakebune pokonała statki Mōrich w drugiej bitwie i zmusiła ich do wycofania się.
W 1580 Kōsa odbył naradę ze swoimi stronnikami z klanu Mōri i udał się po pomoc do prowincji Kii, a obronę twierdzy pozostawił swemu synowi i Rairenowi Shimozumie. W międzyczasie do oblężonych przybył cesarski wysłannik. W przyniesionym piśmie cesarz Ōgimachi prosił obrońców o poddanie się. Nie mając wieści od ojca i nie chcąc się sprzeciwiać władcy, w sierpniu 1580 załoga skapitulowała. Wynegocjowano jednak korzystne warunki, gdyż obrońcom darowano życie, co zwłaszcza w przypadku dotychczasowych bardzo brutalnych działań Nobunagi należało do niezwykłych wyjątków. Twierdza jednak została przez zdobywców spalona, a w okresie 1583–1599, na jej zgliszczach Hideyoshi Toyotomi wzniósł zamek Ōsaka.
Skutki.
Kapitulacja twierdzy oznaczała kres potęgi ruchu Ikkō-ikki, gdyż jeszcze w 1574 upadła także forteca Nagashima. Ruch przetrwał jednak co najmniej do lat 90. XVI w., gdyż Kōsa sprzymierzył się z Toyotomim. Wyznawcy sekty Ikkō-shū musieli jednak ostatecznie zejść do podziemia. Do 1868 praktykowali potajemnie swój kult w formie "kakure-nenbutsu", ale w wyniku restauracji Meiji otrzymali swobodę wyznania. Sam Nonunaga nie nacieszył się sukcesem. Już bowiem w 1582 został zdradzony przez Mitsuhide Akechiego i oblężony w Kioto. Według różnych źródeł zginął wówczas od pocisku z arkebuza lub też popełnił seppuku.

</doc>
<doc id="4807936" url="https://pl.wikipedia.org/wiki?curid=4807936" title="Bolesław Malcz">
Bolesław Malcz

Bolesław Malcz (ur. 1 marca 1873 w Olszowie, zm. 12 czerwca 1927 tamże) – ziemianin, członek Rady Stanu Królestwa Polskiego 1918.
Życiorys.
Był wnukiem znanego lekarza i społecznika warszawskiego Wilhelma Malcza, synem Juliana Szczesława Malcza (1833-1902), sędziego gminnego i Marii Krystyny Glinka-Janczewskiej, córki Kazimierza Glinka-Janczewskego (1850-1928), byłego naczelnika lasów Królestwa Polskiego. Bratem Bolesława był podporucznik bajończyków Lucjan Malcz. 
Żonaty (ślub 19 X 1906) z Leonią Zofią Wandą Moszyńską (1884–1964). Mieli troje dzieci Stanisława, Elżbietę (w przyszłości Elżbietę Malcz-Klewin – malarkę, studentkę ASP w Warszawie) i Zbigniewa. 
Od roku 1911 był po ojcu właścicielem majątku ziemskiego Olszowa, w którym od 1909 r. prowadził krochmalnię a później gorzelnię i młyn parowy. Był działaczem społecznym. W roku 1900 był współzałożycielem piotrkowskiej spółki rolnej. Na początku 1906 r. za dyktowanie uchwały gminy Łazisko w okresie stanu wojennego 1905 r. w guberni piotrkowskiej został skazany na 3 miesiące więzienia. 
W kwietniu 1906 w wyborach do Dumy Państwowej Imperium Rosyjskiego został wybrany elektorem guberni piotrkowskiej z listy Stronnictwa Demokratyczno-Narodowego. 
W 1916 r. był członkiem Łódzkiej Okręgowej Rady Opiekuńczej. W 1918 został wybrany do Rady Stanu Królestwa Polskiego gdzie był zaliczany do pasywistów. W 1919 kandydował w wyborach do Sejmu Ustawodawczego z okręgu nr 13 (powiaty łódzki, brzeziński i łaski). Został zastępcą posła Błażeja Stolarskiego. W okresie od 9 grudnia 1917 do 1925 pełnił funkcję prezesa Straży Pożarnej w Ujeździe. Na rok przed śmiercią ofiarował na cele społeczne 1 morgę ziemi, na której wzniesiono szkołę powszechną we wsi Olszowa.
Jest pochowany na cmentarzu Powązkowskim (kwatera 63-2-28).

</doc>
<doc id="4807940" url="https://pl.wikipedia.org/wiki?curid=4807940" title="Niedola Nibelungów">
Niedola Nibelungów



</doc>
<doc id="4807941" url="https://pl.wikipedia.org/wiki?curid=4807941" title="Marek Kołdras">
Marek Kołdras

Marek Kołdras (ur. 13 września 1968 w Brzesku) – polski reżyser filmowy, scenarzysta filmowy, dziennikarz, pasjonat historii i regionalista.
Życiorys.
Wykształcenie.
Jest absolwentem filologii polskiej Uniwersytetu Pedagogicznego w Krakowie. Ukończył też Studium Dziennikarskie UP, podyplomowo studia o kierunku zarządzanie i administracja w Wyższej Szkole Biznesu - National Louis University oraz studia europejskie w Małopolskiej Wyższej Szkole Ekonomicznej.
Twórczość.
W swoich filmach koncentruje się na historii lokalnej i regionalnej. Chętnie przedstawia także pojedynczych bohaterów pokazując ich losy na tle dziejów Ziemi Tarnowskiej. 
13 grudnia 2019 roku w Centrum Sztuki Mościce odbyła się prapremiera najnowszego filmu w jego reżyserii pt. „Człowiek z powietrza”. Obraz jest poświęcony Janowi Wnękowi z Odporyszowa, rzeźbiarzowi i prawdopodobnemu prekursorowi światowego lotnictwa.

</doc>
<doc id="4807942" url="https://pl.wikipedia.org/wiki?curid=4807942" title="Kościoły Narodzenia Najświętszej Maryi Panny w Chocianowicach">
Kościoły Narodzenia Najświętszej Maryi Panny w Chocianowicach



</doc>
<doc id="4807944" url="https://pl.wikipedia.org/wiki?curid=4807944" title="Vrba">
Vrba



</doc>
<doc id="4807945" url="https://pl.wikipedia.org/wiki?curid=4807945" title="Skoki narciarskie na Mistrzostwach Świata Juniorów w Narciarstwie Klasycznym 1993">
Skoki narciarskie na Mistrzostwach Świata Juniorów w Narciarstwie Klasycznym 1993

Skoki narciarskie na Mistrzostwach Świata Juniorów w Narciarstwie Klasycznym 1993 – zawody w skokach narciarskich przeprowadzone w dniach 3–5 marca 1993 w ramach mistrzostw świata juniorów w Harrachovie.
Złoty medal indywidualnie zdobył Janne Ahonen, który wyprzedził Andreasa Widhölzla i Alexandra Herra.
W konkursie drużynowym najlepsza okazała się reprezentacja Finlandii, która wystąpiła w składzie: Janne Ahonen, Tuomo Kykkänen, Risto Jussilainen, Olli Happonen. Srebro zdobyli reprezentanci Austrii, a brąz – Niemiec.

</doc>
<doc id="4807947" url="https://pl.wikipedia.org/wiki?curid=4807947" title="Fabryka Narzędzi Chirurgicznych CHIFA">
Fabryka Narzędzi Chirurgicznych CHIFA



</doc>
<doc id="4807950" url="https://pl.wikipedia.org/wiki?curid=4807950" title="Lobio">
Lobio

Lobio () – tradycyjne danie z fasoli, którego receptura różni się w każdej gruzińskiej rodzinie. Słowo lobio oznacza dosłownie fasolę, a to danie może mieć formę zupy z czerwonej fasoli i soku z granatów, czasem pasty do chleba lub treściwego gulaszu. Potrawa jest oryginalnie wegańska, czyli nie zawiera składników pochodzenia zwierzęcego. Zwyczajowo stosowanymi dodatkami są: kolendra, orzechy włoskie, czosnek, cebula. Lobio może być podawane zarówno na ciepło, jak i na zimno.
Inne rodzaje lobio.
Lobio może być również przygotowane w formie pasty, podawanej na zimno przystawki. Gotowaną fasolę mieli się na drobno, miesza z przyprawami, orzechami włoskimi i czosnkiem. Następnie kształtuje się z niej kulki, które następnie posypuje się owocem granatu i liśćmi świeżej kolendry. Charakterystyczny smak potrawie zapewnia dodatek ostrej adżiki – czyli pasty z czerwonej papryki z dodatkiem soli, czosnku, ziół (w tym chmeli-suneli) i orzechów włoskich – oraz wytrawnego sosu, przygotowywanego z duszonych śliwek tkemali. Takiej fasolowej pasty można użyć również do smarowania pieczywa lub nadziewania pierogów.
Inną formą przygotowania czerwonej fasoli jest lobiani. Jest to rodzaj chaczapuri, czyli drożdżowego placka, w tym przypadku wypełnionego pastą lobio (z fasoli).

</doc>
<doc id="4807951" url="https://pl.wikipedia.org/wiki?curid=4807951" title="Kościół św. Jadwigi Śląskiej w Kodrębie">
Kościół św. Jadwigi Śląskiej w Kodrębie

Kościół świętej Jadwigi Śląskiej − rzymskokatolicki kościół parafialny należący do parafii pod tym samym wezwaniem (dekanat Kodrąb archidiecezji częstochowskiej).
Murowany kościół został zbudowany w 1 połowie XVI wieku. Ponieważ Kodrąb jest położony na terenie ze źródłami i podmokłymi gruntami, świątynia została wzniesiona na usypanym wzniesieniu, które później opadło. Do najstarszych i najciekawszych elementów wyposażenia zabytkowej świątyni należą: para drzwi w stylu późnogotyckim, odrzwia ozdobione ornamentem: napisem i herbem rodowym Kodrębskich i datą 1517 rok, chrzcielnica wykonana na początku XVI wieku, krucyfiks, powstały na początku XVI wieku. - mniejszy we wnętrzu kościoła i większy na zewnątrz wykonany w 1618 roku. Świątynia posiada także zabytkowe ornaty, monstrancję i mszał rzymski.

</doc>
<doc id="4807952" url="https://pl.wikipedia.org/wiki?curid=4807952" title="Kościół Narodzenia Najświętszej Maryi Panny w Chocianowicach (nowy)">
Kościół Narodzenia Najświętszej Maryi Panny w Chocianowicach (nowy)

Kościół Narodzenia Najświętszej Maryi Panny w Chocianowicach – rzymskokatolicki kościół parafialny znajdujący się w Chocianowicach. Kościół należy do parafii Narodzenia Najświętszej Maryi Panny w Chocianowicach w dekanacie Kluczbork, diecezji opolskiej. 
Historia.
W miejscowości Chocianowice istnieją obecnie dwa kościoły pod wezwaniem Narodzenia Najświętszej Maryi Panny – stary, będący drewnianym zabytkiem z XVII wieku, oraz nowa świątynia z XX wieku. Parafia ma obecnie status miejsca kultu maryjnego.
Nowa świątynia stanęła w Chocianowicach w latach 1957–1959 (większość prac wykonywali sami parafianie), kiedy liczba mieszkańców zaczęła gwałtownie rosnąć i stary obiekt wkrótce miał stać się za mały. Ponieważ obecnie liczba mieszkańców znacznie spadła nowy kościół jest zbyt duży na potrzeby parafii. Trójnawowy budynek z wysoką wieżą (z dwoma dzwonami i działającym zegarem) zdobi fronton z napisem CREDO IN UNAM SANCTAM CATHOLICAM ECCLESIAM (Wierzę w jeden święty powszechny Kościół ).
Wnętrze i wyposażenie.
Główny ołtarz marmurowy mieści obraz Matki Boskiej Chocianowskiej ze starej świątyni, otoczony gipsowymi rzeźbami Boga Ojca i aniołów oraz kilku świętych. Ściany kościoła przyozdobiono współczesnymi obrazami z motywami biblijnymi (wykonanymi przez jednego z parafian), natomiast na filarach znajdują się figury świętych popularnych na Śląsku. Nietypowy kształt ma chrzcielnica, która została przeniesiona ze starego kościoła – została przedstawiona jako róg obfitości. W południowej nawie znajduje się gipsowy ołtarz św. Józefa, w północnej nawie jest kaplica chrzcielna oraz ołtarz poświęcony Sercu Jezusowemu.
Droga krzyżowa w nowym kościele ma formę gipsowych płaskorzeźb. Organy oddano do użytku dopiero w 1988 – mają 29 głosów.
Kościół wyposażono w dwa duże dzwony. Jeden poświęcony Św. Józefowi z napisem: S KOCIANOVICENSIS A.D.1959, SANCTE JOSEPH, ORA PRO NOBIS, drugi poświęcony Matce Bożej Różańcowej z napisem; D KOCIANOVICENSIS A.D.1959 REGINA SANCTI ROSARII ORA PRO NOBIS.
W 1997 roku wymieniono dach kościoła na nową, czerwoną dachówkę.
Otoczenie.
Przy północnej ścianie starego kościoła znajduje się pomnik poświęcony poległym mieszkańcom wsi podczas I wojny światowej. Powstał w okresie międzywojennym. Kilka lat temu między starą a nową świątynią odsłonięto kolejny pomnik z czarnego marmuru, upamiętniający miejscowych, którzy zginęli w czasie II wojny światowej.
Na teren posesji kościelnej wchodzi się przez mostek, zbudowany nad niewielkim stawem z wysepką, będącą siedliskiem ptaków.

</doc>
<doc id="4807957" url="https://pl.wikipedia.org/wiki?curid=4807957" title="Aidi Vallik">
Aidi Vallik

 
Aidi Vallik (ur. 11 maja 1971 w Palivere) – estońska pisarka, poetka, scenarzystka i autorka książek dla dzieci i młodzieży. 
Życiorys.
Aidi Vallik urodziła się 11 maja 1971 r. w Palivere, w prowincji Lääne, w gminie Taebla. 
W latach 1978–1979 uczyła się w szkole podstawowej w Palivere, od 1979–1986 w szkole średniej w Taebla, od 1986–1988 w Tartu Kunstikoolis, a od 1990–1991 w Haapsalu Õhtukeskkoolis. W latach 1991-1996 studiowała filologię estońską na Uniwersytecie w Tartu. 
Początkowo pracowała w Centrum Kultury Haapsalu, w latach 1996-2004 była nauczycielką w Haapsalu Wiedemanni Gümnaasium. Od 2004 r. jest niezależną pisarką i założycielką organizacji non-profit Lugu-Loo, która wydaje książki. Jest aktywna w dyskusjach na temat edukacji w Estonii. Otrzymała wiele nagród literackich.

</doc>
<doc id="4807964" url="https://pl.wikipedia.org/wiki?curid=4807964" title="Karl Burdach">
Karl Burdach

Karl Burdach (ur. 28 lipca 1891 w Chemnitz, zm. 30 grudnia 1976 we Fryburgu Bryzgowijskim) – niemiecki wojskowy, generalleutnant.

</doc>
<doc id="4807968" url="https://pl.wikipedia.org/wiki?curid=4807968" title="Irena Doleżal-Nowicka">
Irena Doleżal-Nowicka

Irena Maria Doleżal-Nowicka (ur. 26 czerwca 1923 w Paryżu, zm. 31 marca 2017 w Warszawie) – polska tłumaczka literatury anglojęzycznej. 
Życiorys.
Córka Franciszka Doleżala, ekonomisty i dyplomaty, radcy handlowego Ambasady RP w Paryżu, później przewodniczącego Komitetu Ekonomicznego Ligi Narodów oraz poetki Marii z Grąbczewskich. Od 1925 zamieszkała w Warszawie, gdy ojcu zaoferowano stanowisko wiceministra Przemysłu i Handlu. Ukończyła Gimnazjum im. Marii Konopnickiej w Warszawie, zaś w czasie okupacji niemieckiej zdała maturę na tajnych kompletach w 1940. Po maturze pracowała w sklepie płytowym i samodzielnie uczyła się języków, w latach 1943–1944 słuchaczka tajnego Studium Dziennikarskiego. W czasie wojny łączniczka Armii Krajowej, uczestniczka powstania warszawskiego (pseud. „Elżbieta”, „Lena”, IV Zgrupowanie „Zaremba”). 
Po wojnie, w latach 1945–1950 studentka filologii angielskiej na Uniwersytecie Warszawskim. Po studiach podjęła pracę jako redaktorka w wydawnictwach książkowych: Spółdzielni Wydawniczej „Czytelnik” (1951–1953), Wydawnictwach Geologicznych (1953–1956) i Instytucie Wydawniczym „Pax”(od 1956). Debiut translatorski w 1947: powieść Marthy Ostenso "O rzeko, pamiętaj!". Autorka prawie 100 tłumaczeń utworów anglojęzycznych, głównie literatury kryminalnej, religijnej i z zakresu parapsychologii, m.in. autorzy: Graham Greene, Francis Clifford, James Herriot, Leslie Charteris, C.S. Lewis, Erle Stanley Gardner, Evelyn Waugh, Arthur Conan Doyle, Gerald Durrell. 
W latach 1957–1958 przebywała na stypendium Fundacji Kościuszkowskiej w Ang­lii, zaś w 1995 na rocznym stażu w Stanach Zjednoczonych. 
Członkini Związku Literatów Polskich (od 1971) i Polskiego PEN Clubu (od 1993). 
Odznaczona Krzyżem Armii Krajowej przez władze emigracyjne w Londynie oraz Warszawskim Krzyżem Powstańczym. W 1990 wyróżniona Nagrodą im. Włodzimierza Pietrzaka za pracę translatorską.
Życie prywatne.
W 1944, w czasie powstania warszawskiego poślubiła Tadeusza Nowickiego (lektora Polskiego Radia), z którym miała dwoje dzieci: Janinę (ur. 1949; po mężu Nowicka-Wierzbicka) i Wojciecha (ur. 1950). Po jego śmierci w 1963 wyszła w 1974 za mąż za Macieja Kwiatkowskiego (zm. 1994), historyka Polskiego Radia. Pochowana na cmentarzu Powązkowskim (kwatera 310-6-4).

</doc>
<doc id="4807969" url="https://pl.wikipedia.org/wiki?curid=4807969" title="Ligroina">
Ligroina

Ligroina – mieszanina węglowodorów (głównie alkanów) pochodząca z procesu rektyfikacji ropy naftowej o różnie określanym składzie i temperaturze wrzenia:
Stosowana jest jako rozpuszczalnik, np. do lakierów, a także jako płyn hydrauliczny. 
W przeszłości ligroina stosowana była też jako paliwo do silników spalinowych, do niektórych zastosowań (np. ciągnik S-60 Staliniec).

</doc>
<doc id="4807971" url="https://pl.wikipedia.org/wiki?curid=4807971" title="Religia na Jamajce">
Religia na Jamajce

Religia na Jamajce do czasów kolonizacji europejskiej była zdominowana przez Indian. Tainowie zajmowali wyspę od połowy pierwszego tysiąclecia, a ich kultura i wierzenia przetrwały do dziś. Chrześcijaństwo zostało wprowadzone przez hiszpańskich osadników, którzy przybyli na Jamajkę w 1509 roku. Tak więc w czasach kolonialnych jako pierwszy na wyspę został wprowadzony Kościół rzymskokatolicki. 
Wraz z kolonizacją brytyjską (1655) aktywne stały się misje protestanckie, zwłaszcza baptystów, które odegrały kluczową rolę w zniesieniu niewolnictwa, oraz metodystów i prezbiterian, którzy wnieśli znaczący wkład w edukację.
Większość Jamajczyków to protestanci. Do największych wyznań należą obecnie zielonoświątkowcy i adwentyści dnia siódmego. Tylko niewielka część Jamajczyków uczęszcza do kościoła anglikańskiego, który jako Kościół Anglii był jedynym oficjalnie uznanym kościołem na wyspie do 1870 roku. 
Inne mniejsze wyznania protestanckie obejmują braci morawskich, Kościół Boży (Anderson), Zjednoczony Kościół na Jamajce i Kajmanach (kalwini), Religijne Towarzystwo Przyjaciół (kwakrzy) i Zjednoczony Kościół Chrystusa. 
Istnieją pewne ruchy religijne, które łączą elementy zarówno chrześcijaństwa, jak i tradycji Afryki Zachodniej. Do takich religii należą Kumina i Revival Zion. Ponad jedną piątą populacji stanowią osoby niereligijne. 
Kościół katolicki był na wyspie zakazany przez Brytyjczyków aż do 1837 roku. Jedynie 2% Jamajczyków należy do Kościoła katolickiego. Obecnie wolność religijna jest zagwarantowana przez konstytucję Jamajki. 
Rastafari.
Od lat 30. XX wieku rastafari jest ważnym ruchem religijnym i kulturalnym na Jamajce i przyciąga zwolenników z najbiedniejszych społeczności wyspy, chociaż stanowi jedynie niewielką część całej populacji. Rastafarianie wierzą w boskość cesarza Haile Syllasje I z Etiopii, oraz w ostateczny powrót swoich wygnanych wyznawców do Afryki. Rastafarianizm stał się znany na całym świecie dzięki swoim skojarzeniom z muzyką reggae i jednymi z najpopularniejszych muzycznych gwiazd Jamajki.
W przeszłości Rastafarianie często byli dyskryminowani przez władze państwa. W ostatnich latach liderzy rastafarian zgłosili wzrost tolerancji i akceptacji społecznej.
Inne religie.
Jamajka ma również niewielką populację żydowską, hinduską, oraz niewielką liczbę muzułmanów i buddystów. Istnieje również oddział Etiopskiego Kościoła Ortodoksyjnego Tewahedo. Świadkowie Jehowy podają, że mają na Jamajce 11 361 głosicieli (0,4%), a mormoni zgłaszają 6668 członków (0,2%) kościoła.

</doc>
<doc id="4807975" url="https://pl.wikipedia.org/wiki?curid=4807975" title="Estoński Uniwersytet Przyrodniczy">
Estoński Uniwersytet Przyrodniczy

Estoński Uniwersytet Przyrodniczy ("Eesti Maaülikool") – państwowa szkoła wyższa zlokalizowana w Tartu.
Uczelnia wywodzi się z Uniwersytetu w Tartu, na którym w 1919 roku powstał Fakultet Rolnictwa obejmujący Wydział Rolnictwa i Wydział Leśnictwa. Na uniwersytecie funkcjonował także Wydział Nauk Weterynaryjnych, powstały poprzez przyłączenie Instytutu Weterynarii, będącego wcześniej odrębną jednostką. W 1951 roku te trzy wydziały odłączono od Uniwersytetu w Tartu i przekształcono w Estońską Akademię Rolniczą ("Eesti Põllumajanduse Akadeemia"), podlegającą bezpośrednio Ministerstwu Rolnictwa Związku Radzieckiego. W 1991 roku, po uzyskaniu niepodległości przez Estonię, uczelnia została przemianowana na Estoński Uniwersytet Rolniczy ("Eesti Põllumajandusülikool"). W kolejnych latach do programu nauczania włączano nowe specjalności, jak ochrona środowiska, architektura krajobrazu, hydrobiologia stosowana, ekonomia środowiskowa, czy zarządzanie zasobami naturalnymi. 
W 2005 roku uczelnia została zrestrukturyzowana i przemianowana na Estoński Uniwersytet Przyrodniczy.
W skład uczelni wchodzą następujące jednostki organizacyjne:

</doc>
<doc id="4807979" url="https://pl.wikipedia.org/wiki?curid=4807979" title="Eesti Maaülikool">
Eesti Maaülikool



</doc>
<doc id="4807982" url="https://pl.wikipedia.org/wiki?curid=4807982" title="Giovanni Girolamo Kapsperger">
Giovanni Girolamo Kapsperger

Giovanni Girolamo Kapsperger, także Johann Hieronymus, błędnie Kapsberger, pseudonim Il Tedesco della Tiorba (ur. ok. 1580 w Wenecji, zm. 17 stycznia 1651 w Rzymie) – włoski kompozytor pochodzenia austriackiego, wirtuoz gry na instrumentach szarpanych.
Życiorys.
Jego ojciec był niemieckim żołnierzem stacjonującym w Wenecji. Tam też Giovanni Girolamo otrzymał prawdopodobnie edukację. Około 1605 roku pojawił w Rzymie, będąc już wówczas wirtuozem gry na lutni i chitarrone, mając już też na koncie wydany w Wenecji zbiór kompozycji. Wymieniany w dziełach współczesnych i wysoko ceniony jako wykonawca. Athanasius Kircher stawiał go na równi z Monteverdim. Przyjaźnił się z wieloma znanymi artystami swojego czasu, m.in. poetą Giulio Rospigliosim (późniejszym papieżem Klemensem IX). W swoim domu w Rzymie zorganizował rodzaj akademii, gdzie odbywały się koncerty i dyskutowano nad zagadnieniami sztuki i nauki. Związany z rodem Barberinich, otoczony był patronatem przez papieża Urbana VIII.
Twórczość.
Duże znaczenie historyczne mają jego utwory solowe na instrumenty szarpane. Był jednym z pierwszych muzyków tworzących kompozycje na chitarrone i wprowadził wiele nowych rozwiązań technicznych, m.in. ustawienie prawej ręki polegające na oparciu czwartego palca o pudło rezonansowe, powiększył też liczbę chórów, umożliwiając wygranie na strunach burdonowych pełnej skali chromatycznej. Wiele jego kompozycji, jak też podręcznik gry na instrumentach szarpanych pt. "Il Kapsperger della Musica. Dialogo", nie zachowały się.

</doc>
<doc id="4807983" url="https://pl.wikipedia.org/wiki?curid=4807983" title="Giovanni Girolamo Kapsberger">
Giovanni Girolamo Kapsberger



</doc>
<doc id="4807987" url="https://pl.wikipedia.org/wiki?curid=4807987" title="Johann Hieronymus Kapsberger">
Johann Hieronymus Kapsberger



</doc>
<doc id="4807988" url="https://pl.wikipedia.org/wiki?curid=4807988" title="Johannes Hieronymus Kapsberger">
Johannes Hieronymus Kapsberger



</doc>
<doc id="4807991" url="https://pl.wikipedia.org/wiki?curid=4807991" title="Vrbovac">
Vrbovac



</doc>
<doc id="4807994" url="https://pl.wikipedia.org/wiki?curid=4807994" title="Vrhovina">
Vrhovina



</doc>
<doc id="4807997" url="https://pl.wikipedia.org/wiki?curid=4807997" title="Eleni Cay">
Eleni Cay

 
Eleni Cay – słowacka poetka i pisarka pisząca w języku angielskim i słowackim. 
Życiorys.
Eleni Cay urodziła się na Słowacji. Pisze wiersze po angielsku i słowacku. Tom wierszy "Drżenie motyla w erze cyfrowej" w języku słowackim był wielokrotnie nagradzany. Został przetłumaczony na język niemiecki przez Inge i Petra Stahla i wydana przez Hein Verlag w 2015 roku oraz przetłumaczona na angielski przez Johna Minahane'a i wydana przez Parthian Books w 2017 r. Angielskojęzyczne wiersze Eleni pojawiły się w wielu czasopismach poetyckich, w tym w "„Atticus Review”", "„Glasgow Review of Books”", "„Poetry Ireland Review”", "„Acumen”" i "„Envoi”". Jej wiersze zostały również opublikowane w języku francuskim ("„Le Monde”"), rumuńskim ("„Pro-Saeculum”") i filipińskim, w ramach wystawy The Poeziomat wystawionej w Manili w 2018 r. W 2020 r. wydała swoją pierwszą powieść "The Love Virus".

</doc>
<doc id="4807998" url="https://pl.wikipedia.org/wiki?curid=4807998" title="Zespół Szkół Powiatowych w Przasnyszu">
Zespół Szkół Powiatowych w Przasnyszu



</doc>
<doc id="4808000" url="https://pl.wikipedia.org/wiki?curid=4808000" title="Jérôme Meyer">
Jérôme Meyer

Jérôme Meyer (ur. 31 maja 1979 w Lons-le-Saunier) – francuski wspinacz sportowy. Specjalizował się boulderingu oraz we wspinaczce klasycznej. Wicemistrz świata we wspinaczce sportowej w konkurencji boulderingu z 2003. Mistrz Europy z roku 2008 z Paryża.
Kariera sportowa.
W 2003 w francuskim Chamonix-Mont-Blanc wywalczył tytuł wicemistrza świata we wspinaczce sportowej, w konkurencji boulderingu.
Na mistrzostwach Europy w Paryżu w 2008 zdobył złoty medal we wspinaczce sportowej w konkurencji boulderingu.
Wielokrotny uczestnik, medalista prestiżowych, elitarnych zawodów wspinaczkowych Rock Master we włoskim Arco, gdzie zdobył brązowy medal w 2001 roku.
Po zakończeniu kariery sportowej został działaczem sportowym. Pełnił funkcję dyrektora w Międzynarodowej Federacji Wspinaczki Sportowej. Brał m.in. udział w spotkaniach mających na celu zorganizowania zawodów we wspinaczce sportowej na igrzyskach olimpijskich w 2020 w Tokio.

</doc>
<doc id="4808002" url="https://pl.wikipedia.org/wiki?curid=4808002" title="Vrutci">
Vrutci



</doc>
<doc id="4808005" url="https://pl.wikipedia.org/wiki?curid=4808005" title="Vučipolje">
Vučipolje



</doc>
<doc id="4808008" url="https://pl.wikipedia.org/wiki?curid=4808008" title="Vukovići">
Vukovići



</doc>
<doc id="4808009" url="https://pl.wikipedia.org/wiki?curid=4808009" title="Cadillacs and Dinosaurs (gra komputerowa)">
Cadillacs and Dinosaurs (gra komputerowa)

Cadillacs and Dinosaurs, wydana w Japonii jako – gra komputerowa wydana przez Capcom w 1993 roku na automaty. Jest to bijatyka bazująca na komiksach z serii "Xenozoic Tales". Gra została wyprodukowana jako dodatek do serialu animowanego "Cadillacs and Dinosaurs", który został wyemitowany w roku wydania gry.
Fabuła.
Akcja gry toczy się w dalekiej przyszłości. Środowisko naturalne zostało zniszczone na tyle, że ludzie zostali zmuszeni do życia pod ziemią. Po 600 latach wychodzą na powierzchnię i okazuje się, że dinozaury znowu panują na ziemi.
Grupa gangsterów zwana „Black Marketers” zaczyna polować na zwierzęta dla zysku. Czworo bohaterów gry, Jack Tenrec, Hannah Dundee, Mustapha Cairo oraz Mess O'Bradovich, postanawia stawić czoło przestępcom.
Rozgrywka.
Jednocześnie może grać maksymalnie trzech graczy, prowadząc wybrane postacie przez osiem etapów, walcząc z różnymi wrogami i bossami. Istnieją cztery grywalne postacie, z których każda ma swoje mocne i słabe strony: Jack (zbalansowane statystyki), Hannah (wyskie umiejętności władania bronią), Mustapha (wyjątkowa prędkość) i Mess (siła fizyczna). Tytułowe dinozaury gry pojawiają się jako postacie neutralne, które mogą atakować zarówno postacie graczy, jak i wrogów.
Gracze mają możliwość wykonania różnorodnych ataków. Każda postać ma dwa ruchy specjalne, w tym jeden, który osłabia zdrowie postaci po kontakcie z wrogiem, a gdy dwóch lub więcej graczy gra razem, może wywołać atak drużynowy, uzyskując jednocześnie krótkotrwałą niewrażliwość na wszystkie obrażenia. Gracze mogą również znajdować i używać następujących rodzajów broni:

</doc>
<doc id="4808010" url="https://pl.wikipedia.org/wiki?curid=4808010" title="Kinematografia duńska">
Kinematografia duńska

Kinematografia duńska – ogół produkcji i dystrybucji filmowej na terenie Danii.
Duńskie kino nieme (1897–1930).
Początek kinematografii duńskiej datuje się na 1897, kiedy fotograf Peter Lars Petersen Elfelt dzięki kamerze zbudowanej przez Jensa Poula Andersena nakręcił pierwszy film quasi-dokumentalny "Jazda z grenlandzkimi psami". Elfelt wkrótce potem stał się nadwornym fotografem króla Chrystiana IX, nakręcił również film inscenizowany "Egzekucja", który ukazywał przygotowania do wymierzenia kary śmierci matki-morderczyni dziesięciorga własnych dzieci. Elfelt w latach 1897–1914 nakręcił około 200 filmów dokumentalnych, jednak sława założyciela duńskiej kinematografii przypadła Ole Andersenowi Olsenowi.
W 1906 Olsen założył wytwórnię Nordisk, która niebawem zaczęła odnosić olbrzymie sukcesy komercyjne w Europie oraz w Stanach Zjednoczonych. Do pierwszych dzieł wytwórni Nordisk zaliczane są symulowane dokumenty "Polowanie na niedźwiedzia polarnego" (1907) oraz "Polowanie na lwy" (1907), po których powodzeniu Nordisk otworzył filie między innymi w Niemczech oraz USA. Wytwórnia Olsena sprawowała pozycję monopolisty na rynku duńskim i nie zagrażała jej konkurencja ze strony rodzimych wytwórni pokroju Fotoramy założonej w 1908 przez Thomasa Hermansena. Dopiero wybuch I wojny światowej przerwał passę Nordisku; wprowadzenie przez niemiecki parlament cła ochronnego na filmy z importu spowodowało utratę wpływów Olsena w Niemczech, gdzie konkurencyjna wytwórnia UFA wchłonęła aktywa Nordisku, a związany z tym spadek koniunktury spowodował, że duńska kinematografia utraciła swoją dawną pozycję.
Duńskie kino nieme wypromowało również gwiazdę kina niemego Astę Nielsen, słynącą z prowokacyjnego erotyzmu. Występ Nielsen w melodramacie "Przepaść" (1910) Urbana Gada zapoczątkował jej wieloletnią karierę, kontynuowaną już w Niemczech. Wśród reżyserów wyróżnili się między innymi August Blom, realizator kosztownych filmów katastroficznych "Atlantis" (1913) oraz "Koniec świata" (1916); a także Forest Holger-Madsen, twórca pacyfistycznych filmów "Złóż broń" (1914) i "Pax aeterna" (1917). W okresie kina niemego artystyczny prestiż kinematografii duńskiej przynieśli jednak dwaj inni reżyserzy. Benjamin Christensen w 1914 stworzył "Tajemnicze X", historię porucznika duńskiej marynarki wojennej oskarżonego niesłusznie o szpiegostwo. Podobny temat Christensen przedstawił w filmie "Noc zemsty" (1916), którego powodzenie umożliwiło mu karierę za granicą. Jednakże zrealizowany w Szwecji wystawny esej o historii czarnej magii i satanizmu w Europie, "Czarownica" (1922), poniósł klęskę finansową i skłonił Christensena do wyjazdu do Stanów Zjednoczonych.
Innym wyróżniającym się przedstawicielem kina autorskiego okazał się Carl Theodor Dreyer, twórca "Kartek z dziennika Szatana" (1918), które stanowiły polemikę z "Nietolerancją" (1916) Davida Warka Griffitha. Film Dreyera wzbudził olbrzymie kontrowersje w Danii ze względu na przedstawienie tytułowego Szatana jako sprzymierzeńca sił dobra. Po realizacji komedii "Wdowy po pastorze" (1920) Dreyer realizował filmy w różnych krajach, jednak w Danii zasłynął także z dramatu psychologicznego "Będziesz szanował żonę swoją" (1925). Uznawany za najwybitniejsze dzieło Dreyera jest jednak nakręcony we Francji film "Męczeństwo Joanny d’Arc" (1927), z udziałem charyzmatycznej Renée Falconetti w roli tytułowej Dziewicy Orleańskiej.
Duńskie kino dźwiękowe (1930–1960).
W 1929 w opanowanym przez kryzys Nordisku nie powstał już ani jeden film. Produkcję duńskich filmów próbował ożywić bankier Carl Bauder, który posiadał aktywa w Nordisku i przestawił produkcję na tworzenie filmów dźwiękowych. Jednakże bariera językowa sprawiła, że duńskie filmy nie miały szans na dotarcie do publiczności innej niż Duńczycy. Do II wojny światowej w produkcji duńskiej dominowały melodramaty takie jak "Hotel Paradis" (1931), "Banita" (1935), "Laila" (1937) George’a Schnéevoigta, a także musicale takie jak "Mille, Maria i ja" (1937) Emanuela Gregersa. Bezskutecznie do kinematografii duńskiej próbowali powrócić Holger-Madsen i Christensen, a Dreyer po porażce komercyjnej ekspresjonistycznego filmu "Wampir" (1932) wstrzymał okresowo swoją działalność reżyserską. Próbą wyjścia z kryzysu było objęcie – na razie twórczości dokumentalnej i oświatowej – mecenatem państwowym w 1938, kiedy powstała Państwowa Centrala Filmowa.
Podczas okupacji Danii w latach 1940–1945 kino duńskie przeżyło twórczy renesans, spowodowany zakazem importu filmów amerykańskich i brytyjskich na rzecz promowania filmów duńskich bądź niemieckich. Powstał Ministerialny Komitet Filmowy, wspierający tworzenie wartościowych filmów. Dreyer nakręcił w 1943 kolejny ceniony przez międzynarodową krytykę film "Dzień gniewu", w którym analizował mechanizmy prowadzące społeczność do nastrojów ksenofobicznych na przykładzie kobiety spalonej na stosie za to, że miała być rzekomo córką czarownicy. Powstawały również filmy o narodowej tematyce, takie jak "Kochałem i żyłem" (1940) oraz "Toddenskjold schodzi na ląd" (1942). Rozwój przeżywały też rodzime dokumenty inspirowane brytyjską szkołą dokumentalną Johna Griersona, na przykład "Ziarno w niebezpieczeństwie" (1945) Hagena Hasselbacha oraz bulwersujący opinię publiczną "Chodzi o twoją wolność" (1946) Theodora Christensena, który dokumentował działalność duńskiego ruchu oporu i atakujący rodzime władze za ich ugodową politykę wobec Hitlera.
Po II wojnie światowej powstało wiele filmów o hitlerowskiej okupacji Danii, w tym o charakterze rozrachunkowym. Wśród nich znalazły się "Czerwone łąki" (1945) Bodil Ipsen i Lau Lauritzena o zdradzie w konspiracyjnym oddziale oraz "Trzy lata później" (1948) Johana Jacobsena o przejawach mieszczańskiej kolaboracji z władzami okupacyjnymi. Za największy tużpowojenny sukces kina duńskiego uznawana jest "Ditta" (1946) Bjarne i Astrid Henning-Jensenów, o dojrzewaniu ubogiej wiejskiej dziewczyny zderzonej z brutalną rzeczywistością. Uwagę krytyki zwrócił też kolejny nagradzany film Dreyera o chrześcijańskiej wymowie, "Słowo" (1955). Jednak poza filmami dokumentalnymi tematyka społeczna zajmowała coraz mniejszą uwagę reżyserów, a olbrzymie powodzenie w kinach miały przede wszystkim konserwatywne adaptacje powieści Mortena Korcha "Czerwone konie", wyprodukowane przez byłego duńskiego nazistę Henninga Karmarka.
Nowa Fala i kino popularne (1960–1981).
Strukturalna przemiana fabularnego kina duńskiego, znajdującego się w wyraźnym kryzysie, dokonała się dopiero w latach 60. XX wieku. W 1964 utworzono Fundację Filmową, która w 1972 stała się Duńskim Instytutem Filmowym, zorientowanym na przyznawanie filmom duńskim subwencji za jakość oraz dofinansowanie pracy scenarzystów. Na tle tych przemian ukształtowała się Kopenhaska Nowa Fala, która miała na celu przeszczepienie do duńskiego kina eksperymentów formalnych rodem z francuskiej "Nouvelle Vague". Pierwszym programowym filmem Kopenhaskiej Nowej Fali był "Weekend" (1962) Palle Kjærulffa-Schmidta, dramat psychologiczny poświęcony narastającej frustracji małżeńskich par trzydziestolatków w nadmorskim domku, kończącej się aktami przemocy. "Weekend" został niezauważony za granicą, w przeciwieństwie do filmu "Była raz wojna" (1966) tego samego reżysera, skupionego na przeżyciach nastolatka wkraczającego w dojrzałość podczas niemieckiej okupacji. Innym przedstawicielem Kopenhaskiej Nowej Fali był Henning Carlsen, adaptator "Głodu" (1966) według powieści Knuta Hamsuna o wegetacji artysty w środowisku mieszczańskim.
W latach 70. XX wieku wśród ambitniejszych filmów o problematyce społecznej można było wyróżnić "W sprawie Lone" (1970) Franza Ernsta, paradokumentalną fabułę z improwizowanymi dialogami, kamerą kręconą z ręki oraz eksperymentalnymi rozwiązaniami wyprzedzającymi dokonania Dogmy 95; oprócz niej zaś – "Ucieczkę" (1972), "Pera" (1975), "Ślepego kumpla" (1976) Hansa Kristensena, kryminał "Dziewiętnaście czerwonych róż" (1974) Esbena Høilunda-Carlsena, feministyczny manifest "Niech pani to potraktuje jak mężczyzna" (1975) Mette Knudsen, Elisabeth Rygård i Li Vilstrup, wreszcie "Drzewo wiedzy" (1981) Nilsa Malmrosa.
Komercyjną wizytówką kina duńskiego lat 60. i 70. XX wieku okazał się jednak olbrzymi sukces serii filmów komediowych Erika Ballinga "Gang Olsena" (pierwsza część 1968), poświęconej trójce pechowców nieudolnie realizujących genialne plany rabunku. Tytuł serii stanowił aluzję do fundatora duńskiej kinematografii komercyjnej, wspomnianego Ole Olsena.
Renesans duńskiej kinematografii (od 1982).
W latach 80., pomimo poważnego kryzysu strukturalnego, kinematografia duńska zaczęła odbudowywać swój nadwątlony prestiż. Bodźcem do zmian była działalność Billego Augusta, który po skromnych początkach (filmy dla dzieci i młodzieży "Miesiąc miodowy", 1978; "Zappa", 1983) zyskał międzynarodową sławę utrzymanym w poetyce psychologicznego realizmu laureatem Złotej Palmy w Cannes i Oscara dla najlepszego filmu nieanglojęzycznego. "Pelle zwycięzca" (1987), opowieść o nędzy duńskich chłopów w feudalnym środowisku dworu w Bornholmie, dowodziła kunsztu realizacyjnego Augusta. Temu sukcesowi wtórowała dokonana przez Gabriela Axela adaptacja opowiadania Karen Blixen "Uczta Babette" (1987), również nagrodzona Oscarem.
Lata 90. XX wieku zdominowała jednak osobowość ekscentrycznego reżysera Larsa von Triera, znanego z radykalnych rozwiązań warsztatowych oraz drastycznej tematyki, który po niekoniecznie zauważalnym debiucie "Element zbrodni" (1984) tudzież "Europie" (1990) zdobył pozycję "enfant terrible" duńskiej kinematografii makabrycznym serialem telewizyjnym "Królestwo" (1994). W 1995 odczytał na 48. MFF w Cannes manifest nurtu Dogma 95, nawołującego do tworzenia filmów ascetycznych, bliskich autentyzmowi, niepoddanych wtórnej obróbce oraz nieprzestrzegających reguł kina gatunkowego. Po sukcesie melodramatu "Przełamując fale" (1994) von Trier przystąpił do realizacji jedynego w swojej twórczości filmu zgodnego z postulatem Dogmy, skandalizujących "Idiotów" (1998). Największy sukces von Triera, uhonorowany Złotą Palmą "Tańcząc w ciemnościach" (2001), czerpał jednak inspirację z konwencji musicalu i łamał autorskie „śluby czystości”. Po skrajnie teatralnym, antyamerykańskim dyptyku "Dogville" (2003) oraz "Manderlay" (2005) popularność von Triera stopniowo zaczęła spadać, zwłaszcza gdy ten brnął w mizoginistyczną retorykę i ujawnił swe pronazistowskie sympatie.
Pierwszy film Dogmy 95 – "Festen" (1998) – zrealizował wszak Thomas Vinterberg, który na początku XXI wieku nakręcił mroczny obraz autodestrukcji "Submarino" (2010) oraz diagnozę społecznego samosądu na niewinnym człowieku, "Polowanie" (2012). W owym okresie wyróżniła się też Susanne Bier, autorka uhonorowanego Oscarem filmu "W lepszym świecie" (2010) o napięciach międzykulturowych, która nakręciła także nawiązujące do estetyki Dogmy dzieła "Otwarte serca" (2002), "Bracia" (2004) oraz "Tuż po weselu" (2006). Inny istotny reżyser duński, Nicolas Winding Refn, stał się rozpoznawalny dzięki należącym do kina gatunkowego dziełom "Bronson" (2008) oraz "Drive" (2011), kręconym z międzynarodową obsadą.

</doc>
<doc id="4808013" url="https://pl.wikipedia.org/wiki?curid=4808013" title="Ricardo Thomas">
Ricardo Thomas

Ricardo Theodore Thomas (ur. 30 maja 1990 w Kingston) – jamajski piłkarz występujący na pozycji obrońcy, zawodnik Waterhouse FC. Reprezentant Jamajki.
Życiorys.
Kariera klubowa.
Swoją karierę piłkarską rozpoczął w jamajskim klubie Greenwich Town FC. Następnie był zawodnikiem klubów: Newlands FC, Molynes United FC i Maverley Hughenden FC. 1 lipca 2017 podpisał kontrakt z Waterhouse FC z National Premier League. 
Kariera reprezentacyjna.
W reprezentacji Jamajki zadebiutował 27 kwietnia 2018 na stadionie Warner Park Sporting Complex (Basseterre, Saint Kitts i Nevis) w wygranym 3:1 meczu towarzyskim z Saint Kitts i Nevis. 

</doc>
<doc id="4808015" url="https://pl.wikipedia.org/wiki?curid=4808015" title="Wyhnanka">
Wyhnanka



</doc>
<doc id="4808018" url="https://pl.wikipedia.org/wiki?curid=4808018" title="Zagorice">
Zagorice



</doc>
<doc id="4808020" url="https://pl.wikipedia.org/wiki?curid=4808020" title="Puchar Włoch w rugby union mężczyzn (2018/2019)">
Puchar Włoch w rugby union mężczyzn (2018/2019)

Puchar Włoch w rugby union mężczyzn (2018/2019) – trzydziesta pierwsza edycja Pucharu Włoch mężczyzn w rugby union. Zarządzane przez Federazione Italiana Rugby zawody odbywały się w dniach 14 października 2018 – 30 marca 2019 roku.
Po ośmiu latach rozgrywania zawodów pod nazwą "Trofeo Eccellenza" powróciły one do pierwotnej – "Coppa Italia". W swoich grupach zwyciężyły zespoły Valsugana Padova i Valorugby Emilia.
Na arenę finałowego pojedynku związek wyznaczył Stadio Sergio Lanfranchi w Parmie, a triumfowali w nim zawodnicy Valorugby Emilia zdobywając pierwszy w historii klubu puchar kraju.
System rozgrywek.
Do zawodów przystąpiło osiem zespołów najwyższej klasy rozgrywkowej, które w tym sezonie nie występowały w europejskich pucharach, podzielonych na dwie grupy. Rozgrywki były prowadzone w pierwszej fazie systemem kołowym w terminach, w których odbywały się mecze pucharowe. Do drugiej fazy rozgrywek awansowali zwycięzcy grup, którzy na neutralnym stadionie rozegrali mecz o puchar kraju. Harmonogram spotkań został opublikowany we wrześniu 2018 roku.

</doc>
<doc id="4808024" url="https://pl.wikipedia.org/wiki?curid=4808024" title="Referendum w Rumunii w 2018 roku">
Referendum w Rumunii w 2018 roku

Referendum ogólnokrajowe odbyło się w Rumunii 6 i 7 października 2018.
Referendum dotyczyło wprowadzenia zmian w definicja słowa "rodzina" w artykule 44. Konstytucji Rumunii, co oznaczałoby konstytucyjny zakaz małżeństw osób tej samej płci. Frekwencja w czasie referendum nie przekroczyła 30%, dlatego nie miało ono konsekwencji w zmianie konstytucji.
Geneza.
Głosowanie zostało zarządzone w wyniku inicjatywy . Organizacja zebrała w 2015 roku ponad 3 miliony podpisów (przy wymaganych 500 tysiącach) od osób, które poparłyby wprowadzenie tej zmiany.
Artykuł 44. Konstytucji Rumunii brzmi:
Zaproponowana zmiana treści tego artykułu definiowałaby związek małżeński jako związek między kobietą i mężczyzną.
Izba Deputowanych przyjęła uchwałę w sprawie organizacji referendum 9 maja 2017 stosunkiem głosów 232 do 22, jednak Rząd Rumunii nie zorganizował w tym roku głosowania. Po wielu zmianach terminów, przewodniczący Izby Reprezentantów Liviu Dragnea ogłosił 1 września 2018, że referendum odbędzie się 6 i 7 października 2018.
Wyniki.
Komentarze.
Wielu komentatorów uznało wyniki referendum za zwycięstwo przeciwników lidera Partii Socjaldemokratycznej – Liviu Dragnei. Przywódcy Związku Zbawienia Rumunii – grupy, która przewodziła staraniom o bojkot referendum – twierdzili, że wynik referendum stanowi dowód na to, że Rumuni opowiadają się za dalszą integracją w ramach Unii Europejskiej, a także, że Rumunia jest tolerancyjnym i nowoczesnym narodem, który odmówił w ciągu ostatnich dwóch dni cofnięcia się w swojej liberalizacji.
Partie nacjonalistyczne oraz zwolennicy zmiany konstytucji ubolewali nad brakiem sukcesu referendum. Wiceprzewodniczący Partii Socjaldemokratycznej Paul Stănescu stwierdził, że Rumunia oblała egzamin z demokracji ignorując referendum i nie biorąc udziału w głosowaniu.

</doc>
<doc id="4808025" url="https://pl.wikipedia.org/wiki?curid=4808025" title="Marcel Weyland">
Marcel Weyland

Marcel Weyland (ur. 1927 w Łodzi) – tłumacz poezji polskiej na język angielski, prawnik i architekt.
Urodził się w zasymilowanej łódzkiej rodzinie Żydów, Michała i Estery, jako najmłodsze z trojga dzieci. Miał dwie siostry, Halinę i Marylę. We wrześniu 1939 Weylandowie opuścili miasto, po czym udali się na Litwę. Marcel uczył się tam przez krótki czas w szkole sowieckiej i tajnej szkole polskiej. Japoński dyplomata Chiune Sugihara wydał rodzinie wizę tranzytową, co umożliwiło im przejazd przez Związek Sowiecki i terytorium Japonii. W Kobe Marcel uczył się języka angielskiego w szkole metodystów. Po kilku miesiącach rząd japoński wydalił rodzinę do Szanghaju, gdzie wkrótce została umieszczona w obozie dla uchodźców w dzielnicy Hongju. W Szanghaju, w wyniku choroby nowotworowej, zmarł jego ojciec. W obozie uczęszczał do szkoły żydowskiej z wykładowym językiem angielskim. W 1946 Weylandowie przeprowadzili się do Australii. W Sydney Marcel studiował prawo i architekturę.
W czasie II wojny światowej zafascynował się poezją polską i angielską, a już jako mieszkaniec Australii w wolnych chwilach tłumaczył utwory polskich poetów. Przełożył na angielski "Pana Tadeusza" Adama Mickiewicza (2004) i utwory m.in.: Juliusza Słowackiego, Cypriana Kamila Norwida, Marii Konopnickiej, Tadeusza Borowskiego, Bolesława Leśmiana, Juliana Tuwima, Edwarda Stachury, Czesława Miłosza i Wisławy Szymborskiej. Sto sześćdziesiąt wierszy wydał w antologii "Słowo. 200 lat poezji polskiej. The Word. 200 Years of Polish Poetry" (2010). W 2007 opublikował również "Echoes – Poems of the Holocaust". Za swoją działalność kulturalną otrzymał w 2005 odznakę honorową „Zasłużony dla Kultury Polskiej”, w 2008 Order Australii, w 2012 Krzyż Oficerski Orderu Zasługi Rzeczypospolitej Polskiej, w 2013 Złoty Medal „Zasłużony Kulturze Gloria Artis”.
W 1952 ożenił się z Phillipą Keane, z którą ma pięcioro dzieci.

</doc>
<doc id="4808026" url="https://pl.wikipedia.org/wiki?curid=4808026" title="Język tocharski A">
Język tocharski A

Język tocharski A – wymarły język należący do grupy tocharskiej języków indoeuropejskich.
Używany we wschodniej części Kotliny Kaszgarskiej. Znany z odnalezionych tekstów buddyjskich, pochodzących z ok. VII wieku n.e. Pod względem fonologicznym należy do języków kentum.
Tocharski A był przez pewien czas uważany za język wyłącznie pisany, liturgiczny. Pod wpływem prac Pinaulta i Malzahn z 2007 roku obecnie uznaje się, że był również żywym językiem mówionym.

</doc>
<doc id="4808028" url="https://pl.wikipedia.org/wiki?curid=4808028" title="Zagrađe">
Zagrađe



</doc>
<doc id="4808031" url="https://pl.wikipedia.org/wiki?curid=4808031" title="Michał Nawrocki">
Michał Nawrocki



</doc>
<doc id="4808033" url="https://pl.wikipedia.org/wiki?curid=4808033" title="Język tocharski B">
Język tocharski B

Język tocharski B – wymarły język należący do grupy tocharskiej języków indoeuropejskich.
Używany w oazie Kucza, w zachodniej części Kotliny Kaszgarskiej. Znany z odnalezionych tekstów buddyjskich, pochodzących z ok. VII wieku n.e. Pod względem fonologicznym należy do języków kentum.

</doc>
<doc id="4808036" url="https://pl.wikipedia.org/wiki?curid=4808036" title="Centrum Transferu Technologii UMK w Toruniu">
Centrum Transferu Technologii UMK w Toruniu

Centrum Transferu Technologii UMK w Toruniu – instytucja UMK, której zadaniem jest wypracowywanie form współpracy między nauką i biznesem.
Lokalizacja.
Centrum znajduje się w zachodniej części miasta, w dzielnicy Bielany, na terenie Miasteczka Akademickiego, przy ul. Gagarina 5, w sąsiedztwie Wydziału Chemii i Interdyscyplinarnego Centrum Nowoczesnych Technologii.
Charakterystyka.
Centrum powstało na początku 2014 roku w ramach projektu finansowanego z Narodowego Centrum Badań i Rozwoju. Głównym zamierzeniem tej instytucji jest wdrażanie nowych technologii i wynalazków studentów i pracowników naukowo-badawczych Uniwersytetu i pomoc ich twórcom w procesie komercjalizacji. CTT przez 5 lat swojej działalności zrealizowało 17 projektów unijnych, a z jego wsparcia skorzystało 50 naukowców i specjalistów. W połowie 2020 roku instytucja znajdzie swoją siedzibę w dawnej Hali Technologicznej Wydziału Chemii.
Dorobek CTT.
Wiosną 2020 roku w CTT działało:

</doc>
<doc id="4808039" url="https://pl.wikipedia.org/wiki?curid=4808039" title="W tyle wizji extra">
W tyle wizji extra



</doc>
<doc id="4808044" url="https://pl.wikipedia.org/wiki?curid=4808044" title="Międzynarodowy Festiwal Folklorystyczny Wychodna">
Międzynarodowy Festiwal Folklorystyczny Wychodna

Międzynarodowy Festiwal Folklorystyczny Wychodna (słow. "Folklórny festival Východná"; MFF Wychodna) – festiwal folklorystyczny odbywający się zwykle na przełomie czerwca i lipca w Wychodnej, na Słowacji. Jest to najstarszy festiwal folklorystyczny w tym kraju i jeden z trzech największych (obok Festiwalu Detva i Festiwalu w Myjavie) na Słowacji. 
Pierwszy festiwal miał miejsce 5 lipca 1953 roku. Został zorganizowany z inicjatywy zespołu ludowego „Kriváň”. W 1954 r., został wybudowany amfiteatr, a rok później lokalne wydarzenie zyskało rangę ogólnokrajową.
Na festiwalu występują setki grup, tancerzy i artystów solowych z całego świata, w tym z Polski; występują także zespoły dziecięce. Na terenie festiwalu prezentowane jest także tradycyjne rzemiosło, organizowana jest "szkoła tańca" i degustacja regionalnych potraw. Festiwal organizowany jest przez Narodowe Centrum Edukacji w Bratysławie we współpracy z gminą Východná pod patronatem Ministra Kultury Słowacji.
66. edycja festiwalu z powodu pandemii została przesunięta z lata 2020 na lipiec 2021 r.. 

</doc>
<doc id="4808045" url="https://pl.wikipedia.org/wiki?curid=4808045" title="Jean Richafort">
Jean Richafort

Jean Richafort; inne wersje pisowni nazwiska: "Richauffort", "Rycefort", "Ricartsvorde" (ur. ok. 1480 przypuszczalnie w hrabstwie Hainaut, zm. po 1547 prawdopodobnie w Brugii) – franko-flamandzki kompozytor.
Życiorys.
Przypuszczalnie uczeń Josquina des Prés. Od co najmniej 1507 do 1509 roku był kapelmistrzem kościoła św. Rumolda w Mechelen, gdzie śpiewakami byli jego bracia, Guillaume i François. Od około 1512 roku związany z dworem Anny Bretońskiej. W 1516 roku jako członek kapeli Franciszka I odbył podróż do Włoch, podczas pobytu w Bolonii uzyskując przywilej od papieża Leona X. W latach 1542–1547 był kapelmistrzem kościoła Saint-Gilles w Brugii.
Twórczość.
W swoim czasie twórczość Richaforta była wysoko ceniona, o czym świadczą liczne rękopisy i druki jego kompozycji oraz liczne zapożyczenia w twórczości innych kompozytorów, którzy na jego motetach opierali swoje missae parodiae. Skomponował dwie msze w typie missa parodia ("Missa „O Genitrix”" na 4 głosy i "Missa „Veni Sponsa Christi”" na 4 głosy, jako cantus firmus wykorzystując motet własny i Loyseta Compère), "Requiem" na 6 głosów powstałe przypuszczalnie z okazji śmierci Josquina des Prés, 2 magnikifaty 4-głosowe (sexti toni i octavi toni), ponadto zbiory motetów i świeckie chansons.

</doc>
<doc id="4808047" url="https://pl.wikipedia.org/wiki?curid=4808047" title="Wieża śrutowa">
Wieża śrutowa

Wieża śrutowa – wieża, najczęściej murowana, wybudowana w celu produkcji śrutu ołowianego metodą opatentowaną w 1782 przez Williama Wattsa, hydraulika z Bristolu. Na szczycie wieży umieszczone były piece do topienia ołowiu i sita, a na dole zbiornik z wodą lub innym chłodziwem, do którego wpadał śrut.
Metoda produkcji.
Jedną z metod produkcji śrutu było lanie roztopionego ołowiu na sito umieszczone nad beczką z wodą. Otrzymywany śrut o dość nieregularnych kształtach był następnie segregowany na sitach o coraz mniejszych oczkach. Opatentowana w 1782 przez Williama Wattsa metoda produkcji śrutu była udoskonaleniem tego procesu. Głównym pomysłem Wattsa było znaczne zwiększenie wysokości, na której znajdowały się sita, a tym samym wydłużenie drogi spadania ołowianych kropel. Do ołowiu dokładano dodatki mające wpływ na napięcie powierzchniowe roztopionego ołowiu, co w efekcie sprawiało, że krople spadając nabierały kulistego kształtu. W czasie dłuższego spadania krople zastygały, a znajdująca się na dole w zbiorniku woda miała za cel przede wszystkim amortyzować upadek śrucin co zapobiegało ich deformacji.
Pod koniec lat 70. XVIII w. Watts nadbudował swój dom i jednocześnie pogłębił piwnice tworząc pierwszą wieżę do produkcji śrutu o wysokości 27 m (przy Redcliffe Hill w Bristolu). Wieża używana była do produkcji śrutu aż do 1968 roku, kiedy to ówczesny jej właściciel Sheldon, Bush and Patent Shot Company zdecydował o przeniesieniu produkcji do nowej wieży (Cheese Lane Shot Tower). W tym samym roku wieża śrutowa przy Redcliffe Hill została wyburzona.
Do produkcji śrutu budowane były wysokie wieże z umieszczonymi na szczycie piecami do topienia ołowiu i sitami oraz zbiornikami z wodą (w późniejszym okresie również z innymi rodzajami chłodziwa, np. olejem). W połowie XIX wieku opracowano metodę produkcji śrutu nie wymagającą dużych wysokości (metoda Bliemeistera). Metoda opracowana przez Wattsa była powszechnie stosowana jeszcze w połowie XX wieku. Około 1980 roku rozpoczął się proces wycofywania z użycia, ze względów ekologicznych, śrutu ołowianego, na rzecz śrutu stalowego, który powstaje w innym procesie produkcyjnym. Sporadycznie stosuje się tą metodę również współcześnie np. do produkcji proszków ołowianych.
Wieże śrutowe.
Metoda produkcji śrutu w wieżach śrutowych szybko się rozpowszechniła, już w końcu XVIII wieku zaczęły powstawać wieże śrutowe w Londynie, następnie kolejne w całej Europie. W Stanach Zjednoczonych budowę wież rozpoczęto po 1808 roku, kiedy to prezydent Thomas Jefferson wprowadził embargo na handel zagraniczny.
Wieże budowane były w różnych kształtach – murowane, na planie kwadratu, koła lub wieloboku. Z czasem pojawiły się wieże o konstrukcji stalowej (np. Colwell Tower w Nowym Jorku). Za najwyższą wybudowaną wieżę śrutową uważa się wieżę w Baltimore (ok. 70 m).
Budowa wieży śrutowej była droga, podejmowano zatem próby wprowadzania produkcji śrutu do istniejących wież (np. adaptacja wieży wodnej w Katowicach-Szopienicach czy wieży Saint Jacques w Paryżu). Do produkcji śrutu metodą Wattsa wykorzystywano również nieczynne szyby kopalniane czy nawet studnie.

</doc>
<doc id="4808049" url="https://pl.wikipedia.org/wiki?curid=4808049" title="Keel ja Kirjandus">
Keel ja Kirjandus

Keel ja Kirjandus – czasopismo literackie wydawane od 1958 roku w Estonii.
Opis.
Czasopismo „Keel ja Kirjandus” (Język i Literatura), założone zostało w 1958 r. Na jego łamach publikowane są artykuły o językoznawstwie, literaturoznawstwie, folklorze, historii i kulturze, eseje, recenzje książek i wydarzeń kulturalnych. Każdego roku publikowanych jest dwanaście numerów. Pismo jest źródłem informacji zarówno dla filologów jak i dla studentów filologii estońskiej. Czasopismo wydawane jest we współpracy z Eesti Teaduste Akadeemia i Związkiem Pisarzy Estońskich. Znajduje się w indeksie ERIH – European Reference Index of the Humaniti. 
Historia.
Na początku XX w. estońskie życie kulturalne ugruntowało się na tyle, że wystąpiła potrzeba powstania magazynu kulturalnego. W 1906 r. Jaan Jõgever założył pismo „Eesti Kirjandus” (Literatura estońska), które zostało wydane przez Związek Pisarzy Estońskich w następnym roku. Od 1922 r. zaczęto wydawać magazyn „Eesti Keel”. Publikowanyy był do 1940 r., do zajęcia Estonii przez Związek Radziecki. W 1941 r. ukazało się sześć numerów magazynu „Eesti Keel ja Kirjandus” a od 1958 r. ukazuje się regularnie z pominięciem nazwy Eesti jako „Keel ja Kirjandus”.
Redakcja.
Obecny skład redakcji:

</doc>
<doc id="4808051" url="https://pl.wikipedia.org/wiki?curid=4808051" title="Festiwal Folklorystyczny Wychodna">
Festiwal Folklorystyczny Wychodna



</doc>
<doc id="4808053" url="https://pl.wikipedia.org/wiki?curid=4808053" title="Zaselje">
Zaselje



</doc>
<doc id="4808054" url="https://pl.wikipedia.org/wiki?curid=4808054" title="Karl Proksch">
Karl Proksch

Karl Proksch (ur. ok. 1804, zm. 16 kwietnia 1856 w Sanoku) – c. k. urzędnik.
Życiorys.
Urodził się około 1804. Został urzędnikiem terytorialnym w Cesarstwie Austrii. Jako praktykant konceptowy C. K. Guberni Krajowej od około 1829 do około 1832 był przydzielony do urzędu c. k. cyrkułu złoczowskiego z siedzibą w Złoczowie, od około 1832 w tym samym charakterze pracował w C. K. Guberni Krajowej, a od około 1834 był tam koncypistą gubernialnym. Od około 1836 był komisarzem obwodowym trzeciej kategorii w urzędzie cyrkułu sanockiego z siedzibą w Sanoku. Następnie został przeniesiony do urzędu c. k. cyrkułu bocheńskiego z siedzibą w Bochni, gdzie od około 1845 był komisarzem trzeciej kategorii, od około 1847 komisarzem drugiej kategorii, a od około 1848 komisarzem pierwszej kategorii, w tym od około 1851 do 1854 jednocześnie kierownikiem urzędu (po opróżnieniu posady naczelnika obwodowego). 13 października 1851 witał i przyjmował w Bochni podróżującego po Galicji cesarza Austrii Franciszka Józefa I. Ze stanowiska komisarza 7 marca 1854 został mianowany na urząd zwierzchnika (niem. "Kreisvorsteher") cyrkułu sanockiego. Posadę piastował przez następne dwa lata. Zamieszkiwał w domu pod numerem 62.
Zmarł 16 kwietnia 1856 w Sanoku w wieku 52 lat na skutek nowotworu. Został pochowany na miejscowym cmentarzu 18 kwietnia 1856 w pogrzebie odprawionym przez o. Wawrzyńca Ferentsaka.

</doc>
<doc id="4808057" url="https://pl.wikipedia.org/wiki?curid=4808057" title="Zubovići">
Zubovići



</doc>
<doc id="4808059" url="https://pl.wikipedia.org/wiki?curid=4808059" title="Zukići">
Zukići



</doc>
<doc id="4808061" url="https://pl.wikipedia.org/wiki?curid=4808061" title="Jackie Cruz">
Jackie Cruz

Jackie Cruz (właśc. Jacqueline Chavez, ur. 8 sierpnia 1986 w Nowym Jorku) – amerykańska aktorka i piosenkarka, która wystąpiła m.in. w serialu "Orange Is the New Black".

</doc>
<doc id="4808062" url="https://pl.wikipedia.org/wiki?curid=4808062" title="Mistrzostwa Europy Juniorów w Biathlonie 2020">
Mistrzostwa Europy Juniorów w Biathlonie 2020

Mistrzostwa Europy Juniorów w biathlonie w 2020 odbyły się w dniach 11–12 marca w austriackim Hochfilzen. Po konkurencjach sprintu zawody zostały przerwane z powodu rozprzestrzeniającej się pandemii koronawirusa.

</doc>
<doc id="4808065" url="https://pl.wikipedia.org/wiki?curid=4808065" title="Jacek Siwicki">
Jacek Siwicki

Jacek Siwicki (ur. 29 listopada 1960) – polski menedżer i urzędnik państwowy, w 1991 podsekretarz stanu w Ministerstwie Przekształceń Własnościowych.
Życiorys.
Pochodzi z Radomia. Ukończył studia z ekonomiki transportu morskiego na Uniwersytecie Gdańskim (1993), w ich trakcie działał w Niezależnym Zrzeszeniu Studentów. Pracował w miejscowym porcie i wojsku, następnie kierował działem handlowym w firmie polonijnej Danpol z branży komputerowej. Od 1989 szef zespołu w spółdzielni „Doradca” prowadzonej przez Jana Krzysztofa Bieleckiego.
Od stycznia do kwietnia 1991 pełnił funkcję dyrektora generalnego w Urzędzie Rady Ministrów, potem od 1 maja do 27 grudnia 1991 pozostawał sekretarzem stanu w Ministerstwie Przekształceń Własnościowych, odpowiedzialnym m.in. za oferty publiczne i transakcje zagraniczne. Odszedł z resortu po dojściu do władzy Jana Olszewskiego. Następnie do 1992 działał jako doradca International Finance Corporation w sprawie prywatyzacji w krajach postsowieckich. W 1992 związał się z funduszem Enterprise Investors, powstałym z przekształcenia Polsko-Amerykańskiego Funduszu Przedsiębiorczości, w 2000 objął w nim funkcję prezesa zarządzającego. W ramach kierowania instytucją zajmował się działaniem funduszy inwestycyjnych oraz restrukturyzacją i odsprzedażą polskich spółek takich, jak Zelmer, W. Kruk, LPP, Stomil Sanok.
W 2014 odznaczony Krzyżem Komandorskim Orderu Odrodzenia Polski „za wybitne zasługi we wspieraniu transformacji ustrojowej Polski, za osiągnięcia w działalności na rzecz rozwoju polskiej gospodarki i przedsiębiorczości”.

</doc>
<doc id="4808067" url="https://pl.wikipedia.org/wiki?curid=4808067" title="Martha Brae">
Martha Brae

Martha Brae, wieś położona w regionie Trelawny hrabstwa Cornwall, w północno-zachodniej części wyspy Jamajka nad rzeką o tej samej nazwie. 
Historia.
Założona w latach 60. XVIII wieku jako pierwsza osada plantatorów brytyjskich w tym regionie. Po roku 1838 zasiedlona przez Maronów. W 1771 roku osada została pierwszą stolicą regionu Trelawny.

</doc>
<doc id="4808075" url="https://pl.wikipedia.org/wiki?curid=4808075" title="Estádio Municipal José Martins Vieira">
Estádio Municipal José Martins Vieira

Estádio Municipal José Martins Vieira – stadion piłkarski w Almadzie, w Portugalii. Został otwarty 10 września 2005 roku. Może pomieścić 3000 widzów. Swoje spotkania rozgrywają na nim piłkarze klubu CD Cova da Piedade. W 2016 roku zespół ten po raz pierwszy awansował do rozgrywek Segunda Liga.
3 czerwca 2018 roku na obiekcie rozegrano mecz towarzyski pomiędzy reprezentacjami Republiki Zielonego Przylądka i Andory (0:0).

</doc>
<doc id="4808079" url="https://pl.wikipedia.org/wiki?curid=4808079" title="Władysław Plewik">
Władysław Plewik

Władysław Plewik (ur. 7 kwietnia 1905 w Bełżycach, zm. w kwietniu 1940 w Charkowie) – polski duchowny rzymskokatolicki, kapłan diecezji łódzkiej, kapelan rezerwy Wojska Polskiego. Więzień oficerskiego obozu jenieckiego w Starobielsku. Zamordowany w kwietniu 1940 roku w siedzibie NKWD w Charkowie. Pośmiertnie awansowany do stopnia majora. 
Życiorys.
Urodził się 7 kwietnia 1905 roku w Bełżycach. Syn Pawła i Franciszki z domu Wójtowicz. Miał trzech braci: Stanisława, Aleksandra i Józefa. Ukończył szkołę powszechną w Bełżycach. Był bardzo zdolnym młodzieńcem, wychowanym w duchu patriotycznym wśród religijnej rodziny. W 1922 roku został przyjęty do III klasy Gimnazjum Księży Salezjanów w Lądzie. W 1925 r. (po ukończeniu 5 klasy) jako absolwent Małego Seminarium w Lądzie wstąpił do Gimnazjum Archidiecezjalnego w Wilnie, gdzie w maju 1929 r. zdał egzamin maturalny i uzyskał świadectwo dojrzałości. Następnie wstąpił do Seminarium Duchownego w Łodzi. Uroczystość obłóczyn odbyła się 12 listopada 1929 roku. Na pamiątkowym obrazku znalazła się Modlitwa o dobrą śmierć:"" 
Święcenia kapłańskie otrzymał 2 września 1934 r. z rąk ordynariusza diecezji łódzkiej biskupa Włodzimierza Jasińskiego. Mimo iż na pamiątkowych obrazkach mszy św. prymicyjnej widnieje data 15 sierpnia 1934 roku, to śmierć biskupa Wincentego Tymienieckiego, pierwszego ordynariusza diecezji łódzkiej spowodowała przesunięcie terminu święceń kapłańskich, a co za tym idzie mszy świętej prymicyjnej odprawionej w kościele parafialnym w Bełżycach. Odbyła się ona w listopadzie 1934 roku.
We wrześniu 1934 roku został wikariuszem parafii pod wezwaniem św. Wojciecha w Krzepczowie, powiat Piotrków Trybunalski w diecezji łódzkiej. W 1936 roku 1 września został przeniesiony do parafii pw. św. Antoniego w Tomaszowie Mazowieckim; gdzie oprócz posługi kapłańskiej był prefektem szkół powszechnych. Głównie katechizował w 7-klasowej Szkole Publicznej w Tomaszowie Mazowieckim przy ul. Prezydenta Mościckiego 42/44. Był również opiekunem harcerzy.
Zarządzeniem Prezydenta RP Ignacego Mościckiego z dnia 28 kwietnia 1939 roku został mianowany kapelanem rezerwy, ze starszeństwem z dniem 1 stycznia 1939 roku. W sierpniu 1939 roku zmobilizowany do Wojska Polskiego. Po 17 września 1939 dostał się do niewoli sowieckiej i został osadzony w punkcie zdawczo - odbiorczym NKWD w Szepietówce.
Więzień oficerskiego obozu jenieckiego w Szepietówce, a następnie w Starobielsku. Zamordowany w Charkowie w 1940 roku (patrz: Ofiary zbrodni katyńskiej – zamordowani w Charkowie).
W dniu 17 grudnia 2009 roku ksiądz Władysław Plewik został zgłoszony przez Stowarzyszenie Rodzina Katyńska w Warszawie razem z 23 kapelanami Wojska Polskiego, jako kandydat do procesu beatyfikacyjnego Męczenników Wschodu (1917–1989).
Jego nazwisko jest zamieszczone na tablicy pamiątkowej odsłoniętej w dniu 12 maja 2019 roku w Kalwarii Pacławskiej. Ponadto dąb jego pamięci znajduje się w Bełżycach, Ostródzie oraz w Alei Dębów Pamięci Kapelanów Katyńskich w Kalwarii Pacławskiej.

</doc>
<doc id="4808081" url="https://pl.wikipedia.org/wiki?curid=4808081" title="Tadeusz Jarosz">
Tadeusz Jarosz



</doc>
<doc id="4808083" url="https://pl.wikipedia.org/wiki?curid=4808083" title="Herbrand Type Landsberg a. W.">
Herbrand Type Landsberg a. W.

Type Landsberg a. W. – to typ tramwaju, opracowany przez firmę P. Herbrand &amp; Cie, w 1899 roku, dla Gorzowa Wielkopolskiego.
Konstrukcja.
Tramwaj został opracowany, na zamówienie Landsberga a. W. (dzisiaj Gorzów Wielkopolski), w którym w 1899 roku powstała komunikacja tramwajowa, która miała być obsługiwana, właśnie tymi wagonami. Typ Landsberg, miał 5,80 m długości i 2,20 m szerokości. Pozwalało to na pomieszczenie 25 pasażerów, w tym 12 na miejscach stojących. Typ Landsberg, wyglądał podobnie do ówczesnych niemieckich tramwajów. Miał wysunięte i otwarte pomosty z przodu i z tyłu wagonu, zwane peronami. Pudło było wykonane z drewna. Miało też blaszane poszycie. Połączone było sprężynowym zawieszeniem, z dwuosiowym podwoziem. Tramwaj ten, w odróżnieniu od innych produkowanych w tym czasie, posiadał dwa duże okna i jedno małe, środkowe, które możne było opuszczać. Posiadał pantograf typu lira. Pozwalał on na swobodne pokonywanie zakrętów, bez ryzyka utraty kontaktu z trakcją. Pojazd był symetryczny z obu stron, dzięki czemu nie potrzebne było nawracanie go na przystankach końcowych i po przesiadce motorniczego i przełożeniu pantografu, można było kontynuować jazdę w drugą stronę.
Eksploatacja.
Tramwaje Typu Landsberg, używane były tylko w Landsbergu nad Wartą, później w Gorzowie Wielkopolskim, od 1899 roku do lat pięćdziesiątych. Stanowiły trzon landsberskiej komunikacji miejskiej. Landsberg an der Warthe, kupił 12 takich wagonów silnikowych. Obsługiwały one wszystkie linie tramwajowe w tym mieście. Miały one barwę zieloną, z elementami kremowymi. Na każdej burcie pojazdu, widniał jego numer boczny, nazwa producenta oraz nazwa spółki, czyli "Helios Electr. A.G. Köln" i "Landsberger Strassenbahn" W latach trzydziestych, wagony te przebudowano w zajezdni tramwajowej w Landsbergu. Największe zmiany dotyczyły pomostów. Celem zwiększenia komfortu pracy motorniczych, zabudowano miejsce ich pracy. Oprócz tego, usunięto charakterystyczny dzwonek motorniczego. Wraz z przebudową nadwozi, umieszczono go pod podłogą, a uruchamiany był pedałem przez kierującego pojazdem. Pudło wozu posiadało teraz resory piórowe. Pomalowano też wozy na kolor piaskowy, standardowy w niemal całej III Rzeszy Niemieckiej.
Replika.
W 2004 roku Urząd Miasta Gorzowa Wielkopolskiego zlecił Wawrzyńcowi Zielińskiemu, wykonanie repliki tramwaju Typ Landsberg. Po długich poszukiwaniach odpowiedniego podwozia, zakupiono dwie osie z nieznanych typów tramwajów, w MZK Grudziądz. Jedną z kołami szprychowymi, a drugą z pełnymi. Nad nimi umiejscowiono dwa stare silniki na prąd stały, oryginalne izolatory i tablicę z korbą. Replikę wykonano, korzystając z dokumentacji Archiwum Państwowego w Gorzowie Wielkopolskim, Niemieckiego Muzeum Techniki w Berlinie, informacji z zakładów tramwajowych w Bremie i Kassel oraz książki Józefa T. Finstera i Roberta Piotrowskiego "100 lat na szynach". Początkowo miał stanąć na Starym Rynku, ale został ustawiony na Wełnianym Rynku, w miejsce rzeźby tzw. "Śfinstera".

</doc>
<doc id="4808085" url="https://pl.wikipedia.org/wiki?curid=4808085" title="Lekkoatletyka na Igrzyskach Panamerykańskich 1979">
Lekkoatletyka na Igrzyskach Panamerykańskich 1979

Lekkoatletyka na Igrzyskach Panamerykańskich 1979 – zawody lekkoatletyczne podczas igrzysk obu Ameryk odbywały się między 7 a 14 lipca na Estadio Sixto Escobar w San Juan.

</doc>
<doc id="4808087" url="https://pl.wikipedia.org/wiki?curid=4808087" title="Korzeniowiec drobnopory">
Korzeniowiec drobnopory

Korzeniowiec drobnopory ("Heterobasidion parviporum" Niemelä &amp; Korhonen) – gatunek grzybów z rodziny jodłownicowatych ("Bondarzewiaceae").
Systematyka i nazewnictwo.
Pozycja w klasyfikacji według Index Fungorum: "Heterobasidion, Bondarzewiaceae, Russulales, Incertae sedis, Agaricomycetes, Agaricomycotina, Basidiomycota, Fungi".
"Heterobasidion parviporum" został oddzielony od kompleksu gatunkowego półkuli północnej "Heterobasidion annosum" sensu lato przez Tuomi Niemelä i Kari Korhonena w 1998 r. i odpowiada europejskiej grupie interstabilności „S”.
Nazwę polską podał Władysław Wojewoda w 1999 r
Morfologia.
Jest wieloletnią hubą z delikatnie filcowym brzegiem kapelusza, a u młodych owocników również powierzchnią (widoczne dopiero przy użyciu lupy). Posiada (3–) 4–6 (–7) porów na mm². Kapelusz jest pomarańczowobrązowy, a pory kremowe.
Zarodniki drobnoziarniste mają wymiary 4,3–5,4 × 3,7–4,3 μm.
Występowanie i siedlisko.
W Europie prawdopodobnie istnieje wszędzie w obrębie naturalnego zasięgu występowania świerka pospolitego ("Picea abies"). Rzadko występuje w najbardziej wysuniętych na północ lasach świerkowych. Obszar występowania tego gatunku na wschodzie rozciąga się po wschodnie Himalaje i przez południową Syberię do Japonii na Dalekim Wschodzie. Jest jednym z trzech występujących w Polsce gatunków należących do rodzaju "Heterobasidion". Podawany z Puszczy Knyszyńskiej i Pienińskiego Parku Narodowego. Rośnie głównie na świerku, ale także na sośnie i na modrzewiu. Badania wykazały, że może być atakowany przez nowego wirusa RNA Heterobasidion 2 (HetRV2).
Znaczenie.
Groźny pasożyt i saprotrof atakujący korzenie i ostatecznie doprowadzający do obumarcia drzewa. Powoduje białą zgniliznę drewna.
Gatunki podobne.
W Polsce występują jeszcze dwa inne gatunki korzeniowca: korzeniowiec sosnowy ("Heterobasidion annosum"), wyrastający zazwyczaj na drewnie sosnowym ("Pinus") i wyróżniający się znacznie większymi porami (ma mniej porów na mm²), wytwarzający nieraz owocniki kapeluszowate, oraz korzeniowiec jodłowy ("Heterobasidion abietinum"), wyrastający zazwyczaj na drewnie jodły ("Abies)", bardzo rzadko na innym iglastym (np. świerku ("Picea")).

</doc>
<doc id="4808089" url="https://pl.wikipedia.org/wiki?curid=4808089" title="Heterobasidion parviporum">
Heterobasidion parviporum



</doc>
<doc id="4808090" url="https://pl.wikipedia.org/wiki?curid=4808090" title="James Phillippo">
James Phillippo

James Phillippo (ur. 1798 w Norfolk, zm. 11 maja 1879 w Spanish Town) – angielski misjonarz baptystyczny na Jamajce, który prowadził kampanię na rzecz zniesienia niewolnictwa. Pracował na Jamajce od 1823 roku, aż do swojej śmierci, z pewnymi okresami przerwy lobbując w Anglii o fundusze na wsparcie jego pracy na wyspie. 
Życiorys.
Został wysłany do Jamajki przez Baptystyczne Towarzystwo Misyjne w latach 20. XIX wieku. Jego praca misyjna była głównie skierowana do niewolników, których było wtedy na Jamajce około 300 tysięcy. W roku 1827 założył kościół w ówczesnej stolicy – Spanish Town. Kościół ten przetrwał do XXI wieku i jest znany jako Kościół Baptystów Phillippo. 
W 1831 roku opuścił na pewien czas Jamajkę, a rok później dowiedział się o powstaniu niewolników, w którym kilku misjonarzy zostało aresztowanych i straconych, oraz w którym kilka budynków misyjnych zostało zburzonych. Phillippo powrócił na Jamajkę w roku 1834, łącząc się z misjonarzami Williamem Knibbem i Thomasem Burchellem. Razem pracowali nad stworzeniem dla niewolników, pod koniec okresu stażu wolności Murzyna. 
Unikalną i bardzo udaną innowacją Burchella i Phillippo był system wolnych wiosek, gdzie gromadzili uwolnionych niewolników. Niewolnictwo zostało oficjalnie zakończone 1 sierpnia 1834 r., wraz z ustawą o zniesieniu niewolnictwa. W późniejszym okresie życia pracował jako wędrowny kaznodzieja.

</doc>
<doc id="4808093" url="https://pl.wikipedia.org/wiki?curid=4808093" title="Julius Bittner">
Julius Bittner

Julius Bittner (ur. 9 kwietnia 1874 w Wiedniu, zm. 9 stycznia 1939 tamże) – austriacki kompozytor.
Życiorys.
Z wykształcenia był prawnikiem, przed 1920 rokiem był sędzią w Wiedniu. Odbył studia muzyczne u Bruno Waltera i Josefa Labora. Pisał głównie opery i operetki, większość do własnych librett. Wykorzystywał w nich środki typowe dla singspielu. Pisał też pieśni z myślą o swojej żonie, śpiewaczce Emilie Bittner. W ostatnich latach życia zmagał się z ciężką chorobą, która doprowadziła do amputacji obydwu nóg.
Twórczość.
Skomponował m.in. opery "Die rote Gret" (wyst. Frankfurt 1907), "Der Musikant" (wyst. Wiedeń 1910), "Der Bergsee" (wyst. Wiedeń 1911), "Der Abendteurer" (wyst. Kolonia 1913), "Der höllisch Gold" (wyst. Drezno 1916), "Das Rosengärtlein" (wyst. Mannheim 1923), "Mondnacht" (wyst. Berlin 1928) i "Das Veilchen" (wyst. Wiedeń 1934), ponadto 2 symfonie, 2 poematy symfoniczne, "Große Messe D-dur mit Te Deum" na solistów, chór, orkiestrę i organy (1925), 2 kwartety smyczkowe.

</doc>
<doc id="4808094" url="https://pl.wikipedia.org/wiki?curid=4808094" title="Oponowce">
Oponowce

Oponowce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Zabłoć.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć.

</doc>
<doc id="4808099" url="https://pl.wikipedia.org/wiki?curid=4808099" title="Mari Vallisoo">
Mari Vallisoo

 
Mari Vallisoo (ur. 12 listopada 1950 w Sassukvere, zm. 4 sierpnia 2013 w Tartu) – estońska poetka. 
Życiorys.
Mari Vallisoo urodziła się 11 maja 1971 r. w miejscowości Sassukvere, w prowincji Jõgeva, w gminie Pala. Uczęszczał do szkoły podstawowej w Ranna i do szkoły średniej nr 8 w Tartu. Pierwsze wiersze Vallisoo pojawiły się w szkolnym almanachu podczas jej lat szkolnych w Tartu. W latach 1970–1973 uczyła się Tallinna Majanduskool, gdzie uzyskała tytuł inżyniera. Vallisoo pracowała w instytucie mechanizacji w dziale obliczeń oraz na Uniwersytecie w Tartu. Od 1983 roku była członkiem Związku Pisarzy Estońskich. Zginęła w wypadku samochodowym 4 sierpnia 2013 r.
Twórczość.
Rozkwit poezji Mari Vallisoo nastąpił w drugiej połowie lat 60. XX w., Debiutancki tom "Kallid koerad"(1979) spotkał się z dobrym przyjęciem przez krytyków. Pierwsze cztery zbiory wierszy Vallisoo ukształtowały jej styl i zapewniły młodej autorce miejsce wśród elity estońskiej poezji. W swoich dziełach łączyła klasyczną tradycję wywodzącą się z symbolizmu z folklorem i mitologią. W jej wczesnej poezji często występuje w centralnej przestrzeni dom rodziny, życie codzienne, które spotyka się z siłami nadprzyrodzonymi. Z jednej strony jej poezja odzwierciedlała zwykłe otoczenie, z drugiej była mocno nasycona mitycznym poczuciem świata. 
Bibliografia.
 

</doc>
<doc id="4808103" url="https://pl.wikipedia.org/wiki?curid=4808103" title="Sportpark Kelsterbach">
Sportpark Kelsterbach

Sportpark Kelsterbach – wielofunkcyjny stadion w Kelsterbach, w Niemczech. Został otwarty 1 maja 1956 roku. Może pomieścić 5000 widzów. Swoje spotkania rozgrywają na nim piłkarze klubu Viktoria Kelsterbach. Obok głównego stadionu z 6-torową bieżnią lekkoatletyczną znajdują się również dwa boiska treningowe (jedno ze sztuczną nawierzchnią). 30 maja 2012 roku na obiekcie rozegrano mecz towarzyski piłkarskich reprezentacji Andory i Azerbejdżanu (0:0).

</doc>
<doc id="4808104" url="https://pl.wikipedia.org/wiki?curid=4808104" title="Iginio Straffi">
Iginio Straffi

Iginio Straffi (ur. 30 maja 1965 w Gualdo) – założyciel i prezes Rainbow Group, z siedzibą w regionie Le Marche we Włoszech. Rainbow to największe i wiodące studio animacji w Europie, znane ze słynnego na całym świecie programu telewizyjnego „Klub Winx”.
Życiorys.
Pasja i talent artystyczny Straffi w pisaniu i rysowaniu komiksów był widoczny już w młodym wieku, gdy był jeszcze na uniwersytecie, kiedy był pod okiem wiodącego wtedy we Włoszech i najbardziej prestiżowego wydawnictwo komiksów „Sergio Bonelli Editore” w Mediolanie. Został zatrudniony, jako główny dyrektor kreatywny w znanej sadze komiksów Nick Raider, co uczyniło go najmłodszym artystą, który ponosił taką odpowiedzialność za samego dyrektora generalnego studia, Sergio Bonelli'ego.
Bardzo szybko, utalentowane prace Straffi'ego trafiły do wielu programów telewizyjnych i filmowych dla różnych studiów animacji w całej Europie.
W 1995 roku Straffi postanowił wrócić do Włoch, gdzie w rodzinnym regionie Le Marche założył małe studio animacji Rainbow. W ciągu nieco ponad 10 lat, pod kierownictwem wizjonera Straffi'ego, Rainbow szybko przekształciło się w międzynarodową grupę rozrywkową składającą się z ponad 10 firm, od studia telewizyjnego i filmowego, przez szkołę animacji 3D Rainbow CGI University, przez wydawnictwo Tridimensional, aż po studio gier i park rozrywki Rainbow Magic Land.
Filmografia.
Pełnometrażowe
Seriale
Teatr

</doc>
<doc id="4808107" url="https://pl.wikipedia.org/wiki?curid=4808107" title="Qucs">
Qucs

Quite Universal Circuit Simulator (Qucs) to darmowe oprogramowanie do symulacji układów elektronicznych wydane na licencji GPL. Daje on możliwość skonfigurowania obwodu z graficznym interfejsem użytkownika i symulacji zachowania obwodu przy mocnym sygnale, słabym sygnale i zakłóceniach. Symulacje cyfrowe są obsługiwane poprzez VHDL i / lub Verilog.
Qucs obsługuje rosnącą listę komponentów analogowych i cyfrowych, a także symulatoru SPICE. Jest znacznie prostszy w użyciu i obsłudze niż inne symulatory, takie jak gEDA lub PSPICE.
Typy analizy.
Typy analizy obejmują parametr S (w tym szum), prąd przemienny (w tym hałas), prąd stały, analizę stanu nieustalonego, równowagę harmoniczną (jeszcze nie ukończoną), symulację cyfrową (VHDL i Verilog-HDL) oraz zastosowanie parametrów.
Cechy w skrócie.
QUCS ma interfejs graficzny do tworzenia schematów. Dane symulacji mogą być reprezentowane na różnych typach diagramów, w tym na wykresie Smitha, kartezjańskim, tabelarycznym, biegunowym, Smith-Polarnym, 3D-kartezjańskim, krzywej Locusa, wykresie czasowym i tabeli logicznej.
Dokumentacja zawiera wiele przydatnych samouczków (WorkBook), raportów (ReportBook) oraz opis techniczny symulatora.
Inne funkcje obejmują kalkulator linii przesyłowej, syntezę filtrów, narzędzie Smitha Chart do dopasowywania mocy i szumu, syntezę projektu tłumika, menedżera modelu urządzenia i biblioteki obwodów, optymalizator projektów analogowych, interfejs Verilog-A, wsparcie dla wielu języków (GUI i wewnętrzny system pomocy), hierarchia obwodów (w tym parametrów), Przetwarzanie danych możliwe jest przy użyciu równań i symbolicznie zdefiniowanych urządzeń nieliniowych i liniowych.
Zestaw narzędzi.
Qucs składa się z kilku niezależnych programów oddziałujących ze sobą za pośrednictwem GUI.
GUI służy do tworzenia schematów, konfiguracji symulacji, wyświetlania wyników symulacji, pisania kodu VHDL itp.
Symulator analogowy, qucsator, to program wiersza poleceń uruchamiany przez GUI w celu symulacji schematu, który wcześniej skonfigurowałeś. Odczytuje plik listy rozszerzonej z poleceniami, wykonuje symulacje, a na koniec tworzy plik zestawu danych.
GUI zawiera edytor tekstowy, który może wyświetlać listy sieci i informacje rejestracyjne symulacji. Przydatne jest edytowanie plików związanych z niektórymi komponentami (np. Listy SPICE lub pliki Touchstone).
Aplikacja do syntezy filtrów może pomóc w projektowaniu różnych typów filtrów.
Kalkulator linii przesyłowej może służyć do projektowania i analizy różnych rodzajów linii przesyłowych (np. Mikropasków, kabli koncentrycznych).
Menedżer bibliotek komponentów zapewnia dostęp do modeli urządzeń rzeczywistych (np. Tranzystorów, diod, mostków, wzmacniaczy). Zazwyczaj są one implementowane jako makra. Biblioteka może zostać rozszerzona przez użytkownika.
Aplikacja do syntezy tłumików może służyć do projektowania różnych typów pasywnych tłumików.
Narzędzie do konwersji jest używane przez GUI do importowania i eksportowania zestawów danych, list sieciowych i schematów z i do innego oprogramowania CAD / EDA. Obsługiwane formaty plików oraz informacje o użyciu można znaleźć na stronie qucsconv.
Ponadto GUI może sterować innymi narzędziami EDA. Symulacje analogowe i mieszane mogą być wykonywane przez symulatory, które odczytują format listy sieci qucsator. Do czysto cyfrowych symulacji (przez VHDL) można użyć programu FreeHDL lub Icarus-Verilog. W celu optymalizacji obwodu (minimalizacja funkcji kosztu) można wywołać ASCO.
Modele tranzystorowe.
QUCS obsługuje modele tranzystorowe, niektóre muszą być dodawane ręcznie. Niektóre zostały przetestowane, są to

</doc>
<doc id="4808109" url="https://pl.wikipedia.org/wiki?curid=4808109" title="Estádio Municipal de Albufeira">
Estádio Municipal de Albufeira

Estádio Municipal de Albufeira – wielofunkcyjny stadion w Albufeirze, w Portugalii. Został otwarty w 1925 roku. Może pomieścić 5000 widzów. Swoje spotkania rozgrywają na nim piłkarze klubu Imortal DC.
11 lutego 2009 roku na obiekcie rozegrano mecz towarzyski pomiędzy reprezentacjami piłkarskimi Andory i Litwy (1:3).

</doc>
<doc id="4808114" url="https://pl.wikipedia.org/wiki?curid=4808114" title="Gary Miller">
Gary Miller



</doc>
<doc id="4808116" url="https://pl.wikipedia.org/wiki?curid=4808116" title="Gary Miller (polityk)">
Gary Miller (polityk)

Gary Gene Miller (ur. 16 października 1948 w Huntsville) – amerykański polityk, członek Partii Republikańskiej.
Działalność polityczna.
W 1992 był burmistrzem Diamond Bar. Od 1995 zasiadał w California State Assembly. Następnie od 3 stycznia 1999 do 3 stycznia 2003 przez dwie kadencje był przedstawicielem 41. okręgu, od 3 stycznia 2003 do 3 stycznia 2013 przez pięć kadencji był przedstawicielem 42. okręgu, a następnie przez jedną kadencję do 3 stycznia 2015 był przedstawicielem 31. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4808122" url="https://pl.wikipedia.org/wiki?curid=4808122" title="Skoki narciarskie na Mistrzostwach Świata Juniorów w Narciarstwie Klasycznym 1994">
Skoki narciarskie na Mistrzostwach Świata Juniorów w Narciarstwie Klasycznym 1994

Skoki narciarskie na Mistrzostwach Świata Juniorów w Narciarstwie Klasycznym 1994 – zawody w skokach narciarskich przeprowadzone w dniach 26-27 stycznia 1994 w ramach mistrzostw świata juniorów w Breitenwang.
Złoty medal indywidualnie zdobył Janne Ahonen, który wyprzedził Nicolasa Dessuma i Zbynka Krompolca.
W konkursie drużynowym najlepsza okazała się reprezentacja Finlandii, która wystąpiła w składzie: Janne Ahonen, Tero Koponen, Olli Happonen, Jani Mattila. Srebro zdobyli reprezentanci Czech, a brąz – Austrii.

</doc>
<doc id="4808124" url="https://pl.wikipedia.org/wiki?curid=4808124" title="Kościół w Ambla">
Kościół w Ambla

Kościół w Ambla (est. Ambla kirik) – średniowieczny kościół w Ambla, pierwotnie katolicki, następnie protestancki. Najstarszy kościół w prowincji Järvamaa. Wpisany do rejestru zabytków Estonii pod nr 14952.
Historia.
W 1238 r. król Danii Waldemar II zawarł z Zakonem Krzyżackim pokój w Stensby, na mocy którego prowincja Jerwia (Järvamaa) pozostawała częścią państwa zakonnego, podczas gdy położone bardziej na północ ziemie estońskie weszły w skład Księstwa Estonii, domeny króla duńskiego. Traktat zakazywał zakonowi działań uderzających w interesy sąsiadów pozyskanej prowincji, w pierwszej kolejności w interesy duńskie, w tym m.in. zabraniał budowy fortyfikacji i zamków. Zakon nie zastosował się do tych postanowień, wznosząc zamek w Paide, stolicy prowincji, a w innych miejscowościach blisko granicy - obronne kościoły. Kościół Najświętszej Maryi Panny w Ambla został wzniesiony prawdopodobnie po zakończeniu prac nad wznoszeniem zamku w Paide, tj. w latach 60 i 70. XIII w. 
Architektura.
Kościół w Ambla jest budowlą trójnawową, halową, orientowaną, z czworobocznie zamkniętym chórem od strony wschodniej i dzwonnicą od zachodu. Na elewacji zachodniej kościoła znajdowało się tylko jedno okrągłe okno (następnie zamurowane), podobnie na ścianie wschodniej; brak otworów okiennych na części ścian nadaje świątyni cechy budowli obronnej. Pozostałe okna, na ścianach północnej i południowej, są prostokątne i zwężone. 
Wnętrze kościoła sprawia wrażenie obszerności i monumentalności. Nawa główna kościoła płynnie łączy się z chórem i z pomieszczeniem na pierwszej kondygnacji dzwonnicy. Rozwiązanie takie, pierwszy raz zastosowane w kościele w Ambla, było następnie powtarzane w innych gotyckich świątyniach Järvamaa. Sklepienie kościoła wsparte jest na wysokich kolumnach z prostymi bazami i kapitelami, w stylu późnoromańskim, z motywem liści drzew.
We wnętrzu świątyni znajduje się XVII-wieczna ambona wykonana w pracowni Adama Pampe w Rewlu oraz ołtarz główny z 1599 r. autorstwa holenderskiego artysty osiadłego w Rewlu, Berenta Geistmanna. 

</doc>
<doc id="4808129" url="https://pl.wikipedia.org/wiki?curid=4808129" title="IV liga polska w piłce siatkowej mężczyzn (2019/2020)">
IV liga polska w piłce siatkowej mężczyzn (2019/2020)

IV liga polska w piłce siatkowej mężczyzn jest piątą w hierarchii, ostatnią ligą - po PLS (Plus Lidze i I lidze), II lidze i III lidze - klasą męskich ligowych rozgrywek siatkarskich w Polsce. Rywalizacja w niej toczy się- co sezon, systemem ligowym oraz w niektórych województwach później systemem play-off. Za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu prowadzone są tylko w wybranych województwach. Dwie najlepsze drużyny każdego z województw awansują do III ligi. Jest to najniższa liga siatkarska w Polsce. Z powodu pandemii COVID-19 (koronawirusa) odwołano rundy play-off w poszczególnych województwach.
Świętokrzyski ZPS.
Grupa 2.
źródło: oficjalne strony Wojewódzkich Związków Piłki Siatkowej

</doc>
<doc id="4808130" url="https://pl.wikipedia.org/wiki?curid=4808130" title="Željko Tanasković">
Željko Tanasković

Željko Tanasković (, ur. 8 lipca 1967 w Lučani) – serbski siatkarz, reprezentant Jugosławii, medalista letnich igrzysk olimpijskich, mistrzostw świata i mistrzostw Europy, trener i działacz sportowy.
Życiorys.
Tanasković reprezentował Jugosławię na Letnich Igrzyskach Olimpijskich 1996 w Atlancie. Zagrał wówczas we wszystkich meczach turnieju, także w wygranym pojedynku o 3. miejsce z reprezentacją Rosji. Podczas swojej kariery w reprezentacji Jugosławii, której był kapitanem zdobył dwa medale mistrzostw Europy. Pierwszy z nich, brązowy wywalczył w 1995 na turnieju w Grecji, drugi – srebrny w 1997 w Holandii. Zajął 2. miejsce na mistrzostwach świata 1998 w Japonii.
Był zawodnikiem serbskich klubów OK Partizan Belgrad i Crvena zvezda Belgrad oraz greckich 
Ktisifon Peania i Panathinaikos VC. Z Partizanem zdobył mistrzostwo Jugosławii w 1990 i 1991. W sezonie 2014/2015 był trenerem żeńskiego zespołu Vizura Belgrad, z którym zdobył mistrzostwo, puchar i superpuchar Serbii. 2017 został prezydentem OK Partizan.

</doc>
<doc id="4808137" url="https://pl.wikipedia.org/wiki?curid=4808137" title="Liberata i Faustyna">
Liberata i Faustyna

Święte Liberata i Faustyna z Como (zm. ok. 580 w Como) – włoskie zakonnice benedyktyńskie, dziewice i pustelnice, święte Kościoła katolickiego. Założycielki klasztoru w Como.
Życiorys.
Liberata i Faustyna były rodzonymi siostrami spod Placencji. Ojciec chciał je wydać za mąż, jednak one pod wpływem wizji, opuściły dom rodzinny i zostały pustelnicami. Dwa lata później przybyły do Como, gdzie wstąpiły do zakonu benedyktynek. Tam też założyły klasztor. Zmarły w opinii świętości około 580 roku, a potem czczone były w całej diecezji mediolańskiej. W czasie rządów biskupa Grimoldiego (1096-1125) oraz w r. 1317 dokonywano uroczystych translacji ich relikwii. 
Kult świętej Faustyny i Liberaty jest odosobnionym zjawiskiem w dolinie Camonica, gdzie uważa się, że dzięki ich wstawiennictwu udało się zapobiec powodzi.
Wspomnienie przypada na 18 stycznia. Liberata i Faustyna były przywoływane jako patronki kobiet ciężarnych i w połogu.

</doc>
<doc id="4808141" url="https://pl.wikipedia.org/wiki?curid=4808141" title="Energetik Əli-Bayramlı">
Energetik Əli-Bayramlı

Energetik Əli-Bayramlı – azerski klub piłkarski, mający siedzibę w mieście Əli-Bayramlı, na wschodzie kraju, działający w latach 1980–1995.
Historia.
Chronologia nazw:
Klub sportowy Energetik Əli-Bayramlı został założony w miejscowości Əli-Bayramlı w 1980 roku i reprezentował miejscową elektrownię wodną. W 1980 debiutował w pierwszej lidze Mistrzostw Azerbejdżańskiej SRR, wygrywając tytuł mistrzowski oraz Puchar. W 1983 został finalistą Pucharu, a w 1984 zajął 15.miejsce w mistrzostwach.
Po uzyskaniu niepodległości przez Azerbejdżan w 1992 debiutował w najwyższej lidze, zwanej Yüksək Liqa. Debiutowy sezon 1992 zakończył na ostatniej 12.pozycji w grupie A i w rundzie drugiej walczył w grupie spadkowej, gdzie został sklasyfikowany na końcowym 24.miejscu. W 1993 roku startował w pierwszej lidze o nazwie Birinci Dəstə, zajmując czwarte miejsce w tabeli. W sezonie 1993/94 był szóstym. Po zakończeniu sezonu 1994/95 uzyskał szóstą lokatę w pierwszej lidze. Ale przez problemy finansowe zrezygnował z dalszych rozgrywek i został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Rozgrywki krajowe.
Mistrzostwo Azerbejdżańskiej SRR: 1980–1991
Struktura klubu.
Stadion.
Klub piłkarski rozgrywał swoje mecze domowe na stadionie Miejskim w Əli-Bayramlı o pojemności 2000 widzów.

</doc>
<doc id="4808145" url="https://pl.wikipedia.org/wiki?curid=4808145" title="Czarne Słońce – Świt">
Czarne Słońce – Świt

Czarne Słońce: Świt – minialbum studyjny poznańskiej grupy hip-hopowej WSRH. Wydawnictwo ukazało się 9 grudnia 2016 i stanowi pierwszą część trylogii „Czarne Słońce”.

</doc>
<doc id="4808151" url="https://pl.wikipedia.org/wiki?curid=4808151" title="Kacper Wierzchoś">
Kacper Wierzchoś

Kacper Wierzchoś (ur. 1988 w Lublinie) – polski astronom.
Życiorys.
Jest synem Jacka Wierzchosia - chemika i byłego pracownika PAN oraz Janiny Wierzchoś - stomatolog. Na początku lat 90. jego rodzina wyemigrowała do Hiszpanii, gdzie ukończył fizykę na Uniwersytecie Complutense w Madrycie. W 2019 obronił doktorat na University of South Florida. Obecnie pracuje w obserwatorium Mount Lemmon Survey w projekcie Catalina Sky Survey.
15 lutego 2020 roku wraz z Theodorem Pruynem odkrył asteroidę 2020 CD3, będącą tymczasowym satelitą Ziemi. W kwietniu tego samego roku odkrył kometę długookresową, która została nazwana jego imieniem – C/2020 H3 (Wierzchoś). We wrześniu 2021 roku odkrył swoją drugą kometę – P/2021 R4 (Wierzchoś).

</doc>
<doc id="4808153" url="https://pl.wikipedia.org/wiki?curid=4808153" title="Norma staadion">
Norma staadion

Norma staadion – nieistniejący już stadion sportowy w Tallinnie, stolicy Estonii. Obiekt istniał w latach 1965–2007. Mógł pomieścić 1000 widzów. Do połowy lat 90. XX wieku gospodarzem areny był klub piłkarski Norma Tallinn.
Stadion Normy Tallin oddano do użytku w 1965 roku. Klub ten zdobył tytuły mistrzowskie w dwóch pierwszych sezonach (1992 i 1992/1993) Mistrzostw Estonii po odzyskaniu przez ten kraj niepodległości. W sezonie 1993/1994 Norma zdobyła wicemistrzostwo oraz Puchar Estonii. W kolejnym sezonie (1994/1995) zespół ten spadł jednak z Meistriliigi, a dwa lata później został rozwiązany. W latach 1997 i 1998 na obiekcie rozegrano także dwie pierwsze edycje meczów o Superpuchar Estonii (16 maja 1997 roku: Tallinna Sadam – Lantana Tallinn 3:2 i 3 czerwca 1998 roku: Lantana Tallinn – Tallinna Sadam 3:0). 24 czerwca 1998 roku na stadionie rozegrany został towarzyski mecz piłkarskich reprezentacji Andory i Azerbejdżanu (0:0). W 2006 roku obiekt przejęła Levadia Tallinn, a rok później przebudowano arenę, praktycznie likwidując stary obiekt, w miejscu którego powstały dwa nowe boiska treningowe (jedno pełnowymiarowe); obok powstało także drugie pełnowymiarowe boisko, wyposażone w sztuczną murawę. Nowy kompleks treningowy, nazwany „Maarjamäe staadion”, otwarto w sierpniu 2007 roku.

</doc>
<doc id="4808166" url="https://pl.wikipedia.org/wiki?curid=4808166" title="Kościół w Koeru">
Kościół w Koeru

Kościół w Koeru (est. Koeru kirik) – średniowieczny kościół w Koeru, pierwotnie katolicki, noszący wezwanie św. Marii Magdaleny, następnie protestancki. Wpisany do rejestru zabytków Estonii pod nr 15007.
Historia.
W 1238 r. król Danii Waldemar II zawarł z Zakonem Krzyżackim pokój w Stensby, na mocy którego prowincja Jerwia (Järvamaa) pozostawała częścią państwa zakonnego, podczas gdy położone bardziej na północ ziemie estońskie weszły w skład Księstwa Estonii, domeny króla duńskiego. Traktat zakazywał zakonowi działań uderzających w interesy sąsiadów pozyskanej prowincji, w pierwszej kolejności w interesy duńskie, w tym m.in. zabraniał budowy fortyfikacji i zamków. Zakon nie zastosował się do tych postanowień, wznosząc zamek w Paide, stolicy prowincji, a w innych miejscowościach blisko granicy - obronne kościoły. Kościół w Koeru został zbudowany w końcu XIII w.
Architektura.
Kościół w Koeru jest budowlą trójnawową, halową, orientowaną. Jego struktura wyraźnie przypomina nieodległy, nieco starszy kościół w Ambla, pierwszy z obronnych budynków sakralnych w prowincji. Podobnie jak w Ambla, na elewacji zachodniej kościoła znajdowało się tylko jedno okrągłe okno. Sklepienie kościoła wsparte jest na wysokich kolumnach z prostymi bazami i kapitelami zdobionymi motywami roślinnymi. W kościele zachowały się również malowidła ścienne.
We wnętrzu świątyni znajduje się ołtarz główny wykonany przez rewelskiego mistrza Lüderta Heissmanna ok. 1645. Z XVII wieku pochodzi również znacznych rozmiarów krucyfiks powstały w pracowni Christiana Ackermanna. 

</doc>
<doc id="4808167" url="https://pl.wikipedia.org/wiki?curid=4808167" title="Ilmar Talve">
Ilmar Talve

 
Ilmar-Aleksander Talve od 1936 r. Thalfeldt (ur. 17 stycznia 1919 we Mdze, zm. 21 kwietnia 2007 w Turku) – estoński pisarz, etnolog i wykładowca, który pracował głównie w Szwecji i Finlandii. Publikuwał opowiadania, powieści i wspomnienia, a także monografie naukowe.
Życiorys.
Ilmar Talve urodził się 17 stycznia 1919 r. w miejscowości Mga, w obwodzie leningradzkim, w Rosji. W 1920 r. przeprowadził się z rodziną do Estonii. Do szkoły podstawowej i średniej uczęszczał w Tapie. W latach 1938–1942 studiował etnografię, filologię estońską i folklor na Uniwersytecie w Tartu. W latach 1940–1943 pracował w Estońskim Muzeum Narodowym. W 1943 r. wyjechał do Finlandii, gdzie zgłosił się do służby w estońskim pułku piechoty nr. 200 w armii fińskiej. W 1944 r. wrócił do Estonii. Został aresztowany przez Niemców i wysłany do obozu (Fremdenarbeiter) we Flensburgu. W 1945 r. uciekł do Szwecji. W latach 1947–1951 kontynuował studia na uniwersytecie w Sztokholmie, a w 1960 r. obronił doktorat z filozofii. W latach 40. i 50. pracował jako asystent w Nordiska Museet w Sztokholmie. Od 1946 r. był członkiem grupy literackiej Tuulisui. W 1959 r. przeprowadził się do Finlandii. Od 1959 r. był wykładowcą na uniwersytecie w Turku w Finlandii. W 2005 r. otrzymał doktorat honoris causa od Uniwersytetu w Tartu. Zmarł w Turku w Finlandii.
Twórczość.
Ilmar Talve publikował opowiadania, powieści, wspomnienia, feuilletony, artykuły i recenzje. Jest autorem wielu monografii kulturowo-historycznych i socjologicznych, opublikował 11 prac naukowych w latach 1959–1988. Napisał książkę o fińskiej kulturze ludowej (tomy I i II, 1979) oraz estońskiej historii kultury (2004). Wybór jego opublikowanych felietonów z prasy został wydany w kolekcji "See oli sel ajal kui…" w 1990 r. Wydał także trzytomową autobiografię: "Kevad Eestis" (1997), "Kutsumatu külaline" (1998) i "Kolmas kodumaa" (1999), odnoszącą się odpowiednio do trzech okresów w życiu pisarza: estońskiego, szwedzkiego i fińskiego. Wielokrotnie był nagradzany za swoją twórczość, m.in. w 1993 r. otrzymał nagrodę im. Friedeberta Tuglasa, w 1997 r. jedno z najwyższych odznaczeń państwowych Estonii – Order Herbu Państwowego. 

</doc>
<doc id="4808172" url="https://pl.wikipedia.org/wiki?curid=4808172" title="Targ Rybny w Szczecinie">
Targ Rybny w Szczecinie

Targ Rybny (do 1945: "Fischmarkt", 1949–1950: "Rynek Rybacki") – ulica o długości 49 metrów na szczecińskim osiedlu Stare Miasto, w dzielnicy Śródmieście. Przebiega z południowego zachodu na północny wschód, łącząc Rynek Nowy z ulicą Środową. Nawierzchnia jezdni składa się z kostki granitowej. Na całej długości ulicy obowiązuje ruch jednokierunkowy.
Historia.
Pierwotną nazwą dzisiejszego Targu Rybnego był Targ Maślankowy. Pierwsza wzmianka o Targu Maślankowym ("hottenmarkede") pochodzi z roku 1427. Zgodnie z księgą miejską z 1496 r. przy targu tym mieszkał w 1500 r. człowiek trudniący się wytwarzaniem maślanki ("hottenmaker"), a sam targ był miejscem handlu tym produktem. Po 1540 r. ulicę przemianowano na Targ Warzywny ("cruthmarkede, Krutmarkt"), natomiast od połowy XVIII w. obowiązywała nazwa Targ Rybny ("Fischmarkt"). W czasie bombardowań Szczecina w latach 40. XX wieku zabudowa Targu Rybnego została zniszczona. Po wojnie ruiny kamienic rozebrano, a Targ Rybny przemianowano na Rynek Rybacki. W 1970 r. po wschodniej stronie ulicy wzniesiono Hotel Arkona. W 1999 r. powróciła historyczna nazwa Targ Rybny, a w latach 00. XX wieku po wschodniej stronie ulicy wzniesiono nowe kamienice na fundamentach przedwojennych budynków. W kwietniu 2019 r. na miejscu wyburzonego ponad 10 lat wcześniej Hotelu Arkona rozpoczęto wznoszenie hotelu ibis Styles, prace budowlane zakończono w listopadzie 2021 r. W ramach inwestycji wykonano także remont całej ulicy.

</doc>
<doc id="4808176" url="https://pl.wikipedia.org/wiki?curid=4808176" title="Puchar Narodów Afryki 2021 (kwalifikacje)/Grupa G">
Puchar Narodów Afryki 2021 (kwalifikacje)/Grupa G

Grupa G jest jedną z dwunastu grup eliminacji do turnieju o Puchar Narodów Afryki 2021. Składa się z czterech niżej wymienionych reprezentacji:
Każda drużyna rozegra z każdym z pozostałych rywali dwa mecze, jeden na własnym stadionie, drugi na stadionie rywala. Mecze rozgrywane będą od listopada 2019 roku do września 2020. Dwa najlepsze zespoły w grupie uzyskają awans do turnieju finałowego.
Z powodu pandemii COVID-19 wszystkie mecze kolejek numer 3 i 4 (zaplanowane na marzec 2020), a także numer 5 (zaplanowane na czerwiec 2020) zostały odwołane, bez podania nowej daty ich rozegrania.
30 czerwca 2020 roku CAF ogłosił przesunięcie rozegrania turnieju głównego ze stycznia 2021 na styczeń 2022. 19 sierpnia 2020 roku zapadła decyzja o nowych terminach meczów eliminacyjnych: kolejki numer 3 i 4 mają zostać rozegrane w dniach 9-17 listopada 2020, a kolejki 5 i 6 22-30 marca 2021. 

</doc>
<doc id="4808184" url="https://pl.wikipedia.org/wiki?curid=4808184" title="Rising Star (format telewizyjny)">
Rising Star (format telewizyjny)

Rising Star (pol. "Wschodząca gwiazda") – międzynarodowy format telewizyjny typu talent show. Oryginalnie powstał w 2013 roku w Izraelu, gdzie jest znany jako "Ha-Kochaw Ha-Ba".
Format.
W przeciwieństwie do innych konkursów telewizyjnych z udziałem osób śpiewających, Rising Star "televotingu", czyli głosowania widzów. Podczas każdego występu publiczność i widzowie mogą decydować w czasie rzeczywistym, czy uczestnik zostanie przeniesiony do następnej rundy, korzystając z mobilnej aplikacji do głosowania.
Przesłuchania.
Uczesfniczy nie są ogłaszaie z góry, a imiona są wywoływane losowo z poczekalni, w której się gromadzą. Tylko ograniczona liczba oczekujących zawodników ma szansę na faktyczne wystąpienie podczas tego dnia. Gdy kandydat wchodzi na scenę, gospodarz prowadzi z nim bardzo krótką rozmowę. Po odliczeniu trzech sekund kandydat musi zacząć występować za ekranem o nazwie „Ściana”. Z początkiem głosowania rozpoczyna się głosowanie. Zarejestrowani wyborcy mają możliwość głosowania po prostu „tak” lub „nie”. Brak głosów jest również uważany za głos „nie”. Jeśli panelista (z wyłączeniem prowadzącego) zagłosuje "tak", kolejne 7% jest dodawane do wyniku zawodnika. Twarze panelistów głosujących „tak” będą również wyświetlane w znacznie większych ramkach. Gdy zawodnik osiągnie 70%–80% głosów "Tak" ściana zostaje podniesiona i zawodnik przechodzi do następnej rundy konkursu.
Pojedynki.
Zawodnicy, którzy przejdą przesłuchanie, są parowani przez ekspertów, aby zmierzyć się w pojedynku. Pierwszy zawodnik, który zaśpiewa jest wybrany przez rzut monetą przed koncertem. Śpiewa on ze ścianą do góry i wyznacza reper dla drugiego zawodnika. Drugi zawodnik śpiewa ze ścianą w dół. Jeśli drugi uczestnik zdobędzie łączną liczbę głosów pierwszego uczestnika, ściana wzrośnie, a drugi zawodnik przejdzie do następnej rundy, podczas gdy pierwszy zawodnik zostanie wyeliminowany; jeśli drugi zawodnik nie podniesie ściany, drugi zawodnik zostaje wyeliminowany i pierwszy zawodnik zostaje w konkursie.
Eliminacje, ćwierćfinały, półfinały i finał.
Po rundach pojedynków połowa uczestników występuje ze ścianą do góry, po czym zawodnik z najniższą liczbą głosów zostaje umieszczony na „gorącym miejscu”. Kolejni zawodnicy występują ze ścianą opuszczoną i muszą podnieść całkowitą liczbę głosów zawodnika na gorącym siedzeniu, aby podnieść ścianę. Jeśli im się to uda, zawodnik na „gorącym miejscu” zostanie wyeliminowany, zawodnik z następną najniższą liczbą głosów zostanie umieszczony na gorącym miejscu, a występujący zawodnik zostanie tymczasowo wykwalifikowany; w przeciwnym razie występujący zawodnik zostanie wyeliminowany, jeśli nie podniesie ściany. Trwa to do momentu wyeliminowania pozostałych zawodników z najniższą liczbą głosów. Na tym etapie głos każdego panelu liczy się jako 5%.
Ćwierćfinały i półfinały mają ten sam format, z wyjątkiem mniejszej wagi głosów panelistów (3% w ćwierćfinałach i 1% w półfinałach). 
Podczas finału zawodnicy zostają sparowani w pojedynku. Pierwszy zawodnik śpiewa ze ścianą do góry i ustanawia reper ("punkt odniesienia") dla drugiego zawodnika. Drugi zawodnik śpiewa ze ścianą w dół. Jeśli drugi uczestnik otrzyma wyższy procent głosów, wówczas ściana wzrośnie, a drugi zawodnik przejdzie do następnej rundy pojedynków. Jeśli jednak procent drugiego zawodnika jest niższy niż pierwszego zawodnika, ściana pozostaje opuszczona, a zawodnik zostaje wyeliminowany. W drugiej rundzie dwaj zawodnicy, którzy przeszli, będą pojedynkować się ze sobą drugą piosenką. l Zawodnik z wyższym procentem głosów zostaje zwycięzcą edycji "Rising Star".
"Rising Star" dookoła świata.
Po sukcesie izraelskiek wersji formatu w 2013, siele stacji telewizyjnych na całym świecie wykupiło prawa do formatu i zaczęło nadawać podobne seriale. Amerykańska sieć telewizyjna ABC, pierwszą edycję rozpoczęła w czerwcu 2014 na żywo z Los Angeles w strefach czasowych wschodniej, środkowej i górskiej (USA). 
Wersja amerykańska trwała pełny 10-odcinkowy sezon, zanim została anulowana z powodu niskiej oglądalności. Niemiecki nadawca nadawca RTL Television uruchomił wersję niemieckojęzycną w Niemczech. Po pierwszych kilku odcinkach programu telewizja RTL anulowała "Rising Star Germany" i skróciła sezon do 7 odcinków; zwycięzca został ustalony na podstawie specjalnego finału, a nie artystów z całego sezonu.
W Wielkiej Brytanii kanał ITV wykupił prawa, ale anulował planowaną premierę z powodu niższej niż oczekiwano oglądalności (podobnie jak w Niemczech i Stanach Zjednoczonych.
Wersje formatu.
Niektóre wersje formatu w różnych krajach to:

</doc>
<doc id="4808185" url="https://pl.wikipedia.org/wiki?curid=4808185" title="Agnieszka Rayzacher">
Agnieszka Rayzacher

Agnieszka Rayzacher (ur. 20 marca 1969 w Warszawie) – polska krytyczka sztuki i kuratorka wystaw, mentorka i promotorka polskich artystów.
Życiorys.
Ukończyła studia z historii sztuki (1989–1995) na UKSW oraz na Université Paris (1992–1993).
Swoją aktywność zawodową rozpoczynała jako dziennikarka, pisząc m.in. do „Newsweeka”, „Przekroju”, „Kresów”, „Exit”. Pod koniec lat 90. XX w. zdecydowała się na pracę na rzecz sztuki współczesnej, a jej pierwszą publikacją oraz wystawą były zrealizowane wraz z Katarzyną Świeżak "Najgroźniejsze pędzle" (Muzeum Rzeźby im. Xawerego Dunikowskiego / Krajowa Agencja Wydawnicza).
Jej zainteresowanie feminizmem w 2005 zaowocowało wystawą "Dzień Matki" w warszawskiej Galerii XX1.
Od przełomu 2005 i 2006 prowadzi w Warszawie założoną wraz z Zuzanną Janin galerię lokal_30 oraz Fundację Lokal Sztuki, która skupia się przede wszystkim na promocji sztuki, a także badaniu i prezentacji twórczości polskich artystek i artystów, w tym: Natalii LL, Ewy Zarzyckiej, Jolanty Marcolli, Marii Anto, Zuzanny Janin, Karoliny Breguły, Anny Orbaczewskiej, Jana Możdżyńskiego. Stoisko galerii lokal_30 prezentujące prace polskich artystów jest regularnie obecne na słynnych targach sztuki Frieze w Nowym Jorku.
Jest współzałożycielką (wraz z Agatą Jakubowską, Anką Leśniak i Magdaleną Ujmą) inicjatywy i grupy dyskusyjnej Seminarium Feministyczne poświęconej sztuce i feminizmowi, współpracuje z Festiwalem Konteksty w Sokołowsku.
Członkini Rady Programowej Warsaw Gallery Weekend.
Od 2019 jest członkinią Kobiecej Grupy Teatralnej przy Centrum Praw Kobiet w Warszawie.
Wystawy.
Kuratorka i współkuratorka licznych wystaw prezentowanych w polskich i zagranicznych instytucjach, w tym: "We Would Like You To Know That We Are Not Them", Royal Scottish Academy, Edynburg (wraz z Zuzanną Janin i Michałem Suchorą) (2009), "Warsaw Calling / MAK NITE", MAK, Austrian Museum of Applied Arts / Contemporary Art, Wiedeń (2009), "I HAVE A DREAM", Muzeum Współczesne Wrocław i Center for Contemporary Art / National Museum of Thessaloniki (2012 i 2013), "Escape from the „Liberty” Cinema", Galerie im Saalbau, Berlin (2016/17) Ewa Zarzycka: "Nie jestem Zofią Rydet", Galeria Studio, Warszawa (2018) (wraz z Dorotą Jarecką).
Publikacje.
Redaktorka i współredaktorka oraz autorka tekstów do książek, m.in.: Natalia LL „Doing Gender” (2014); „Ewa Juszkiewicz. Upadek kusi” (2015); „Ewa Zarzycka. Lata świetności” (2016); „Zuzanna Janin. Biała kruk” (2016); „Karolina Breguła. Ja po rzeźbach nie płaczę” (2017); „Ucieczka z kina wolność” (2017); „Maria Anto” (2018). Autorka tekstu „Feminist Perspective in Polish Art” do katalogu wystawy Her Own Way w Tokyo Photographic Art Museum (2019).

</doc>
<doc id="4808189" url="https://pl.wikipedia.org/wiki?curid=4808189" title="Kościół w Järva-Jaani">
Kościół w Järva-Jaani

Kościół w Järva-Jaani (est. Järva-Jaani kirik) – średniowieczny kościół w Järva-Jaani, pierwotnie katolicki, następnie protestancki. Wpisany do rejestru zabytków Estonii pod nr 14978.
Historia.
W 1238 r. król Danii Waldemar II zawarł z Zakonem Krzyżackim pokój w Stensby, na mocy którego prowincja Jerwia (Järvamaa) pozostawała częścią państwa zakonnego, podczas gdy położone bardziej na północ ziemie estońskie weszły w skład Księstwa Estonii, domeny króla duńskiego. Traktat zakazywał zakonowi działań uderzających w interesy sąsiadów pozyskanej prowincji, w pierwszej kolejności w interesy duńskie, w tym m.in. zabraniał budowy fortyfikacji i zamków. Zakon nie zastosował się do tych postanowień, wznosząc zamek w Paide, stolicy prowincji, a w innych miejscowościach blisko granicy - obronne kościoły. Kościół w Järva-Jaani został zbudowany w końcu XIII w.
Architektura.
Kościół w Järva-Jaani wyróżnia się prostotą i surowością architektonicznej formy. Jest to budowla jednonawowa, pierwotnie nie posiadała wieży. Wnętrze świątyni wsparte jest na ostrych łukach posadowionych na ciężkich półkolumnach. W 1881 r. do budynku, na jego elewacji frontowej, dobudowano wysoką wieżę.
Najstarszym zachowanym elementem kościelnego wyposażenia jest XIV-wieczny stół ołtarzowy oraz płyta nagrobna z XVI w. Kościelna ambona pochodzi z XVII w., podobnie jak ołtarz główny, wykonany w 1654 r. przez Andreasa Mihaelsona.

</doc>
<doc id="4808199" url="https://pl.wikipedia.org/wiki?curid=4808199" title="Golo Euler">
Golo Euler

Golo Euler (ur. 8 września 1982 w Starnbergu) – niemiecki aktor teatralny, telewizyjny i filmowy.

</doc>
<doc id="4808201" url="https://pl.wikipedia.org/wiki?curid=4808201" title="Stade omnisports de Malouzini">
Stade omnisports de Malouzini

Stade omnisports de Malouzini – wielofunkycjny stadion znajdujący się w Moroni stolicy Komorów. Wokół obiektu znajdują się boiska treningowe i inna sportowa infrastruktura. Stadion został oddany do użytku w maju 2019. Budowa trwała 3 lata. Na jego terenie mecze rozgrywa reprezentacja Komorów w piłce nożnej. Stadion może pomieścić 10 726.

</doc>
<doc id="4808204" url="https://pl.wikipedia.org/wiki?curid=4808204" title="Kościół w Järva-Madise">
Kościół w Järva-Madise

Kościół w Järva-Madise (est. Järva-Madise kirik) – średniowieczny kościół w Järva-Madise, pierwotnie katolicki, następnie protestancki. Wpisany do rejestru zabytków Estonii pod nr 14935.
Historia.
W 1238 r. król Danii Waldemar II zawarł z Zakonem Krzyżackim pokój w Stensby, na mocy którego prowincja Jerwia (Järvamaa) pozostawała częścią państwa zakonnego, podczas gdy położone bardziej na północ ziemie estońskie weszły w skład Księstwa Estonii, domeny króla duńskiego. Traktat zakazywał zakonowi działań uderzających w interesy sąsiadów pozyskanej prowincji, w pierwszej kolejności w interesy duńskie, w tym m.in. zabraniał budowy fortyfikacji i zamków. Zakon nie zastosował się do tych postanowień, wznosząc zamek w Paide, stolicy prowincji, a w innych miejscowościach blisko granicy - obronne kościoły. Kościół w Järva-Madise prawdopodobnie został wzniesiony w końcu XIII w. i rozbudowany w następnym stuleciu. W 1858 r. na jego elewacji zbudowano wieżę.
Architektura.
Kościół w Järva-Madise jest budowlą jednonawową, orientowaną, z geometrycznie zdobionym portalem od zachodu. Wnętrze świątyni wsparte jest na łukach posadowionych na konsolach. Dekoracyjny detal rzeźbiarski łuków wykonany został w stylu gotyckim.
Z XVII w. pochodzi ambona wykonana w pracowni rewelskiego mistrza Lüderta Heissmanna. Stanowiące jej część rzeźby wykonał zięć Heissmanna, rzeźbiarz Ehlert Tile. Z kolei kościelny ołtarz główny powstał po 1670 r. w pracowni Christiana Ackermanna. Z XVII w. pochodzi również rzeźbiona płyta nagrobna zachowana we wnętrzu świątyni. W 1867 r. w prezbiterium zawieszono obraz autorstwa T. Sprengela, zakrywając starszą dekorację malarską.

</doc>
<doc id="4808207" url="https://pl.wikipedia.org/wiki?curid=4808207" title="Aeroklub Zagłębia Miedziowego">
Aeroklub Zagłębia Miedziowego

Aeroklub Zagłębia Miedziowego (AZM) – lotniczy klub sportowy (aeroklub) zrzeszony z Aeroklubem Polskim, stowarzyszenie, Certyfikowana Organizacja Szkolenia Lotniczego (ATO), Organizacja Pożytku Publicznego, właściciel oraz zarządzający lotniskiem Lubin, sygnatariusz oraz członek Dolnośląskiego Klastra Lotniczego.
Historia.
"Wiosną 1962 roku ZMS przy KGHM nawiązuje kontakt z Aeroklubem Jeleniogórskim, który organizuje loty dla górników na byłym lotnisku w Lubinie, a w tym czasie - placu ćwiczeń. W oparciu o Aeroklub Jeleniogórski zostaje zorganizowana sekcja szybowcowa w Lubinie, której przewodniczy inż. Henryk Sienkiewicz, górnik, pilot samolotowy i szybowcowy, entuzjasta lotnictwa."
Powyższymi słowami zaczyna się kronika Aeroklubu Zagłębia Miedziowego, która opisuje początki lotniczej działalności sportowej zarówno w Lubinie jak i całym okręgu Zagłębia Miedziowego.
Oficjalną datą utworzenia AZM jest 21 stycznia 1968 roku podczas I Walnego Zgromadzenia członków lubińskiego oddziału Aeroklubu Jeleniogórskiego. Na czele powołanego Zarządu Aeroklubu Zagłębia Miedziowego stanął wówczas Dyrektor Naczelny KGHM dr inż. Tadeusz Zastawnik. 
Teraźniejszość.
Aeroklub Zagłębia Miedziowego jest certyfikowanym ośrodkiem szkolenia lotniczego (ATO) - prowadzi szkolenia do licencji pilota szybowcowego SPL i samolotowego PPL(A).
Posiadając status Organizacji Pożytku Publicznego aeroklub prowadzi również działalność społeczną między innymi udostępniając pomieszczenia oraz teren pod różnego rodzaju wydarzenia mające charakter charytatywny.
W skład aeroklubu wchodzą trzy sekcje specjalnościowe:

</doc>
<doc id="4808208" url="https://pl.wikipedia.org/wiki?curid=4808208" title="Babići">
Babići



</doc>
<doc id="4808220" url="https://pl.wikipedia.org/wiki?curid=4808220" title="Tomasz Stankiewicz (ekonomista)">
Tomasz Stankiewicz (ekonomista)

Tomasz Stankiewicz (ur. 1946) – polski ekonomista, urzędnik państwowy i nauczyciel akademicki, doktor habilitowany nauk ekonomicznych, działacz NSZZ „Solidarność”. Od 1991 do 1992 podsekretarz i sekretarz stanu w Ministerstwie Przekształceń Własnościowych.
Życiorys.
Ukończył studia ekonomiczne, po których rozpoczął pracę naukową. Specjalizował się w zakresie historii gospodarczej, rynków kapitałowych i giełd. Wykładał na Wydziale Nauk Ekonomicznych Uniwersytetu Warszawskiego, a także w Wyższej Szkole Informatyki i Umiejętności w Łodzi. W 1991 habilitował się na UW na podstawie rozprawy pt. "Działalność inwestycyjna państwa w latach 1945–1947".
W 1980 został działaczem NSZZ „Solidarność” na UW (w Tymczasowym Komitecie Organizacyjnym, następnie w Komisji Zakładowej). Od 1980 do 1981 był ekspertem ekonomicznym Komisji Krajowej tego ruchu, tworzył także jego program gospodarczy. Razem z Jadwigą Staniszkis opublikował w 1981 książkę "„Solidarność” wobec aktualnych zagrożeń". W sierpniu 1985 wspierał sztab strajkowy w KWK Manifest Lipcowy w Jastrzębiu-Zdroju.
W 1989 brał udział w obradach Okrągłego Stołu w ramach zespołu gospodarki i polityki społecznej (m.in. jako ekspert podzespołu ds. górnictwa). W 1990 kierował sztabem wyborczym Lecha Wałęsy w Warszawie, potem do 1991 kierował Biurem Polityki Ekonomicznej „Solidarności”. Od 7 lutego do 31 grudnia 1991 był podsekretarzem i następnie od 1 stycznia do 14 sierpnia 1992 sekretarzem stanu w Ministerstwie Przekształceń Własnościowych.
W 2003 odznaczony Srebrnym Krzyżem Zasługi.

</doc>
<doc id="4808230" url="https://pl.wikipedia.org/wiki?curid=4808230" title="Skotarśke (stacja kolejowa)">
Skotarśke (stacja kolejowa)

Skotarśke (, , , ) – stacja kolejowa w miejscowości Skotarśke, w rejonie wołowieckim, w obwodzie zakarpackim, na Ukrainie. Leży na linii Lwów – Stryj – Batiowo – Czop.
Przed II wojną światową istniał w tym miejscu przystanek kolejowy. Był to wówczas ostatni punkt zatrzymywania się pociągów przed granicą z Polską.

</doc>
<doc id="4808234" url="https://pl.wikipedia.org/wiki?curid=4808234" title="Tsipy Zeiri">
Tsipy Zeiri

Tsipora Haya „Tsipy” Zeiri – izraelsko-polska działaczka społeczna.
Zeiri od ok. 2005 zajmuje się wymianą młodzieży licealnej i studentów z Polski oraz Izraela. Koordynatorka programu PIYE ("Polish-Israeli Youth Experience"), działającego pod auspicjami Muzeum Historii Żydów Polskich Polin oraz Uniwersytetu Telawiwskiego. Animatorka wymiany młodzieży ze szkół w Kołobrzegu i Ra’anannie. Zorganizowała łącznie kilkanaście projektów wymiany młodzieży, w którym wzięło udział kilkaset osób.
W 2016 za wybitne zasługi w rozwijaniu polsko-izraelskiej współpracy odznaczona Krzyżem Kawalerskim Orderu Zasługi Rzeczypospolitej Polskiej. Odznaczenie wręczył jej ambasador Jacek Chodorowicz.

</doc>
<doc id="4808237" url="https://pl.wikipedia.org/wiki?curid=4808237" title="Maelé">
Maelé

Martiniano Abaga Elé Ndoho lepiej znany jako Maelé (ur. 5 lipca 1958, zm. 1 grudnia 2017) – piosenkarz i polityk z Gwinei Równikowej.
Urodził się w Bacie w zachodniej części kraju. Pochodził z grupy etnicznej Fang. Karierę muzyczną rozpoczął w 1976. Zdecydowana większość jego utworów została napisana w jego języku etnicznym, co stanowi pewien wyjątek w zdominowanym przez języki napływowe krajobrazie kulturalnym kraju. Do jego pierwszych sukcesów zaliczyć można "Make mayi papá Mañe Ela", "Maelé, ñongma", "Evom nguan", "Awom bindeglé" oraz "Cuna de la Revolución". Znaczny rozgłos oraz zwycięstwo na festiwalu muzycznym w Bacie w 1977 przyniósł mu utwór "Wa ñeb a Edjoé, papá Mesié Nguema Biyogo" wychwalający rządzącego krajem dyktatora Francisco Macíasa Nguemę. Jego pozycję ugruntowały nagrane niedługo później piosenki "Amigo" oraz "Bekuiñ balogh otong", często goszczące na antenach falach zarówno Radio Bata jak i Radia Malabo, rozgłośni z dwóch największych miast kraju. Maelé zaczął również zdobywać popularność w krajach ościennych, przede wszystkim w Kamerunie i Gabonie.
W 1978 reprezentował Gwineę Równikową na XI Światowym Festiwalu Młodzieży i Studentów w Hawanie. Zainspirowany tym wydarzeniem, po powrocie do kraju stworzył poświęcony Kubie utwór "Edjam bingayen à Cuba". W 1983 wyjechał do Francji by nagrać swój pierwszy longplay "Evom Nguan". Album, zawierający między innymi takie utwory jak "Andeme Ela", "Bong ye" czy "Kie-Ntem y Ayong" był wielkim sukcesem. 
Na początku lat 90. opublikował piosenkę "Engóng", w której krytykował politykę prezydenta Nguemy Mbasogo. Wkrótce potem opuścił kraj i w 1991 osiadł w Madrycie. Nawiązał kontakt z emigracyjnymi ośrodkami opozycji, odmówił jednak zaangażowania się w aktywność polityczną. Podczas podróży do Gabonu w tym samym roku padł ofiarą zamachu. Wskazuje się, iż za incydentem stały gwinejskie władze.
Maelé powrócił do kraju w połowie lat 90. Zaangażował się w działalność rządzącej Partii Demokratycznej (PDGE), został mianowany delegatem ministra kultury w Bacie, następnie zaś szefem struktur partii w tym samym regionie. Jego utwory zmieniły wydźwięk i zaczęły wychwalać obóz rządzący (np. "PDGE ane nkobo nfé"). W 2012 został wszedł w skład Rady Narodowej PDGE. Rok później, w związku z pogarszającym się stanem zdrowia przeniósł się do Madrytu. Koszty jego leczenia pokrywał gwinejski rząd. Muzyk natomiast pozostawał w bliskim kontakcie z ambasador Gwinei Równikowej w Hiszpanii, Purificación Angue Ondo.
Zmarł w Madrycie. Jest uznawany za jedną z najważniejszych postaci w historii gwinejskiej muzyki rockowej.

</doc>
<doc id="4808238" url="https://pl.wikipedia.org/wiki?curid=4808238" title="Robert Zapotoczny">
Robert Zapotoczny

Robert Zapotoczny (ur. 8 kwietnia 1975 w Świętochłowicach) – polski ekonomista i politolog, ekspert w obszarze ubezpieczeń. Współtwórca programu Pracowniczych Planów Kapitałowych (PPK). Od października 2018 prezes spółki PFR Portal PPK. 
Wykształcenie.
W 2000 ukończył studia politologiczne na Wydziale Nauk Społecznych Uniwersytetu Śląskiego. W 2001 rozpoczął naukę na studiach podyplomowych z zakresu ubezpieczeń zdrowotnych na Uniwersytecie Ekonomicznym w Katowicach. 
Praca zawodowa.
Rozpoczął karierę zawodową jako dyrektor sprzedaży ds. pośredników finansowych[3] w Amplico AIG Life. Następnie w ING jako dyrektor ds. sprzedaży pośrednictwa oraz klientów korporacyjnych. Od 2009 zajmował się m.in. zarządzaniem działalnością w zakresie ubezpieczeń korporacyjnych, zarządzaniem kanału dystrybucji brokerów (MLA) i jego usprawnianiem, rozwojem nowych produktów. Reprezentował ING Life &amp; Pensions w Komisji Ubezpieczeń Życiowych działającej przy Polskiej Izbie Ubezpieczeń. 
Następnie w spółce Pramerica jako dyrektor sprzedaży Niezależnego Doradztwa Finansowego w latach 2012–2013. Odpowiadał za przygotowanie strategii rozwoju dystrybucji w sektorze finansowym, przygotowanie i realizację projektu we współpracy z DK Notus. Był także odpowiedzialny za współpracę z IFA i innymi instytucjami finansowymi.
W latach 2013–2014 dyrektor Biura Ubezpieczeń Korporacyjnych w spółce Signal Iduna. Wraz z zespołem firmy Phinance pracował nad przygotowaniem i realizacją projektu „Ochrona Phinance”. Planował i wdrażał plan restrukturyzacji w obszarze sprzedaży, tworzył strategię sprzedaży produktów ubezpieczeniowych, zarządzał zespołem w obszarze B2B.
Od 2016 w Grupie PFR jako project manager w spółce PFR TFI S.A. odpowiadał za pracę w zespole międzyresortowym, opracowując założenia do ustawy o Pracowniczych Planach Kapitałowych. Są one jednym z założeń budowy kapitału w ramach rządowej Strategii na rzecz Odpowiedzialnego Rozwoju.
Od października 2018 prezes zarządu PFR Portal PPK Sp. z o.o. Publikuje w prasie finansowej i ekonomicznej artykuły poświęcone ubezpieczeniom emerytalnym i Pracowniczym Planom Kapitałowym.
Życie prywatne.
Żonaty z Katarzyną. Interesuje się historią, podróżami oraz pszczelarstwem.

</doc>
<doc id="4808242" url="https://pl.wikipedia.org/wiki?curid=4808242" title="Krymska Socjalistyczna Republika Radziecka">
Krymska Socjalistyczna Republika Radziecka

Krymska Socjalistyczna Republika Radziecka (ros. Крымская социалистическая советская республика) – autonomiczna republika radziecka, część składowa Rosyjskiej Federacyjnej SRR, istniejąca od 28 kwietnia do 26 czerwca 1919 r.
Historia.
Okoliczności powstania.
Władza na Krymie w okresie po rewolucji październikowej kilkakrotnie przechodziła z rąk do rąk. 25 listopada 1917 roku w Bakczysaraju Tatarzy krymscy zgrupowani w Komitecie Wykonawczym i Kongresie Tatarskim powołali kurułtaj (Konstytuantę) i proklamowali niepodległość Krymskiej Republiki Ludowej. W styczniu roku następnego władzę nad półwyspem odebrali im miejscowi bolszewicy. 18 marca proklamowano powstanie Radzieckiej Socjalistycznej Republiki Taurydy, której kres położyły: prowadzona od 18 kwietnia ofensywa armii Ukraińskiej Republiki Ludowej oraz wkroczenie na Krym wojsk niemieckich (wypełniających zapisy traktatu brzeskiego). Wskutek tych wydarzeń czasowo przywrócone zostało funkcjonowanie Krymskiej Republiki Ludowej, na czele której Niemcy postawili Matwieja Sulkiewicza. Niemcy z kolei wycofali się z Krymu w listopadzie 1918 r. Korzystając ze słabości najpoważniejszych konkurentów, czyli bolszewików i tatarskiego ruchu narodowego, rząd Krymu – z założenia tymczasowo autonomicznego – utworzyli kadeci. Na jego czele stanął Solomon Krym. Nie posiadając własnych sił zbrojnych, rząd Krymskiej Republiki Ludowej poprosił białą Armię Ochotniczą gen. Antona Denikina o skierowanie grupy wojsk na półwysep. Prośba ta została spełniona pod koniec listopada 1918 r.
Stosunki między rządem w Symferopolu a białym kontyngentem szybko stały się złe. Żołnierze byli niezdyscyplinowani, dopuszczali się morderstw i innych przestępstw na szkodę ludności cywilnej, co przekładało się na spadek popularności rządu. Krymscy kadeci doskonale rozumieli, że tylko obecność żołnierzy Armii Ochotniczej daje im gwarancję utrzymania władzy, toteż mimo wszystko nie starali się o ich usunięcie z półwyspu.
Wejście Armii Czerwonej na Krym w kwietniu 1919 r..
Przeciwko coraz bardziej niepopularnemu rządowi Solomona Kryma i wspierającym go białym aktywnie działali i tatarscy działacze narodowi, i bolszewicy. W marcu 1919 r. rząd faktycznie nie panował już nad sytuacją na półwyspie. Jego dyspozycje dotyczące przygotowań do obrony Krymu przed zbliżającymi się z północy siłami Armii Czerwonej zostały zignorowane, a dowództwo oddziałów białych zarzuciło wręcz rządowi bezpodstawne wtrącanie się do spraw obronności. 3 kwietnia jednostki Armii Czerwonej – 1 Dywizja Zadnieprzańska pod dowództwem Pawła Dybienki – przekroczyły przesmyk perekopski. Komitet Obrony półwyspu, naprędce sformowany przez rząd, nie był już w stanie faktycznie jej prowadzić. Czerwoni posuwali się w głąb półwyspu, nie napotykając oporu. Jedyną nadzieję białego rządu na przetrwanie była pomoc Wielkiej Brytanii i Francji. W Sewastopolu znajdował się niewielki francuski garnizon; rząd Kryma bez powodzenia starał się przekonać Francuzów do wystąpienia w jego obronie i sprowadzenia dodatkowych żołnierzy.
4 kwietnia w Eupatorii został utworzony komitet rewolucyjny z Dmitrijem Uljanowem na czele. Wszczął on powstanie zbrojne i 7 kwietnia opanował miasto. Dzień później biały rząd musiał opuścić Symferopol i schronić się w Sewastopolu pod ochroną francuską. Dowodzący francuskim kontyngentem płk Trousson ogłosił na Krymie stan wojenny, a siebie samego mianował gubernatorem wojskowym. Gen. Subbotina, dowódcę sił Armii Ochotniczej na Krymie, wyznaczył na swojego zastępcę, całkowicie ignorując obecność cywilnego rządu. 12 i 14 kwietnia w Sewastopolu wylądowały dodatkowe oddziały francuskie, jednak nawet w tej sytuacji płk Trousson nie zdecydował się na konfrontację z bolszewikami. 15 kwietnia Francuzi umożliwili rządowi kadetów ewakuację z Krymu. 19 kwietnia po krótkiej wymianie ognia Francuzi zgodzili się oddać Sewastopol w ręce miejscowej rady robotniczej i żołnierskiej, kierowanej przez bolszewików, pod warunkiem, że ci nie przeszkodzą w ewakuacji okrętów francuskich. Została ona zakończona 30 kwietnia.
Tymczasem oddziały Armii Ochotniczej, które opuściły miasta i większą część terytorium Krymu, wycofały się na Półwysep Kerczeński, gdzie znajdowały się pod ochroną okrętów interwentów brytyjskich: pancerników „Iron Duke” i „Marlborough”, francuskich torpedowców oraz greckiego pancernika „Limnos”. 27 kwietnia do półwyspu zbliżył się również krążownik „Kaguł” z marynarki Sił Zbrojnych Południa Rosji. 28 kwietnia „Kaguł” wspólnie z „Iron Duke” ostrzelały wioskę Władisławowka, gdzie czerwoni koncentrowali swoje siły. Od 1 do 4 maja jednostki Armii Czerwonej bez powodzenia starały się rozbić siły białych na półwyspie, jednak ci, przy wsparciu ogniowym interwenckich okrętów, skutecznie się bronili. 5 maja czerwoni odstąpili od bezskutecznych ataków.
Ogłoszenie powstania Krymskiej SRR.
W dniach 28–29 kwietnia 1919 r. w Symferopolu odbyła się III obwodowa komisja bolszewików, na której oficjalnie ogłoszono powstanie Krymskiej Socjalistycznej Republiki Radzieckiej. W jej pracach obok miejscowych działaczy brali udział komisarz spraw wewnętrznych Ukraińskiej SRR Klimient Woroszyłow, członek Rady Obrony Republiki Lew Kamieniew oraz instruktor partyjnego Komitetu Centralnego Matwiej Muranow. Wyłoniono skład rady komisarzy ludowych republiki, do której weszli m.in. Dmitrij Uljanow – przewodniczący, Jurij Gawien – komisarz spraw wewnętrznych, Pawieł Dybienko – komisarz spraw wojskowych, Iwan Nazukin – komisarz oświaty, Selim Miemietow – komisarz spraw zagranicznych, I. Arabski – komisarz sprawiedliwości.
6 maja 1919 r. rząd Krymskiej SRR opublikował deklarację, w której zapowiadał utworzenie na Krymie struktur władzy radzieckiej, przeprowadzenie zjazdu rad, walkę z kontrrewolucją i utworzenie republikańskiej Armii Czerwonej. Ogłoszono równe prawa wszystkich narodowości zamieszkujących Krym, nacjonalizację przemysłu oraz konfiskatę wielkiej własności ziemskiej („obszarniczej i kułackiej”) i ziem cerkiewnych. Przewodniczący rady komisarzy ludowych odrębnym dekretem zakazywał, pod karą śmierci, samosądów, samowolnego przejmowania mieszkań i rabunku własności, także byłych żołnierzy Armii Ochotniczej. Winni takich działań mieli być rozstrzeliwani. Rząd Uljanowa zamierzał otworzyć uniwersytet w Symferopolu i podjąć działania na rzecz odnowy zniszczonych sanatoriów na Krymie.
Upadek Krymskiej SRR.
18 czerwca „Kaguł” wysadził pod Koktebelem desant 160 białych żołnierzy zabranych z Półwyspu Kerczeńskiego, pod dowództwem gen. Jakowa Słaszczowa, a następnie ostrzelał Stary Krym. W tym samym czasie biali, wspierani ogniem „Marlborough” rozpoczęli natarcie na pozycje czerwonych na Półwyspie Kerczeńskim, pod Ak-Manaj, przełamując je. Działaniami tymi dowodził gen. Aleksandr Borowski. Drugi desant biali próbowali wysadzić pod Geniczeskiem, jednak próba ta została odparta przez pociąg pancerny czerwonych.
W nocy z 21 na 22 czerwca jednostki czerwonych porzuciły Sewastopol i Symferopol i w panice cofnęły się do Perekopu. 24 czerwca po krótkiej bitwie biali opanowali Symferopol i zdławili niewielkie ogniska oporu na półwyspie. 28 czerwca ostatecznie przejęli również kontrolę nad Sewastopolem; do miejscowego portu przypłynął torpedowiec „Żywoj”. W obydwu miastach doszło do samosądów, morderstw na prawdziwych i domniemanych sympatykach bolszewików. Biali odzyskali kontrolę nad Krymem, jednak ich władza nie miała silnego poparcia miejscowej ludności. Mieszkańcy Krymu pamiętali bowiem zachowanie żołnierzy białych między listopadem 1918 r. a marcem 1919 r.

</doc>
<doc id="4808245" url="https://pl.wikipedia.org/wiki?curid=4808245" title="Sytuacja osób transpłciowych w Iranie">
Sytuacja osób transpłciowych w Iranie

Sytuacja osób transpłciowych w Iranie – osoby takie są prawnie akceptowane przez władze oraz możliwe jest legalne poddanie się operacji korekcji płci. Od 2008 r. Iran przeprowadza najwięcej po Tajlandii zabiegów tego typu, które są dofinansowywane przez państwo. Wynika to z presji władz w celu dopasowania wszystkich swoich obywateli do kategorii mężczyzn lub kobiet bez innych opcji dla osób homoseksualnych lub niebinarnych, które nie toleruje i prześladuje, a same transpłciowe osoby, które przeprowadzają tę operację, są piętnowane społecznie przez swoje rodziny i lokalne społeczności.
Historia.
Przed 1979.
W Iranie od lat 30. XX wieku przeprowadzano korekcje płcy u osób interpłciowych. W 1963 r. ajatollah Ruhollah Chomejni napisał książkę w której stwierdził, że nie ma żadnych ograniczeń religijnych dotyczących operacji korekcyjnych u osób interpłciowych, chociaż nie dotyczyło to osób bez fizycznej dwuznaczności w narządach płciowych.
Po 1979.
Nowy rząd powstały po rewolucji islamskiej początkowo zrównał status osób tranpłciowych z homoseksualistami, których orientacja była karana biczowaniem, a nawet karą śmierci. Sytuacja zmieniła się dzięki działaniom Maryam Hatoon Molkara, która pisała listy do ajatollaha już od 1975, jeszcze w czasach gdy działał on na wygnaniu. Maryam przypisano przy porodzie płeć męską, jednak utożsamiała się jako kobieta i pragnęła uzyskać od religijne pozwolenie na operację korekty płci. W oparciu o jej precedens, ajatollah wydał w 1987 dopuszczającą takie zabiegi fatwę. Po ich przeprowadzeniu kobiety mają wymienione akty urodzenia i wszystkie oficjalne dokumenty na nowe, uwzględniające skorygowaną płeć i mogą legalnie poślubić mężczyzn.
Teraźniejszość.
Oryginalna fatwa Chomeiniego została potwierdzona przez obecnego przywódcę Iranu, Alego Chameneiego, a także jest popierana przez wielu innych irańskich duchownych. Jednak w irańskim społeczeństwie wciąż istnieje piętnowanie osób transseksualnych, którym po zakończeniu korekcji zaleca się zachowanie dyskrecji na temat ich przeszłości. Są one dyskryminowane pod względem zatrudnienia, odrzucane przez rodziny i społeczności oraz upokarzane przez policję.

</doc>
<doc id="4808246" url="https://pl.wikipedia.org/wiki?curid=4808246" title="Piłsudczyk">
Piłsudczyk



</doc>
<doc id="4808253" url="https://pl.wikipedia.org/wiki?curid=4808253" title="Koczetok">
Koczetok

Koczetok (ukr. Кочеток) – osiedle typu miejskiego położone na wschodzie Ukrainy, w obwodzie charkowskim. Przez miejscowość przepływa rzeka Doniec.
Historia.
W pobliżu Koczetoka odkryto szczątki osady z epoki neolitycznej (IV tysiąclecie p.n.e) oraz z epoki brązu. Wieś została założona w 1641 roku. W styczniu 1918 roku w miejscowości została ustanowiona władza radziecka. Od 1923 roku jest częścią rejonu czuhujiwskiego w obwodzie charkowskim. W 1929 r. powstał kołchoz „"Nowe życie"". W 1938 roku wieś uzyskała status osiedla typu miejskiego. 282 mieszkańców Koczetoka uczestniczyło w wielkiej wojnie ojczyźnianej, wielu z nich walczyło w oddziałach partyzanckich. 85 osób nie wróciło z wojny.

</doc>
<doc id="4808254" url="https://pl.wikipedia.org/wiki?curid=4808254" title="Kochetok">
Kochetok



</doc>
<doc id="4808257" url="https://pl.wikipedia.org/wiki?curid=4808257" title="Pilot odrzutowców">
Pilot odrzutowców

Pilot odrzutowców (org. "Jet Pilot") – amerykański film szpiegowski z elementami komedii romantycznej z 1957 roku w reż. Josefa von Sternberga.
Opis fabuły.
W szczycie zimnej wojny w amerykańskiej bazie lotniczej na Alasce ląduje w nowoczesnym samolocie wojskowym radziecki dezerter. Ku zaskoczeniu amerykanów jest to kobieta – por. Anna Marładowna. Radziecka pilotka prosi o azyl, jednak nie jest skłonna zdradzić żadnych tajemnic wojskowych swojej służby. Do opieki nad piękną Rosjanką przydzielony zostaje jeden z najlepszych pilotów w kraju – płk Jim Shannon. Obydwoje bardzo szybko odkrywają, że pomimo iż pochodzą z "różnych światów", mają ze sobą wiele wspólnego: podobne charaktery, pasję do latania. Bardzo szybko pojawia się pomiędzy nimi poważne uczucie. Kiedy wiec Shannon dowiaduje się od swoich przełożonych, że Anna ma zostać deportowana, nie informując ich o tym bierze z nią ślub, licząc, że władze nie wydalą małżonki amerykańskiego obywatela. Meldując o tym już po fakcie swoim zwierzchnikom, dowiaduje się od nich, że Anna prowadzi podwójną grę – przedstawiają mu oni dowody na to, że Anna jest sowiecką agentką Olgą Orlew, a cała jej ucieczka została sfingowana przez radziecki wywiad. Jim szczerze jednak kocha Annę i chce ją ratować. Po rozmowie z nią przekonuje się, że jej uczucie do niego jest jak najbardziej szczere. Składa więc swojemu dowództwu propozycję ucieczki wraz z Anną do ZSRR celem poznania tajemnic lotnictwa radzieckiego. Jego plan jest odwróceniem planu działania Anny w Ameryce. Shannon ma się przedstawić jako uciekinier z USA, który z miłości do żony i celem ratowania jej przed więzieniem decyduje się na ucieczkę. Po okresie wystarczającym dla uzyskania potrzebnych informacji, ma na propozycję Amerykanów zostać wraz z Anną wymieniony na kilku szpiegów radzieckich schwytanych w USA. Wszystko przebiega zgodnie z planem – zachwyceni jednym z najlepszych amerykańskich pilotów, który wpadł im w ręce, Sowieci zaczynają wykorzystywać Jima jako swojego konsultanta. Jednak bystra Anna wkrótce odkrywa grę Shannona. Nie jest jednak w stanie go wydać. Niedługo potem dowiaduje się od swojego nowego przełożonego – płk. Matowa, że jej ukochany po ostatnim locie doświadczalnym ma zostać odesłany do USA na drodze wymiany szpiegów. Sama Olga otrzymuje awans i nowe zadanie. Matow jest jednak starym znajomym Olgi i zdradza jej, że wywiad rosyjski tuż przed odesłaniem Shannona do USA planuje podać mu w posiłku dawkę silnych psychotropów, które zniszczą jego pamięć, tak aby nie był w stanie przekazać Amerykanom nic, co zobaczył i dowiedział się w czasie pobytu w ZSRR. Środki te mają jednak zniszczyć umysł Jima do tego stopnia, że przekształcą go w "kompletnego idiotę, nie wiedzącego nawet kim jest" (według słów Matowa). Anna nie może na to pozwolić i szybko podejmuje decyzję. Staruje za Shannonem, likwiduje ogniem swojego myśliwca asystę Jima i wraz z nim ląduje na niewielkim, radzieckim lotnisku wojskowym niedaleko Alaski. Jej ukochany szybko przesiada się do jej myśliwca i obydwoje docierają szczęśliwie do Ameryki.
Obsada aktorska.
i inni.
O filmie.
Produkcja.
Właściwym producentem filmu był Howard Hughes – ekscentryczny miliarder, mający na swoim koncie kilka udanych produkcji filmowych ("Aniołowie piekieł", "Człowiek z blizną" czy "Wyjęty spod prawa"). Pragnął on stworzyć film na miarę swojego najlepszego działa – "Aniołów piekieł" z 1930, przeniesionego do "epoki odrzutowców". Ciągłe przeróbki będące wynikiem niezadowolenia Hughesa ze swojej produkcji, spowodowały jednak ponad dwukrotny wzrost kosztów (z pierwotnych 4 mln do blisko 9 mln) oraz przesuniecie premiery o kilka lat.
Zdjęcia do filmu miały miejsce w bazach lotniczych: Edwards Air Force Base, Hamilton Army Airfield, March Air Reserve Base i George Air Force Base w Kalifornii; Lowry Air Force Base w Kolorado; Kelly Field w Teksasie oraz Eglin Air Force Base i Naval Air Station Pensacola na Florydzie. Odbywały się one przy pełnym zaangażowaniu i współpracy Sił Powietrznych Stanów Zjednoczonych, które zostały wymienione w obsadzie filmu w rolach głównych. Zdjęcia scen w powietrzu kręcono z pokładu B-45 Tornado – pierwszego, amerykańskiego, czterosilnikowego, lekkiego bombowca taktycznego. Na planie filmowym w maju 1950 pojawił się Chuck Yeager – pierwszy pilot w historii, który przekroczył barierę dźwięku. O mało nie stracił życia, gdy F-86, którego pilotował uległ awarii i rozbiciu. Pilotował X-1 – eksperymentalny samolot rakietowy, na którym dokonał swego słynnego wyczynu, również użytego w filmie (był to ostatni lot tej maszyny).
Odbiór i krytyka.
Film otrzymał kiepskie recenzje krytyków. Wskazywano na słaby scenariusz (podkreślając jego banalność i naiwność), niski poziom gry aktorskiej (łącznie z samym Wayne’em, który po latach wyznał, że na udział w filmie zgodził się wyłącznie ze względów politycznych, chcąc w epoce Makkartyzmu w Hollywood jednoznacznie zadeklarować się, że stoi po stronie antysowieckiej Ameryki oraz że bardzo szybko zorientował się, iż bierze udział w jednym z najgorszych swoich filmów), a także ogólną jego nieaktualność. Powodem ostatniego zarzutu było ciągłe niezadowolenie Hughesa – głównego producenta filmu – który nieustanie przeciągał prace montażowe i przekładał premierę, będąc wciąż nieusatysfakcjonowanym swoim dziełem. W rezultacie film do którego zdjęcia rozpoczęto w roku 1949, kiedy zimna wojna trwała w najlepsze, miał swoją premierę w roku 1957, kiedy stan jej eskalacji minął, a groźba bezpośredniego konfliktu pomiędzy dwoma mocarstwami wyraźnie zmalała. Montaż filmu ze sprawą Hughesa trwał jeszcze po oficjalnej premierze filmu, do października 1957 roku. W ogólnej opinii recenzentów filmowi daleko było do bezsprzecznie najlepszego dzieła Hughesa – "Aniołów piekieł" z 1930, którego odzwierciedleniem w "erze odrzutowej" w zamierzeniach jego twórcy miał być film. Niektórzy z nich dosadnie wręcz określali film jako "tępą propagandę" ("blunt propaganda"), zwłaszcza w ukazaniu sowietów. "The New York Times" nazwał film "głupawym" ("silly"), a "Los Angeles Times" opisał go jako "prawdziwą fantazję dla nieletnich".
Nawet dla fanów lotnictwa obraz był rozczarowaniem ze względu na poważną redukcję scen lotniczych. Pokazane w nim samoloty (pierwsze amerykańskie odrzutowce, zaprojektowane w II połowie lat 40.), ze względu na szybki rozwój lotnictwa odrzutowego w tym okresie, mogły stanowić jedynie ciekawostkę historyczną, w żadnym wypadku nie przedstawienie najnowocześniejszej techniki lotniczej Stanów Zjednoczonych, jak to planowali jego autorzy. Co bardziej życzliwi (Andrew Sarris) przedstawiali film jako zabawną komedię, pełną humoru i zmysłowości, redukującą "zimna wojnę" do formatu zabawnej, animowanej kreskówki. Reklamowany jako "Największe widowisko ery odrzutowej", film okazał się być finansową klapą. Bardzo szybko został zdjęty z ekranów kin i uległ zapomnieniu. Był podobno ulubionym filmem Hughesa i dziś dla historyków kina pozostaje głównie przykładem powszechnie znanej ekscentryczności jego producenta.
Obecnie (2020), ponad 60 lat po premierze, w rankingu popularnego filmowego serwisu internetowego "Rotten Tomatoes" obraz posiada poślednią, 60-procentową, pozytywną ocenę "czerwonych pomidorów". "Allmovie" i "IMDb" punktują go równie przeciętnie. Były amerykański pilot i historyk lotnictwa – Walter J. Boyne – umieścił go w pierwszej trójce pośród dziesięciu najgorszych filmów w historii poświęconych tematyce lotniczej.
Samoloty użyte w filmie.
W filmie można zobaczyć kilka legendarnych już amerykańskich samolotów bojowych lat 40. i 50. XX wieku i to zarówno tych z napędem tłokowym jak i odrzutowym. W pewnym stopniu ilustrują one przejście z ery samolotów śmigłowych do czasów odrzutowców. I tak: podstawowe, amerykańskie odrzutowce myśliwskie na których latają główni bohaterowie (Jim i Anna) to F-86 Sabre oraz F-94 Starfires; Bell X-1 i jego "macierzysty" B-50 to w filmie radzieckie samoloty eksperymentalne; w filmie można również zobaczyć absolutnego kolosa okresu "zimnej wojny" B-36 Peacemaker oraz Lockheeda T-33 i F-89 Scorpion użytych w roli radzieckich odrzutowców.

</doc>
<doc id="4808260" url="https://pl.wikipedia.org/wiki?curid=4808260" title="Sawas Gendtsoglu">
Sawas Gendtsoglu

Sawas Gendtsoglu (grec. Σάββας Γκέντσογλου, ur. 19 września 1990 w Aleksandropolis) – grecki piłkarz występujący na pozycji pomocnika w saudyjskim klubie Al-Adalah FC. Wychowanek stołecznego AEK-u.
Kariera klubowa.
AEK i wypożyczenia.
W 2006 został włączony do kadry pierwszego zespołu AEK-u. W sierpniu 2007 został wypożyczony na rok do grającego w Gamma Etniki Panachaiki GE. Gendtsoglu nie grał jednak zbyt wiele, dlatego wypożyczenie zostało skrócone i na następną rundę trafił do AO Nea Jonia. Do AEK-u wrócił po sezonie 2007/2008. Swój debiut dla ateńskiego klubu zaliczył 26 kwietnia 2008 w wyjazdowym, zremisowanym 1:1 meczu 30. kolejki z PAE Ergotelis. Prawie miesiąc po tym wydarzeniu, 25 czerwca 2008 Gentsoglou przedłużył umowę z AEK-iem do końca 2014. Początkowo grał jako środkowy obrońca, jednak w połowie sezonu 2009/2010 trener Dušan Bajević, przesunął go na pozycje defensywnego pomocnika. Grając na "szóstce", stał się etatowym zawodnikiem pierwszego składu i jednym z filarów drużyny. 21 listopada 2009, w wyjazdowym, przegranym 2:1 meczu 11. kolejki z AO Kawala, zdobył swojego debiutanckiego gola, strzelając z głowy. 20 maja 2010 renegocjował swój kontrakt z klubem i podpisał nowy. W sezonie 2010/2011 zdobył swoje pierwsze trofeum - razem z klubem wygrał Puchar Grecji.
Sampdoria i kolejne wypożyczenia.
19 stycznia 2012 podpisał kontrakt z włoskim klubem UC Sampdoria. 13 sierpnia 2012 został wypożyczony do grającego w Serie B AS Livorno Calcio. W Livorno zadebiutował 3 września 2012, pojawiając się na boisku w 81. minucie, za Alessandro Lambrughiego, w domowym, wygranym 3:2 meczu 2. kolejki z Calcio Padova. W Livorno rozegrał łącznie 35 meczów oraz przyczynił się do awansu do Serie A.
Na sezon 2013/2014 powrócił do Sampdorii. Zadebiutował 6 października 2013, wychodząc w pierwszym składzie, w domowym, zremisowanym 2:2 meczu 7. kolejki z Torino FC. Ostatecznie nie zdołał wywalczyć sobie składu, dlatego został ponownie wypożyczony do klubu grającego na poziomie Serie B. Tym razem była to Spezia Calcio. W barwach Spezii zagrał po raz pierwszy 25 stycznia 2014, w wyjazdowym, wygranym 1:2 meczu 22. kolejki z AS Cittadellą.
Powrót do Grecji.
30 sierpnia 2014 Gentsoglou powrócił do Grecji, aby kontynuować karierę w klubie grającym w greckiej ekstraklasie, przeciwko któremu strzelił debiutancką bramkę, a więc dla PAE Ergotelis. Podpisał dwuipółletni kontrakt. W ojczyźnie zagrał powtórnie 21 września 2014, w wyjazdowym, wygranym 1:4 meczu 4. kolejki z Niki Wolos.
Drugie podejście do Włoch.
23 czerwca 2015 grające w Serie B FC Bari 1908, ogłosiło podpisanie umowy z Gentsoglou do lata 2018. Dla "Galletti" zadebiutował 9 sierpnia 2015, w domowym, przegranym 1:2 meczu 2. rundy Pucharu Włoch z Foggią Calcio. W lidze zadebiutował 31 października 2015, w domowym, zremisowanym 1:1 meczu 11. kolejki z Novarrą Calcio.
Hajduk Split.
8 sierpnia 2016, chorwacki Hajduk poinformował o wypożyczeniu Gentdsoglu na okres dwunastu miesięcy. 14 sierpnia 2016 zadebiutował w klubie ze Splitu, w 5. kolejce 1. HNL, grając 66 minut w wyjazdowym, zremisowanym meczu 1:1 z NK Osijek, zanim został zastąpiony przez Tomę Bašicia.
27 czerwca 2017 Gentsoglou rozwiązał kontrakt z Bari i podpisał dwuletni kontrakt z Hajdukiem. 23 lipca 2017, podczas wyjazdowego, zremisowanego 2:2 meczu 2. kolejki z Interem Zaprešić, strzelił swojego pierwszego gola dla Hajduka. W Hajduku rozegrał łącznie 62 meczów, w których zdobył 2 bramki i zaliczył 10 asyst. Z klubem osiągnął dwukrotnie finał Pucharu Chorwacji.
APOEL.
16 lipca 2018 pomocnik przeniósł się do cypryjskiego APOEL-u, podpisując dwuletnią umowę. Dla mistrza Cypru zadebiutował 2 sierpnia 2018, w meczu rewanżowym 2. rundy kwalifikacji do Ligi Europy UEFA z Florą Tallinn. W lidze cypryjskiej, pierwszy mecz rozegrał 16 września 2018 z Ermisem Aradipu. W sezonie 2018/2019, razem z APOEL-em zdobył pierwsze mistrzostwo w swojej karierze.
Al-Adalah FC.
29 stycznia 2020 Sawas Gendtsoglu rozwiązał umowę z APOEL-em i podpisał kontrakt z saudyjskim beniaminkiem Al-Adalah obowiązujący do końca sezonu, który jednak automatycznie przedłuży się jeśli klub nie spadnie z Saudi Professional League. W barwach Al-Adalah zadebiutował 1 lutego 2020, w domowym, zremisowanym 1:1 meczu 1. kolejki z Al-Ahli Dżudda.
Kariera reprezentacyjna.
Reprezentant Grecji na szczeblach młodzieżowych. Z reprezentacją do lat 19. wywalczył awans na Młodzieżowe Mistrzostwa Europy w 2008.
Życie prywatne.
Od 2013 do 2018 spotykał się ze starszą od siebie piosenkarką, Angeliki Iliadi. Z tego związku ma syna Wasilisa Gendtsoglu (ur. 8 lipca 2014).

</doc>
<doc id="4808261" url="https://pl.wikipedia.org/wiki?curid=4808261" title="Kościół Matki Niepokalanego Serca Najświętszej Maryi Panny w Pomorskiej Wsi">
Kościół Matki Niepokalanego Serca Najświętszej Maryi Panny w Pomorskiej Wsi

Kościół Matki Niepokalanego Serca NMP w Pomorskiej Wsi – świątynia parafii rzymskokatolickiej Matki Bożej Niepokalanego Serca NMP mieszcząca się w Pomorskiej Wsi w diecezji elbląskiej, dekanat Elbląg Południe.
Historia.
Pierwotny kościół zbudowano w XIV wieku. Z tego okresu pochodzi najstarszy element kościoła — prezbiterium oraz gotycka granitowa kropielnica. 26 maja 1671 roku kościół spłonął wraz z częścią wsi. Ocalała jedynie część murów. Odbudowany został w 1672 na polecenie sędziego ziemskiego Samuela Barnera.  Sufit z polichromią z 1688 roku przedstawia Sąd Ostateczny. W 1689 roku zbudowano barokowy prospekt organowy zdobiony ornamentyką roślinną i figuralną. W 1690 roku kościół uzyskał dzwon dzieła Dawida Jonasa z napisem "Jonas mich in Elbing umgegossen". Drewnianą wieżę zdemontowano w 1758 roku i zbudowano ponownie w 1766 roku. W 1792 roku sprowadzono z Kościoła Bożego Ciała w Elblągu pozytywkę, którą później sprzedano, kupując organy. W latach 1852-1853 kościół remontowano. W 1899 roku kupiono nowe organy. Obok kościoła po pierwszej wojnie światowej ustanowiono obelisk upamiętniający poległych mieszkańców. Kościół w listopadzie 1945 roku przejęli katolicy.
Proboszczowie.
Od 1934 do 1945 roku parafia nie miała proboszcza.

</doc>
