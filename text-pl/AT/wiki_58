<doc id="4853551" url="https://pl.wikipedia.org/wiki?curid=4853551" title="Bitwa o grzbiet Elsenborn">
Bitwa o grzbiet Elsenborn

Bitwa o grzbiet Elsenborn – najdalej wysunięte na północ starcie niemieckiej ofensywy w Ardenach przeprowadzonej pod koniec II wojny światowej. Walki koncentrowały się na grzbiecie Elsenborn, wzgórzu o kształcie bumerangu, położonym na wschód od miasta Waimes w Belgii. W tym regionie grzbiet Elsenborn stanowi najbardziej wysunięte na zachód wzniesienie Ardenów, wznoszące się na wysokość ponad 600 m n.p.m.; w przeciwieństwie do wyżyn położonych dalej na północ, wschód i południe, był on intensywnie zalesiony. Na zachód od grzbietu Elsenborn, gdzie teren schodzi łagodnymi wzgórzami do miast Liège i Spa, znajdowała się sieć baz zaopatrzeniowych aliantów i dobrze rozwinięta sieć dróg. Niemcy planowali wykorzystać dwie kluczowe trasy (niem. "Rohlbahn") wiodące przez ten obszar, aby przejąć Antwerpię i zawrzeć separatystyczny pokój ze Stanami Zjednoczonymi i Wielką Brytanią. Zdobycie Monschau, pobliskiej wioski Höfen i bliźniaczych wiosek Rocherath-Krinkelt na wschód od grzbietu Elsenborn były kluczem do realizacji niemieckich planów, dlatego Adolf Hitler skierował swoje najlepsze jednostki pancerne w ten obszar.
Amerykanie natomiast umieścili w sektorze jedynie niesprawdzone w walce oddziały 99 Dywizji Piechoty, które przybyły tam w połowie listopada, ponieważ sądzili, że na tym obszarze raczej nie dojdzie do bitwy z Niemcami. Jedna dywizja była bardzo rozproszona na 35-kilometrowymodcinku frontu i wszystkie jej trzy pułki znajdowały się na linii, bez żadnej rezerwy. Na początku grudnia 2 Dywizja Piechoty została wyznaczona do przechwycenia skrzyżowania o nazwie Wahlerscheid, na południowym krańcu lasu Hurtgen. Amerykanie sądzili początkowo, że Niemcy przeprowadzają tam jedynie lokalną akcję, ale w rzeczywistości spotkali się z wiodącym elementem ofensywy ardeńskiej. 2 Dywizja skonsolidowała swoje linie, wycofując się do Hünningen (wówczas wieś pod miastem Büllingen, obecnie część tego miasta), następnie w stronę Rocherath-Krinkelt, a na końcu do okopanych pozycji zajmowanych przez 99 Dywizję, wzmacniając ją na grzebiecie Elsenborn.
W zaciętej bitwie trwającej dziesięć dni linie amerykańskie i niemieckie były często dezorganizowane. Przez pierwsze trzy dni walki toczyły się w okolicach wsi Rocherath-Krinkelt. Atakując sam grzbiet Elsenborn, Niemcy zastosowali skuteczną taktykę jednoczesnego użycia różnych rodzajów zbrojnych i kilkakrotnie penetrowali linie amerykańskie, ale ich ataki nie były dobrze skoordynowane, w dodatku komplikował je trudny teren. Aby odepchnąć Niemców z powrotem, armia amerykańska wzywała ogień pośredni na własne pozycje, a w pewnym momencie rzuciła do walki nawet urzędników wojskowych i personel sztabowy, aby wzmocnić swoje linie. Amerykanie zgromadzili znaczne siły artylerii za grzbietem Elsenborn, co umożliwiło bliski ostrzał atakujących sił nieprzyjaciela. Niemcy, chociaż mieli przewagę techniczną i liczebną, znaleźli się pod presją dobrze przygotowanych pozycji obronnych Amerykanów, nowych zapalników zbliżeniowych dla pocisków artyleryjskich oraz innowacyjnych taktyk, które obejmowały np. skoordynowane uderzenia artylerii.
Wskutek udanej obrony grzbietu Elsenborn niemiecka 6 Armia Pancerna SS nie była w stanie przejąć swoich bezpośrednich celów na Mozie. Uparty amerykański opór zmusił Kampfgruppe Peiper do wyboru alternatywnej trasy na południe od Monschau i grzbietu Elsenborn, w wyniku czego jedynie 1 Dywizja Pancerna SS „Leibstandarte SS Adolf Hitler” (LSSAH) osiągnęła znaczący przełom na froncie 6 Armii Pancernej w luce Losheim.
Podczas bitwy Amerykanie stracili około 5 000 zabitych i o wiele więcej rannych; dokładne straty niemieckie nie są znane, ale znalazły się w nich znaczne ilości sprzętu pancernego. Podczas gdy Amerykanie posiadali znaczne zapasy i wystarczającą liczbę żołnierzy, aby zastąpić swoje straty, wykrwawionych sił niemieckich nie dało się już uzupełnić.
Obszar od grzbietu Elsenborn do Monschau był jedynym sektorem amerykańskiej linii frontu zaatakowanym w czasie ofensywy w Ardenach, gdzie Niemcy nie uzyskali żadnych zdobyczy terytorialnych.
Tło sytuacyjne.
„Gramy va banque!” – to słowa użyte przez feldmarszałka Gerda von Rundstedta, naczelnego dowódcę niemieckiego Frontu Zachodniego, do opisania celów operacji Wacht am Rhein („Straż na Renie”). Adolf Hitler po raz pierwszy oficjalnie przedstawił swój zaskakujący pomysł kontrofensywy zdumionym generałom 16 września 1944 r. Ambitnym celem ataku było przebicie słabo obsadzonych linii amerykańskiej 1 Armii pomiędzy Monschau i Wasserbillig siłami Grupy Armii B feldmarszałka Walthera Modela do końca pierwszego dnia ofensywy, przerzucenie sił pancernych przez Ardeny do końca drugiego dnia, dotarcie do Mozy pomiędzy Liège i Dinant trzeciego dnia i zajęcie Antwerpii oraz zachodniego brzegu ujścia rzeki Skaldy najpóźniej czwartego dnia. Niemcy wyznaczyli pięć tras ataku w pobliżu grzbietu Elsenborn, którego zdobycie miało zapewnić im bezpośredni dostęp do sieci dróg prowadzących do Antwerpii; zdobycie tego miasta miało podzielić armię amerykańską i brytyjską. Hitler wierzył, że taki atak spowoduje rozpętanie rywalizacji między Amerykanami a Brytyjczykami i że w rezultacie oba kraje wynegocjują z Niemcami pokój. Generałowie Hitlera próbowali go przekonać, by wyznaczył mniej ambitny cel, ale ten był nieugięty. Podobnie jak w 1914 i 1940 r. Niemcy planowali atak na zachód przez lukę Losheim w Belgii.
Adolf Hitler osobiście wybrał najlepszych dostępnych żołnierzy i oficerów, którym ufał w kontrofensywie. Główną rolę odegrała 6 Armia Pancerna Seppa Dietricha, a 5 Armia Pancerna miała zaatakować ich południe, osłaniając flankę. 6 Armia Pancerna otrzymała pierwszeństwo w otrzymywaniu zaopatrzenia i sprzętu oraz została wyznaczona do uderzenia najkrótszą drogą w kierunku ostatecznego celu ofensywy, Antwerpii. 6 Armia Pancerna obejmowała elitę Waffen-SS, w sumie cztery dywizje pancerne i zmotoryzowane oraz siedem dywizji piechoty w trzech korpusach. Ponad 1000 dział i moździerzy 6 Armii Pancernej i 90 czołgów Tygrys sprawiło, że była to najsilniejsza z rozmieszczonych sił. Chociaż początkowy front sektora Dietricha miał tylko 37 km, jego atak koncentrował się na mniej niż połowie tego terenu. Powołując się na przewagę co najmniej 6:1 w punktach przełomowych, spodziewał się, że przytłoczy Amerykanów i dotrze do Mozy przed zmrokiem trzeciego dnia ofensywy. Niemieckie siły szturmowe obejmowały również wiele jednostek grenadierów ludowych. Były to nowe jednostki utworzone jesienią 1944 r. przez werbowanie młodych chłopców i starszych mężczyzn, wcześniej odrzuconych jako niezdolnych do służby, rannych żołnierzy powracających ze szpitali oraz transferów z szybko kurczącej się niemieckiej marynarki wojennej i lotnictwa. Były one zwykle organizowane wokół kadry weteranów.
Von Rundstedt wierzył, że operacja zadecyduje o wyniku wojny. Niemiecka depesza przechwycona przez amerykański 394 Pułk Piechoty 16 grudnia zawierał jego rozkazy: 
Niemieckie dyspozycje.
Oddziały niemieckie utrzymujące region wokół Monschau były częścią LXVII Korpusu Armijnego pod dowództwem gen. Otto Hitzfelda. Zostały one umieszczone pod dowództwem 6 Armii Pancernej w ramach przygotowań do operacji „Wacht Am Rhein”. Sektor LXVII Korpusu Armijnego obejmował około 32 km, od punktu na południe od Vossenack, 10 km na północny wschód od Monschau, do punktu na południowy wschód od Elsenborn na południu. LXVII Korpus Armijny składał się z 326, 272 i 246 Dywizji Grenadierów Ludowych oraz 3 Dywizji Grenadierów Pancernych. 326-ta została wyznaczona do zajęcia obszaru na północ i południe od Monschau. 246 i 3 Dywizja Grenadierów Pancernych miała za zadanie przejąć Höfen i Monschau oraz pobliskie wioski, a następnie ruszyć na północny zachód, aby przejąć drogę na Eupen, co pozwoliłoby I Korpusowi Pancernemu SS na atak Trasą B.
Na południe od LXVII Korpusu Armijnego znajdował się I Korpus Pancerny SS, z 12 Dywizją Pancerną SS „Hitlerjugend”, 12 i 277 Dywizją Grenadierów Ludowych oraz 3 Dywizją Strzelców Spadochronowych. 1 Dywizja Pancerna SS została utworzona na bazie pułku osobistych ochroniarzy Adolfa Hitlera. Jej głównym celem było przełamanie linii alianckich i dotarcie do Mozy, a następnie Antwerpii. 12 Dywizja Pancerna SS składała się z młodszych oficerów, podoficerów i szeregowców rekrutowanych spośród członków Hitlerjugend; jedynie jej starsi oficerowie byli w większości weteranami frontu wschodniego. I Korpus Pancerny SS otrzymał zadanie przedostania się na drogę wschód-zachód w północnym sektorze Ardenów, o nazwie kodowej Trasa B, przez Spa. 3 Dywizja Strzelców Spadochronowych i 12 Dywizja Grenadierów Ludowych były z kolei odpowiedzialne za otwarcie Trasy D dla Kampfgruppe Peiper, głównego elementu 1 Dywizji Pancernej SS.
Zgodnie z planem Dietricha, LXVII Korpus Armijny miał zabezpieczyć północną flankę 6 Armii Pancernej. Omijając Monschau, aby zająć obszar polnych dróg, zalesionych wzgórz i wyżynnych wrzosowisk Hautes Fagnes, dywizje LXVII Korpusu zablokowałyby główne drogi prowadzące do przełomowego obszaru z północy i zachodu. Jednocześnie I Korpus Pancerny SS na południu użyłby swoich trzech dywizji piechoty, aby wybić luki w liniach amerykańskich i uderzyć skokiem na północny zachód i tam dołączyć do lewej flanki LXVII Korpusu. Dywizje piechoty utworzyłyby razem solidne ramię, za którym czołgi I i II Korpusu Pancernego SS przemieszczałyby się wzdłuż tras 6 Armii Pancernej prowadzących na zachód i północny zachód.
Aby zmaksymalizować szybkość operacji i uniknąć potencjalnych wąskich gardeł i wynikających z przeciskania się przez nie zamieszania i korków drogowych, dwie dywizje pancerne I Korpusu Pancernego SS otrzymały oddzielne trasy na zachód. 12 Dywizja Pancerna SS miała przechodzić trzema trasami (A, B i C) na północ przez Elsenborn, Bütgenbach, Malmedy, Spa i Liège. 1 Dywizja Pancerna SS otrzymała dwie trasy na południu (D i E) wiodące przez Losheim, Lieugneville, Vielsalm, Werbomont i Huy. Niemiecki plan przełamania frontu na północy obejmował Trasę A przechodzącą przez skrzyżowanie w centrum Rocherath i Trasę B omijającą południowy kraniec Krinkelt i prowadzącą dalej w kierunku Wirtzfeld. Pierwszym celem Niemców było przerwanie linii obrony niedoświadczonej 99 Dywizji Piechoty i bardziej zahartowanej w boju 2 Dywizji Piechoty. Po przebiciu się przez pozycje Amerykanów Niemcy musieli przejąć grzbiet Elsenborn, aby móc kontrolować drogi na południu i zachodzie oraz zapewnić dostawy zaopatrzenia dla atakujących sił.
Plan obejmował także operację Stößer, zrzut spadochroniarzy za amerykańskimi liniami w Hautes Fagnesna skrzyżowaniu Baraque Michel 11 km na północ od Malmedy. Jej celem było zajęcie przepraw mostowych i skrzyżowań przed głównym celem po tym, jak dwa korpusy przedrą się przez amerykańską obronę. Zrzut został zaplanowany na godz. 3:00 w dniu 17 grudnia, a przeznaczonym do desantu jednostkom nakazano utrzymać mosty i skrzyżowania przez 24 godziny, aż do przybycia 12 Dywizji Pancernej SS.
Dietrich planował rzucić do walki swój trzeci korpus, II Korpus Pancerny SS, z 2 i 9 Dywizją Pancerną SS„Hohenstaufen” w drugiej fali. Gdy I Korpus Pancerny SS przełamie amerykańskie linie, 2 Dywizja Pancerna SS wykorzysta wyłom. Spośród trzydziestu ośmiu dywizji Waffen-SS były to jednostki elitarne.
Początkowe pozycje alianckie.
Monschau, w najbardziej wysuniętym na północ sektorze niemieckiego ataku, był zasadniczym celem ofensywy; kluczowa droga prowadziła stamtąd na północny zachód przez 27 kilometrów do Eupen, gdzie znajdowała się kwatera amerykańskiego V Korpusu. Ta sama droga ciągnęła się przez kolejne 12 kilometrów do Liège, gdzie gen. Courtney Hodges utrzymywał kwaterę główną 1 Armii. W pobliżu znajdowało się także kilka dużych magazynów zaopatrzenia w obszarze pomiędzy Namur i Liège. 16 grudnia jedyną jednostką bojową strzegącą autostrady do Eupen była 38 eskadra rozpoznania kawalerii.
Z wyjątkiem pozycji wokół Höfen, 99 Dywizja i jej trzy pułki: 393., 394. i 395., zostały umieszczone w miastach i wsiach na wschód i południe od grzbietu Elsenborn oraz w gęstym lesie iglastym wokół nich. Dywizja jeszcze nie brała udziału w walce. Na całym froncie nie było wystarczającej liczby żołnierzy do obsadzenia pozycji obronnych, a Amerykanie mogli utrzymać tylko szereg punktów umocnionych. Każdy pułk był odpowiedzialny za obronę około 11 kilometrów frontu, co odpowiada mniej więcej jednemu żołnierzowi piechoty na linii frontu co 90 metrów. W wielu miejscach wzdłuż linii istniały niezabezpieczone luki, które można było jedynie patrolować. Ponadto w rezerwie nie było zupełnie żadnych jednostek. Ppłk McClernand Butler, dowódca 395 Pułku Piechoty, napisał później: 
Mając do obsadzenia tak długi front, gen. Walter Lauer uznał za konieczne umieszczenie wszystkich trzech pułków swojej dywizji na linii frontu. 1. i 3. batalion 395 Pułku Piechoty na północy, około 600 żołnierzy piechoty na linii frontu, zajmował pozycję około 5500 m długości i nie miał żadnych jednostek w rezerwie. Piechota w Höfen zajmowała linię okopów wzdłuż 900 metrów frontu na wschód od wioski, wsparta okopanymi pozycjami wsparcia.
99 Dywizja Piechoty wykorzystała stosunkowo spokojny czas na przygotowanie rozległego systemu obronnego, w tym linii łączności, precyzyjnego pozycjonowania broni w celu zapewnienia ognia zaporowego oraz agresywnych patroli, które trzymały Niemców na dystans. Amerykanie starannie zintegrowali także wsparcie artyleryjskie; wycelowując działa na prawdopodobnych, przyszłych celach na podstawie spodziewanych podejść wroga. 393 Pułk obsadzał centrum, a 394 Pułk czuwał nad południowym odcinkiem. Do połowy grudnia żołnierze byli dobrze okopani i okablowali swoje stanowiska drutem kolczastym i rozbłyskami. Swoje okopy zakryli ściętymi gałęziami drzew. Pogoda była wyjątkowo spokojna i zimna. Między 19 grudnia 1944 r. a 31 stycznia 1945 r. średnia maksymalna temperatura na linii frontu w Europie wynosiła 0,83° C., a średnia minimalna temperatura -5,2° C.
Amerykańska linia obronna w Ardenach miała lukę na południe od Losheimergraben. Gen. Leonard Gerow, dowodzący V Korpusem, uznał ją za możliwą drogę ataku Niemców. Obszar ten, który znajdował się pomiędzy V Korpusem a VIII Korpusem gen. Troya H. Middletona na południu; był nieobsadzony, jedynie patrolowany przez jeepy.
Bitwa o Heartbreak Crossroads.
Bitwa o Heartbreak Crossroads, część bitwy o las Hürtgen, to jedna z prób zdobycia tam na rzece Roer, która toczyła się na skrzyżowaniu w pobliżu linii Zygfryda, która biegła wzdłuż grzbietów Höfen-Alzen i Dreiborn, około 9 km na północ od Krinkelt-Rocherath. Na początku grudnia doświadczona 2 Dywizja Piechoty otrzymała zadanie zdobycia skrzyżowania. Po atakach podejmowanych przez dwa dni bez większego rezultatu, 14 grudnia dwie drużyny znalazły drogę pomiędzy dobrze rozmieszczonymi niemieckimi działami po południowej stronie drogi. Żołnierze przecięli drut kolczasty i utorowali sobie drogę przez niemieckie umocnienia. Przekroczyli linię okopów poprzetykanych bunkrami i powstrzymywali niemieckie patrole przez pięć godzin, ale gdy zapadła ciemność, wrócili za linie amerykańskie. 15 grudnia amerykański patrol przeszedł przez otworzoną poprzedniego dnia wyrwę w drucie kolczastym i przechwycił część linii okopów. Pułkownik Higgens, dowódca 2. batalionu, poprowadził wtedy dwie kompanie do okopów z bunkrami. Wczesnym rankiem 16 grudnia 9 Pułk Piechoty wyprowadził atak, przesuwając się o kolejne 1400 m przeciwko zaciętemu oporowi wroga, przechwytując skrzyżowanie i sieć dróg wokół niego. Nie mieli jednak wystarczającej ilości ładunków wybuchowych, aby zniszczyć wszystkie bunkry w okolicy.
Niemiecki atak.
Początkowe natarcie.
Rankiem w sobotę 16 grudnia śnieżyca pokryła lasy, a temperatura spadła do -12° C. Niemiecki atak rozpoczął się zmasowanym ostrzałem artyleryjskim wzdłuż szerokiego frontu o długości 160 kilometrów tuż przed 5:30. Amerykańscy dowódcy początkowo wierzyli, że niemiecki ogień był atakiem odwetowym w odpowiedzi na amerykański atak na skrzyżowaniu Wahlerscheid. Jednak po zakończeniu ostrzału zaatakowała duża ilość niemieckiej piechoty i sił pancernych.
Północnym atakiem kierował I Korpus Pancerny SS. 1 Dywizja Pancerna SS była szpicą ataku, prowadzonego przez Kampfgruppe Peiper, które składało się z 4800 ludzi i 600 pojazdów, w tym 35 Panter, 45 Panzer IV, 45 Tygrysów Królewskich, 149 transporterów opancerzonych Sd.Kfz.251, 18 dział 105 mm i 6 dział 150 mm oraz 30 sztuk broni przeciwlotniczej. Dietrich planował, by 12 Dywizja Pancerna podążyła za piechotą 12 Dywizji Grenadierów Ludowych, której zadaniem było zdobycie wiosek i miasteczek położonych bezpośrednio na zachód od autostrady międzynarodowej wzdłuż drogi Lanzerath-Losheimergraben i posunięcie się na północny zachód w kierunku Losheimergraben. Stamtąd esesmani ruszyliby na stację Bucholz, a następnie pokonali 116 km przez Honsfeld, Büllingen i grupę wiosek o nazwie Trois-Ponts, docierając do belgijskiej autostrady krajowej N-23, a wreszcie przekroczyli rzekę Mozę. Podczas bitwy I Korpus Pancerny SS ominął Elsenborn, docierając dalej na południe niż planowano.
Niemiecka 277 Dywizja Grenadierów Ludowych, której zadaniem było zdobycie Krinkelt-Rocherath, na południowy wschód od grzbietu Elsenborn, składała się w większości z niedoświadczonych i źle wyszkolonych poborowych. Rocherath na północy i Krinkelt na południu mają tę samą główną ulicę. Natarcie piechoty wspierane było przez szereg reflektorów, których światło odbijało się od chmur, zastępując księżyc i pozwalając niemieckiej piechocie znaleźć drogę w ciemnościach, lecz w niektórych miejscach atakujące wojska, same podświetlone reflektorami, stały się łatwym celem dla amerykańskich strzelców. Chmury i burze śnieżne w kolejnych dniach zapobiegły atakowi alianckich sił powietrznych na niemieckie kolumny. Amerykańskie oddziały na wysuniętych pozycjach w pobliżu autostrady międzynarodowej zostały szybko pokonane, ich żołnierze zabici lub schwytani, a w wielu miejscach nawet zignorowani i pozostawieni przez Niemców, którzy chcieli za wszelką cenę dotrzymać harmonogramu ofensywy.
Jednak podczas odwrotu jesienią 1944 roku Niemcy zniszczyli most drogowy Losheim-Losheimergraben przechodzący nad linią kolejową, który teraz usiłowali naprawić. Niemieccy inżynierowie spóźniali się z naprawą mostu 16 grudnia rano, uniemożliwiając niemieckim pojazdom skorzystanie z tej trasy. Wiadukt kolejowy, który wybrano jako alternatywną trasę, nie mógł unieść ciężaru czołgów. Peiper otrzymał nowe rozkazy kierujące go na zachód drogą z Lanzerath do stacji Bucholz. Jednak jeszcze przed dotarciem do Lanzerath Peiper stracił trzy czołgi na niemieckich minach ustawionych tam kilka miesięcy wcześniej i został spowolniony przez operacje rozminowywania dróg.
3. batalion 395 Pułku Piechoty został rozmieszczony około 8 km na północ od grzbietu Elsenborn w pobliżu miejscowości Monschau i Höfen. 16 grudnia, od 5:25 do 5:30, pozycje batalionu „w okolicach Höfen przyjęły ciężki ostrzał artyleryjski i rakietowy, pokrywający całą naszą linię frontu”. Ogień artylerii, wyrzutni rakiet i moździerzy przeciął łączność stacjonarną pomiędzy jednostkami frontowymi a kwaterą główną. Działała tylko część łączności radiowej między linią frontu a kompanią broni ciężkiej. Dwadzieścia minut po zakończeniu ostrzału niemiecka piechota z 753 Pułku Grenadierów Ludowych zaatakowała 395 Pułk Piechoty pod osłoną ciemności w pięciu punktach. Niemiecki atak koncentrował się na stanowisku dowodzenia batalionu, pomiędzy kompaniami I oraz K. Kolejne siły niemieckie próbowały przedostać się przez obszar Monschau, bezpośrednio na północ od lewej flanki batalionu. 395 Pułk został przytłoczony przewagą liczebną 5:1 i znajdował się przez pewien czas w okrążeniu.
Początkowy atak Niemców został odparty ogniem karabinów maszynowych, broni osobistej i moździerzowej oraz w sporadycznie toczonych walkach wręcz. Jednak bez łączności radiowej pomiędzy oficerem łącznikowym artylerii na linii frontu, a 196. batalionem artylerii polowej, ognia dział nie można było przenieść na niemiecki atak, dopóki komunikacja nie została przywrócona o 6:50. Wówczas artyleria ostrzelała zbliżających się Niemców, podczas gdy amerykańscy żołnierze pozostali ukryci w swoich okopach. Był to jedyny odcinek amerykańskiej linii frontu zaatakowany podczas ofensywy w Ardenach, w którym Niemcy nie posunęli się naprzód. Do 7:45 atakujący wycofali się, z wyjątkiem grupy, która przedostała się do stanowiska dowodzenia batalionu, lecz i ta została wkrótce odparta. O godz. 12:35 Niemcy ponownie rozpoczęli atak i zostali odparci przez ostrzał artyleryjski i moździerzowy. Rezultatem pierwszego dnia walk było 104 Niemców poległych „na obszarze 46 m przed naszymi liniami do 91 m za linią, i kolejnych 160 rannych, których policzono przed liniami batalionowymi”. 3. batalion stracił czterech zabitych, siedmiu rannych i czterech zaginionych. „Dowiedzieliśmy się od jeńca wojennego, niemieckiego porucznika, że zadaniem wroga było zdobycie Höfen za wszelką cenę”.
Generał Lauer, dowódca 99 Dywizji Piechoty, rozkazał pułkownikowi Robertsonowi w Wahlerscheid utrzymać swoje pozycje przynajmniej do następnego ranka, kiedy nadejdzie więcej rozkazów. Robertson kazał swoim ludziom utrzymać się, a także przygotował ich do zorganizowanego odwrotu następnego dnia rano. Wczesnym rankiem 17 grudnia generał Gerow, dowódca V Korpusu, kazał Robertsonowi skręcić na południe i wycofać się na skrzyżowania na północ od Rocherath-Krinkelt, gdzie mieli utworzyć blokadę drogową. Oddziały Robertsona były mocno zaangażowane w walkę, a odwrót okazał się nadzwyczaj skomplikowany, lecz zakończył się powodzeniem. 9 Pułk Piechoty wycofał się na skrzyżowanie Baracken na skraju lasu, około 8 km na południe od skrzyżowania w Wahlerscheid. Pozostałe jednostki ruszyły na południe przez obszar w pobliżu Rocherath-Krinkelt. Robertson przeniósł swoją kwaterę z Wirtzfeld, na południe i zachód od Rocherath-Krinkelt, do Elsenborn, na zachód od grani. Robertson poinformował także Gerowa, że zamierza utrzymać Rocherath-Krinkelt, dopóki żołnierze na wschód od wsi nie wycofają się przezeń do linii grzbietu, która stanie się następną linią obrony. Ta linia miała na celu ochronę kluczowego wzniesienia na grzbiecie Elsenborn przed niemieckim natarciem. Obszar wokół grzbietu Elsenborn stał się miejscem gromadzenia grup amerykańskich maruderów, których jednostki zostały rozbite i rozproszone na początku nieprzyjacielskiej ofensywy. Przy tak dużej liczbie żołnierzy z różnych jednostek, zorganizowanie spójnej obrony było ogromnym wyzwaniem, ale w tych okolicznościach powiodło się zaskakująco szybko. Informacje wywiadowcze na temat ataku, który spadł na Amerykanów, były niepełne i sprzeczne.
Na wschód od Rocherath i Krinkelt Niemcy dokonali głębokiej penetracji. Rocherath-Krinkelt musiało zostać utrzymane, aby 2 Dywizja Piechoty z jej ciężką bronią i pojazdami mogła dotrzeć do pozycji wokół Elsenborn. 99 Dywizja już umieściła ostatnią swoją rezerwę na linii. 2 Dywizja Piechoty wraz z dołączonym 395 Pułkiem broniła zagrożonego sektora korytarza na południe.
Zrzut niemieckich spadochroniarzy.
Niemiecka operacja Stößer polegała na zrzuceniu spadochroniarzy na tyły wojsk amerykańskich w rejonie Hautes Fagnes, 11 kilometrów na północ od Malmédy, i zajęciu kluczowego skrzyżowania Baraque Michel prowadzącego do Antwerpii. Operacja dowodzona przez płk. Friedricha Augusta Freiherra von der Heydte okazała się całkowitą porażką. Aby ukryć plany przed aliantami i zachować tajemnicę, von der Heydte nie mógł użyć własnych, doświadczonych żołnierzy. Większość zastępczych spadochroniarzy otrzymała tylko niewielkie przeszkolenie. Luftwaffe udało się zebrać 112 samolotów transportowych Junkers Ju 52, ale piloci także byli niedoświadczeni. Wystartowali w nocy 16–17 grudnia w warunkach silnego wiatru, śniegu i ograniczonej widoczności z około 1300 "Fallschirmjäger".
Był to jedyny nocny zrzut niemieckich spadochroniarzy podczas II wojny światowej. Piloci zrzucili niektórych żołnierzy za niemiecką linią frontu, innych pod Bonn, a tylko kilkuset za liniami amerykańskimi, w często losowych miejscach. Niektóre samoloty wylądowały z żołnierzami na pokładzie. Tylko niewielka część sił wylądowała w pobliżu zamierzonej strefy zrzutu. Zrzuty były dezorganizowane przez silny wiatr, który zniósł wielu spadochroniarzy poza wyznaczony obszar. Ponieważ wielu niemieckich skoczków było niedoświadczonych, niektórzy odnieśli rany i złamania podczas dotknięcia ziemi, a inni zginęli w miejscu lądowania. Ciała niektórych z nich znaleziono dopiero następnej wiosny, kiedy stopniał śnieg.
Duże rozproszenie zrzutu doprowadziło do znacznego zamieszania wśród Amerykanów, ponieważ "Fallschirmjäger" zauważono w całych Ardenach, a alianci wierzyli, że miał miejsce zrzut wielkości dywizji. Amerykanie przydzielili wielu ludzi do zabezpieczenia tyłów, zamiast stawić czoła głównemu niemieckiemu uderzeniu na froncie. Do południa 17 grudnia oddział von der Heydtego zebrał w sumie około 300 "Fallschirmjäger". Była to zbyt mała siła, aby mogła sama wykonać jakikolwiek cel.
17 grudnia.
Główne natarcie przeciwko grzbietowi Elsenborn rozpoczęło się w lasach na wschód od Rocherath-Krinkelt wczesnym rankiem 17 grudnia. Atak ten przeprowadziły jednostki czołgów i grenadierów pancernych 12 Dywizji Pancernej SS. 989 Pułk Piechoty 277 Dywizji Grenadierów Ludowych, po ciężkiej i kosztownej walce w lesie, pokonał przednie amerykańskie pozycje broniące szlaków prowadzących do wiosek, biorąc dużą liczbę jeńców i pozostawiając wiele małych jednostek amerykańskich w izolacji. Do godziny 11:00 atak ten wyparł jednostki 99 Dywizji Piechoty z powrotem do obszaru Rocherath-Krinkelt. Do tych jednostek przyłączyły się siły 2 Dywizji Piechoty, przenoszące się tam z wiosek na północy. Tam jednak niemiecki atak błyskawicznie utknął pod ciężkim ostrzałem z broni strzeleckiej i karabinów maszynowych prowadzonym z przygotowanych pozycji 99 Dywizji Piechoty na ich flankach. Niemiecka piechota próbowała przedrzeć się przez gęsty las i ciężkie zarośla na swojej drodze. Amerykańska ostrzeliwała nadciągających Niemców, podczas gdy żołnierze amerykańskiej piechoty pozostawali w krytych okopach. Wojska wokół wiosek były wspierane przez czołgi z 741. batalionu pancernego, kompanię 644. batalionu niszczycieli czołgów wyposażonych w niszczyciele czołgów M10 Wolverine, kompanię 612. batalionu niszczycieli czołgów oraz kilka holowanych 3-calowych dział z 801. batalionu niszczycieli czołgów. Odegrali oni zasadniczą rolę w powstrzymaniu niemieckiego natarcia w czasie walk w Rocherath-Krinkelt i wokół niego.
Na północny wschód od 99 Dywizji 1 Dywizja Piechoty odpoczywała w pobliżu Liège po niemal ciągłych walkach, w jakich uczestniczyła od czasu lądowania w Normandii 6 czerwca. Kiedy rozpoczęła się niemiecka ofensywa w Ardenach, 1 Dywizja pospiesznie przeniosła się na niestrzeżony południowy kraniec linii 99 Dywizji w pobliżu Bütgenbach. Oddziały z 1 i 9 Dywizji przesunęły się na pozycje, aby wzmocnić grzbiet Elsenborn i skompletować obronę. 9 Dywizja zajmowała pozycje w północnej części grzbietu, w pobliżu Kalterherberga.
Z powodu niemożności przekroczenia mostu kolejowego, który niemieccy inżynierowie naprawiali bardzo powoli, oraz zaangażowania plutonu zwiadu i rozpoznania 394 Pułku Piechoty w walki na grzbiecie Lanzerath, elementy 1 Dywizji Pancernej SS nie dotarły na pozycje 99 Dywizji Piechoty do popołudnia 17 grudnia. Po odkryciu blokady na Trasie C, 1 Dywizja Pancerna SS początkowo przeniosła się na południe w kierunku Trasy D. Niemcy zmienili zdanie o możliwości poprowadzenia obu jednostek przez południowe trasy, a 18 grudnia 12 Dywizja Pancerna SS otrzymała zadanie otwarcia drogi do Trasy C. Po południu dokonali rozpoznania, które się nie udało. Wczesnym rankiem 17 grudnia Kampfgruppe Peiper szybko zdobyło Honsfeld, a wkrótce potem Büllingen. Jednostka Peipera zatrzymała 190 000 litrów paliwa dla swoich pojazdów; zużycie ropy przez Tygrysa Królewskiego sięgało około 470 l/100 km. Niemcy zatrzymali się, aby uzupełnić paliwo, zanim ruszyli dalej na zachód. Przydzielono im Trasę B, która powiodłaby ich przez Spa. O 9:30 17 grudnia Peiper wysłał część Kampfgruppe na północ w celu rozpoznania, ale tam Niemcy napotkali silny opór stawiany przez niszczyciele czołgów 644. batalionu niszczycieli czołgów i stracili dwa Panzer IV. Dwa dni od rozpoczęcia ofensywy grzbiet Elsenborn oraz dwie z trzech tras, które Niemcy zamierzali wykorzystać, pozostawały w amerykańskich rękach.
Wierząc, że droga na północ do Trasy B została zablokowana i wiedząc, że 12 Dywizja Pancerna SS była daleko za nimi, a także nie mogąc wyprzeć Amerykanów z grzbietu Elsenborn, Peiper i 1 Dywizja Pancerna SS zostali zmuszeni do wyboru trudniejszej Trasy D na południu. Droga była wąska, w wielu miejscach jednośladowa, czasami nieutwardzona. Kiedy Peiper przejrzał swoją nowo wyznaczoną alternatywną trasę na mapie, wykrzyknął, że droga „nie nadaje się dla czołgów, ale dla rowerów!”. Trasa ta zmusiła pojazdy do wzajemnego przemieszania się, tworząc kolumnę piechoty i pojazdów pancernych o długości do 25 kilometrów i uniemożliwiając obu formacjom skoncentrowanie sił.
Rozkazy feldmarszałków Walthera Modela i Gerda von Rundstedta, o tym, że grzbiet Elsenborn ma zostać zdobyty, skonfrontowane z postępami 6 Armii Pancernej, zostały wysłane w dół łańcucha dowodzenia do kwatery głównej 12 Dywizji Pancernej SS, z najwyższą pilnością. Gen. Hermann Priess, dowódca I Korpusu Pancernego SS, rozkazał Obersturmbannführerowi Hugo Kraasowi, dowódcy 12 Dywizji Pancernej SS, przejąć dowództwo nad wszystkimi siłami stojącymi przy grzbiecie Elsenborn i zdobyć go. Doświadczeni w boju amerykańscy czołgiści oparli się powtarzającym się atakom elementów pancernych 6 Armii Pancernej w dniach 16–19 grudnia. Walcząc z lepszymi niemieckimi czołgami Pantera i Tygrys, wspieranymi przez piechotę, batalion wykorzystał niewielki rozmiar i mobilność własnych maszyn na swoją korzyść, ich Shermany izolowały i atakowały niemieckie czołgi dwójkami i trójkami, dopóki nie zniszczyły lub unieruchomiły ich strzałami z flanki lub w tylny pancerz.
18 grudnia.
Amerykański odwrót został przyspieszony przez coraz większy niedobór amunicji. Na szczęście dla obrońców, przybyły na miejsce trzy niszczyciele czołgów z 644. batalionu niszczycieli czołgów z dużą ilością zaopatrzenia, w tym bazook i min przeciwpancernych. Te wzmocnienia zostały dobrze wykorzystane, gdy 12 Dywizja Pancerna SS rozpoczęła potężny atak czołgów i piechoty na Rocherath-Krinkelt. Siły amerykańskie odpowiedziały potężnym ostrzałem artyleryjskim wspartym ogniem moździerzowym, rakietami z bazook i wybuchami min przeciwpancernych, które odepchnęły niemiecki atak około północy 18 grudnia.
18 grudnia niemiecka piechota i siły pancerne wznowiły atak na Rocherath-Krinkelt. Wspierał je 560. ciężki batalion przeciwpancerny wyposażony w najnowocześniejszy niszczyciel czołgów Jagdpanther. Jagdpanther był uzbrojony w armatę 88 mm, a niemieckie dowództwo spodziewało się, że będzie to decydujący moment bitwy. Starcie rozpoczęło się, gdy obie strony celowały w obszar wioski powtarzającymi się uderzeniami artylerii, a niemieckie pojazdy opancerzone zbliżały się do Rocherath-Krinkelt. Bitwa trwała przez cały dzień i noc, a czołgi i działa szturmowe SS uderzały w wioski od wschodu, wspierane przez ostrzał rakietowy z wyrzutni Nebelwerfer. Siły te napotkały z kolei ciężkie pociski artyleryjskie z zapalnikami zbliżeniowymi i około 20 czołgów Sherman należących do 741. batalionu pancernego oraz kilka niszczycieli czołgów M10. Wąskie uliczki miasta utrudniały skuteczne manewrowanie. Pociski bazook wystrzelone z dachów i pociski artyleryjskie wybuchające w powietrzu za sprawą zapalników zbliżeniowych spowodowały śmiercionośny deszcz żelaza, który spadł na głowy niemieckich piechocińców i pancerniaków. Czołgi Sherman, ukrywające się w alejkach i za budynkami, szybko obezwładniły sześć niemieckich maszyn; osiem kolejnych zostało zniszczonych przez działa przeciwpancerne 57 mm, rakiety przeciwpancerne, bazooki i miny. Żadna ze stron nie była skłonna brać jeńców, a straty po obu stronach były wysokie.
Luka graniczna korpusu.
Mała wioska Lanzerath znajdowała się na skrzyżowaniu na południowy wschód od Krinkelt-Rocherath. Była obsadzona przez jeden pluton rozpoznawczy 394 Pułku Piechoty, który został okopany na grzbiecie w pobliżu wsi, liczącej zaledwie około 15 domów. Początkowo obrońcy byli wspierani przez Task Force X, składające się z 2. plutonu kompanii A 820. batalionu niszczycieli czołgów; oraz 22 żołnierzy z 2. plutonu rozpoznawczego 820. batalionu, dowodzonego przez por. Johna Arculeera, którzy przybyli tam na transporterze opancerzonym M3 i dwóch jeepach. Wkrótce po zakończeniu niemieckiego ostrzału, wczesnym rankiem Task Force X wycofała się bez oddania jednego strzału i skierowała na południe. To pozostawiło samotnych 18 ludzi z plutonu rozpoznawczego wraz z czterema obserwatorami artylerii, aby wypełnić lukę.
Amerykańskie wojska ustawiono na niewielkim grzbiecie górującym nad wsią. Podczas trwającej 20 godzin bitwy 18-osobowy pluton pod dowództwem 20-letniego por. Lyle Boucka Jr. zadał wrogowi straty w wysokości 93 ludzi. Amerykański oddział poważnie zakłócił harmonogram ataku całej niemieckiej 6 Armii Pancernej wzdłuż północnej krawędzi ofensywy. Cały pluton został pojmany przez Niemców, a dopiero wiele lat później jego żołnierzy wymieniono w Presidential Unit Citation. Każdy członek plutonu został odznaczony jakimś odznaczeniem wojskowym, co czyni go najbardziej udekorowanym plutonem armii amerykańskiej z czasów II wojny światowej.
19 grudnia.
O świcie 19 grudnia, trzeciego dnia ofensywy, Niemcy postanowili przesunąć główną oś ataku na południe od grzbietu Elsenborn. Nowy atak pancerny, prowadzony przez 12 Dywizję Pancerną SS i wspierany przez 12 Dywizję Grenadierów Ludowych, został przeprowadzony na odcinku Domäne Bütgenbach, na południowy wschód od Bütgenbach, w celu odsłonięcia prawej flanki Amerykanów. 3 Dywizja Grenadierów Pancernych, wspierana przez elementy 12 i 277 Dywizji Grenadierów Ludowych po swojej lewej i prawej stronie, wykonała frontalny atak na grzbiet Elsenborn, mając na celu zdobycie wzniesienia zwanego Roderhohe. Miękka nawierzchnia przed grzbietem była praktycznie nieprzejezdna, a jedyne działo pancerne Sturmgeschütz IV utknęło po drugiej stronie, zaś 3 Dywizja Grenadierów Pancernych straciła 15 czołgów od ognia amerykańskiej artylerii.
W dniu 19 grudnia około 100 Niemców zajęło cztery budynki w wiosce Höfen, otwierając klin na amerykańskich liniach szeroki na 91 m i głęboki na 370 m. Po tym, jak amerykańskie karabiny maszynowe i moździerze nie mogły ich wyprzeć, 612. batalion niszczycieli czołgów przeniósł ogień dział przeciwpancernych 57 mm bezpośrednio na nich. Kolejne ataki z użyciem pocisków zawierających biały fosfor ostatecznie doprowadziły do poddania się 25 Niemców, a 75 znaleziono martwych w budynkach. Niemiecki atak na amerykańską lewą flankę został odparty przez artylerię i ostrzał karabinowy. Pomimo odpierania niezwykle zaciekłego ataku, amerykański batalion nie rzucił do walki swoich rezerw, które w każdym razie składały się tylko z jednego plutonu ok. czterdziestu ludzi.
Amerykanie porzucili gruzy Rocherath-Krinkelt, a gen. Robertson nakazał pozostałym z 2 Dywizji wycofać się na pozycje obronne wykopane na otwartym terenie wzdłuż grzbietu. Tym razem oddziały z pozostałych elementów 99 Dywizji Piechoty wykorzystały czas do wycofania się na grzbiet Elsenborn i umocnienia na nim pozycji. Okazało się, że wybić dziury w zamarzniętym gruncie może tylko dynamit. Elementy 741. batalionu pancernego sformowały ariergardę, aby umożliwić uporządkowane wycofanie się z Rocherath-Krinkelt na pozycje za Wirtzfeld na zachodzie i północnym zachodzie. Po południu czołgiści zgłosili zniszczenie dwudziestu siedmiu czołgów, dwóch Jagdpanzer IV, dwóch samochodów pancernych i dwóch pojazdów półgąsienicowych, tracąc jednocześnie osiem własnych czołgów. Na poziomie batalionu jednostki zgłosiły zniszczenie szesnastu czołgów; pułki dział 57 mm unieszkodliwiły dziewiętnaście; a zespoły bazook twierdziły, że zniszczyły jeszcze siedemnaście. Choć liczby były niewątpliwie przesadzone, wskazują na zaciekłość walk. Niektóre niemieckie kompanie pancerne zostały uznane za pozbawione zdolności bojowej i nie odegrały znaczącej roli w późniejszych walkach.
O 17:30 tego wieczora pozostałe oddziały 393 i 394 Pułku Piechoty wycofały się ze swoich pozycji wokół skrzyżowania Baracken, na północ od Krinkelt-Rocherath i odeszły podmokłym szlakiem około 4 kilometrów w kierunku grzbietu Elsenborn. Linie amerykańskie upadły po obu stronach. „Wystajemy tam jak palec”, powiedział Butler. Coraz bardziej izolowany oddział cierpiał na brak amunicji. Pomysłowy dowódca plutonu znalazł opuszczony niemiecki zasobnik z amunicja i nakazał żołnierzom przezbroić się na broń przeciwnika. Butler twierdził później, że „zatrzymaliśmy ogon tego natarcia bronią i amunicją zdjętą z martwych Niemców”.
Do czasu zakończenia walki o wioski pięciu amerykańskich żołnierzy zdobyło Medal Honoru: sierż. Lopez, sierż. Richard Cowan, szer. Truman Kimbro, sierż. Vernon McGarity i sierż. William Soderman. Kolejny Medal Honoru został pośmiertnie przyznany Henry’emu F. Warnerowi z 26 Pułku Piechoty 1 Dywizji Piechoty.
20–22 grudnia.
20 grudnia, wzmocnieni posiłkami z 12 Dywizji Grenadierów Pancernych, Niemcy zaatakowali z południa i wschodu. Ten atak również się nie powiódł. 21 grudnia Niemcy próbowali ominąć Dom Bütgenbach na południowym zachodzie. Kilka niemieckich jednostek pancernych przedostało się do Bütgenbach, ale amerykański 2. batalion, wspomagany przez niektóre posiłki, zatrzymał je ponownie.
W celu wzmocnienia dowodzenia i kontroli nad północnym ramieniem frontu, gen. Dwight Eisenhower przyznał 20 grudnia feldmarszałkowi Bernardowi Law Montgomery'emu, dowódcy 21 Grupy Armii, dowództwa nad wszystkimi żołnierzami na północ od strefy niemieckiej ofensywy w Ardenach. Stało się tak częściowo dlatego, że Montgomery kontrolował nieprzydzieloną rezerwę, brytyjski XXX Korpus. Nie miało to jednak większego znaczenia dla żołnierzy amerykańskich broniących grzbietu Elsenborn. Tego samego dnia 6 Armia Pancerna podjęła kilka prób przełamania linii amerykańskich. Rzuciła do walki artylerię, czołgi, piechotę i działa samobieżne, wspierane przez batalion Jagdpantherów oraz resztki kompanii Panzer IV i Jagdpanzer IV. Niemcy bezskutecznie zaatakowali o 9:00, 11:00 i 17:30. Spotkał ich deszcz pocisków amerykańskiej artylerii i ostrzał przeciwpancerny jednostek amerykańskiej 1 Dywizji Piechoty, wspierany silnym wsparciem artylerii. Wszystkie ataki zostały odparte z dużymi stratami.
21 grudnia 12 Dywizja SS dokonała jeszcze cięższego ataku, ale 613. batalion niszczycieli czołgów, wyposażony w nowy niszczyciel czołgów M36 Jackson, zatrzymał atak. 22 grudnia Niemcy po raz ostatni zaatakowali na grzbiecie Elsenborn, ponownie nie przechodząc przez ciężki ostrzał z amerykańskich haubic M1, które wystrzeliły 22 000 pocisków. 26 Pułk Piechoty i kompania czołgów Sherman z 745. batalionu pancernego odegrały kluczowe role w tej walce. Na szczęście dla Amerykanów 23 grudnia zimny wiatr z północnego wschodu przyniósł czyste niebo i zamroził ziemię, umożliwiając swobodny ruch pojazdów gąsienicowych oraz powrót skutecznego wsparcia powietrznego. Amerykanie wiwatowali po powrocie dobrej pogody i zobaczeniu na niebie własnych samolotów. Ataki powietrzne odegrały znaczącą rolę w ostatecznym pokonaniu niemieckiego ataku.
Von Rundstedt poświęcił większość dwóch swoich najlepszych dywizji na froncie zachodnim podczas wielokrotnych prób przejęcia grzbietu Elsenborn i Monschau. Nie mogąc dostać się do dróg Monschau-Eupen i Malmedy-Verviers, nie był w stanie zaangażować II Korpusu Pancernego SS, który wciąż czekał w rezerwie na wschodniej flance I Korpusu. Nadzieje von Rundstedta na dotarcie do Liège przez Verviers zostały powstrzymane przez uparty amerykański opór na grzbiecie Elsenborn.
Koniec bitwy.
26 grudnia 246 Dywizja Grenadierów Ludowych dokonała ostatniego, samotnego ataku na grzbiet Elsenborn przeciwko jednostkom 99 Dywizji Piechoty. Atak słabo wyszkolonych poborowych został zniszczony przez ogień artyleryjski praktycznie w momencie jego rozpoczęcia. Koncentracja artyleryjska całego korpusu armii amerykańskiej sprawiła, że pozycja na grzbiecie Elsenborn była już praktycznie nieosiągalna.
O wschodzie słońca 27 grudnia 1944 r. Sepp Dietrich i jego 6 Armia Pancerna znajdowali się w trudnej sytuacji na wschód od grzebitu Elsenborn. 12 Dywizja Pancerna SS, 3 Dywizja Pancerna i jej wspierające dywizje grenadierów ludowych stały się bezużyteczne przeciwko silnie ufortyfikowanym pozycjom amerykańskim. Niemcy nie mogli posuwać się dalej, a gdy Amerykanie kontratakowali, 16 stycznia 1945 r. 6 Armia Pancerna została przeniesiona na front wschodni.
Pogoda poprawiła się jeszcze bardziej na przełomie grudnia i stycznia, pozwalając samolotom alianckim atakować Niemców z powietrza i poważnie utrudniać ich ruchy. Niemcy rozpoczęli własną ofensywę lotniczą w Holandii, niszcząc wiele samolotów alianckich, ale poświęcając jeszcze więcej swoich niemożliwych do zastąpienia na tym etapie wojny samolotów i wykwalifikowanych pilotów. Rozpoczęli również dużą ofensywę lądową w Alzacji 1 stycznia, ale nie odzyskali już inicjatywy. Za koniec ofensywy w Ardenach oficjalnie uważa się dzień 16 stycznia, dokładnie miesiąc po rozpoczęciu ataku przez Niemców, lecz walki trwały jeszcze trzy tygodnie, aż do początku lutego, kiedy została przywrócona linia frontu na stanowiskach zajmowanych przez Sprzymierzonych 16 grudnia.
Znaczenie bitwy.
Zorganizowane wycofanie się 2 i 99 Dywizji na linię grzbietu Elsenborn, a następnie ich uparta obrona zablokowały 6 Armii Pancernej dostęp do kluczowych dróg w północnej Belgii, na których miało się opierać niemieckie natarcie w kierunku Antwerpii. Był to jedyny sektor amerykańskiej linii frontu podczas ofensywy w Ardenach, w którym Niemcy nie posunęli się naprzód. Historyk John S.D. Eisenhower zauważył: „...działania 2 i 99 Dywizji na północnym ramieniu można uznać za najbardziej decydujące starcie w Ardenach”. Siły Peipera były nękane przeludnionymi trasami natarcia, atakami z flanek, wysadzonymi mostami i brakiem paliwa, co oznacza, że Niemcy nie byli w stanie powtórzyć szybkich postępów, jakie osiągnęli w 1940 r. w tym samym obszarze. Niemcom uniemożliwiono dostęp do trzech z pięciu planowanych tras naprzód przez ich północny sektor bitwy, przez co musieli znacznie zmienić swoje plany, spowalniając postęp na północy. Sukces ten pozwolił Amerykanom zachować swobodę skutecznego manewrowania przez północną flankę linii natarcia Niemców.
W Liège, 32 km na północny zachód od Spa, znajdowało się jedno z największych amerykańskich centrów zaopatrzenia w Europie i kwatera główna 1 Armii. Tylko 18 km od Spa leży Verviers, punkt styku wielu linii kolejowych. Gdyby Niemcy byli w stanie przejąć ten obszar, wynik bitwy mógłby być inny. Gen. Courtney Hodges, dowódca pierwszej armii amerykańskiej, napisał do dowódcy 2 Dywizji: „To, co zrobiła 2 Dywizja Piechoty w ciągu ostatnich czterech dni, będzie żyć wiecznie w historii Armii Stanów Zjednoczonych”. Po wojnie Hasso von Manteuffel, dowódca 5 Armii Pancernej, napisał, że niemiecka kontrofensywa „poniosła porażkę, ponieważ nasza prawa flanka pod Monschau uderzyła głową o ścianę”.
Jak napisał amerykański historyk William Cavanagh: 
Straty.
Koszt nieustępliwej, intensywnej walki w zwarciu był wysoki dla obu stron, ale niemieckie straty były nie do uzupełnienia na tym etapie wojny. Dokładne podsumowanie strat w bitwie o grzbiet Elsenborn nie jest możliwe. Straty amerykańskich 2 i 99 Dywizji Piechoty są znane, lecz w przypadku Niemców dostępne są jedynie informacje o stratach w sprzęcie pancernym. Podczas bitwy małe amerykańskie jednostki, kompanie i plutony, często działając niezależnie, prowadziły gwałtownie lokalne kontrataki i formując "ad hoc" nowe mechanizmy obronne, dezorganizowały plany Niemców dotyczące szybkiego postępu na zachód i źle wpływając na ich harmonogram ofensywy. Już 17 grudnia niemieccy planiści wojskowi wiedzieli, że ich cele wzdłuż grzbietu Elsenborn nie zostaną zrealizowane zgodnie z planem.
99 Dywizja Piechoty zmasakrowała atakujące formacje grenadierów ludowych. Sama straciła około 20% swojej siły bojowej, w tym 465 zabitych i 2524 ewakuowanych z powodu ran, obrażeń, załamania nerwowego lub choroby. Osiągnięcie pełnego zwycięstwa przez 99 Dywizję pomimo tak poważnych strat uniemożliwiło 6 Armii Pancernej oskrzydlenie grzbietu Elsenborn, a także zaowocowało wieloma pochwałami i odznaczeniami dla pododdziałów oraz pojedynczych żołnierzy 99-tej.
Uwaga mediów.
Pomimo wielkiego sukcesu obrony na grzbiecie Elsenborn, działania innych jednostek podczas bitwy o Ardeny zyskały większą uwagę prasy. Było to częściowo spowodowane tym, że to Bastogne, w którym broniła się 101 Dywizja Powietrznodesantowa, było miejscem odpoczynku i rekreacji dla wielu korespondentów wojennych. Szybki postęp sił niemieckich, który spowodował otoczenie miasta, spektakularne operacje zaopatrywania przez zrzuty spadochronowe i szybowce, a także szybka odsiecz amerykańskiej 3 Armii gen. George’a Pattona, wszystko to pobudziło wyobraźnię publiczności i pojawiło się w artykułach prasowych oraz radiu. Ale nie było korespondentów w rejonie Sankt Vith, Elsenborn, czy Monschau. Społeczeństwo amerykańskie było mniej zainteresowane statycznym, upartym oporem swoich wojsk na północy.
Broń i taktyka.
Niemieckie ataki połączonych sił.
Siła i mobilność ataku zależały od zaangażowania najnowszej niemieckiej broni i opancerzonych pojazdów bojowych. Na początku II wojny światowej Wehrmacht wprawił świat w zdumienie swoją nową metodą walki, blitzkriegiem. Pod koniec wojny Niemcy opracowali szereg zaawansowanych pojazdów pancernych. Tygrys Królewski, Pantera i Jagdpanther były uzbrojone w nowe, szybkostrzelne działa 8,8 cm KwK 43 i 7,5 cm KwK 42. Ze względu na płaską trajektorię lotu i większą penetrację pancerza przez pociski wystrzeliwane z tych dział oraz grubsze opancerzenie, nowe niemieckie czołgi odznaczały się znaczną przewagą nad prawie każdym alianckim pojazdem w służbie frontowej. Mimo przewagi technologicznej, zaawansowane niemieckie maszyny były jednak dość nieliczne i często ulegały awariom, których efekt dodatkowo potęgował brak części zamiennych.
Jednostki pancerne były wspierane przez nowe brygady "volks-werfer": jednostki artyleryjskie strzelające seriami rakiet 150 mm i 300 mm. Pomimo braku dokładności, była to cenna broń, ponieważ ostrzał tych jednostek mógł zasypać pociskami bardzo duży obszar. Aby zwiększyć siłę ognia piechoty, grenadierzy pancerni SS zostali wyposażeni w nowy karabin szturmowy StG44. Był to pierwszy na świecie masowo produkowany karabin szturmowy i bardziej zaawansowana technicznie broń niż jakikolwiek inny karabin wojskowy tamtych czasów. Nowy Panzerfaust 100 był ulepszonym granatnikiem przeciwpancernym krótkiego zasięgu, który mógł przebić pancerz każdego pojazdu używanego wówczas przez armię amerykańską.
Niemiecka taktyka na czas ofensywy w Ardenach obejmowała intensywny przygotowawczy ostrzał artyleryjski, a następnie natychmiastowe ataki piechoty wykonywane przez dywizje grenadierów ludowych wspierane ogniem dział pancernych, takich jak Sturmgeschütz IV. Ten początkowy atak przy użyciu stosunkowo mniej skutecznych żołnierzy miał zostać wykorzystany do oczyszczenia podejścia do głównych dróg w regionie, którymi dywizje pancerne SS szybko przeniosłyby się na zachód, aby przechwycić mosty na rzece Mozie potrzebne do ostatecznego natarcia w stronę Antwerpii. Te dywizje pancerne były zorganizowane w znacznie bardziej uporządkowany i kontrolowany sposób, z lepszym dowodzeniem, niż bywało to zwykle w przypadku Amerykanów. Według koncepcji niemieckiej dywizja pancerna była niezależną jednostką, która przenosiła ze sobą wszystkie elementy wspierające, dzięki czemu była bardziej mobilna i elastyczna niż amerykańska dywizja pancerna i była w stanie skoncentrować większą siłę w miejscu ataku. Efekt zaskoczenia i duża prędkość miały być kluczowe dla pokonania oporu nieprzyjaciela, tak jak to miało miejsce podczas pierwszej ofensywy w Ardenach w 1940 roku. Niemieckie dowództwo spodziewało się, że dowództwu alianckiemu dostosowanie się do nowej sytuacji zajmie kilka tygodni. Jednak Hitler nie wziął pod uwagę wąskich, krętych, często nieutwardzonych dróg w północnych Ardenach i nie docenił możliwości amerykańskich jednostek na północnym ramieniu ofensywy.
Amerykańskie innowacje i taktyki.
Po stronie amerykańskiej obrona opierała się na fortyfikacjach polowych, innowacyjnym zastosowaniu lekkiej broni przeciwpancernej, takiej jak bazooka i miny przeciwpancerne, a co najważniejsze, potężnemu wsparciu artyleryjskiemu. Amerykańskie czołgi i działa przeciwpancerne uznano za nieskuteczne w stosunku do nowszych niemieckich pojazdów bojowych. Zostało to w pewnym stopniu skompensowane przez użycie działa 76 mm M1A1, zamontowanego w czołgu Sherman Firefly i niszczycielu czołgów M18 Hellcat. Brytyjczycy zaprojektowali również amunicję przeciwpancerną o dużej prędkości wylotowej do działa przeciwpancernego 57 mm, co dało temu działu zupełnie nowe możliwości w konfrontacji z ciężkimi czołgami niemieckimi. Amerykańscy artylerzyści szybko wymienili się na wszystko, czego chcieli ich sojusznicy, w zamian za tę wysoce skuteczną amunicję. Amerykanie zaadaptowali także działo przeciwlotnicze kal. 90 mm jako działo przeciwpancerne i zamontowali je w otwartej wieży czołgu na podwoziu Shermana, tworząc niszczyciel czołgów M36 Jackson.
Od czasu inwazji w Normandii armia amerykańska poniosła straty większe niż się spodziewano, a stawianie czoła niemieckim kontratakom pancernym było szczególnie trudne. Na tej podstawie amerykańska doktryna taktyczna zaczęła obejmować głęboką obronę przy użyciu mobilnej eskadry kawalerii pancernej z lekkimi czołgami i działami przeciwpancernymi do osłaniania pozycji obronnych. Po rozpoczęciu nieprzyjacielskiego ataku, te jednostki kawalerii pancernej opóźniały Niemców przez krótki czas, a następnie wycofywały się przez pozycje obronne własnej piechoty i artylerii. Pozycje te były rozmieszczone wokół trudnych elementów terenowych, takich jak wioski, przełęcze i mosty; w obszarze grzbietu Elsenborn najlepsze tego typu pozycje obronne stanowiły bliźniacze wioski Rocherath-Krinkelt i otaczające je tereny. Stanowiska karabinów maszynowych i piechoty były chronione drutem kolczastym oraz polami minowymi. Wykorzystano również „łańcuchy” min przeciwpancernych; składały się one z szeregu min spiętych w rzędzie, które były przeciągane liną po drodze, gdy zbliżała się kolumna niemieckich czołgów. Ta linia obrony była wspierana pozycjami dwuosobowych załóg bazook w budynkach, okopanymi działami przeciwpancernymi i niszczycielami czołgów strzelającymi z zamaskowanych pozycji położonych dalej z tyłu.
Rola artylerii.
Gdy niemieckie jednostki mobilne wycofały się w obliczu amerykańskiej obrony, Amerykanie wykorzystali doskonałą komunikację i taktykę artyleryjską, polegającą na skoordynowanym ogniu artylerii, sekwencji ostrzału, dzięki którym wszystkie pociski uderzały jednocześnie w swój cel. To pozwoliło dużej liczbie dział, odległych od pola bitwy, skoncentrować bezprecedensową siłę ognia na atakujących niemieckich jednostkach.
Nowością na europejskim polu bitwy były także zapalniki zbliżeniowe artylerii. Zostały one opracowane w 1942 r. i były początkowo używane przez artylerię okrętową alianckich jednostek nawodnych w działach przeciwlotniczych. Pomogły one także zestrzeliwać niemieckie samoloty, a później rakiety V1 i V2 na brytyjskim niebie. Zamiast eksplodować przy uderzeniu w cel, pociski wykrywały, kiedy znalazły się blisko celu i detonowały przed bezpośrednim kontaktem, maksymalizując efekt rażenia odłamkami.
Pociski uzbrojone w te zapalniki były bardzo skuteczne, lecz alianci ograniczyli ich użycie w Europie. Pentagon obawiał się, że w ręce Niemców wpadnie jakiś niewypał, na podstawie którego dokonają oni inżynierii wstecznej i wykorzystają uzyskane informacje do zaprojektowania własnych zapalników zbliżeniowych, których użyją przeciwko aliantom. Jednak kiedy w pobliżu Monschau 326 Dywizja Grenadierów Ludowych szybko przejęła wysunięte, amerykańskie pozycje, płk Oscar A. Axelson, dowódca 405. grupy artylerii polowej, dostrzegł potrzebę użycia nowych pocisków i zignorował rozkazy, a 196. batalion artylerii polowej był jednym z pierwszych, który użył zapalników zbliżeniowych.
Armia amerykańska była również hojnie zaopatrzona w samobieżną artylerię i amunicję potrzebną do tego, aby taktyki oparte na sile ognia były udane. Ataki artylerii samobieżnej, skutecznie wykorzystane i koordynowane, niweczyły przewagę niemieckich sił pancernych i taktyk wojny mobilnej. Skuteczność nowych pocisków eksplodujących w powietrzu skłoniła niemieckich żołnierzy do niewykonania rozkazów opuszczenia bunkrów podczas ataku artyleryjskiego. Gen. George S. Patton powiedział, że wprowadzenie zapalnika zbliżeniowego wymaga pełnej rewizji taktyki wojny lądowej.
Amerykańska obrona obejmowała także obfite wsparcie powietrzne, zwykle zapewniane przez myśliwce bombardujące P-47 Thunderbolt. Te „latające czołgi” były uzbrojone w rakiety niekierowane, które były bardzo skuteczne przeciwko cienkim pancerzom górnym części niemieckich czołgów i pojazdów pancernych. Burze śnieżne uniemożliwiły wykorzystanie tych samolotów w bitwie, dopóki pogoda nie poprawiła się 23 grudnia.
Pamięć.
Pomniki.
Zbudowano kilka pomników upamiętniających bitwę o grzbiet Elsenborn. Oprócz pomników wymienionych poniżej, upamiętnienia znajdują się także w Ligneuville, Stavelot, Stoumont i niedaleko Cheneaux na moście Neufmolin.

</doc>
<doc id="4853555" url="https://pl.wikipedia.org/wiki?curid=4853555" title="Emilia Jeżewska">
Emilia Jeżewska



</doc>
<doc id="4853571" url="https://pl.wikipedia.org/wiki?curid=4853571" title="Józef Grzelak">
Józef Grzelak

Józef Bolesław Grzelak (ur. 11 lutego 1929 w Kleczewie) – polski działacz partyjny i państwowy, ekonomista, w latach 1973–1975 wicewojewoda zielonogórski.
Życiorys.
Syn Bolesława i Marianny (lub Marii). Od 1947 do 1948 przewodniczący zarządu szkolnego Organizacji Młodzieży Towarzystwa Uniwersytetu Robotniczego. Działał w Związku Młodzieży Polskiej, zajmował stanowiska szefa zarządu wydziałowego i zakładowego ZMP w Poznaniu i Zielonej Górze. Kształcił się m.in. na kursach w Ośrodku Doskonalenia Kadr Kierowniczych KC PZPR i Wszechzwiązkowej Szkole Partyjnej w Moskwie (1977).
W 1958 wstąpił do Polskiej Zjednoczonej Partii Robotniczej. W latach 1973–1974 zastępca przewodniczącego Prezydium Wojewódzkiej Rady Narodowej w Zielonej Górze. Od 1 kwietnia 1973 do 31 czerwca 1975 pełnił funkcję wicewojewody zielonogórskiego (początkowo w „dużym”, a od czerwca 1975 w „małym” województwie). W latach 1975–1981 sekretarz w Komitecie Wojewódzkim PZPR w Zielonej Górze. W III RP zasiadł we władzach zielonogórskiego oddziału Polskiego Towarzystwa Ekonomicznego.

</doc>
<doc id="4853574" url="https://pl.wikipedia.org/wiki?curid=4853574" title="Czerwony szlak turystyczny Busko-Zdrój - Solec-Zdrój">
Czerwony szlak turystyczny Busko-Zdrój - Solec-Zdrój



</doc>
<doc id="4853575" url="https://pl.wikipedia.org/wiki?curid=4853575" title="Beta tester">
Beta tester



</doc>
<doc id="4853586" url="https://pl.wikipedia.org/wiki?curid=4853586" title="Veljko Mandić">
Veljko Mandić

Milutin „Mima” Karadžić (ur. 10 października 1924 w mieście Nikšić w Czarnogórze, zm. 19 listopada 1988 tamże) – jugosłowiański, czarnogórski aktor filmowy i telewizyjny.

</doc>
<doc id="4853601" url="https://pl.wikipedia.org/wiki?curid=4853601" title="Zespół pałacowo-parkowy w Kobylnikach (gmina Kruszwica)">
Zespół pałacowo-parkowy w Kobylnikach (gmina Kruszwica)



</doc>
<doc id="4853647" url="https://pl.wikipedia.org/wiki?curid=4853647" title="Parki narodowe w Gruzji">
Parki narodowe w Gruzji

Parki narodowe w Gruzji – obszary prawnie chronione na terenie Gruzji, wyróżniające się szczególnymi wartościami przyrodniczymi o znaczeniu krajowym i międzynarodowym, w celu zachowania bioróżnorodności.
W Gruzji znajduje się 12 parków narodowych (stan na lipiec 2020 roku).
Historia.
Pierwsze parki narodowe utworzono w Gruzji w latach 70. XX w., nie spełniały one jednak standardów międzynarodowych. 
W 1995 roku powstał pierwszy park narodowy – Bordżomsko-Charagaulski Park Narodowy – spełniający standardy międzynarodowe. Od tego czasu utworzono 11 kolejnych parków – obecnie (stan na lipiec 2020 roku) Gruzja ma 12 parków narodowych.
Parki narodowe tworzone są w celu zachowania różnorodności biologicznej i obejmują ochroną stosunkowo duże, naturalne ekosystemów wyróżniające się szczególnymi wartościami przyrodniczymi o znaczeniu krajowym i międzynarodowym. 
Parki narodowe.
Poniższa tabela przedstawia gruzińskie parki narodowe:

</doc>
<doc id="4853651" url="https://pl.wikipedia.org/wiki?curid=4853651" title="Trzęsienie ziemi w Raczy (1991)">
Trzęsienie ziemi w Raczy (1991)

Trzęsienie ziemi w Raczy (1991) – silne trzęsienie ziemi o magnitudzie 7,0 M, które nawiedziło region Racza w Gruzji 20 kwietnia 1991 roku; największe trzęsienie ziemi odnotowane w rejonie Wielkiego Kaukazu.
Opis.
Trzęsienie ziemi miało miejsce o godzinie 13:13 20 kwietnia 1991 roku w północnej części Gruzji w regionie Racza. Najbardziej dotknęło rejony Oni i Ambrolauri. Jego magnituda wynosiła 7,0 M – było to największe trzęsienie ziemi odnotowane w rejonie Wielkiego Kaukazu. Intensywność fali wstrząsowej trzęsienia ziemi wynosiła niecałe 8 stopni. Po nim nastąpiło ponad 3700 zjawisk wtórnych, w tym dwa potężne wstrząsy wtórne – pierwszy tego samego dnia a sile 6,0 M i kolejny 15 czerwca o sile 6,2–6,3 M.
Skutki.
W wyniku trzęsienia śmierć poniosło 270 osób, a 100 tys. zostało pozbawionych dachu nad głową. Straty materialne oszacowano na 1700 milionów USD. Wskutek wstrząsów zawaliło się ponad 17 tys. budowli, a 46 tys. zostało uszkodzonych. Zniszczeniu uległo wiele zabytków, m.in. XI-wieczna katedra w Nikorcmindzie i XIX-wieczna synagoga w Oni, które zostały odrestaurowane.
Zniszczenia były spowodowane w głównej mierze słabą konstrukcją budowli, które nie wytrzymały pod naporem wywołanych przez trzęsienie osuwisk.

</doc>
<doc id="4853653" url="https://pl.wikipedia.org/wiki?curid=4853653" title="Czidaoba">
Czidaoba

Czidaoba (gr. ჭიდაობა) – tradycyjne zapasy gruzińskie.
W 2018 roku czidaoba została wpisana na listę niematerialnego dziedzictwa UNESCO.
Opis.
Czidaoba to stary styl sztuki walki, który był elementem sztuki wojennej do późnego średniowiecza, a później przerodził się w sport. Turnieje czidaoby organizowane były na wolnym powietrzu, z udziałem ogromnej widowni. Rozpoczęcie zawodów sygnalizowały "zurny" i bębny "doli". 
Czidaoba obejmuje elementy zapasów i tańca, a zawodnicy walczą w specjalnych strojach nazywanych czokha. Zapaśnicy starają się pokonać przeciwnika za pomocą specjalnych chwytów – czidaoba stosuje ok. 200 chwytów zapaśniczych do ataku i do obrony. Tradycyjna muzyka dodaje dramaturgii turniejowi, a czasem zapaśnicy opuszczają arenę w takt gruzińskich tańców ludowych. 
Sekcje zapaśnicze istnieją w prawie każdym miasteczku i większym mieście w Gruzji. 

</doc>
<doc id="4853660" url="https://pl.wikipedia.org/wiki?curid=4853660" title="Suillellus">
Suillellus

Suillellus Murrill (modroborowik) – rodzaj grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej: "Cupreoboletus" Simonini, Gelardi &amp; Vizzini, "Exsudoporus" Vizzini, Simonini &amp; Gelardi.
W Polsce należące do tego rodzaju gatunki znane były pod nazwą zwyczajową borowik ("Boletus"). W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy modroborowik.

</doc>
<doc id="4853661" url="https://pl.wikipedia.org/wiki?curid=4853661" title="Marian Golenia">
Marian Golenia

Marian Golenia (ur. 10 lutego 1941 w Smolarzynach) – polski działacz partyjny i państwowy, ekonomista, w latach 1982–1990 wicewojewoda wałbrzyski.
Życiorys.
Syn Antoniego i Stefanii. Od 1964 do 1968 należał do Związku Młodzieży Socjalistycznej, w 1965 wstąpił do Polskiej Zjednoczonej Partii Robotniczej. W 1966 został członkiem egzekutywy Komitetu Powiatowego PZPR w Dzierżoniowie, od 1973 do 1975 pozostawał w nim sekretarzem ds. ekonomicznych. Następnie związany z Komitetem Wojewódzkim PZPR w Wałbrzychu, w którym był kolejno kierownikiem Wydziału Ekonomicznego (1975–1977) oraz członkiem egzekutywy i sekretarzem (1977–1981). Od 1982 do 1990 pełnił funkcję wicewojewody wałbrzyskiego.

</doc>
<doc id="4853680" url="https://pl.wikipedia.org/wiki?curid=4853680" title="Adolf Kuhn">
Adolf Kuhn



</doc>
<doc id="4853682" url="https://pl.wikipedia.org/wiki?curid=4853682" title="Tumen (rzeka)">
Tumen (rzeka)



</doc>
<doc id="4853688" url="https://pl.wikipedia.org/wiki?curid=4853688" title="Richard-Hofmann-Stadion">
Richard-Hofmann-Stadion

Richard-Hofmann-Stadion – wielofunkcyjny stadion w Meerane, w Niemczech. Został otwarty 5 czerwca 1955 roku. Może pomieścić 8000 widzów. Swoje spotkania rozgrywają na nim piłkarze klubu Meeraner SV.
Budowa stadionu przy ówczesnej Leninallee (obecnie Stadionallee) rozpoczęła się w 1952 roku, a jego otwarcie miało miejsce 5 czerwca 1955 roku. Na inaugurację m.in. rozegrano zawody lekkoatletyczne i mecz piłki ręcznej kobiet, a głównym punktem programu był piłkarski mecz towarzyski gospodarzy (wówczas pod nazwą BSG Fortschritt Meerane) z Chemie Glauchau (0:2). Pierwszy piłkarski mecz ligowy rozegrano na stadionie 3 września 1955 roku. Nowy obiekt nazwano Stadion der Freundschaft. Do czasu otwarcia nowego stadionu piłkarze BSG Fortschritt Meerane rozgrywali swoje spotkania na Sportplatz Roter Hügel. W momencie otwarcia nowej areny BSG Fortschritt był świeżo po spadku z Oberligi (najwyższy poziom rozgrywkowy). W premierowym sezonie gry na nowym obiekcie (1955) zespół zajął pierwsze miejsce w drugoligowej tabeli, ponieważ jednak był to sezon przejściowy (przestawiano się na grę w systemie wiosna-jesień, w związku z czym rozegrano tylko jedną rundę), nie było wtedy spadków ani awansów i drużyna pozostała w II lidze, w której grała do 1960 roku, kiedy spadła do niższej klasy rozgrywkowej (klub z Meerane już nigdy później nie powrócił na drugi poziom ligowy). Początkowo piłkarze przebierali się w prowizorycznym baraku, w 1980 roku wybudowano nowe szatnie obok boiska do hokeja na trawie. 18 sierpnia 1991 roku stadion otrzymał imię pochodzącego z Meerane piłkarza, Richarda Hofmanna. Dawniej obiekt mógł pomieścić 20 000 widzów, obecnie jego pojemność wynosi 8000 widzów.

</doc>
<doc id="4853694" url="https://pl.wikipedia.org/wiki?curid=4853694" title="Antoni Mazurkiewicz (informatyk)">
Antoni Mazurkiewicz (informatyk)

Antoni Wiesław Mazurkiewicz (ur. 27 czerwca 1934) – polski informatyk, profesor nauk matematycznych.
Absolwent studiów matematycznych na Uniwersytecie Warszawskim (1955). Pracował w Grupie Aparatów Matematycznych (GAM) Instytutu Maszyn Matematycznych razem z profesorem Leonem Łukaszewiczem, u którego robił doktorat. Od 1958 roku był kierownikiem Działu Obliczeń w Instytucie Matematycznym, który pracował nad językiem programowania SAKO oraz pierwszymi polskimi komputerami m.in. XYZ. Członek Komitetu Informatyki Polskiej Akademii Nauk, rady naukowej Instytutu Podstaw Informatyki PAN, Centralnej Komisji do Spraw Stopni i Tytułów, Towarzystwa Naukowego Warszawskiego. W 2018 otrzymał medal 70-Lecia polskiej informatyki Polskiego Towarzystwa Informatycznego.
23 sierpnia 1980 dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Wstąpił do NSZZ „Solidarność”. Był także członkiem Rady Języka Polskiego.

</doc>
<doc id="4853696" url="https://pl.wikipedia.org/wiki?curid=4853696" title="Józef Nowak (polityk)">
Józef Nowak (polityk)

Józef Nowak (ur. 2 marca 1935 w Cieszynie) – polski działacz partyjny i państwowy, w latach 1979–1980 wicewojewoda wałbrzyski, w latach 1980–1989 I sekretarz Komitetu Wojewódzkiego PZPR w Wałbrzychu, w latach 1988–1990 przewodniczący Prezydium Wojewódzkiej Rady Narodowej w Wałbrzychu.
Życiorys.
Syn Karola i Franciszki. W 1959 wstąpił do Polskiej Zjednoczonej Partii Robotniczej. Od 1964 do 1968 pozostawał sekretarzem Komitetu Powiatowego PZPR w Legnicy. Następnie zajmował stanowiska I sekretarza Komitetów Powiatowych PZPR w Lubaniu Śląskim (1968–1971), Lubinie (1971–1975) oraz Świdnicy (od marca do maja 1975). W 1975 został członkiem egzekutywy Komitetu Wojewódzkiego PZPR w Wałbrzychu, a w 1976 powołany na członka Kolegium Ministerstwa Oświaty i Wychowania. Zajmował także stanowisko wojewódzkiego kuratora oświaty i wychowania. Od 18 września 1979 do grudnia 1980 pełnił funkcję wicewojewody wałbrzyskiego, następnie w latach 1980–1989 pozostawał I sekretarzem Komitetu Wojewódzkiego w Wałbrzychu. W 1986 został członkiem Komitetu Centralnego PZPR i w jego ramach Komisji ds. Wewnątrzpartyjnych oraz Działalności Partii w Organach Przedstawicielskich i Administracji Państwowej. Od 1988 kierował także Prezydium Wojewódzkiej Rady Narodowej w Wałbrzychu.

</doc>
<doc id="4853698" url="https://pl.wikipedia.org/wiki?curid=4853698" title="Kochanka (skała)">
Kochanka (skała)

Kochanka – skała w Lesie Zabierzowskim w obrębie miejscowości Kleszczów w województwie małopolskim, w powiecie krakowskim, w gminie Zabierzów. Las ten znajduje się na Garbie Tenczyńskim będącym jednym z mezoregionów Wyżyny Krakowsko-Częstochowskiej.
Kochanka to zbudowana z wapienia skalistego skała o wysokości 12 m. Jest obiektem wspinaczki skalnej. W 2015 r. jest na niej 5 bezimiennych dróg wspinaczkowych o nieokreślonej trudności. Cztery z nich mają zamontowane punkty asekuracyjne: ringi i stanowiska zjazdowe.
Tuż obok Kochanki znajduje się druga, większa skała wspinaczkowa – Walec.

</doc>
<doc id="4853700" url="https://pl.wikipedia.org/wiki?curid=4853700" title="Archiwum Instytutu Antropologii i Etnologii Uniwersytetu im. Adama Mickiewicza w Poznaniu">
Archiwum Instytutu Antropologii i Etnologii Uniwersytetu im. Adama Mickiewicza w Poznaniu

Archiwum Instytutu Antropologii i Etnologii Uniwersytetu im. Adama Mickiewicza w Poznaniu – archiwum etnograficzne przy Instytucie Antropologii i Etnologii UAM. 
Historia.
Archiwum powstało w 1972 roku w Katedrze Etnografii UAM wobec nagromadzenia się licznych materiałów będących rezultatem działalności naukowej placówki i prowadzonych badań terenowych. Materiały miały być uporządkowane, zabezpieczone i zinwentaryzowane, a następnie opracowywane, udostępniane i dalej systematycznie gromadzone. Osobą tworzącą podwaliny archiwum była wówczas świeżo wypromowana absolwentka mgr Danuta Penkala. Przystępując do opracowywania zastanych zbiorów zaprojektowała ona księgę inwentarzową do rejestracji fotografii czarno-białych z negatywami, specjalne (zróżnicowane ze względu na format) pudła do przechowywania negatywów oraz pudełka i karty do katalogowania wglądówek z negatywów. Zarejestrowano wtedy w inwentarzu 1841 pozycji. Następnie D. Penkala zaprojektowała i założyła dalsze inwentarze: przeźroczy czarno-białych i kolorowych wraz z katalogami: 
W związku z podjęciem przez D. Penkalę studiów doktoranckich w 1978 roku w archiwum została zatrudniona studentka V roku etnografii Irena Kabat. System archiwizowania i zabezpieczania zbiorów w sposób zaprojektowany wcześniej sprawdził się, stąd nowa pracowniczka kontynuowała rozpoczętą inwentaryzację w/w zbiorów doprowadzając do wzrostu stanu liczbowego archiwaliów, który aktualnie przedstawia się następująco:
Z upływem lat archiwum rozszerzało zakres swojej działalności i były tworzone kolejne zbiory. W ten sposób I. Kabat zaprowadziła nowe inwentarze:
Zawartość poszczególnych inwentarzy.
Zbiór fotografii z negatywami.
dotyczy głównie dwóch obszarów: Wielkopolski, ale też innych regionów Polski (zdjęcia robione od połowy lat 50., m.in. do monografii "Kultura ludowa Wielkopolski"), które ukazują zagrodę i budownictwo wiejskie, rolnictwo, narzędzia i sprzęty, transport wiejski, rzemiosło, wydarzenia folklorystyczne, życie społeczne, obrzędowość, sztukę nieprofesjonalną oraz z Afganistanu (z Etnologicznej Wyprawy Azjatyckiej „EWA-76”), ale także z innych rejonów Europy i świata. W zbiorach są również reprodukcje z różnych wydawnictw, fotografie obrazujące wydarzenia instytutowe czy zjazdy absolwentów. Autorami zdjęć są m.in.: Marek Bero, Bogusław Biegowski, Andrzej Brencz, Józef Burszta, Milan Chlebana, Marek Gawęcki, Bolesław Januszkiewicz, Irena Kabat, Stanisław Kusza, Bogusław Linette, Teresa Okoniewska, Danuta Penkala, Jarosław Stempin i Tadeusz Wróblewski.
Zbiór fotografii bez negatywów.
jest bardzo zróżnicowany tematycznie, a dotyczy głównie obszaru Polski, ale także Azji. Fotografie te trafiały do archiwum głównie z badań terenowych, były sprowadzane w związku z realizacją określonych tematów, były reprodukowane albo wykonane dla Instytutu, a także otrzymano komplety odbitek od zaprzyjaźnionych z Instytutem fotografów, badaczy oraz studentów. 
Zbiór przeźroczy.
to mniej więcej w połowie obrazy z Polski, szczególnie z imprez folklorystycznych, zdjęcia architektury i sztuki ludowej, a z drugiej strony fotografie z Etnologicznej Wyprawy Azjatyckiej „EWA-76” do Afganistanu, sporo miejsca zajmują też reprodukcje wykonane do celów dydaktycznych czy badawczych. Autorami przeźroczy są m.in.: Józef Burszta, Marek Gawęcki, Katarzyna Gołąb-Marciniak, Adam Kalemba, Marcin Krupski, Stanisław Kusza, Bogusław Linette, Andrzej Lipski, Danuta Penkala, Jarosław Stempin, Marek Szczepański, Ryszard Vorbrich i Tadeusz Wróblewski.
Zbiór filmów.
jest niewielki, a rozpoczyna go przedwojenna kolekcja etnograficznych filmów niemieckich z lat 30. XX wieku, które z czasem zostały przegrane na kasety video, a w ostatnim czasie na płyty CD; możemy na tych filmach obejrzeć m.in.: wyrób sabotów, gontów, krzeseł, śledzić wyrąb drewna i jego spław, prace garbarskie, tkackie, rolne, młynarskie, pasterskie, obróbkę bursztynu, odlewanie dzwonów czy obrzęd weselny. Są tam też dwa filmy z Wyprawy do Afganistanu w 1976 r. pt.: „Afgański bazar” oraz „Hajdarzy”. Pierwszy przedstawia: ówczesne środki transportu, targi zwierząt, handel wełną i dywanami; ukazuje pracę rzemieślników – naprawę ceramiki i obuwia oraz toczenie wrzecion; prezentuje wyroby drewniane i naczynia gliniane; dokumentuje pracę dzieci; obrazuje stragany z owocami i warzywami, kramy, smażalnię szaszłyków i herbaciarnię. Drugi przedstawia fascynującą etnologów społeczno-zawodową grupę kowali Hajdari zamieszkujących wówczas wieś Hajdarihāna w północno-zachodnim Afganistanie. Przybywają oni na bazar do miejscowości Qaisār z mobilną kuźnią, wykuwają pod gołym niebem rozmaite wyroby z metalu i świadczą usługi, m.in. podkuwają konie. Ponadto archiwum posiada filmy współcześnie wyprodukowane, a dotyczące m.in. Wielkopolski i jej kultury ludowej czy Bałkanów.
Zbiór materiałów z wywiadów terenowych.
które były prowadzone w ramach badań realizowanych w Instytucie od końca lat 50., głównie na terenie Wielkopolski, ale także na Ziemiach Zachodnich i Północnych; tematami, które się przewijają w tych materiałach są m.in.: zwyczaje doroczne i rodzinne, religijność ludowa, rodzina, pożywienie, naczynia i narzędzia, budownictwo, hodowla, wystrój wnętrz, plastyka obrzędowa, wytwórczość rzemieślnicza, współżycie sąsiedzkie, ruch społeczno-kulturalny, gospodarowanie, styl życia, folklor, transport i komunikacja, prawo ludowe, stosunki społeczne, obrzędowość doroczna i rodzinna, higiena, pszczelarstwo, ziołolecznictwo i medycyna ludowa oraz wiele innych szczegółowych zagadnień.
Zbiór wycinków prasowych.
posegregowany jest rzeczowo-geograficznie. Znajdziemy tu teksty dotyczące m.in. historii Instytutu, biografii, wypraw etnograficznych, absolwentów, różnych dziedzin życia wiejskiego (gospodarki, techniki, rzemiosła, pożywienia, obrzędowości, folkloru i folkloryzmu, sztuki ludowej i nieprofesjonalnej) i ich przeobrażeń, religioznawstwa, muzealnictwa i ochrony zabytków, regionalizmu, kultury współczesnej i jej przemian, Polonii i mniejszości narodowych w Polsce, zagadnień etnicznych. Ponadto gromadzone są materiały etnograficzne z poszczególnych kontynentów.
Zbiór maszynopisów i rękopisów.
prezentuje dość szeroką gamę tematyczną i zawiera m.in. wywiady terenowe z Afganistanu, wykazy bibliograficzne, opracowania różnych tematów z kultury ludowej Wielkopolski czy sprawozdania z badań terenowych. Są to także referaty oraz kserokopie niektórych trudno dostępnych materiałów opublikowanych.
Zbiór nagrań magnetofonowych.
obejmuje nagrania muzyczne i wywiady terenowe z Afganistanu, nagrania z konferencji i uroczystości instytutowych, nagrania wystąpień i dyskusji, kasety załączone do publikacji, itd.
Zbiór autorskich kwestionariuszy i ankiet do badań terenowych.
realizowanych przez pracowników Instytutu w ramach prowadzonych projektów badawczych albo przez studentów w ramach praktyk terenowych; pochodzą one z lat 1953-1993; zgromadzone zostały także inne tego rodzaju materiały spoza Instytutu, które służyły jako wzorce do celów dydaktycznych na zajęciach z metodyki badań terenowych;
Zbiór katalogów, folderów, informatorów i przewodników muzealnych i wystawowych.
zaczęto tworzyć z myślą o zabezpieczeniu i w obawie przed rozproszeniem drobnych wydawnictw etnograficznych pojawiających się w Instytucie nie tylko z Wielkopolski, ale także z Polski i świata. Pochodzą one z lat 1952-2015;
Zbiór rysunków.
pochodzących głównie z wyprawy do Afganistanu w 1976 roku (Etnologiczna Wyprawa Azjatycka „EWA-76”), a wykonanych przez Marka Bero, ówczesnego studenta i uczestnika wyprawy. Ponadto zebrano prace studentów powstałe podczas zajęć dydaktycznych z rysunku oraz wykonane podczas badań terenowych czy do publikacji. Tematycznie są to głównie prace dotyczące budownictwa, sztuki ludowej, garncarstwa, narzędzi i sprzętów, elementów wyposażenia wnętrz oraz plany wsi. Rysunki te powstawały w latach 1912-1976.
Zbiór pocztówek etnograficznych.
został zinwentaryzowany w 1984 roku i od tego czasu systematycznie powiększa się, a był uzupełniany także zakupami antykwarycznymi, stąd pochodzenie zgromadzonych pocztówek datowane jest na lata 1910-2016. Zbiory dotyczą nie tylko Polski, ale całego świata (spora kolekcja z Łużyc), a jeżeli chodzi o tematykę to przede wszystkim obejmuje ona: budownictwo wiejskie, muzealnictwo etnograficzne (także skansenowskie), strój ludowy i haft, sztukę ludową i nieprofesjonalną (m.in. pisanki, wycinanki, rzeźbę, instrumenty, malarstwo na szkle, ceramikę), obrzędowość czy zespoły folklorystyczne.
Zbiór plakatów.
nie jest duży i systematycznie gromadzony, składają się nań plakaty i afisze, które trafiają do Instytutu z różnych powodów: organizowanych i współorganizowanych imprez, jako darowizny pracowników lub absolwentów czy docierają do Instytutu jako materiał informacyjny.
Spuścizny naukowe.
Oprócz w/w inwentarzy i zbiorów w archiwum Instytutu znajduje się kilka częściowych spuścizn naukowych, po Lucjanie Turkowskim, który w czasie wojny i tuż po niej przebywał na Bliskim Wschodzie prowadząc prace terenowe w Górach Judzkich, Jerzym W. Szulczewskim, nauczycielu, przyrodniku i etnografie, materiały dotyczące działalności Józefa Burszty, kierowniku Katedry Etnografii UAM i Tadeusza Wróblewskiego, pracownika Katedry.
Działalność.
Z upływem lat archiwum Instytutu wychodząc naprzeciw aktualnym potrzebom coraz bardziej rozszerzało zakres swojej działalności. Stąd gromadzi także materiały do historii i działalności naukowej Instytutu Antropologii i Etnologii, jego pracowników wraz z historią zatrudnienia, organizowanych konferencji, a ponadto przygotowuje wykaz publikacji o Instytucie (569 pozycji od 1945 roku) oraz wykazy wypromowanych doktorów i doktorów habilitowanych z zakresu etnologii od początku istnienia Instytutu. Tutaj przygotowywana jest także bibliografia pracowników, bibliografia doktorantów, bibliografię studentów od 2008 roku, bibliografię opublikowanych prac (lub ich fragmentów) licencjackich (od 2010 roku) i magisterskich (od 2009 roku). Archiwum prowadzi ponadto rejestr obronionych prac magisterskich u poszczególnych promotorów.
W archiwum powstał (i jest kontynuowany) katalog absolwentów, który służy do rejestracji ich liczby oraz losów zawodowych. Jest on bardzo przydatny w utrzymywaniu kontaktów zawodowych z absolwentami oraz przy organizacji kolejnych zjazdów absolwentów. Tworzona jest także w miarę możliwości bibliografia absolwentów (od 2011 roku) oraz rejestr publikacji o absolwentach, ich działalności i losach.
Pracownik archiwum w związku z gromadzonymi materiałami przygotowuje systematycznie dane m.in. do oceny parametrycznej Instytutu czy do raportu samooceny Instytutu w związku z procedurami akredytacyjnymi, przygotowuje i udostępnia także materiały do zajęć dydaktycznych oraz badań terenowych, opracowuje materiały bibliograficzne, ilustracyjne i inne do przygotowywanych wydawnictw.
Upowszechnianie.
Cyfrowe Archiwum im. Józefa Burszty.
Unikatowe materiały audiowizualne pozyskane w trakcie badań etnograficznych prowadzonych w Instytucie Etnologii i Antropologii Kulturowej Uniwersytetu im. Adama Mickiewicza w Poznaniu przez pracowników, współpracowników doktorantów i studentów Instytutu, udostępniane są w Cyfrowym Archiwum im. Józefa Burszty, które powstało w ramach projektu dofinansowanego ze środków Ministerstwa Kultury i Dziedzictwa Narodowego Program Kolberg 2014 - Promesa. Jego realizacja przypadła na rok 2014. Pełna nazwa projektu to: "Cyfrowe Archiwum im. Józefa Burszty – digitalizacja archiwaliów oraz ich udostępnienie w Internecie". To platforma cyfrowa o charakterze popularnonaukowym i edukacyjnym udostępniająca archiwalną i bieżącą dokumentację z badań etnograficznych prowadzonych przez IEiAK UAM w Poznaniu oraz efekt praktycznej działalności etnograficznej i antropologicznej – badań terenowych. Integralną częścią Cyfrowego Archiwum jest prezentacja sylwetki naukowej prof. Józefa Burszty, przypomnienie jego bogatego i zróżnicowanego dorobku naukowego oraz popularnonaukowego poprzez udostępniony wykaz bibliograficzny. Docelowo w archiwum sukcesywnie zamieszczane będą wybrane publikacje autorstwa prof. Józefa Burszty w wersji elektronicznej. Cyfrowe Archiwum im. Józefa Burszty powstało dzięki Agacie Stanisz, Annie Weronice Brzezińskiej, Irenie Kabat, Zbigniewowi Jasiewiczowi i Danucie Penkali-Gawęckiej.
Wystawa fotograficzna "Etnografowie w terenie".
Zgromadzone w archiwum fotografie zostały udostępnione w formie wystawy "Etnografowie w terenie". Projekt wystawy otrzymał w roku 2014 częściowe dofinansowanie ze środków Ministerstwa Kultury i Dziedzictwa Narodowego (program Dziedzictwo Kulturowe - Kultura Ludowa)  z ramienia Fundacji Laboratorium Inicjatyw Międzykulturowych KEJ (projekt: "100 fotografii w setną rocznicę urodzin prof. Józefa Burszty"). Wystawa stanowi integralną część Cyfrowego Archiwum im. Józefa Burszty.
Wystawa pocztówek "Pozdrowienia z terenu".
W archiwum znajduje się zbiór pocztówek, które przysyłane są przez pracowników, doktorantów i studentów Instytutu Antropologii i Etnologii UAM przebywających na badaniach terenowych. Za pomysł i realizację wystawy odpowiedzialne są Anna Weronika Brzezińska, Irena Kabat i Michalina Milewska.

</doc>
<doc id="4853705" url="https://pl.wikipedia.org/wiki?curid=4853705" title="Ogami Itto">
Ogami Itto



</doc>
<doc id="4853722" url="https://pl.wikipedia.org/wiki?curid=4853722" title="Łysa Kleszczowska">
Łysa Kleszczowska

Łysa Kleszczowska – skała w Lesie Zabierzowskim w obrębie miejscowości Kleszczów w województwie małopolskim, w powiecie krakowskim, w gminie Zabierzów. Las ten znajduje się na Garbie Tenczyńskim będącym jednym z mezoregionów Wyżyny Krakowsko-Częstochowskiej.
Łysa Kleszczowska to zbudowana z wapienia skalistego ściana o wysokości 16 m. Jest obiektem wspinaczki skalnej. W 2015 r. jest na niej 11 dróg wspinaczkowych o trudności od IV.1+ do VI.1+ w skali Kurtyki oraz 1 projekt. Niemal wszystkie drogi mają zamontowane punkty asekuracyjne: ringi (r) i stanowiska zjazdowe (st). Ściana ma wystawę północną i jest pionowa lub przewieszona.

</doc>
<doc id="4853738" url="https://pl.wikipedia.org/wiki?curid=4853738" title="Bronisław Janaszak">
Bronisław Janaszak

Bronisław Janaszak (ur. 31 sierpnia 1933 w Piaskach Wielkopolskich) – polski działacz partyjny i państwowy, były I sekretarz Komitetu Powiatowego PZPR w Kłodzku, w latach 1982–1990 wicewojewoda wałbrzyski.
Życiorys.
Syn Stanisława i Marianny. W 1955 wstąpił do Polskiej Zjednoczonej Partii Robotniczej. Od 1973 do 1975 pozostawał I sekretarzem w Komitetu Powiatowego PZPR w Kłodzku. W 1975 został kierownikiem Wydziału Propagandy w Komitecie Wojewódzkim PZPR w Wałbrzychu. Od 1982 do 1990 pełnił funkcję wicewojewody wałbrzyskiego. W 1989 był szefem lokalnej kampanii PZPR w wyborach parlamentarnych. W III RP został członkiem rady nadzorczej PKS Wałbrzych i założycielem fundacji Wałbrzych 2000.

</doc>
<doc id="4853742" url="https://pl.wikipedia.org/wiki?curid=4853742" title="Ludovico Giuliani">
Ludovico Giuliani

Ludovico Giuliani (ur. 4 maja 1998 w San Severino Marche) – włoski siatkarz, grający na pozycji libero. 
Jego ojcem jest Alberto Giuliani, który od paru lat jest trenerem siatkarskim, a od sezonu 2020/2021 prowadził polski klub Asseco Resovię Rzeszów.

</doc>
<doc id="4853745" url="https://pl.wikipedia.org/wiki?curid=4853745" title="Sportplatz Roter Hügel">
Sportplatz Roter Hügel

Sportplatz Roter Hügel – stadion piłkarski w Meerane, w Niemczech. Dawniej obiekt mógł pomieścić 15 000 widzów. Swoje spotkania w przeszłości rozgrywali na nim piłkarze klubu BSG Fortschritt Meerane.
Nieodłącznym elementem krajobrazu stadionu jest stojący nieopodal budynek Stadthalle Meerane, wybudowany w latach 1927–1928 jako Haus der Turngemeinde, w czasach NRD zwany Karl-Liebknecht-Haus. Od tego budynku wzięły się także poprzednie nazwy stadionu (Platz am Haus der Turngemeinde, Platz am Karl-Liebknecht-Haus). Obecna nazwa, Roter Hügel (czerwone wzgórze), wzięła się od pobliskiej stromej skarpy, zabarwionej na kolor czerwony.
Przed II wojną światową grający na tym obiekcie klub SpVgg Meerane 07 (po wojnie nazwany Einheit Meerane, od 1950 roku jako BSG Fortschritt Meerane, a po Zjednoczeniu Niemiec pod nazwą Meeraner SV) triumował w rozgrywkach Gauliga Westsachsen. W latach 1948 i 1948 drużyna ta dochodziła do półfinałów rozgrywanych wówczas mistrzostw radzieckiej strefy okupacyjnej (tzw. „Ostzonenmeisterschaft”). W sezonie 1949/1950 była jednym z klubów-założycieli Oberligi NRD. W 1952 roku zespół spadł do II ligi, ale po roku powrócił na najwyższy poziom rozgrywkowy, by w 1955 roku, po dwóch kolejnych sezonach, ponownie spaść. Zespół ten nigdy więcej nie powrócił już do I ligi. Tymczasem w latach 1952–1955 wybudowano nowy Stadion der Freundschaft, na który przenieśli się piłkarze klubu z Meerane.

</doc>
<doc id="4853770" url="https://pl.wikipedia.org/wiki?curid=4853770" title="Eugeniusz Przybysz">
Eugeniusz Przybysz

Eugeniusz Przybysz (ur. 15 kwietnia 1928 w Kujawach) – polski działacz partyjny i państwowy, były I sekretarz Komitetu Powiatowego PZPR w Mińsku Mazowieckim, w latach 1973–1975 wicewojewoda warszawski.
Życiorys.
Syn Stanisława i Marianny. W 1950 wstąpił do Polskiej Zjednoczonej Partii Robotniczej. Od 1952 do 1957 był instruktorem i kierownikiem Wydziału Propagandy Komitetu Powiatowego PZPR w Garwolinie, a także sekretarzem Komitetu Miejskiego PZPR w Siedlcach. Następnie między 1960 a 1973 zajmował kolejno stanowiska: sekretarza Komitetu Miejskiego i Powiatowego w Siedlcach, I sekretarza Komitetu Powiatowego w Mińsku Mazowieckim oraz kierownika Wydziału Rolnego Warszawskiego Komitetu Wojewódzkiego PZPR. Od grudnia 1973 do maja 1975 pełnił funkcję wicewojewody warszawskiego. W latach 1975–1981 był sekretarzem Komitetu Wojewódzkiego w Ostrołęce.

</doc>
<doc id="4853772" url="https://pl.wikipedia.org/wiki?curid=4853772" title="I Liceum Ogólnokształcące im. Marcina Kromera w Gorlicach">
I Liceum Ogólnokształcące im. Marcina Kromera w Gorlicach

I Liceum Ogólnokształcące im. Marcina Kromera w Gorlicach – liceum ogólnokształcące z siedzibą w Gorlicach.
Historia.
Cesarz Franciszek Józef I Najwyższem Postanowieniem z dnia 4 maja 1906 zezwolił na kreowanie z początkiem roku szkolnego 1906/7 państwowego gimnazjum w Gorlicach z polskim językiem wykładowym. Szkoła zaczęła funkcjonować od 15 września 1906 jako "Cesarsko-Królewskie Gimnazjum w Gorlicach". W 1918 zmienia nazwę na "Państwowe Gimnazjum w Gorlicach". W roku szkolnym 1922/1923 na wniosek Rady Pedagogicznej Ministerstwo Wyznań Religijnych i Oświecenia Publicznego wyraziło zgodę na nadanie gimnazjum imienia Marcina Kromera. W roku szkolnym 1926/1927 typ klasyczny zmieniono na neoklasyczny, zmniejszając liczbę godzin języka łacińskiego i greckiego, wprowadzając naukę kultury klasycznej. Od roku szkolnego 1932/1933 do 1948/1949 "Państwowe Gimnazjum i Liceum im. Marcina Kromera w Gorlicach".
Gmach.
O wykonanie odnośnych planów gmachu i kosztorysu zwrócili się do architekta Tadeusza Mostowskiego, profesora budownictwa w C. K. Szkoły Przemysłowej we Lwowie. W 1909 plany i kosztorysy były gotowe i zatwierdzone przez organa c. k. Rządu. Wedle wygotowanego kosztorysu suma kosztów zaprojektowanego budynku wynosiła 303 986 koron.

</doc>
<doc id="4853783" url="https://pl.wikipedia.org/wiki?curid=4853783" title="Zamianowo">
Zamianowo



</doc>
<doc id="4853790" url="https://pl.wikipedia.org/wiki?curid=4853790" title="Abramiszki">
Abramiszki

Abramiszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka.

</doc>
<doc id="4853803" url="https://pl.wikipedia.org/wiki?curid=4853803" title="Gorańce">
Gorańce

Gorańce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4853808" url="https://pl.wikipedia.org/wiki?curid=4853808" title="Park Zatonie">
Park Zatonie



</doc>
<doc id="4853826" url="https://pl.wikipedia.org/wiki?curid=4853826" title="Szakury">
Szakury

Szakury (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało wieś 99 osób, 51 były wyznania rzymskokatolickiego, a 48 prawosławnego. Jednocześnie 10 mieszkańców zadeklarowało polską przynależność narodową, a 89 białoruską. Było tu 18 budynków mieszkalnych. W 1938 w 19 domach zamieszkiwało 101 osób.
Miejscowość należała do parafii rzymskokatolickiej i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853844" url="https://pl.wikipedia.org/wiki?curid=4853844" title="Skała na Dębowej Górze">
Skała na Dębowej Górze

Skała na Dębowej Górze – skała na Dębowej Górze w Nielepicach w województwie małopolskim, w powiecie krakowskim, w gminie Zabierzów. Pod względem geograficznym znajduje się na Garbie Tenczyńskim będącym jednym z mezoregionów Wyżyny Krakowsko-Częstochowskiej.
Skała na Dębowej Górze znajduje się u północnych podnóży Dębowej Góry. Zbudowana jest z wapieni pochodzących z jury późnej. Jej szczyt jest widoczny ponad drzewami i znajduje się na nim zabezpieczona metalową barierką platforma widokowa. Obok skały i przez punkt widokowy prowadzi zielona ścieżka dydaktyczna „Szlak spacerowo – edukacyjny wokół Nielepic" i niebieski szlak turystyki rowerowej i pieszej. Zamontowane na skale ringi wskazują, że jest ona również obiektem wspinaczki skalnej.

</doc>
<doc id="4853850" url="https://pl.wikipedia.org/wiki?curid=4853850" title="Daniel Han">
Daniel Han

Daniel Han (ur. 19 listopada 1934 w Rukałach, zm. 25 czerwca 1992) – polski działacz partyjny i państwowy, nauczyciel oraz inżynier, były prezydent Chełma, w latach 1987–1990 wicewojewoda chełmski.
Życiorys.
Syn Józefa i Marianny. W 1959 ukończył studia mechaniczne na Politechnice Warszawskiej, uczył się też w Wieczorowym Uniwersytecie Marksizmu-Leninizmu. W 1955 wstąpił do Polskiej Zjednoczonej Partii Robotniczej. W latach 1966–1975 był dyrektorem Technikum Mechanicznego w Chełmie. W 1975 został członkiem egzekutywy Komitetu Miejskiego PZPR w Chełmie, w tym samym roku objął stanowisko prezydenta miasta. W latach 1981–1987 zajmował stanowisko wojewódzkiego kuratora oświaty i wychowania, a od 1987 do 1990 pełnił funkcję wicewojewody chełmskiego. W 1989 był przewodniczącym Zespołu Roboczego ds. Wyborów w Chełmie.
Pochowany na cmentarzu komunalnym w Chełmie (Z/9/1/1).

</doc>
<doc id="4853858" url="https://pl.wikipedia.org/wiki?curid=4853858" title="Szaury">
Szaury

Szaury (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało wieś 129 osób, 35 było wyznania rzymskokatolickiego a 94 prawosławnego. Jednocześnie 32 mieszkańców zadeklarowało polską przynależność narodową a 97 białoruska. Były tu 22 budynki mieszkalne. W 1938 w 26 domach zamieszkiwało 120 osób. 
Miejscowość należała do parafii rzymskokatolickiej i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853860" url="https://pl.wikipedia.org/wiki?curid=4853860" title="Zbigniew Pranga">
Zbigniew Pranga

Zbigniew Pranga (ur. 29 lipca 1947 w Wejherowie, zm. 25 stycznia 2013 tamże) – pierwszy prezydent Wejherowa, rządzący w latach 1988–1990.
Życiorys.
Urodził się 29 lipca 1947 w Wejherowie. Kształcił się w Szkole Podstawowej nr 3 w Wejherowie oraz w Liceum Ogólnokształcącym w Lęborku. W 1979 ukończył studia na Wydziale Ekonomiki Transportu Uniwersytetu Gdańskiego.
W latach 1969–1976 pełnił funkcję starszego inspektora ekonomicznego w oddziale NBP w Wejherowie. Od 1976 do 1981 był zastępcą prezesa Meblarskiej Spółdzielni Inwalidów „Zryw” w Wejherowie. Od 1 lutego 1981 pełnił funkcję zastępcy naczelnika miasta Wejherowa, a od 1 października 1982 – naczelnika miasta. 22 lutego 1988 został pierwszym prezydentem Wejherowo. Urząd ten pełnił do 28 lutego 1990. W kolejnych latach pracował w Banku Gdańskim S.A.
Zmarł 25 stycznia 2013 w Wejherowie. Został pochowany na cmentarzu Śmiechowskim.

</doc>
<doc id="4853870" url="https://pl.wikipedia.org/wiki?curid=4853870" title="Towarzystwo Gimnastyczne „Sokół” w Buczaczu">
Towarzystwo Gimnastyczne „Sokół” w Buczaczu



</doc>
<doc id="4853883" url="https://pl.wikipedia.org/wiki?curid=4853883" title="Internationalised Domain Name">
Internationalised Domain Name



</doc>
<doc id="4853884" url="https://pl.wikipedia.org/wiki?curid=4853884" title="Szewieliszki">
Szewieliszki

Szewieliszki (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim), w gminie Brasław. 
Według Powszechnego Spisu Ludności z 1921 roku zamieszkiwało wieś 66 osób, 63 było wyznania rzymskokatolickiego a 3 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. W 1938 w 15 domach zamieszkiwało 79 osób. 
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853885" url="https://pl.wikipedia.org/wiki?curid=4853885" title="Andrzej Skowroński (żołnierz)">
Andrzej Skowroński (żołnierz)

Andrzej Skowroński (ur. 24 listopada 1923 w Tarnobrzegu, zm. 2 stycznia 1993 w Łodzi) – podporucznik czasu wojny Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Władysława (urzędnika miejskiego) i Zofii z domu Golińskiej. Ukończył szkołę powszechną i trzy klasy w gimnazjum im. hetmana Jana Tarnowskiego w Tarnobrzegu. Dalszą jego edukację przerwał wybuch II wojny światowej. Od końca 1940 kolportował na terenie powiatu iłżeckiego tajną gazetę „Odwet”. W 1941 został członkiem oddziału partyzanckiego „Jędrusie”, utworzonego przez Władysława Jasińskiego.
W Warszawie ukończył kurs motocyklowo-samochodowy (marzec-kwiecień 1942). Uczestniczył w akcjach dywersyjnych i zaopatrzeniowych oddziału, w likwidacji szpiclów oraz w rozbiciu więzień w Opatowie (12 marca 1943) i Mielcu (29 marca 1943). Podczas ostatniej z tych akcji pełnił funkcję dowódcy ubezpieczeń, a za wykazane w niej bohaterstwo odznaczony został Orderem Virtuti Militari 5 klasy. W maju i czerwcu 1943 uczestniczył w zajęciach partyzanckiej szkoły i zdał tzw. małą maturę. W marcu 1944 ukończył kurs podchorążych dla młodszych dowódców i został awansowany do stopnia plutonowego podchorążego. W czasie akcji „Burza” wraz z oddziałem „Jędrusiów” wszedł w skład 2 pułku piechoty Legionów AK i objął stanowisko dowódcy plutonu. Uczestniczył we wszystkich akcjach pułku, a za wykazaną odwagę awansowano go do rangi podporucznika czasu wojny.
Jesienią 1945 rozpoczął studia na Wydziale Prawa Uniwersytetu Łódzkiego. Aresztowany w dniu 25 czerwca 1946 i przewieziony do kieleckiego więzienia Wojewódzkiego Urzędu Bezpieczeństwa Publicznego. Oskarżony o mordowanie Żydów i Rosjan oraz ukrywanie broni, przeszedł dziewięciomiesięczne śledztwo, podczas którego był torturowany. Nie przyznał się do stawianych zarzutów, wobec czego został zwolniony. Ukończył studia prawnicze i pracował jako radca prawny w łódzkich Zakładach Przemysłu Bawełnianego. Żonaty z Haliną de Gau, z którą miał syna Marka. Zmarł w Łodzi i spoczywa na tamtejszym Starym Cmentarzu.

</doc>
<doc id="4853890" url="https://pl.wikipedia.org/wiki?curid=4853890" title=".ею">
.ею



</doc>
<doc id="4853891" url="https://pl.wikipedia.org/wiki?curid=4853891" title=".ευ">
.ευ



</doc>
<doc id="4853898" url="https://pl.wikipedia.org/wiki?curid=4853898" title="Śniegiszki (sielsowiet Mieżany)">
Śniegiszki (sielsowiet Mieżany)

Śniegiszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 6 osób.
Zaścianek należał do parafii rzymskokatolickiej w Brasławiu. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853901" url="https://pl.wikipedia.org/wiki?curid=4853901" title="Claudio Rangoni (nuncjusz apostolski)">
Claudio Rangoni (nuncjusz apostolski)

Claudio Rangoni (ur. 26 września 1559 w Modenie, zm. 2 września 1621) – włoski duchowny rzymskokatolicki, w latach 1593–1621 biskup Reggio Emilia i 1598–1606 nuncjusz apostolski w Polsce.
Życiorys.
16 grudnia 1592 otrzymał nominację na biskupa Reggio Emilia. Sakrę otrzymał 10 stycznia 1593. 10 stycznia 1598 został mianowany nuncjuszem apostolskim w Polsce, z którego to urzędu zrezygnował 16 września 1606. W czasie sprawowania urzędu nuncjusza o jego promocję kardynalską zabiegał król Zygmunt III Waza, mimo składanych obietnic papież Paweł V zmienił jednak zdanie, co doprowadziło do ochłodzenia stosunków pomiędzy nim a królem. Biskupem Reggio Emilia pozostawał Rangoni do śmierci.

</doc>
<doc id="4853919" url="https://pl.wikipedia.org/wiki?curid=4853919" title="Tatarowszczyzna">
Tatarowszczyzna

Tatarowszczyzna – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 31 osób, 30 były wyznania rzymskokatolickiego, a 1 prawosławnego. Jednocześnie 30 mieszkańców zadeklarowało polską przynależność narodową, a 1 białoruska. Było tu 5 budynków mieszkalnych. W 1931 w 5 domach zamieszkiwały 32 osoby.
Kolonia należała do parafii rzymskokatolickiej w Brasławiu. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853944" url="https://pl.wikipedia.org/wiki?curid=4853944" title="Gradowszczyzna (rejon werenowski)">
Gradowszczyzna (rejon werenowski)

Gradowszczyzna (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
Przed II wojną światową okolica szlachecka. W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4853946" url="https://pl.wikipedia.org/wiki?curid=4853946" title="Ukolsk">
Ukolsk

Ukolsk (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku kolonię zamieszkiwało 212 osób, 116 było wyznania rzymskokatolickiego, 17 prawosławnego, a 79 staroobrzędowego. Jednocześnie 27 mieszkańców zadeklarowało polską przynależność narodową, a 185 białoruską. Były tu 42 budynki mieszkalne. W 1931 w 40 domach zamieszkiwały 204 osoby.
Miejscowość należała do parafii rzymskokatolickiej w m. Belmont i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853949" url="https://pl.wikipedia.org/wiki?curid=4853949" title="Earl Watson (ur. 1990)">
Earl Watson (ur. 1990)

Earl Watson (ur. 14 września 1990 w Fort Pierce) – amerykański koszykarz występujący na pozycjach silnego skrzydłowego lub środkowego, obecnie zawodnik CS Municipal Ploeszti.
25 czerwca 2020 podpisał umowę z Legią Warszawa.
11 sierpnia 2021 dołączył do rumuńskiego CS Municipal Ploeszti.

</doc>
<doc id="4853958" url="https://pl.wikipedia.org/wiki?curid=4853958" title="Partie polityczne w Chorwacji">
Partie polityczne w Chorwacji

Republika Chorwacji funkcjonuje w oparciu o system wielopartyjny. Rzadko kiedy jedna partia ma szansę na samodzielne zdobycie władzy, a partie muszą współpracować, aby utworzyć rządy koalicyjne. Od stycznia 1990 r. do marca 2015 r. zarejestrowano 264 partie polityczne, z których 118 zostało od tego czasu wykreślonych z rejestru.

</doc>
<doc id="4853969" url="https://pl.wikipedia.org/wiki?curid=4853969" title="Bitwa pod Święcianami (VII 1920)">
Bitwa pod Święcianami (VII 1920)

Bitwa pod Święcianami – walki 2 Dywizji Litewsko-Białoruskiej z sowieckim 3 Korpusem Kawalerii Gaja w czasie lipcowej ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Położenie wojsk przed bitwą.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Obronę rejonu Święcian podjęła grupa gen. Aleksandra Boruszczaka. Ściągnięta z polsko-litewskiej linii demarkacyjnej, 2 Dywizja Litewsko-Białoruska obsadzała rubież obrony Skajtaszyle – Korkożyszki – Dubinka. Oddziały IV Brygady Litewsko-Białoruskiej oraz 8 Dywizja Piechoty obsadziły linię Dzisny. 
Walki oddziałów.
6 lipca dowódca Białostockiego pułku strzelców, ppłk Izydor Modelski na stanowisku dowodzenia IV Brygady Litewsko-Białoruskiej w Nowych Świecianach, otrzymał zadanie, by swoim I batalionem obsadzić odcinek od Pakalniszek wzdłuż Dzisny do Oran z zadaniem obrony linii kolejowej z Nowych Święcian do Wilna.
Dowódca IV BP płk Stefan Pasławski zmienił jednak rozkaz, a batalion przesunięty został na zagrożony kierunek w rejonie Michałowa. W Daugieliszkach nastąpił pierwszy kontakt ogniowy, ale batalion maszerował dalej. Wysłany do Michałowa patrol natknął się na oddziały 57 pułku kawalerii sowieckiej. W tej sytuacji batalion przyjął ugrupowanie obronne. Dwie kompanie zajęły stanowiska na wzgórzach na wschód od Daugieliszek i podjęły walkę z trzema szwadronami kawalerii wzmocnionymi artylerią.
Po dwugodzinnej walce Sowieci cofnęli się na wschód, a polski batalion pozostał na swoich pozycjach.
Wieczorem 57 pułk kawalerii zaatakował ponownie, a 58 pułk kawalerii dokonał głębokiego obejścia rejonu obrony batalionu. Batalion kapitana Lewickiego bronił się skutecznie i atak dwóch pułków kawalerii został odparty. Jednak na skutek niekorzystnego położenia sąsiadów, batalion zmuszony był cofnąć się na stację Ignalino, a osiągnął ją już po północy 9 lipca.
Przed świtem kolejny rozkaz nakazał batalionowi obsadzić pozycję na południe od Ignalina.
Około południa rozpoczęły się walki ze spieszoną kawalerią trwające z małymi przerwami do późnych godzin wieczornych.
Sytuacja zmieniała się jednak z każdą chwilą. Nieprzyjaciel zbliżał się już do Nowych Święcian, a Święciany znajdowały się już w rękach Sowietów. Wobec powyższego także i I/białostockiego ps ruszył na Nowe Święciany. 
Po przybyciu do miasta starł się powtórnie ze spieszoną kawalerią i zmuszony został do wycofania się wzdłuż toru kolejowego w kierunku na Niemenczyn. W odległości 16 kilometrów od Niemenczyna batalion I spotkał pododdziały II batalionu białostockiego pułku i przeszedł do odwodu
7 lipca na stację Ignalino przybył II batalion Słuckiego pułku strzelców. Tu otrzymał rozkaz bojowy i rozpoczął marsz w kierunku Widzy z zadaniem obsadzenia odcinka na linii dawnych okopów niemieckich. Podczas marszu spotkano cofające się dwa bataliony 33 pułku piechoty, a dowódca batalionu dowiedział się, że wyznaczona mu rubież obronna jest już w rękach Sowietów. Po ocenie sytuacji, będący przy batalionie dowódca grupy „Turmont” zdecydował bronić Dzisny na odcinku od jeziora Dziana do Mielęgnian. Bataliony 33 pp pozostawił do swojej dyspozycji w odwodzie i zgrupował je w Michałowie.
Nazajutrz Sowieci uderzyli wzdłuż traktu Widze – Ignalino. 6. i 7. kompania zaczęły cofać się. Nie pomógł też kontratak batalionu 33 pp. 
W tym samym czasie z szarżą sowieckiej kawalerii walczyły 5. i 8. kompanie. Uderzenie sowietów było tak potężne, że obie kompanie wyginęły i nigdy już do pułku nie powróciły.
Następną pozycję obronną batalion zajął w rejonie Wilancy. Bataliony 33 pp zorganizowały obronę koło Nowej Derewni. Na północy w rejonie wsi Daugieliszki bronił się I batalion Białostockiego pułku strzelców. 
Pierwszy walkę na nowej pozycji przyjął pluton podporucznika Reginiego. Uderzył on na grupujące się do natarcia oddziały sowieckie. W walce cały pluton został wybity szablami, a ciężko ranny dowódca dostał się do niewoli. 
Chwilę potem nastąpiło skrzydłowe natarcie sił głównych nieprzyjaciela. Batalion musiał cofnąć się na druga linię i bronił się w Nowej Derewni. Walk trwały do godzin popołudniowych.
Tymczasem padły Stare Święciany. Zaczęto odczuwać brak amunicji. Położenie to zmusiło Grupę do dalszego odwrotu wzdłuż toru kolejowego Święciany - Wilno. Koło Czerwonego Dworu batalion otrzymał rozkaz przejść pod rozkazy dowódcy IV Brygady LB i maszerować do Niemenczyna.
8 lipca do Ignalina przybył I batalion Słuckiego pułku strzelców i otrzymał zadanie obsadzenia rubieży jezior Szwimta -Dzisna. Po północy 9 lipca rozpoczął marsz w kierunku Kozaczyzny. Tam też został ostrzelany ogniem broni maszynowej. Uderzył jednak na lewe skrzydło nieprzyjaciela i wyparł go jego pozycji obronnych. Naliczono przeszło 70 zabitych i rannych czerwonoarmistów.
Rano batalion otrzymał rozkaz wycofania się w kierunku na stację kolejową Ignalino i tam zajął stanowiska obronne.
Jednak z powodu utraty Nowych Święcian, zmuszony był wycofać się. Nie zdążyła odejść ze stanowisk jego 1 kompania strzelecka. Walczyła do końca i nigdy do pułku już nie wróciła.
Pozostałe kompanie dotarły do stacji Święciany, gdzie zostały przydzielone do I batalionu Białostockiego pułku strzelców. Po dojściu do Podbrodzia kompanie te skierowano do Niemenczyna. 
Bilans walk.
Oddziały nie w pełni jeszcze zorganizowanej 2 Dywizji Litewsko-Białoruskiej nie zdołały powstrzymać natarcia 3 Korpusu Kawalerii Gaja. Broniąc się na kolejnych pozycjach ponosiły duże straty. Swięciany zostału zdobyte przez wojska sowieckie. Polacy nie kontratakowali. Ogólna sytuacja na froncie była dla nich niekorzystna. Jednostki polskie rozpoczęły odwrót na linię Niemna i Szczary. Na podstawie sowiecko-litewskiego układu z 12 lipca 1920 rejon Święcian został przekazany wojskom litewskim.

</doc>
<doc id="4853970" url="https://pl.wikipedia.org/wiki?curid=4853970" title="Zaprudzie (przystanek kolejowy)">
Zaprudzie (przystanek kolejowy)

Zaprudzie (, ) – przystanek kolejowy w miejscowości Zaprudzie, w rejonie koszyrskim, w obwodzie wołyńskim, na Ukrainie.

</doc>
<doc id="4853979" url="https://pl.wikipedia.org/wiki?curid=4853979" title="Urbany (Białoruś)">
Urbany (Białoruś)

Urbany (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało kolonię 74 osoby, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 13 domach zamieszkiwało 49 osób. 
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4853983" url="https://pl.wikipedia.org/wiki?curid=4853983" title="Soszyczno (przystanek kolejowy)">
Soszyczno (przystanek kolejowy)

Soszyczno (, ) – przystanek kolejowy w miejscowości Soszyczno, w rejonie koszyrskim, w obwodzie wołyńskim, na Ukrainie.
Przed II wojną światową stacja kolejowa.

</doc>
<doc id="4853986" url="https://pl.wikipedia.org/wiki?curid=4853986" title="Bitwa pod Święcianami">
Bitwa pod Święcianami



</doc>
<doc id="4854000" url="https://pl.wikipedia.org/wiki?curid=4854000" title="Dwór w Dąbrówce">
Dwór w Dąbrówce

Dwór w Dąbrówce – dwór znajdujący się w Dąbrówce w powiecie rawickim. Do rejestru zabytków wpisany 2 lipca 1974 pod numerem 480/Wlkp/A.
Historia.
Dwór został zbudowany w czwartej ćwierci XIX wieku. Inwestorami byli właściciele majątku, Niemcy – rodzina Trowitzschów lub Naumannów. W 1926 majątek liczył 497 hektarów. W obrębie folwarku istniała wówczas gorzelnia. W 1939 pałac był własnością Niemca, Franza Naumanna. Obecnie do zespołu pałacowo–parkowego należy nowa sala bankietowa (własność prywatna). Dwór pozostaje w remoncie pod nadzorem konserwatora zabytków.
Architektura.
Obiekt o zwartej bryle i półokrągło zamkniętych oknach pierwszego piętra, formą nawiązuje do włoskich miejskich rezydencji renesansowych. Jest budowlą dwukondygnacyjną, krytą niskim dachem czterospadowym, którego połacie wysuwają się przed elewacje, tworząc okapy. Od frontu znajduje się wsparty na dwóch filarach ganek z balkonem.
W skład zespołu folwarcznego wchodzi m.in. spichlerz z połowy XIX wieku, wpisany do rejestru zabytków 14 grudnia 1991 pod numerem 382/Wlkp/A.

</doc>
<doc id="4854005" url="https://pl.wikipedia.org/wiki?curid=4854005" title="Tatyana Ali">
Tatyana Ali

 
Tatyana Ali (ur. 24 stycznia 1979 w Bellmore) – amerykańska aktorka i piosenkarka, najbardziej znana z roli "Ashley Banks" z sitcomu Bajer z Bel-Air (1990–1996). W latach 2007–2013 grała powtarzającą się rolę "Roxanne" w telenoweli CBS – "Żar młodości".
28 lipca 1998 roku wydała swój debiutancki album "Kiss The Sky". Album uzyskał złoty certyfikat w 1999 roku.
Życie osobiste.
Ali urodziła się 24 stycznia 1979 w North Bellmore w Nowym Jorku jako najstarsza córka szeryfa i pielęgniarki. Pochodzi z ludności Dougla (mix panamsko–trynidado–indyjski).
Uzyskała tytuł licencjata ze studiów afro–amerykańskich w 2002 roku na Uniwersytecie Harvarda. W 2008 roku brała udział w kampanii prezydenckiej Baracka Obamy. Kierowała także rejestracją wyborców w kampusach uniwersyteckich. 
17 lipca 2016 wyszła za mąż, za Vaughn'a Rasberry, adiunkta języka angielskiego na Uniwersytecie Stanforda, którego poznała na internetowym serwisie randkowym eHarmony. Para ma dwóch synów.

</doc>
<doc id="4854010" url="https://pl.wikipedia.org/wiki?curid=4854010" title="Earl Watson (ujednoznacznienie)">
Earl Watson (ujednoznacznienie)



</doc>
<doc id="4854036" url="https://pl.wikipedia.org/wiki?curid=4854036" title="Alcantarea">
Alcantarea

Alcantarea – rodzaj roślin z rodziny bromeliowatych ("Bromeliaceae"). Obejmuje ok. 30–40 gatunków. Rośliny te występują we wschodniej Brazylii (stany: Bahia Espírito Santo, Minas Gerais, Rio de Janeiro i São Paulo). Zasiedlają zwykle otwarte siedliska – są światłolubnymi bylinami. Rosną zwykle na skałach gnejsowo-granitowych tworzących wychodnie skalne wśród niżowych i górskich lasów, ale także na skałach kwarcytowych w obrębie formacji trawiastych oraz w naskalnych zbiorowiskach roślinnych w paśmie Serra do Espinhaço. W wielu siedliskach rośliny z tego rodzaju dominują lub są jedynymi je zasiedlającymi (np. ściany skalne). Ich kwiaty zapylane są przez nietoperze. Wiele gatunków uprawianych jest jako rośliny ozdobne i w naturze szereg z nich jest zagrożonych z powodu nadmiernego pozyskania i utraty siedlisk. Uprawa tych roślin w obrębie miast stała się przedmiotem debaty w Brazylii w kontekście ryzyka epidemicznego – w wodzie gromadzącej się w nasadach liści tych roślin mnożą się komary roznoszące dengę. 
Nazwa naukowa rodzaju upamiętnia brazylijskiego cesarza Piotra II (port. "Dom Pedro de Alcântara").
Systematyka.
Rodzaj z rodziny bromeliowatych "Bromeliaceae", a w jej obrębie z podrodziny "Tillandsioideae" i plemienia "Vrieseeae". Rodzaj jest blisko spokrewniony z rodzajem frizea "Vriesea", do którego był włączany jako podrodzaj.

</doc>
<doc id="4854045" url="https://pl.wikipedia.org/wiki?curid=4854045" title="Filmografia Leona Niemczyka">
Filmografia Leona Niemczyka

Filmografia Leona Niemczyka obejmuje role w ponad 200 filmach i 79 serialach.

</doc>
<doc id="4854049" url="https://pl.wikipedia.org/wiki?curid=4854049" title="Husarowszczyzna">
Husarowszczyzna

Husarowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Inne nazwy miejscowości – Usarowszczyzna lub Gusorowszczyzna.
Historia.
W latach 1921–1939 ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało zaścianek 28 osób, 23 były wyznania rzymskokatolickiego, a 5 prawosławnego. Jednocześnie 25 mieszkańców zadeklarowało polską przynależność narodową, a 3 białoruska. Było tu 5 budynków mieszkalnych. W 1938 w 5 domach zamieszkiwały 24 osoby.
Miejscowość należała do parafii rzymskokatolickiej i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854052" url="https://pl.wikipedia.org/wiki?curid=4854052" title="Usarowszczyzna">
Usarowszczyzna



</doc>
<doc id="4854053" url="https://pl.wikipedia.org/wiki?curid=4854053" title="Gusorowszczyzna">
Gusorowszczyzna



</doc>
<doc id="4854073" url="https://pl.wikipedia.org/wiki?curid=4854073" title="Dębowa Góra (Nielepice)">
Dębowa Góra (Nielepice)

Dębowa Góra – porośnięte lasem wzgórze terytorialnie należące do wsi Nielepice w województwie małopolskim, w powiecie krakowskim, w gminie Zabierzów. Oddziela dwie odnogi Doliny Nielepickiej – wąwozy Pierunkowy Dół i Pajoki.
Dębowa Góra znajduje się w Lesie Zwierzyniec na Garbie Tenczyńskim będącym częścią Wyżyny Krakowsko-Częstochowskiej w obrębie Tenczyńskiego Parku Krajobrazowego. Na jej północnej stronie wznosi się widoczna ponad lasem Skała na Dębowej Górze. Na szczycie skały jest zabezpieczony metalowymi barierkami punkt widokowy. Grzbietem Dębowej Góry prowadzą dwa szlaki turystyczne. Na wypłaszczeniu tego grzbietu gmina Zabierzów przy współfinansowaniu Unii Europejskiej wykonała projekt dydaktyczno-rozrywkowy dla dzieci pt. „Pański Kąt”. Jest to zespół drewnianych konstrukcji, tablice dydaktyczne, wiata i ławki.

</doc>
<doc id="4854078" url="https://pl.wikipedia.org/wiki?curid=4854078" title="Elsterkampfbahn">
Elsterkampfbahn

Elsterkampfbahn – stadion piłkarski w Senftenbergu (w części miasta Brieske), w Niemczech. Został otwarty w 1924 roku. Może pomieścić 8000 widzów. Swoje spotkania rozgrywają na nim piłkarze klubu FSV Glückauf Brieske-Senftenberg.
Stadion został otwarty w 1924 roku. Obiekt służył robotniczemu klubowi FV Grube Marga. Dawniej znany był jako Sportplatz an der Badeanstalt. W 1933 roku gospodarze (wówczas jako SV Sturm Grube Marga) zdobyli mistrzostwo wschodnich Niemiec w rozgrywkach prowadzonych dla klubów robotniczych. Zespół zakwalifikował się do rozgrywek finałowych na szczeblu centralnym, ale te nie odbyły się z uwagi na wprowadzony zakaz działalności robotniczych stowarzyszeń sportowych. W latach 1941–1943 zespół z Brieske przez dwa sezony występował w Gaulidze Berlin-Brandenburg. Od sezonu 1949/1950 klub (początkowo pod nazwą BSG Franz Mehring Marga, następnie jako BSG Aktivist Brieske-Ost) występował w nowo utworzonej Oberlidze NRD (najwyższy poziom rozgrywkowy). Tymczasem 4 listopada 1953 roku niecałe pół kilometra na północ oddano do użytku nowy stadion, na który przenieśli się piłkarze klubu z Brieske. Stadion ten został zlikwidowany w latach 90. XX wieku, choć już nieco wcześniej piłkarze z Brieske (pod nazwą FSV Glückauf Brieske-Senftenberg) powrócili na swój dawny obiekt, Elsterkampfbahn.

</doc>
<doc id="4854089" url="https://pl.wikipedia.org/wiki?curid=4854089" title="Andrzej Zeisl">
Andrzej Zeisl

Andrzej Zeisl (ur. 1756, zm. 30 listopada 1829) – ksiądz rzymskokatolicki, doktor teologii, kanonik katedry lwowskiej, w latach 1812–1813 był rektorem Uniwersytetu Lwowskiego.
Święcenia kapłańskie przyjął w 1782. W 1790 był dyrektorem szkoły Stanisławowie, a następnie nauczycielem w gimnazjum w Rzeszowie. W latach 1812–1829 wykładał teologię na Wydziale Teologicznym Uniwersytetu Lwowskiego będąc równocześnie dyrektorem Studium Teologicznego.

</doc>
<doc id="4854094" url="https://pl.wikipedia.org/wiki?curid=4854094" title="Usiany">
Usiany

Usiany (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 majątek wieś i zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało: 
Miejscowości należały do parafii rzymskokatolickiej i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854097" url="https://pl.wikipedia.org/wiki?curid=4854097" title="Linia kolejowa nr 920">
Linia kolejowa nr 920

Linia kolejowa nr 920 – magistralna, w większości dwutorowa, zelektryfikowana linia kolejowa łącząca rozjazd 578. z rozjazdem 217. na stacji Warszawa Zachodnia.
Linia w całości została ujęta w kompleksową i bazową pasażerską sieć transportową TEN-T.
Kilometraż linii w miejscu, gdzie kończy swój bieg, pokrywa się z kilometrażem linii kolejowej Warszawa Główna Towarowa – Warszawa Praga.
Linia stanowi tor łączący między linią kolejową Warszawa Zachodnia – Katowice a linią kolejową Warszawa Główna Towarowa – Warszawa Praga i umożliwia przejazd pociągów z kierunku Grodziska Mazowieckiego oraz Piaseczna w stronę Warszawy Gdańskiej.

</doc>
<doc id="4854098" url="https://pl.wikipedia.org/wiki?curid=4854098" title="Erazm Gajewski (burgrabia)">
Erazm Gajewski (burgrabia)

 Erazm Gajewski z Błociszewa herbu Ostoja (zm. przed 1593 r.) – dziedzic Gaju oraz części Błociszewa i Grabianowa, właściciel wsi Luczyny oraz połowy Zador i Roszkowa, burgrabia ziemski kościanski.
Życiorys.
Erazm Gajewski z Błociszewa pochodził z Gaju w Wielkopolsce. Jego ojcem był Wincenty Gajewski a matką Zofia, córka Jana Sepińskiego herbu Nowina. Miał liczne rodzeństwo - Katarzynę Koszutską, Annę Cielecką, Łucję Maniecką, Magdalenę Brodzką, Zofię Piotrkowską, Jana i Gabriela. W związki małżeńskie wstępował dwukrotnie. Jego pierwszą żoną była Ewa Bułakowska. Drugą małżonką Gajewskiego była Elżbieta Cielecka (córka Mikołaja, komornika kaliskiego i Magdaleny z Galewskich), której zapisał w 1585 roku na połowie wsi Gaj sumę 2000 zł.
Erazm Gajewski w roku 1581 dokonał podziału dóbr dziedzicznych wraz z bratem Janem. Zatrzymał dla siebie Gaj a części Błociszewa i Grabionowa oddał bratu. W roku 1590 kupił za 2000 zł wieś Luczyny od Wojciecha Mieszkowskiego. Rok później nabył połowy wsi Zadory i Roszkowo od Jana Zadorskiego za taką samą sumę.
Wnukiem Erazma Gajewskiego był Wojciech Gajewski, kasztelan rogoziński, starosta wschowski, syn Łukasza i Anny Czackiej. 

</doc>
<doc id="4854099" url="https://pl.wikipedia.org/wiki?curid=4854099" title="Teofil Bochentyn">
Teofil Bochentyn

Teofil Leon Bochentyn (ur. 24 listopada 1913 w Wejherowie, zm. 8 listopada 1939 w Lesie Piaśnickim) – instruktor Przysposobienia Wojskowego, uczestnik walk w obronie Białej Rzeki.
Życiorys.
Urodził się 24 listopada 1913 w Wejherowie w rodzinie Wojciecha i Anastazji z d. Lemke. Jego ojciec zginął w czasie I wojny światowej. W latach 1936–1937 odbył czynną służbę wojskową. Ukończył szkołę podoficerską 36. Pułku Piechoty Legii Akademickiej w Warszawie-Pradze. Do rezerwy został przeniesiony w stopniu kaprala. Od 1936 był aktywnym członkiem Polskiego Związku Zachodniego. W 1937 brał udział w budowie kopca Józefa Piłsudskiego w Krakowie. Był Instruktorem Przysposobienia Wojskowego. Uczył w Państwowej Szkole Morskiej w Gdyni. W maju 1939 w ramach mobilizacji wojskowej został przydzielony do 1 Morskiego Baonu Strzelców, a stamtąd do dowództwa Ochotniczej Kompanii Harcerskiej jako podoficer broni. 9 września 1939 brał udział w krótkim starciu z III batalionem 322 pułku piechoty majora Heinricha von Diesta w obronie wsi Biała Rzeka.
Jego nazwisko znalazło się na liście proskrypcyjnej Polaków ściganych listem gończym. 5 listopada 1939 został aresztowany przez gestapo w swoim mieszkaniu w Wejherowie. Po aresztowaniu był przetrzymywany w wejherowskim więzieniu. Zgodnie z ustaleniami Sądu Grodzkiego w Wejherowie z 1946, dokonanymi na podstawie zeznań świadków, Teofil Bochentyn wraz z grupą więźniów został 8 listopada 1939 wywieziony do lasu niedaleko Piaśnicy i tam rozstrzelany.
Jego szczątki najprawdopodobniej spalono w czasie zatajania zbrodni w 1944.
Życie prywatne.
Teofil Bochentyn od 1938 był żonaty z Bertą z domu Miotk (1914–1970). Mieli jedną córkę.

</doc>
<doc id="4854101" url="https://pl.wikipedia.org/wiki?curid=4854101" title="Parki Narodowe w Gruzji">
Parki Narodowe w Gruzji



</doc>
<doc id="4854113" url="https://pl.wikipedia.org/wiki?curid=4854113" title="Odra Krosno Odrzańskie">
Odra Krosno Odrzańskie

Odra Krosno Odrzańskie – polski klub piłkarski z siedzibą w Krośnie Odrzańskim, założony prawdopodobnie w 1947 r. początkowo jako jednosekcyjny. Ostatecznie skreślony z ewidencji 20 lutego 1967 r. Klub działał w ramach struktur Ministerstwa Bezpieczeństwa Publicznego. Latem 1950 r., WKS Odra został przejęty przez milicyjną Gwardię. W 1957 r. doszło do ponownej reaktywacji Odry i przejęcia dorobku oraz tradycji krośnieńskiej Gwardii. Gwardia została założona w 1946 r. przez funkcjonariuszy miejscowej komendy Milicji Obywatelskiej oraz Urzędu Bezpieczeństwa Publicznego. 
Historia.
Odra Krosno Odrzańskie.
Wojskowy Klub Sportowy powstał zapewne ok. roku 1947. Pierwsza znana wzmianka dotycząca Klubu Sportowego Odra Krosno Odrzańskie pochodzi z 26 września 1948 r., a opublikowana została we wrześniowym numerze Głosu Wielkopolskiego. Jak donosiła gazeta, Odra w ramach rozgrywek poznańskiej C klasy, grupie VIII, uległa Wełnie Zielona Góra 1:3. Ostatecznie w grupie głównie z zespołami zielonogórskimi: Wagmo II, Wełną, Energetyką III, Zielonymi II oraz Sulechowianką II Sulechów, Odra po rundzie jesiennej zajmowała 2 miejsce, tracąc zaledwie jeden punkt do lidera - Iskry Lubsko. Co ciekawe krośnianie legitymowali się najbardziej korzystnym bilansem bramkowym - 27:7. 
W 1949 roku piłkarze WKS Odry awansowali do B klasy. W rundzie finałowej rozbili: Kolejarz Zbąszynek 4:1, Kolejarz Lubsko 4:0 oraz Gwardię Babimost 12:1. W maju 1949 r. krośnieński zespół rozegrał wyjazdowe, towarzyskie spotkanie z Wojskowym Klubem Sportowym Kadra, przegrywając wysoko 2:9. Drużyna gości grała w składzie: Gruza (Parafiańczyk), Tuchniak, Kowalik, Orencluk, Rogowski, Kenclik, Szóstak, Płaszewski, Biały, Kowalski, Bort. Latem 1950 r. doszło do wchłonięcia Odry przez Gwardię. Zapewne miało to także związek z ówczesną reformą administracyjną, na mocy której, 6 lipca 1950 r. wydzielono z województwa poznańskiego - województwo zielonogórskie. Ostatnia wzmianka prasowa dotycząca Odry, pojawiła się w Gazecie Lubuskiej z 5 czerwca 1950 r. GL informowała, że krośnianie przegrali w meczu towarzyskim z Budowlanymi Lubsko 1:6. Nie ma Odry w terminarzu zielonogórskiej B klasy, zamieszczonym we wrześniowym wydaniu Gazety Zielonogórskiej. Zgodnie z terminarzem, Gwardia miała rozpocząć rywalizację w grupie III B klasy od meczu ze Stalą II Zielona Góra. Spotkanie zaplanowano na dzień 24 września 1950 r. w Krośnie Odrzańskim. W 1951 r. Gwardia z pierwszego miejsca awansowała do dwuetapowych baraży o wejście do klasy międzywojewódzkiej - A klasy. Po bardzo dobrym występie najpierw przeciwko trzem, a później pięciu zespołom uzyskała upragniony awans. Ponadto zdobyła drugie miejsce w rywalizacji o tytuł najbardziej zdyscyplinowanej drużyny (nagroda fair play). Zwyciężyła Unia Iłowa. W grudniu tego roku gwardziści w finale klasy powiatowej Pucharu Wojewódzkiego Komitetu Kultury Fizycznej pokonali w Zielonej Górze rezerwy Spójni Żary 2:1 (2:1), czym zapewnili sobie przepustkę do finału, w którym czekała Stal Zielona Góra. W finale przegrali po wyrównanym meczu 2:3 (1:1). Dobre wyniki piłkarzy w latach 50. sprawiły, że gwardziści często powoływani byli do kadry reprezentacyjnej województwa zielonogórskiego. W 1955 r. otrzymali je: Książkiewicz i Hossa, a w kolejnym roku Nogaj i Mucha. 
W 1957 r. Wojskowy Klub Sportowy Odra przejął zasoby i tradycję innego krośnieńskiego klubu, założonego przez funkcjonariuszy Milicji Obywatelskiej - Gwardii, było to o tyle ułatwione, że oba stowarzyszenia funkcjonowały w strukturach Ministerstwa Bezpieczeństwa Publicznego. Niewykluczone, że odbywało się to na fali reorganizacji MBP jesienią 1956 r. i utworzenia w listopadzie tego roku Ministerstwa Spraw Wewnętrznych. Klub Sportowy Odra został zarejestrowany w Ewidencji Stowarzyszeń prowadzonej przez Wydział Spraw Wewnętrznych Prezydium Powiatowej Rady Narodowej w Krośnie Odrzańskim, w dniu 15 lutego 1957 r. (nr rej. 36). Jako siedzibę wpisano tylko Krosno Odrzańskie. Wybrano władze statutowe w osobach: Prezes Edward Roland – Gapik, pierwszy wiceprezes Roman Szołomiak, drugi wiceprezes Jan Szynal, trzeci wiceprezes Hanna Kmiecik, sekretarz Ryszard Dziurla. Niespełna dwa miesiące później, 5 kwietnia, zapewne z uwagi na zmiany organizacyjne i strukturalne w Wojskach Ochrony Pogranicza i po rozmowach z dowództwem 9 Brygady WOP, dokonano ponownego wpisu (nr rej. 57), tym razem jako Wojskowy Klub Sportowy Odra z siedzibą w Jednostce Wojskowej 3404 /9 Brygady WOP/. Formalnie biuro klubu mieściło się przy ul. Chrobrego 13 w budynku późniejszej Państwowej Szkoły Muzycznej. Przez dekadę, wiodącą dyscypliną była piłka nożna, chociaż funkcjonowały także sekcje: siatkówki, boksu, tenisa stołowego i tenisa ziemnego. Pasjonatem tej ostatniej dyscypliny był pierwszy prezes stowarzyszenia. 
Sezon 1957 rozpoczął się dla Odry bardzo słabo. Na inaugurację rozgrywek, 31 marca uległa na wyjeździe drużynie Orła Międzyrzecz 2:4. W pierwszej rundzie krośnianie zdobyli zaledwie 4 punkty: za jedno zwycięstwo z Budowlanymi Gozdnica 3:1 i remisy po 2:2 z Promieniem Żary i Lechią Zielona Góra. Trzon ówczesnej drużyny stanowili: Kazimierz Zarzębski, Jerzy Kalinowski, Antoni Pucia (kpt.), Stefan Zieliński, Zenon Chlebowski, Marian Bąk, Edmund Sobczak, Józef Kędzierski, Władysław Oleś, Jan Wylęgała, Roman Kaleta, Władysław Kowalski, Henryk Rakowski, Karol Kuśmierek, Marian Wiciak, Mieczysław Łuczak, Ryszard Zielonka, Marian Sitko, Marian Pieczyński. W drugiej rundzie Odra zyskała dwa punkty w wyniku weryfikacji na 3:0 meczu z Orłem Międzyrzecz i zdołała się utrzymać. Obok problemów natury sportowej pojawiały się również związane z fair play. W listopadzie 1957 r. klub ukarano grzywną w wysokości 400 zł, a indywidualnie Antoniego Pucia na 12 miesięcy dyskwalifikacji za świadome podanie sędziemu fałszywego składu zespołu. Dotyczyło to sierpniowego meczu z Wartą Gorzów Wlkp. 
Pierwszą rundę sezonu 1958 krośnianie rozpoczęli 16 marca wygrywając 2:0 z Iskrą Wymiarki, drugą rundę zainaugurowali 22 czerwca gromiąc na własnym terenie, aż 7:2 Włókniarza Żary. Z pewnością dużą niespodzianką było pokonanie 2:1 w Zielonej Górze miejscowej Lechii. Jednym ze szkoleniowców był wówczas Władysław Rogowski. W 1957 i 1958 rezerwy Odry rywalizowały w B klasie Podokręgu Świebodzin. W kwietniu 1960 r., działacz Odry, późniejszy prezes klubu, Jan Hurynowicz został nagrodzony srebrną odznaką honorową Polskiego Związku Piłki Nożnej. Ten rok jednak, to początek końca wojskowych. W kryzysie pogrążyły się sekcje: siatkówki (nie dopuszczeni do rozgrywek), tenisa stołowego (brak awansu) i boksu. Wszystkie one rok później zostały zlikwidowane. Nawarstwiać zaczęły się problemy kadrowe, zwłaszcza braki szkoleniowców. Ponadto pasmo sukcesów zaczął odnosił lokalny rywal - Wiarus, który bardziej otworzył się na współpracę z cywilnym środowiskiem sportowym. Co ciekawe, na początku lat 60. władze klubu Odra wraz z dowództwem Lubuskiej Brygady WOP, uruchomiły własny ośrodek turystyczno - wypoczynkowy nad jeziorem Moczydło w Osiecznicy. 
Drużyna seniorów, rywalizująca w A-klasie, została we wrześniu 1965 r. wycofana z rozgrywek. Kryzys nie był widoczny, zwłaszcza, że po rundzie jesiennej zespół z dorobkiem 17 punktów prowadził legitymując się także najlepszym atakiem. Mimo że już bez drużyny seniorów, to jednak Odra kontynuowała szkolenie młodzieży. Wyniki osiągane przez zespoły juniorów i trampkarzy były bardzo dobre. W sezonie 1966/1967 juniorzy w grupie II A klasy zajęli II miejsce. W stawce sześciu zespołów wyprzedziła ich tylko Sparta Nietkowice, a trzecie miejsce zajęli juniorzy Tęczy Krosno Odrzańskie. W klasyfikacji trampkarzy (grupa krośnieńska), Odra bezapelacyjnie zwyciężyła nie tracąc żadnej bramki, wyprzedzając Orzeł Międzyrzecz i Piast Sulechów. Wygaszanie działalności klubu sprawił, że młodzi piłkarze Odry rozegrali tylko rundę jesienną sezonu 1967/1968. Juniorzy zajęli ostatnie, czwarte miejsce, nie zdobywając punktu i strzelając jedną bramkę. Nie zawiedli trampkarze, którzy w czterozespołowej grupie musieli uznać wyższość Pogoni Świebodzin. Klub wykreślono z ewidencji decyzją Nr MSW.025/89/66 w dniu 20 lutego 1967 r. 
Gwardia Krosno Odrzańskie.
Gwardia, która powstała w 1946 r., była obok Tęczy najstarszym krośnieńskim klubem sportowym i składała się głównie z funkcjonariuszy MO i UB. Początki, podobnie jak w innych regionach były trudne. Braki sprzętu oraz infrastruktury sprawiały, że piłkarze rozgrywali swoje mecze głównie na łąkach, a zamiast butów piłkarskich używali wojskowych. Mimo mnogości problemów, krośnieński zespół należał do najprężniej działających w regionie. Do wyróżniających się zawodników i działaczy należeli: były bramkarz Warty Poznań Alfons Majewicz, Wł. Pilarczyk, J. i A. Morasiowie, L. i L. Urbanowscy, J. Glapka, Cz. Kwaśniewski, J. Wojtania, J. Florkowski, J. Cieczko. W roku 1947 utworzono sekcję pięściarską, a na początku lat 50. siatkarską. Od końca lat 40. Gwardia coraz bliżej współpracowała z lokalnym oddziałem WOP. Ułatwiało to funkcjonowanie formacji w jednym resorcie, a ponadto stwarzało okazję do uzupełniania składów drużyn piłkarskich o żołnierzy służby zasadniczej. O ile Odra grała przez kilka sezonów na trzecim szczeblu rozgrywek piłkarskich, to Gwardia głównie w A klasie /czwarty szczebel/, ale walczyła także w finale Pucharu Polski na szczeblu okręgu. 
Stadion.
Odra Krosno Odrzańskie swoje domowe mecze rozgrywała na terenie kompleksu 5 Kresowego batalionu saperów. Gwardia już pod koniec lat 40. podjęła starania o przyznanie boiska "przy dawnej gazowni", czyli obecnego stadionu Ośrodka Sportu i Rekreacji przy ul. Pocztowej. Uchwałą nr 8/50 Miejskiej Rady Narodowej z dnia 25 lutego 1950 r. obiekt ten został przyznany klubowi na okres dziesięciu lat. W dniu 3 kwietnia 1950 r., także Uchwałą MRN nr 14/50 zdecydowano o bezpłatnym użyczeniu sali gimnastycznej (dzisiejsze Centrum Rekreacyjne OSiR), która stanowiła zaplecze techniczne boiska. Stadion nie był remontowany i rozbudowywany, przez co w roku 1955 Miejska Rada Narodowa porozumiała się w tej sprawie z Jednostką Wojskową 1703 (9 Brygada WOP). Dotychczasowy dysponent, wyraził zgodę, na zwrot obiektu i przekazanie go na okres dziesięciu lat LZS (Tęczy) Krosno Odrzańskie. Wcześniej Gwardia, a później Odra rywalizowały już na Stadionie Ośrodka Sportu i Rekreacji w Krośnie Odrzańskim przy ul. Pocztowej 27. Członkowie lokalnych rywali: Tęczy /Wiarusa/ oraz Odry często pracowali przy modernizacji i drobnych remontach. W 1959: ""P.K.K.F. łącznie z klubami sportowymi "Wiarus" i "Odra" uporządkowały obiekty sportowe"".
Stadion został oficjalnie i uroczyście oddany do użytku 12 września 1958 roku. Dane techniczne obiektu:
Puchar Polski.
Gwardia zakwalifikowała się do finału Pucharu Polski na szczeblu okręgu. Jej przeciwnikiem był Włókniarz Zielona Góra. Krośnianie ulegli 1:3, a Włókniarz na szczeblu centralnym został rozgromiony przez Gwardię Warszawa 1:12. 
Historia meczów derbowych Odry Krosno Odrzańskie i Tęczy (Wiarusa) Krosno Odrzańskie w III lidze /wówczas liga okręgowa/:

</doc>
<doc id="4854123" url="https://pl.wikipedia.org/wiki?curid=4854123" title="Georg Oechsner">
Georg Oechsner

Georg Oechsner (ur. w 1757, zm. 1 lutego 1829 we Lwowie) – baron, tajny radca, prezes lwowskiego sądu krajowego w latach 1807–1808 mianowany rektorem Uniwersytetu Lwowskiego, gubernator Galicji od kwietnia do lipca 1815. Pochowany wraz z rodziną na Cmentarzu Gródeckim we Lwowie. Nagrobek w kształcie kamiennej kolumny był zachowany do 1908.

</doc>
<doc id="4854128" url="https://pl.wikipedia.org/wiki?curid=4854128" title="Warniszki (Białoruś)">
Warniszki (Białoruś)

Warniszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych.
Wieś należała do parafii rzymskokatolickiej w Mieżanach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4854135" url="https://pl.wikipedia.org/wiki?curid=4854135" title="Anna Sosnowska">
Anna Sosnowska

Anna Sosnowska z domu Mączyńska (ur. 24 czerwca 1925 w Warszawie, zm. 2 maja 1997 w Tomaszowie Lubelskim) – żołnierz Armii Krajowej, dama Krzyża Srebrnego Orderu Wojennego Virtuti Militari.
Życiorys.
Córka Zygmunta i Janiny z domu Reingruber. Od października 1939 była sanitariuszką w Szpitalu Ujazdowskim. Maturę uzyskała na tajnych kompletach w warszawskiej szkole Zofii Kurmanowej. Od lutego 1940 w Szarych Szeregach - kolportowała tajną prasę i brała udział w akcjach małego sabotażu. W 1942 aresztowana przez Gestapo i osadzona na Pawiaku. Zwolniona w 1943, wyjechała na ziemię janowską i wstąpiła (jako sanitariuszka) do oddziału AK por. Bolesława Ostrowskiego ps. „Lanca”. Od wiosny 1944 w oddziale NOW-AK „Ojca Jana”. W czerwcu tr. powróciła do Warszawy i wzięła udział w powstaniu - jako łączniczka w samodzielnym plutonie pancernym „Wacek” batalionu „Zośka”. Uczestniczyła w walkach na terenie Starego Miasta i (po przejściu kanałami) Śródmieścia. 
Po upadku powstania w obozie jenieckim, po wyzwoleniu przez wojska amerykańskie pracowała jako siostra operacyjna w szpitalu polowym 1 Samodzielnej Brygady Spadochronowej w Schwagstorf. Do Polski powróciła w lipcu 1946 i zamieszkała u ojca w Warszawie. Pracowała na stanowisku pielęgniarki w szpitalach Szczecina, Jeleniej Góry i Tomaszowa Lubelskiego. Absolwentka technikum medycznego o specjalności EKG-rentgenologia.
W 1964 odznaczona Orderem Virtuti Militari 5 klasy za walki w szeregach oddziałów partyzanckich i udział w powstaniu warszawskim. Działała w Światowym Związku Żołnierzy Armii Krajowej. We wrześniu 1946 wyszła za mąż za Adriana Sosnowskiego, z którym miała córkę Elżbietę oraz synów Jacka, Tomasza i Janusza. Anna Sosnowska w latach późniejszych została mianowana na stopień podporucznika rezerwy Wojska Polskiego.

</doc>
<doc id="4854140" url="https://pl.wikipedia.org/wiki?curid=4854140" title="Wrzenie Przedborskie">
Wrzenie Przedborskie

Wrzenie Przedborskie – protest mieszkańców Przedborza przeciwko usunięciu przez władze komunistyczne krzyży z sal lekcyjnych miejscowej szkoły, który odbył się we wrześniu 1958.
Protest miał miejsce po rozpoczęciu roku szkolnego 1958/1959, w ówczesnej przedborskiej szkole podstawowej, która mieściła się wówczas w budynku obecnego ratusza (ul. Mostowa 29). Po zakończeniu poprzedniego roku szkolnego, w trakcie wakacji, szkoła została wyremontowana, ale przy tej okazji władze komunistyczne usunęły z sal lekcyjnych wiszące tam uprzednio krzyże. Zastany stan rzeczy wzburzył rodziców uczniów, którzy postanowili przywrócić krzyże do szkoły we własnym zakresie, wbrew woli władz. Spontanicznie powstały protest rodziców i uczniów zgromadził w szczytowym momencie zdarzeń około sto osób. Do akcji pacyfikacyjnej zaangażowano funkcjonariuszy Służby Bezpieczeństwa i Milicji Obywatelskiej. Mieszkańcom nie udało się osiągnąć swojego celu - krzyży do klas nie przywrócono. Krzyż był przynoszony jedynie przez księdza na lekcje religii. Ukarano natomiast troje uczestników protestu: Marianna Bugno oraz Alfredę Chmielewską (miesiąc aresztu) oraz Marię Szafrańską (grzywna).
We wrześniu 2012 wmurowano w ścianę ratusza tablicę upamiętniającą wydarzenia. W uroczystości udział wzięły m.in. osoby represjonowane przez komunistów w 1958.

</doc>
<doc id="4854142" url="https://pl.wikipedia.org/wiki?curid=4854142" title="Grand Prix Styrii 2020">
Grand Prix Styrii 2020

Grand Prix Styrii 2020, oficjalnie Formula 1 Pirelli Großer Preis der Steiermark 2020 – druga runda Mistrzostw Świata Formuły 1 sezonu 2020. Grand Prix odbyło się w dniach 10–12 lipca 2020 na torze Red Bull Ring w Spielbergu. Wyścig po starcie z pole position wygrał Lewis Hamilton (Mercedes), a na podium stanęli kolejno Valtteri Bottas (Mercedes) i Max Verstappen (Red Bull).
Tło.
Grand Prix Styrii pojawiło się w Formule 1 w związku z pandemią COVID-19, w wyniku której znacznie przeprojektowano kalendarz na sezon 2020. Grand Prix odbyło się tydzień po Grand Prix Austrii na tym samym torze – Red Bull Ring. Tym samym jest to pierwszy przypadek od 1995 roku, kiedy to jedno państwo zorganizowało dwa Grand Prix z rzędu (wówczas odbyły się bezpośrednio po sobie Grand Prix Pacyfiku i Grand Prix Japonii, ale na różnych torach).
Jack Aitken zadebiutował w weekendzie Formuły 1, zastępując w pierwszym treningu George'a Russella. W tej samej sesji Antonia Giovinazziego zastąpił Robert Kubica.
Wyniki.
Zwycięzcy sesji treningowych.
Trzeci trening został odwołany z powodu silnych opadów deszczu.
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="4854143" url="https://pl.wikipedia.org/wiki?curid=4854143" title="Wiązki (Białoruś)">
Wiązki (Białoruś)

Wiązki (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim), w gminie Brasław. 
Według Powszechnego Spisu Ludności z 1921 roku zamieszkiwało tu 49 osób, wszystkie były wyznania rzymskokatolickiego i zadeklarowały białoruską przynależność narodową. Było tu 6 budynków mieszkalnych. W 1931 w 12 domach zamieszkiwało 61 osób. 
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854147" url="https://pl.wikipedia.org/wiki?curid=4854147" title="Softax">
Softax

Softax – polskie przedsiębiorstwo tworzące finansowe systemy informatyczne o wysokiej wydajności i skalowalności.
Działalność.
Softax specjalizuje się w budowaniu i dostarczaniu rozwiązań z zakresu bankowości kanałowej, systemów bankowych, systemów transakcyjnych oraz systemów obsługujących karty płatnicze i transakcje kartowe. Softax jest też dostawcą systemów bankowości elektronicznej działających w chmurze.
Softax dostarcza oprogramowanie i usługi dla największych instytucji finansowych, telekomunikacyjnych oraz transportowych, m.in. PKO Bank Polski, Bank Pekao SA, PZU, Alior Bank, BNP Paribas, Crédit Agricole Bank, UniCredit, Bank Pocztowy, Volkswagen Financial Services, KIR, Kredobank, Polski Standard Płatności, IT Card.
Przedsiębiorstwo od początku swojej działalności wprowadza rozwiązania w oparciu o architekturę SOA, zbieżną z architekturą mikrousług.
Firma zatrudnia ponad 120 pracowników – programistów, analityków, testerów, grafików oraz menedżerów. Spółkami informatycznymi zależnymi od Softax są STX Next i Softmaks.pl.
W dostarczanych przez firmę rozwiązaniach wykorzystywane są technologie C++, Rust, Python, JavaScript, React, Angular, Objective-C, Swift, Java, Kotlin i inne.
Zakres działalności firmy obejmuje:
Historia.
Spółkę w 1993 roku założył Ryszard Srokosz, który pozostaje jej prezesem i właścicielem. Firma pracowała przy wspólnych projektach z potentatami branży IT – Digital Equipment Corporation (obecnie Hewlett-Packard) czy Microsoft.
Softax jako jedna z pierwszych firm w Polsce udostępniała rozwiązania z zakresu bankowości elektronicznej tworząc innowacyjne produkty, m.in. system bankowości kanałowej w Handlobanku (1998 r.), czy Inteligo – pierwszy, działający w pełni wirtualnie, bank polski (2001 r.).
W 2012 r. Softax opracował system automatycznej sprzedaży produktów kredytowych i leasingowych SFO. Dwa lata później firma udostępniła system płatności mobilnych na platformie Androida w technologii . Był to wówczas drugi tego typu system na świecie. W 2016 r. w Softax powstało pierwsze na świecie wdrożenie HCE na Windows 10 Mobile (dla Pekao SA).
W 2017 r. Softax zrealizował projekt Telecom Banking w Rumunii – jako wspólne przedsięwzięcie Alior Banku i T-Mobile Romania. W 2020 r. bank Pekao SA przy współpracy z Softax wydał nową wersję systemu transakcyjnego – PeoPay 3.0.

</doc>
<doc id="4854148" url="https://pl.wikipedia.org/wiki?curid=4854148" title="Sportplatz Briesker Straße">
Sportplatz Briesker Straße

Sportplatz Briesker Straße – wielofunkcyjny stadion w Senftenbergu, w Niemczech. Został otwarty w 1928 roku. Może pomieścić 4000 widzów. Swoje spotkania rozgrywają na nim piłkarze klubu Senftenberger FC ’08.
Budowę stadionu zaczęto planować w 1924 roku, a jego otwarcie nastąpiło cztery lata później. Po II wojnie światowej powstał klub piłkarski BSG Aktivist Senftenberg, który stał się gospodarzem areny. W 1972 roku zepsół ten połączył się z BSG Aktivist Brieske-Ost, tworząc FSV Glückauf Brieske-Senftenberg. Po zjednoczeniu Niemiec stadion przejął klub sportowy SV Senftenberg. Obecnie na obiekcie swoje mecze rozgrywają piłkarze klubu Senftenberger FC ’08.
19 maja 1981 roku na stadionie odbył się mecz piłkarskich reprezentacji narodowych NRD i Kuby (5:0). Było to jedyne spotkanie tych reprezentacji w historii.

</doc>
<doc id="4854156" url="https://pl.wikipedia.org/wiki?curid=4854156" title="Indywidualne Mistrzostwa Polski na Żużlu 2016">
Indywidualne Mistrzostwa Polski na Żużlu 2016

Indywidualne Mistrzostwa Polski na Żużlu 2016 – 72. edycja zawodów żużlowych zorganizowanych przez Polski Związek Motorowy w celu wyłonienia medalistów indywidualnych mistrzostw Polski w sezonie 2016. Rozegrano cztery turnieje ćwierćfinałowe, dwa półfinały oraz finał, w którym zwyciężył Patryk Dudek.
Półfinały.
Krosno (1).
Ponadto do finału zakwalifikowali się automatycznie dwaj następujący uczestnicy Grand Prix IMŚ na Żużlu 2016:
Rawicz (2).
Ponadto do finału zakwalifikowali się automatycznie dwaj następujący uczestnicy Grand Prix IMŚ na Żużlu 2016:

</doc>
<doc id="4854158" url="https://pl.wikipedia.org/wiki?curid=4854158" title="Widziany">
Widziany

Widziany – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 2 domach zamieszkiwało 11 osób.
Zaścianek należał do parafii rzymskokatolickiej w Brasławiu. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854164" url="https://pl.wikipedia.org/wiki?curid=4854164" title="Wielkopole (Białoruś)">
Wielkopole (Białoruś)

Wielkopole – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Słobódka.
Inne nazwy miejscowości to Wielkie Pole.
Historia.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny.
Zaścianek należał do parafii rzymskokatolickiej w Brasławiu. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854168" url="https://pl.wikipedia.org/wiki?curid=4854168" title="Wierzbówka (Białoruś)">
Wierzbówka (Białoruś)

Wierzbówka (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 16 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854169" url="https://pl.wikipedia.org/wiki?curid=4854169" title="SMSS J215728.21-360215.1">
SMSS J215728.21-360215.1

SMSS J215728.21-360215.1, powszechnie znana jako J2157-3602, jest jedną z najszybciej rozwijających się czarnych dziur i jednym z najpotężniejszych znanych kwazarów (wg stanu na rok 2018) Przesunięciu ku czerwieni obiektu wynosi 4,75 co odpowiada odległości równej 25×109 ly od Ziemi, natomiast odległość jaką przebyło światło obiektu, wynosi 12.5× 109 ly. Został odkryty za pomocą teleskopu SkyMapper w Obserwatorium Siding Spring w Australian National University, ogłoszonym w maju 2018 r. Ma wewnętrzną jasność bolometryczną 6.95× 1014  L ☉ (2.66× 1041 W).
W lipcu 2020 r. stwierdzono, że czarna dziura związana z kwazarem ma 34 miliardy mas Słońca, na podstawie badań, które zostaną opublikowane w "miesięcznych zawiadomieniach Royal Astronomical Society".

</doc>
<doc id="4854174" url="https://pl.wikipedia.org/wiki?curid=4854174" title="Linia kolejowa nr 921">
Linia kolejowa nr 921

Linia kolejowa nr 921 – obecnie nieczynna, jednotorowa, zelektryfikowana linia kolejowa znaczenia miejscowego, łącząca stację Kutno z przystankiem służbowym Kutno Azory Lokomotywownia.
Kilometraż linii niemalże pokrywa się z kilometrażem linii kolejowej Warszawa Zachodnia – Kunowice.

</doc>
<doc id="4854175" url="https://pl.wikipedia.org/wiki?curid=4854175" title="Stary Cmentarz w Wejherowie">
Stary Cmentarz w Wejherowie

Stary Cmentarz – cmentarz w Wejherowie, położony przy ul. 3 Maja.
Historia cmentarza.
Historia cmentarza sięga początku XIX w. Wówczas zapełniły się cmentarze znajdujące się przy kościele farnym oraz przy klasztorze franciszkańskim. Pierwsze parcele, na których powstał cmentarz, były darowiznami mieszkańców miasta. Pierwszy pochówek miał miejsce najprawdopodobniej w 1823 roku. W późniejszych czasie wielokrotnie poszerzano granice cmentarza. W jego zachodniej części znajduje się kwatera dla dzieci i noworodków. Osobna kwatera została wydzielona także dla sióstr ze Zgromadzenia św. Wincentego à Paulo. W latach międzywojennych na cmentarzu została wybudowana murowana kostnica. Na cmentarzu zostało pochowanych także 40 żołnierzy 1 Morskiego Pułku Strzelców, którzy polegli w czasie kampanii wrześniowej. W kwaterze Wojska Polskiego znajdują się tablicę upamiętniające płk. Kazimierza Burczaka (dowódcę 1 MPS w latach 1935–1937, zamordowanego w Katyniu) oraz kpt. Antoniego Kasztelana (straconego w Królewcu w 1942). Już w 1939 roku pojawiały się informacje o zapełnieniu wolnych miejsc grzebalnych na cmentarzu. Miał on być ponownie powiększany. Jednak władze niemieckie w 1942 roku podjęły decyzję o powstaniu nowego cmentarza. Po zakończeniu wojny zdecydowano się na założenie cmentarza na miejscu wyznaczonym poprzednio przez władze okupacyjne. Stary Cmentarz został zamknięty decyzją kurii diecezjalnej w Pelplinie w 1956 roku. Pierwsze pochówki na Cmentarzu śmiechowskim odbyły się latem 1957.
Administratorem Starego Cmentarza w Wejherowie jest parafia pw. Trójcy Świętej.

</doc>
<doc id="4854178" url="https://pl.wikipedia.org/wiki?curid=4854178" title="Ivan Vyskočil">
Ivan Vyskočil

Ivan Vyskočil (ur. 27 kwietnia 1929 w Pradze) – czeski aktor teatralny, filmowy i telewizyjny, reżyser teatralny, pedagog, dramaturg, prozaik, scenarzysta, autor słuchowisk radiowych oraz utworów science-fiction.
W 1952 ukończył studia aktorskie i reżyserskie na Wydziale Teatralnym Akademii Sztuk Scenicznych, a następnie do 1957 studiował psychologię i pedagogikę na Uniwersytecie Karola w Pradze. Od 1990 jest wykładowcą na Wydziale Teatralnym Akademii Sztuk Scenicznych w Pradze. W 2018 został odznaczony Medalem Za Zasługi I stopnia.

</doc>
<doc id="4854181" url="https://pl.wikipedia.org/wiki?curid=4854181" title="Zahorszczyzna (Raciunki)">
Zahorszczyzna (Raciunki)

Zahorszczyzna – dawny zaścianek. Obecnie część wsi Raciunki na Białorusi, w obwodzie witebskim, w rejonie brasławskim, w sielsowiecie Słobódka.
Inna nazwa miejscowości to Zagórszczyzna.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 4 domach zamieszkiwało 18 osób.
Zaścianek należał do parafii rzymskokatolickiej w Brasławiu. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.
W 1971 wieś została włączona w skład Raciunek.

</doc>
<doc id="4854185" url="https://pl.wikipedia.org/wiki?curid=4854185" title="Zagórszczyzna (Białoruś)">
Zagórszczyzna (Białoruś)



</doc>
<doc id="4854205" url="https://pl.wikipedia.org/wiki?curid=4854205" title="Karol Krasowski">
Karol Krasowski

Karol Krasowski (ur. 23 maja 1924 w Borowych należących do gminy Budsław) – oficer ludowego Wojska Polskiego, kawaler orderu Virtuti Militari i Orderów Odrodzenia Polski.
Życiorys.
Urodził się w rodzinie Juliana i Adeli. W lipcu 1944 został powołany do Armii Czerwonej, a w październiku 1944 przydzielony do 4 zapasowego pułku piechoty Wojska Polskiego. Przeniesiony następnie do 2 zapasowego pułku piechoty, gdzie ukończył szkołę podoficerską. Od 15 grudnia 1944 został przydzielony do II kompanii fizylierów 18 pułku piechoty i wysłany na front pod Warszawę. W szeregach 18 pp brał udział w walkach od Warszawy aż po Kołobrzeg, gdzie został ranny. Brał też udział w walkach o Berlin.
Po zakończeniu wojny pozostał w wojsku jako żołnierz zawodowy. Ukończył Akademię Sztabu Wojska Polskiego, a następnie obronił doktorat. Zajmował różne stanowiska: m.in. w Głównym Kwatermistrzostwie, Sztabie Generalnym, Głównym Inspektoracie Obrony Terytorialnej, Akademii Sztabu Generalnego.

</doc>
<doc id="4854219" url="https://pl.wikipedia.org/wiki?curid=4854219" title="Jerzy Niward Musolff">
Jerzy Niward Musolff

Jerzy Niward Musolff (ur. 30 maja 1795 w Sławęcinie, zm. 10 października 1872 w Wągrowcu) – ksiądz, ostatni podprzeor wągrowieckiego opactwa – zwany ostatnim Cystersem, filantrop, społecznik, wągrowiecki prekursor inicjatyw związanych ze stałą opieką nad potrzebującymi.
Życiorys.
Uczył się w Chojnicach. W wieku 13 lat oddany został do klasztoru Cysterów w Wągrowcu. W 1818 roku, wyświęcony został na kapłana.
Był podprzeorem klasztoru Cystersów w Wągrowcu – mieście historycznie związanym z zakonem. Po likwidacji klasztoru, dokonanej przez władze pruskie (1835/1836), Musolff został proboszczem parafii poklasztornej, łęgowsko-tarnowskiej, pełniąc następnie tę funkcję przez 34 lata. Parafia rozpoczęła działalność w 1838 roku, była to parafia pw. Wniebowzięcia NMP w Wągrowcu, osadzona w kościele pocysterskim. Przez pewien czas, w 1835 roku, pełnił funkcję gospodarza (prokuratora) seminarium duchownego w Poznaniu. W 1862 roku przyjął godność kanonika kolegiaty kruszwickiej. W latach 1852–1854 był proboszczem parafii farnej w Wągrowcu.
Podczas swego życia, dał się poznać jako filantrop, dobry organizator, pomagając dzieciom, osobom ubogim, starym i chorym.
Pochowany 14 października 1872 roku na cmentarzu Łęgowsko-tarnowskim (obecnie – Cmentarz Komunalny w Wągrowcu, przy ulicy Skockiej – stara część cmentarza). Po śmierci Musolffa, jego majątek, zgodnie z testamentem, zapisany został domowi sierot.
Dom Sierot pod opieką św. Jerzego.
Starania o utworzenie domu sierot (i dzieci zaniedbanych), Musolff rozpoczął w latach 50. XIX wieku, napotykając wiele przeszkód natury finansowej i formalnej. W 1858 roku doszło do podpisania umowy z siostrą Filipiną Studzińską, przełożoną poznańskiej prowincji S.S. Miłosierdzia reguły św. Wincentego a Paulo. Umowa zakładała stałą obecność sióstr, jako opiekunek domu (zostały usunięte przez rząd pruski w okresie Kulturkampfu, wróciły w 1919 roku), zlokalizowanego przy ulicy Gnieźnieńskiej w Wągrowcu. 29 sierpnia 1859 roku, władze pruskie uznały „prawa publicznej korporacji”, przyznając jednocześnie prawo do nabycia ziemi i zatwierdziły akt fundacyjny. Ostateczna redakcja statutu placówki, została ukończona w 1859 roku (władze państwowe uczyniły to dopiero w 1860), dom został otwarty 1 października tego samego roku. Jerzy Niward Musolff zarządzał fundacją przez 12 lat (1860–1872). W placówce funkcjonował także lazaret i szwalnia. W budynkach poklasztornych Musolff utworzył też alumnat dla uczniów gimnazjum.
W domu sierot panowały zasady opierające się na porządku i zamiłowaniu do pracy. Dzieci, które przejawiały zainteresowanie do nauki lub sztuki, miały być w tym kierunku prowadzone. Wychowankowie po osiągnięciu określonego wieku, kształcili się na rzemieślników lub byli oddawani na służbę. Możliwa była również adopcja. Początkowo dom przeznaczony był dla sześciorga dzieci i trzech sióstr, jednak wzrastające zapotrzebowanie sprawiło, że w domu mieszkało nawet 90 dzieci.
Musolff stworzył dom starców – przytułek (1848–1875), dom sierot i alumnat – dwie ostatnie instytucje przetrwały niemal do II Wojny Światowej. Po śmierci Musolffa, prezesem Kuratorium Domu został ksiądz Maciej Bukowiecki. Dom sierot, zlokalizowany początkowo przy ulicy Gnieźnieńskiej, został później przeniesiony na ulicę Kolejową i przetrwał do 1961 roku. Stary budynek przy ulicy Gnieźnieńskiej został wyburzony. Od 1952 roku domem opiekowało się Zrzeszenie "Caritas", w 1961 roku dom został przejęty przez państwo.
W 2000 roku zostało formalnie zarejestrowane Stowarzyszenie im. ks. Jerzego Niwarda Musolffa, przy parafii pw. św. Wojciecha w Wągrowcu. Dwa lata wcześniej, w tym mieście, zainicjował swą pracę Społeczny Komitet Budowy Hospicjum, który zmienił się w Stowarzyszenie. Dzięki staraniom, między innymi, księdza kanonika Andrzeja Rygielskiego, przy parafii działają jadłodajnia, noclegownia i hospicjum.

</doc>
<doc id="4854228" url="https://pl.wikipedia.org/wiki?curid=4854228" title="Parafia Matki Bożej Częstochowskiej w Cichach">
Parafia Matki Bożej Częstochowskiej w Cichach

Parafia Matki Bożej Częstochowskiej w Cichach – parafia rzymskokatolicka, znajdująca się w diecezji ełckiej, w dekanacie Olecko – Niepokalanego Poczęcia Najświętszej Maryi Panny.

</doc>
<doc id="4854235" url="https://pl.wikipedia.org/wiki?curid=4854235" title="Michaił Miasnikow">
Michaił Miasnikow

Michaił Iwanowicz Miasnikow (ros. Михаил Иванович Мясников, ur. 21 listopada 1922 w Kołpnach, zm. 25 lipca 2005 w Dniepropietrowsku) – radziecki wojskowy, pułkownik, Bohater Związku Radzieckiego (1945).
Życiorys.
Urodził się w rodzinie chłopskiej. Skończył 10 klas szkoły średniej. Od 1939 służył w Armii Czerwonej, był żołnierzem Białoruskiego Okręgu Pogranicznego w Twierdzy Brzeskiej. Po ataku Niemiec na ZSRR brał udział w obronie twierdzy brzeskiej, był dwukrotnie ranny. Po wyjściu ze szpitala uczył się w orłowskiej szkole wojsk pancernych, którą ukończył w sierpniu 1942 i został dowódcą plutonu czołgów. Pełniąc tę funkcję, brał udział m.in. w obronie Majkopu i w walkach nad wybrzeżem czarnomorskim w okolicach Tuapse. W lutym 1943 jako starszy porucznik został skierowany wraz z 563 samodzielnym batalionem czołgów pod Noworosyjsk, gdzie ponownie został ranny. Po wyleczeniu ran jesienią 1943 w składzie 63 Brygady Pancernej brał udział w dalszych walkach, m.in. odbiciu Półwyspu Tamańskiego i w uchwyceniu przyczółków na wybrzeżu Półwyspu Kerczeńskiego oraz zajęciu Kerczu. W kwietniu 1944 brał udział w walkach na Krymie, w tym o Sudak, Ałusztę i Jałtę, a w maju o Sewastopol jako zastępca dowódcy batalionu czołgów 63 Brygady Pancernej Armii Nadmorskiej 4 Frontu Ukraińskiego, gdzie został ponownie ranny. Po wyjściu ze szpitala brał udział w walkach na terytorium Litwy i Łotwy, w tym w Kurlandii. Po wojnie kontynuował służbę w armii, w 1975 zakończył służbę w stopniu pułkownika. Mieszkał w Dniepropietrowsku, często odwiedzał Brześć i Sewastopol, wielokrotnie spotykał się z młodzieżą.
Odznaczenia.
I medale.

</doc>
<doc id="4854239" url="https://pl.wikipedia.org/wiki?curid=4854239" title="Parafia Matki Bożej Różańcowej w Szarejkach">
Parafia Matki Bożej Różańcowej w Szarejkach

Parafia Matki Bożej Różańcowej w Szarejkach – parafia rzymskokatolicka, znajdująca się w diecezji ełckiej, w dekanacie Olecko – Niepokalanego Poczęcia Najświętszej Maryi Panny.

</doc>
<doc id="4854247" url="https://pl.wikipedia.org/wiki?curid=4854247" title="GAFAM">
GAFAM

GAFAM, GAFA, Wielka czwórka, Banda czterech, Wielka piątka lub Big Tech — akronimy lub nazwy używane do wskazania czterech lub pięciu amerykańskich ponadnarodowych firm komputerowych i programistycznych świadczących usługi zdalne (online), które od ok. roku 2010 dominują w cyberprzestrzeni: Alphabet (dawniej Google), Amazon, Meta Platforms (dawniej Facebook), Apple i czasami Microsoft. Termin "Banda czterech" ("Gang of Four)" czy "Wielka Czwórka" zaproponował w 2008 Eric Schmidt, i dla opisania firm „stojących za konsumpcyjną rewolucją w Internecie” i które „unikają płacenia podatków, mieszają się do życia prywatnego i niszczą miejsca pracy”.
Definicja.
Schmidt, Simon i Galloway termin Wielka Czwórka odnoszą do firm, które przyczyniają się do znaczących zmian w społeczeństwie poprzez własną dominację i rolę w działaniach online, a nie tylko do największych firm związanych z komputerami. Uważają, że w porównaniu inne duże firmy technologiczne, takie jak np. IBM, nie mogą być tak wyraziście scharakteryzowanie jak wyżej wymienione. 
Rozszerzenie pojęcia.
W 2016 r. Nikos Smirnayos zaproponował rozwinięcie danego terminu.
Według niego GAFAM wydaje się przejmować kontrolę nad Internetem, koncentrując siłę rynkową i finansową, stosując prawa patentowe oraz prawa autorskie, wykorzystując zasady kapitalizmu. Ponadto stwierdził, że największe azjatyckie korporacje Samsung, Alibaba i Tencent mogą lub powinny zostać uwzględnione w tej koncepcji. 
Zauważył, że dla GAFAM można wskazać cztery cechy kluczowe: teoria konwergencji mediów i technologii, finanse, deregulacja ekonomiczna i globalizacja. Twierdził, że promowanie konwergencji technologii przez ludzi takich jak sprawiło, że Internet stał się oligopolem. Samoregulacja i trudności polityków w zrozumieniu problemów związanych z oprogramowaniem sprawiły, że interwencja rządu przeciwko monopolom była nieskuteczna. Deregulacja finansowa zapewniła firmom GAFAM wysokie marże - w 2014 r. wszystkie cztery, z wyjątkiem Amazona, miały zysk w wysokości 20–25 %. Globalizacja pozwoliła GAFAM zminimalizować obciążenia podatkowe i opłacać pracowników znacznie niżej niż byłoby to wymagane w Stanach Zjednoczonych Ameryki. 
Było to możliwe dzięki temu, iż GAFAM łączy w sobie centra władzy, centra danych, centra łączności internetowej, i centra sprzętu oraz oprogramowania komputerowego, jak smartfony, systemy operacyjne, nawigacja internetowa i inne oprogramowanie na poziomie użytkownika, a także usługi sieciowe (zdalne lub online). Ponadto występuje też horyzontalna koncentracja władzy, w której różne usługi, takie jak poczta elektroniczna, komunikatory, wyszukiwarki, pobieranie i przesyłanie strumieniowe, są zintegrowane z dowolną firmą GAFAM. 
Smirnayos zalecił opracowanie analizy akademickiej ekonomii politycznej Internetu w celu zrozumienia metod dominacji, zachęcając w ten sposób do sprzeciwu wobec tej dominacji. 
Legislacyjne restrykcje.
9 maja 2019 r. parlament francuski uchwalił ustawę, która ma zmusić GAFAM do zapłaty za prawa pokrewne (czyli ponowne wykorzystanie znacznej ilości tekstu, zdjęć lub filmów) wydawcom i agencjom prasowym oryginalnych materiałów. Prawo ma na celu wdrożenie art. 15 dyrektywy o prawie autorskim na jednolitym rynku cyfrowym. 

</doc>
<doc id="4854249" url="https://pl.wikipedia.org/wiki?curid=4854249" title="Liu Yifei">
Liu Yifei

Liu Yifei (ur. jako "An Feng" 25 sierpnia 1987 w Wuhan) – chińsko-amerykańska aktorka, wokalistka i modelka, która wystąpiła m.in. w filmach "Mulan", "Zakazane królestwo" i "Podstępna gra".

</doc>
<doc id="4854261" url="https://pl.wikipedia.org/wiki?curid=4854261" title="Olga Kowalczyk">
Olga Kowalczyk

Olga Urszula Kowalczyk – polska ekonomistka, dr hab. nauk ekonomicznych, profesor nadzwyczajny Katedry Socjologii i Polityki Społecznej Wydziału Ekonomii i Finansów Uniwersytetu Ekonomicznego we Wrocławiu.
Życiorys.
27 maja 1993 obroniła pracę doktorską "Proces rehabilitacji osób niepełnosprawnych w warunkach transformacji systemu społeczno-ekonomicznego", 29 listopada 2004 habilitowała się na podstawie pracy zatytułowanej "Rola pomocy osobistej w procesie integracji społecznej osób niepełnosprawnych w Polsce i w innych krajach". Została zatrudniona na stanowisku profesora w Dolnośląskiej Wyższej Szkole Służb Publicznych "ASESOR" we Wrocławiu.
Jest profesorem nadzwyczajnym w Katedrze Socjologii i Polityki Społecznej Wydziału Ekonomii i Finansów Uniwersytetu Ekonomicznego we Wrocławiu.

</doc>
<doc id="4854266" url="https://pl.wikipedia.org/wiki?curid=4854266" title="Grigorij Dawidienko">
Grigorij Dawidienko

Grigorij Dawidienko (ros. Григорий Иванович Давиденко, ur. 17 kwietnia 1921 w Starym Kowraju obecnie w rejonie złotonoskim w obwodzie czerkaskim, zm. 8 maja 1945 k. Lipawy) – radziecki lotnik wojskowy, porucznik lotnictwa, Bohater Związku Radzieckiego (1944).
Życiorys.
Urodził się w ukraińskiej rodzinie chłopskiej. Miał wykształcenie średnie, pracował w rodzinnej wsi. Od 1939 służył w radzieckiej Marynarce Wojennej, w czerwcu 1941 ukończył Wojskowo-Morską Szkołę Lotniczą im. Lewoniewskiego w stopniu sierżanta. Został skierowany do Floty Bałtyckiej jako pilot 73 pułku lotniczego, od października 1941 do maja 1942 uczył się nocnego pilotażu samolotem Pe-2. Od lipca 1942 uczestniczył w wojnie z Niemcami, brał udział w bitwie o Leningrad, walczył w lotnictwie Floty Bałtyckiej, będąc nawigatorem samolotu 26 samodzielnej eskadry zwiadowczej. Do końca 1942 wykonał 93 loty bojowe, zarówno zwiadowcze, jak i w celu bombardowania okrętów i baz wojskowo-morskich wroga w Zatoce Fińskiej i na jeziorze Ładoga. Od marca 1943 do końca wojny walczył w składzie 15 samodzielnego zwiadowczego pułku lotniczego. W 1943 został członkiem WKP(b). Do września 1943 wykonał 215 lotów bojowych, w tym 139 w celach zwiadowczych nad Zatoką Fińską, a 20 nad jeziorem Ładoga. W 1944 i 1945 jako nawigator klucza 44 eskadry 15 pułku lotniczego Sił Powietrznych Floty Bałtyckiej brał udział w walkach nad obwodem leningradzkim, Karelią i krajami bałtyckimi oraz wyspami Zatoki Fińskiej. Łącznie wykonał 258 lotów bojowych. 8 maja 1945 w okolicach Lipawy wraz z dowódcą klucza Aleksandrem Kurzienkowem został zestrzelony przez Gerharda Thybena i zginął.

</doc>
<doc id="4854278" url="https://pl.wikipedia.org/wiki?curid=4854278" title="Iwan Mokrousow">
Iwan Mokrousow

Iwan Timofiejewicz Mokrousow (ros. Иван Тимофеевич Мокроусов, ur. 4 sierpnia 1919 we wsi Rachmanowka obecnie w rejonie wadińskim w obwodzie penzeńskim, zm. 10 listopada 1972 w chutorze Suchoj w rejonie proletarskim w obwodzie rostowskim) – radziecki żołnierz, czerwonoarmista, Bohater Związku Radzieckiego (1944).
Życiorys.
Urodził się w rodzinie chłopskiej. Po ukończeniu szkoły podstawowej pracował w kołchozie jako traktorzysta, od 1940 służył w Armii Czerwonej. Od czerwca 1941 uczestniczył w wojnie z Niemcami, w 1943 został członkiem WKP(b). Jako żołnierz kompanii karabinów maszynowych 114 gwardyjskiego pułku piechoty 37 Gwardyjskiej Dywizji Piechoty 65 Armii Frontu Centralnego brał udział w forsowaniu Desny k. miasta Nowogród Siewierski. Obrzucił granatami okop pełny niemieckich żołnierzy, po czym brał udział w walce wręcz, w której został ranny, mimo to brał udział w odpieraniu kontrataków wroga. Po wojnie został zdemobilizowany, wrócił do rodzinnej wsi, gdzie pracował w miejscowej Stacji Maszynowo-Traktorowej. Od 1952 mieszkał z rodziną w chutorze Suchoj w obwodzie rostowskim, gdzie pracował jako traktorzysta w sowchozie.
Odznaczenia.
I medale.

</doc>
<doc id="4854283" url="https://pl.wikipedia.org/wiki?curid=4854283" title="Zbrodnia w Tworkach">
Zbrodnia w Tworkach



</doc>
<doc id="4854290" url="https://pl.wikipedia.org/wiki?curid=4854290" title="Iwan Trifonow">
Iwan Trifonow

Iwan Michajłowicz Trifonow (ros. Иван Михайлович Трифонов, ur. 24 marca 1918 w Miusie obecnie w rejonie jerszowskim w obwodzie saratowskim, zm. 1965 w Achalciche) – radziecki wojskowy, podpułkownik, Bohater Związku Radzieckiego (1945).
Życiorys.
Skończył 7-letnią szkołę. Od 1938 służył w Armii Czerwonej, ukończył szkołę wojskową, od września 1943 uczestniczył w wojnie z Niemcami. Walczył na Froncie Centralnym, Białoruskim, 1 i 2 Białoruskim. Brał udział w walkach na terytorium Białoruski, Polski i Niemiec, trzykrotnie był lekko ranny. W połowie stycznia 1945 jako dowódca 3 batalionu 47 pułku piechoty 15 Dywizji Piechoty 65 Armii w stopniu starszego porucznika brał udział w walkach nad Wisłą w okolicach Grudziądza, gdzie jego batalion skutecznie odpierał niemieckie kontrataki i zadał wrogowi duże straty. Po wojnie kontynuował służbę w armii do 1965, gdy w stopniu podpułkownika został zwolniony ze służby z powodu choroby.
Odznaczenia.
I inne.

</doc>
<doc id="4854297" url="https://pl.wikipedia.org/wiki?curid=4854297" title="Wróbliczka zielonolica">
Wróbliczka zielonolica

Wróbliczka zielonolica, wróbliczka szaroskrzydła ("Forpus coelestis") – gatunek małego ptaka z rodziny papugowatych (Psittacidae), występujący w zachodnim Ekwadorze i północno-zachodnim Peru. Nie wyróżnia się podgatunków. Nie jest zagrożony. Dość pospolity w hodowli.
Morfologia.
Wróbliczka zielonolica mierzy około 12,5 cm długości oraz waży 33 g. Osobniki obu płci są zielone. Za okiem widoczna niebieska linia, kark niebieskoszary. Samiec różni się od samicy obecnością niebieskich piór na kuprze oraz spodniej części skrzydeł, natomiast wierzch skrzydeł i brzuch szarozielone. Dziób u obu płci jasny, oczy brązowe. Młode osobniki bardziej przypominają samice.
Mutacje barwne.
Wróbliczki zielonolice są hodowane w niewoli i odhodowano różne mutacje barwne takie jak: niebieska, lutino (ino), turkusowa, szek, marbled (inaczej: pastelowa), płowa, cynamonowa, ciemny faktor, misty. Oprócz innych niewymienionych mutacji są też odhodowane liczne ich kombinacje, chociaż wiele jest trudno dostępnych.
Pożywienie.
Głównym składnikiem dzikiej diety wróbliczek są nasiona traw oraz owoce, w tym jagody.
Środowisko.
Gatunek ten występuje na terenach porośniętymi krzakami oraz na obrzeżach lasu.
Rozmnażanie.
Sezon lęgowy ma miejsce od stycznia do maja. Gnieździ się w dziuplach lub szczelinach naturalnych bądź sztucznych (np. w słupach ogrodzeniowych czy telefonicznych); niekiedy wykorzystuje gniazda innych gatunków ptaków. Samica składa 4–6 jaj, które następnie są wysiadywane przez około 18 dni. Młode są w pełni opierzone po 4–5 tygodniach od wyklucia.
Status.
Międzynarodowa Unia Ochrony Przyrody (IUCN) uznaje wróbliczkę zielonolicą za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako pospolity. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny. Gatunek ten jest ujęty w II załączniku konwencji waszyngtońskiej (CITES).

</doc>
<doc id="4854298" url="https://pl.wikipedia.org/wiki?curid=4854298" title="Zajeleńce">
Zajeleńce

Zajeleńce (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 125 osób, 121 było wyznania rzymskokatolickiego, 1 prawosławnego a 3 staroobrzędowego. Jednocześnie 63 mieszkańców zadeklarowało polską przynależność narodową a 62 białoruska. Było tu 25 budynków mieszkalnych. W 1931 w 29 domach zamieszkiwało 146 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854300" url="https://pl.wikipedia.org/wiki?curid=4854300" title="Kościół św. Bartłomieja w Czernikowie">
Kościół św. Bartłomieja w Czernikowie

'Kościół świętego Bartłomieja w Czernikowie – rzymskokatolicki kościół parafialny należący do parafii pod tym samym wezwaniem (dekanat czernikowski diecezji włocławskiej).
Lokalizacja.
Kościół znajduje się w powiecie toruńskim, w gminie Czernikowo, we wsi Czernikowo, przy ul. 3 Maja 13.
Historia.
Jest to gotycka budowla, datowana na około 1449 rok. Następnie została przebudowana około 1641 roku. Odnowiona została w latach w 1719 i 1798. Na początku XX wieku (1904 rok) – zostały dobudowane transept i prezbiterium oraz dwie kaplice boczne – Matki Bożej i św. Izydora oraz dwie zakrystie. W 1910 roku kościół został konsekrowany.
Budowla jest orientowana, murowana, wzniesiona z cegły, w dolnych partiach części gotyckiej w układzie wendyjskim, w górnych – w układzie polskim, z użyciem zendrówki we wzorach rombowych. Prezbiterium, transept i górna kondygnacja wieży są otynkowane. Wnętrze zostało zbarokizowane w XVIII wieku, wprowadzono wówczas pozorne sklepienie kolebkowe i pilastrowe podziały ścian. Kruchta pod wieżą nakryta jest sklepieniem ośmiopolowym, zapewne gotyckim. Na południowej ścianie starszej części prezbiterium można zobaczyć fragment szerokiego gotyckiego fryzu z cegieł ułożonych rębem skośnym.
W latach 1966-1970 został przeprowadzony remont świątyni, połączony z regotyzacją części zachodnich. W 1984 roku zostało zmienione pokrycie dachu: została zdjęta dachówka, natomiast położona została blacha miedziana. Polichromię w kościele jest stylu fresco wykonał Zygmunt Klaryska pod koniec lat siedemdziesiątych XX wieku. W latach 1988-1989 Klaryska razem z synem odnowili polichromię w prezbiterium i malowidła umieszczone w nawie głównej i kaplicach świątyni. 
Ołtarz w kościele reprezentuje styl barokowy, znajdują się na nim rzeźby świętych. W polu centralnym jest umieszczony obraz Matki Bożej z Dzieciątkiem, namalowany w drugiej połowie XVII wieku w sukience metalowej, trybowanej, wykonanej w pierwszej połowie XVIII wieku. W otoczeniu obrazu jest umieszczonych 30 wotów srebrnych powstałych w okresie od XVII do XIX wieku. Chrzcielnica znajdująca się w kaplicy Matki Bożej reprezentuje styl barokowy i powstała w XVIII wieku. Witraże wykonał Kwiatkowski pod koniec lat siedemdziesiątych XX wieku. Na wieży świątyni są umieszczone są zawieszone dwa dzwony: jeden odlany w 1587 roku – pęknięty i nieużywany, a drugi – obecnie używany, odlany w 1707 roku.

</doc>
<doc id="4854308" url="https://pl.wikipedia.org/wiki?curid=4854308" title="Linia kolejowa nr 922">
Linia kolejowa nr 922

Linia kolejowa nr 922 – jednotorowa, niezelektryfikowana linia kolejowa łącząca stację Sokółka ze stacją przeładunkową Bufałowo. Obecnie linia nie figuruje w ewidencji PKP Polskich Linii Kolejowych.
Linia umożliwia przewóz paliwa pociągami normalnotorowymi w stronę Białegostoku z terminala paliw PKN Orlen.

</doc>
<doc id="4854311" url="https://pl.wikipedia.org/wiki?curid=4854311" title="Great Wall">
Great Wall



</doc>
<doc id="4854318" url="https://pl.wikipedia.org/wiki?curid=4854318" title="Kazimierz Pietkiewicz">
Kazimierz Pietkiewicz



</doc>
<doc id="4854328" url="https://pl.wikipedia.org/wiki?curid=4854328" title="Deszcz i bez">
Deszcz i bez



</doc>
<doc id="4854368" url="https://pl.wikipedia.org/wiki?curid=4854368" title="Filippo Ambrosini">
Filippo Ambrosini

Filippo Ambrosini (ur. 26 kwietnia 1993 w Asiago) – włoski łyżwiarz figurowy, startujący w parach sportowych z Rebeccą Ghilardi. Uczestnik igrzysk olimpijskich (2022), wicemistrz Europy (2023), medalista zawodów z cyklu Grand Prix i Challenger Series, 6-krotny wicemistrz Włoch (2014, 2019–2023) w parach sportowych oraz mistrz Włoch juniorów w konkurencji solistów.

</doc>
<doc id="4854369" url="https://pl.wikipedia.org/wiki?curid=4854369" title="Filozofuj">
Filozofuj



</doc>
<doc id="4854376" url="https://pl.wikipedia.org/wiki?curid=4854376" title="Zbrodnia w Wierzchowisku">
Zbrodnia w Wierzchowisku



</doc>
<doc id="4854377" url="https://pl.wikipedia.org/wiki?curid=4854377" title="Linia kolejowa nr 923">
Linia kolejowa nr 923

Linia kolejowa nr 923 – jednotorowa, niezelektryfikowana, szerokotorowa linia kolejowa znaczenia miejscowego, łącząca bocznicę szlakową Bufałowo Wschód ze stacją przeładunkową Bufałowo.
Linia umożliwia przewóz paliwa pociągami szerokotorowymi w stronę Kuźnicy oraz Grodna z terminala paliw PKN Orlen.

</doc>
<doc id="4854387" url="https://pl.wikipedia.org/wiki?curid=4854387" title="Zajeziorce">
Zajeziorce

Zajeziorce – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław a następnie w gminie Słobódka.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego i zadeklarowały litewską przynależność narodową. Były tu 4 budynki mieszkalne. W 1938 w 6 domach zamieszkiwało 35 osób.
Miejscowość należała do parafii rzymskokatolickiej w Słobódce. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4854391" url="https://pl.wikipedia.org/wiki?curid=4854391" title="Referendum gminne w sprawie odwołania Prezydenta m.st. Warszawy w 2013 roku">
Referendum gminne w sprawie odwołania Prezydenta m.st. Warszawy w 2013 roku

Referendum gminne w sprawie odwołania Prezydenta m.st. Warszawy przed upływem kadencji – głosowanie referendalne w sprawie odwołania prezydenta Warszawy Hanny Gronkiewicz-Waltz, które odbyło się 13 października 2013.
Przebieg.
Pomysł referendum o odwołanie Hanny Gronkiewicz-Waltz pojawiał się kilkukrotnie, jednak dopiero w 2013 roku przybrał on realne rozmiary – burmistrz Ursynowa Piotr Guział oraz popierana przez niego Warszawska Wspólnota Samorządowa w maju 2013 roku zaczęła zbierać podpisy w tej sprawie. Do inicjatywy przyłączyli się także działacze z Ruchu Palikota, a z czasem także inne partie i organizacja wyrażające swoje niezadowolenie wobec działań pani prezydent.
W ciągu trzech tygodni udało się zebrać 100 tysięcy podpisów, zaś poparcie dla niej raptownie spadło, przed końcem terminu w lipcu udało się również przekroczyć liczbę 200 tysięcy podpisów – zdaniem organizatorów łącznie udało się zebrać ponad 230 tysięcy podpisów.
Hanna Gronkiewicz-Waltz oficjalnie uznała jednak, że wydatek rzędu 7 mln złotych na referendum jest niepotrzebny w sytuacji, gdy za rok odbędą się kolejne wybory, w międzyczasie otrzymała też od Rady Miasta absolutorium za wykonanie budżetu za 2012 rok.
Prezydent Hanna Gronkiewicz-Waltz zaapelowała też do mieszkańców, aby nie brali udziału w referendum, takie same zdanie na ten temat wyraził również premier Donald Tusk oraz prezydent RP Bronisław Komorowski. Szef mazowieckiej Platformy Obywatelskiej, Andrzej Halicki, złożył natomiast pismo do Państwowej Komisji Wyborczej, w którym podkreślał, że podpisy zbierane były na różniących się od siebie kartach, także z logo niektórych ugrupowań, przez osoby powiązane z partiami opozycyjnymi.
PKW stwierdziła jednak, że nie może udzielić politykowi wiążącej odpowiedzi, wobec czego ten przesłał pismo do warszawskiego komisarza wyborczego, jednak pod koniec sierpnia poinformowano, że udało się zebrać odpowiednią liczbę podpisów do zorganizowania referendum, które odbędzie się 13 października. Jednocześnie jeden z inicjatorów referendum, Piotr Guział, wezwał prezydent do debaty na temat miasta. Po ewentualnym odwołaniu Hanny Gronkiewicz-Waltz do rządzenia Warszawą desygnowany zostałby komisarz, którym najprawdopodobniej zostałaby sama Hanna Gronkiewicz-Waltz. Takie doniesienie zszokowały organizatorów referendum, którzy uznali je za kpiny z demokracji i zapowiedzieli protesty na pl. Bankowym w wypadku takiego ciągu wydarzeń.
Wynik.
Referendum odbyło się ostatecznie 13 października 2013 roku, jednak wzięło w nim udział zbyt mało wyborców – ze względu na niską frekwencją zostało ono uznane za nieważne. Według oficjalnych wyników w referendum wzięło udział 343 732 wyborców, co dało frekwencję 25,66%, spośród których 322 017 głosy oddano za odwołaniem Hanny Gronkiewicz-Waltz (94,86%), a 17 465 głosów przeciwko (5,14%), ponadto 4250 głosów było nieważnych. Po referendum zgłoszone zostały jednak liczne zażalenia, a prokuratura wszczęła śledztwo w sprawie podejrzenia popełnienia przestępstwa, jakim było niepoinformowanie mieszkańców o referendum.

</doc>
<doc id="4854405" url="https://pl.wikipedia.org/wiki?curid=4854405" title="Larry Elder">
Larry Elder

Larry Elder, właśc. "Laurence Allen Elder" (ur. 27 kwietnia 1952 w Los Angeles) – amerykański dziennikarz radiowy, komentator polityczny, autor, prawnik, twórca filmów dokumentalnych, prowadzący "The Larry Elder Show".
Wczesne lata.
Elder urodził się w Los Angeles i dorastał w South Central. Ma dwóch braci, starszego Kirka i młodszego Dennisa. Jego matka, Viola (1926-2006), była pracowniczką biurową w Departamencie Wojny Stanów Zjednoczonych. Ojciec Larry’ego, Randolph Elder (1915-2011), podczas II wojny światowej był sierżantem w marines i przeprowadził się do Kalifornii z Georgii. W okolicach 1962 roku Randolph założył kawiarnię w Pico-Union. W 2013 Elder i jego brat Kirk otrzymali z ręki kongresmena Dany Rohrabachera Złoty Medal Kongresu za zasługi ojca.
Edukacja.
Po bardzo dobrych wynikach w Crenshaw High School, skończył szkołę w 1970 i zdobył tytuł bakalaureata z dziedziny politologii na Uniwersytecie Browna w 1974. Następnie zdobył stopień doktora nauk prawnych, Juris Doctor, na University of Michigan Law School.
Kariera.
Kariera prawnicza.
Po skończeniu nauki, Elder zatrudnił się w firmie prawniczej Squire Patton Boggs w Cleveland. W 1980 założył własną firmę Laurence A. Elder and Associates, zajmującą się headhuntingiem. Zrezygnował z zarządzania firmą po siedmiu latach, lecz posiadał ją do 1995. Zaczął więcej czasu poświęcać na czytanie i pisanie, czytał m.in. książki Ayn Rand i Aldous Huxleya.
Kariera medialna.
Telewizja i filmy.
Swoje pierwsze kroki w telewizji Elder stawiał w PBS w 1988, gdzie prowadził program "„Fabric”". Na początku lat 90. XX wieku przeniósł swój program, który zmienił nazwę na "„The Larry Elder Show”" na lokalną stację Fox Broadcasting Company, WOIO. W latach 2000–2001 prowadził program typu court show "„Moral Court”", dystrybuowany przez Warner Bros. Television.
W 2005 Elder stworzył niskobudżetowy, niezależny film "Michael i ja", będący polemiką z reżyserem Michaelem Moore’em i jego działalnością na rzecz ograniczenia dostępności broni palnej.
W 2019 rozpoczął swoją działalność na serwisie internetowym YouTube we współpracy z magazynem "„The Eproch Times”".
Radio.
Od 1993 do końca 2008 Elder prowadził wieczorną audycję na stacji KABC, nadającej w Los Angeles. 27 października 2010 powrócił do KABC, jednak został stamtąd wyrzucony w 2014. 27 kwietnia 2015 Elder otrzymał swoją gwiazdę na Alei Gwiazd w Los Angeles, jako jedyny dziennikarz radiowy.
Od 1 czerwca 2015, jego program jest nadawany na antenie CRN Digital Talk od południa do godz. 15:00 na kanale numer 1.
Życie prywatne i poglądy.
Jest kawalerem.
Poglądy polityczne.
Libertarianin i zarejestrowany członek Partii Republikańskiej; jednak w 2000 wsparł kampanię prezydencką Harry’ego Browne’a, kandydata Partii Libertariańskiej.

</doc>
<doc id="4854411" url="https://pl.wikipedia.org/wiki?curid=4854411" title="Ora (marka samochodów)">
Ora (marka samochodów)

Ora – chiński producent elektrycznych samochodów osobowych i crossoverów z siedzibą w Baoding działający od 2018 roku. Należy do chińskiego koncernu Great Wall Motors.
Historia.
Początki.
W maju 2018 roku chiński koncern motoryzacyjny Great Wall Motors ogłosił utworzenie nowej marki Ora dedykowanej gamie przystępnych cenowo, miejskich samochodów elektrycznych. Wraz z jej inauguracją, producent zapowiedział pierwsze dwa modele, które miały docelowo utworzyć początkową paletę modelową. Pierwszym produktem filii został crossover iQ łączący cechy SUV-a z podwyższonym prześwitem oraz trójbryłowego sedana. Sprzedaż modelu ruszyła w sierpniu 2018 roku. Kolejną konstrukcją marki Ora został miejski hatchback R1 mający docelowo być jednym z najtańszych pełnowartościowych osobowych samochodów elektrycznych na rynku chińskim, wyrózniając się wówczas ceną o równowartości 9 tysięcy dolarów amerykańskich. Studyjną zapowiedź trzeciego modelu marki Ora przedstawiono w czerwcu 2019, z kolei seryjny samochód pierwotnie mający się nazywać nazwie Ora R2 zaprezentowano rok później. Ostatecznie, samochód trafił do sprzedaży w lipcu 2020 jako Ora White Cat, będąc pierwszym produktem firmy przyjmującym nową politykę nazewniczą opartą na różnych przymiotnikach angielskiego słowa "Cat". Tuż po nim model R1 zmienił nazwę na Black Cat, a we wrześniu ofertę poszerzył czwarty model Ory - awangardowo stylizowany, kompaktowy hatchback Good Cat. Z końcem 2020 roku gamę uszczuplono z kolei o notującego niewielką popularność crossovera iQ.
Dalszy rozwój.
2021 rok przyniósł intensywny rozwój planów modelowych Ory, co wyrażono prezentując serię prototypów. W kwietniu 2022 podczas międzynarodowych targów motoryzacyjnych w Szanghaju przedstawiono prototyp Lightning Cat zwiastujący wzbogacenie gamy o dużego fastbacka w awangardowym wzornictwie. Równolegle zaprezentowano także kontrowersyjny prototyp Ora Ballet Cat utrzymany w stylu retro i będący zarazem silnie inspirowanym klasycznym Volkswagenem Beetle. Oba modele przeobraziły się w produkcyjne pojazdy. W styczniu 2022 zadebiutował seryjny model Ora Ballet Cat pod postacią dużego, silnie inspirowanego "Garbusem" 5-drzwiowego hatchbacka. W listopadzie tego samego roku z kolei przedstawiono średniej wielkości fastbacka Lightning Cat, który trafił do sprzedaży w Chinach z końcem 2022. W międzyczasie chińska firma przełożyła akcenty w stronę większych i droższych pojazdów, w lutym 2022 porzucając dotychczas oferowane dwa najmniejsze i najtańsze hatchbacki Black Cat oraz White Cat. Ich produkcja miała być przerwana tymczasowo, jednak ostatecznie nie powróciły one do oferty z powodu m.in. obniżenia progu dopłat chińskiego rządu przy niskich marżach, które w końcowym etapie rynkowego stażu tych pojazdów przeradziły się w straty na każdej sprzedanej sztuce.
Ekspansja zagraniczna.
Już lutym 2020 roku Great Wall Motors przedstawiło model R1 podczas wystawy Auto Expo 2020 w Nowym Delhi w Indiach. Konkretne plany ekspansji na rynki zagranicznej sformułowano jednak półtora roku później, gdy podczas międzynarodowych targów IAA 2021 przedstawiono model Good Cat pod roboczą nazwą Ora Cat 02 wraz z prototypem Lightning Cat pod przydomkiem Cat 03, a także eksperymentalnym prototypem SUV-a opartym na modelu bratniej marki WEY o nazwie Big Cat.
Ekspansja zagraniczna Ory zmaterializowała się z końcem 2021 roku, rozpoczynając oficjalną dystrybucję i sprzedaż w Tajlandii. W drugiej połowie 2022 roku z kolei firma zadebiutowała oficjalnie z modelem Ora Cat na rynku Wielkiej Brytanii i Niemczech, docelowo planując poszerzyć operacje o kolejne kraje regionu. Z końcem 2022 firma rozpoczęła działalność w Malezji, z kolei na początku 2023 uruchomiła dystrybucję w Australii, Nowej Zelandii oraz RPA.

</doc>
<doc id="4854412" url="https://pl.wikipedia.org/wiki?curid=4854412" title="Zaprudzie (sielsowiet Słobódka)">
Zaprudzie (sielsowiet Słobódka)

Zaprudzie ( – wieś na Białorusi, w obwodzie witebskim, w rejonie brasławskim, w sielsowiecie Słobódka.
Dawnej wieś i dwie osady Zaprudzie I i Zaprudzie II.
Historia.
W latach 1921–1945 wieś i osady leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało: 
W 1938 wieś i osadę (wymieniono już tylko jedną) w 12 domach zamieszkiwało 100 osób.
Miejscowości należały do parafii rzymskokatolickiej w Ikaźni. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854413" url="https://pl.wikipedia.org/wiki?curid=4854413" title="Rynhacz (wieś)">
Rynhacz (wieś)

Rynhacz (ukr. Рингач) – wieś na Ukrainie, w obwodzie czerniowieckim, w rejonie nowosielickim

</doc>
<doc id="4854416" url="https://pl.wikipedia.org/wiki?curid=4854416" title="Operacja Skok-2">
Operacja Skok-2

Operacja Skok-2 (serb.-chorw. "Operacija Skok-2" / "Операцијa" "Скок 2", ang. "Operation Leap-2") – operacja wojskowa sił Armii Chorwackiej (HV) i Chorwackiej Rady Obrony (HVO); przeprowadzona w dniach 4–11 czerwca 1995 r., w rejonie doliny Livanjsko Polje, w południowo-zachodniej Bośni.
Preludium.
Po sukcesie Operacji Błysk siły chorwackie były gotowe do kontynuacji walk w rejonie doliny Livanjsko Polje. Gen. Gotovina zaplanował operację "Skok-2", składającą się z dwóch, zazębiających się faz, wspartych ofensywą wzdłuż granicy, wewnątrz Republiki Serbskiej Krajiny (RSK). Pierwsza faza zakładała całkowite wyparcie sił VRS / SVK z doliny, zajmując ostatnie serbskie pozycje we wsi Crni Lug, a następnie przejęcie kontroli nad przełęczą, stanowiącą główne wejście do doliny wychodzące w kierunku Bosansko Grahovo. Wspierający atak wzdłuż granicy zabezpieczałby lewą flankę natarcia. W drugiej fazie jednostki HV / HVO miały przejąć kontrolę nad kilkoma kluczowymi górami (m.in. masywem Šator, na którym znajdowały się bardzo dogodne pozycje serbskiej artylerii) na północ od doliny, przecinając tym samym główny szlak komunikacyjny VRS między Bosansko Grahovo a Glamočą. Okrążona z trzech stron Glamoč znalazłaby się w odległości umożliwiającej bezpośredni ostrzał artyleryjski.
Przebieg.
Siły.
W rejonie operacji rozdysponowanych zostało ok. 5000 żołnierzy chorwackich. Główną siłę stanowiła 4. Gwardyjska Brygada HV, rozszerzona o dwa dodatkowe gwardyjskie bataliony, batalion HVO oraz 3. Gwardyjską Brygadę HVO. W ofensywie brał również udział 126. Pułk Domobranów HV, 1. Chorwacka Gwardyjska Brygada (1. HGZ), jednostka Specjalna Policji Chorwackiej Republiki Herceg-Bośni – "Gavran", część 1. Gwardyjskiej Brygady HV oraz 264. Kompania Rozpoznawczo-Dywersyjna ze Splitu (chorw. 264. Izvidničko-Diverzantska Satnija iz Splita).
Siły serbskie stanowiło ok. 3000 żołnierzy z trzech brygad lekkiej piechoty z 2. Korpusu Krajina VRS oraz ok. 500 osobowa grupa bojowa SVK z 7. Korpusu Północnodalmatyńskiego.
Ofensywa.
Atak rozpoczął się wczesnym rankiem silnym ostrzałem artyleryjskim serbskich pozycji. Pierwszego dnia, powiększona o jednostki HVO, 4. Gwardyjska Brygada HV szybko opanowała wioskę Crni Lug wypychając Serbów z doliny. W dniach 6–10 czerwca część 1. HGZ, 1. Gwardyjska Brygada oraz 264. Kompania Rozpoznawczo-Dywersyjna zrealizowały drugą fazę operacji, sukcesywnie wdzierając się w głąb terytorium RSK, na północ od Livanjsko Polje, oraz przejmując kolejne, strategicznie istotne, szczyty, tj. Veliki Šator i Mali Šator. Siły VRS / SVK, w dniach 6–7 czerwca, przeprowadziły kontratak wycelowany w 4. Gwardyjską Brygadę HV, oraz 9 czerwca – dwa uderzenia z powietrza przeciwko jednostkom HV na terytorium RSK. Żaden z kontrataków nie spowolnił chorwackiej ofensywy.
Rezultat.
Chorwacka armia opanowała dobrze umocnione pozycje Serbów w rejonie wioski Crni Lug, co pozwoliło jej na całkowite przejęcie kontroli nad doliną Livanjsko Polje. Chorwaci zabezpieczyli obszar o szerokości 30 km i głębokości 14 km – łączna powierzchnia wyniosła ok. 450 km2. Pod kontrolą chorwackiej artylerii znalazła się niezwykle istotny szlak komunikacyjny Glamoč–Bosansko Grahovo. Sukces operacji Skok-2 ostatecznie otworzył Chorwatom drogę do przeprowadzenia ofensywy na Bosansko Grahovo (Operacja Lato ’95), a następnie na Knin. 

</doc>
<doc id="4854417" url="https://pl.wikipedia.org/wiki?curid=4854417" title="Marcin Maciejczak">
Marcin Maciejczak

Marcin Maciejczak (ur. 16 stycznia 2006 w Bartochowie) – polski piosenkarz, autor tekstów i kompozytor popowy.
Zwycięzca trzeciej edycji programu rozrywkowego TVP2 "The Voice Kids" (2020).
Życiorys.
Jest synem Eweliny i Dominika Maciejczaków. Ma starszą siostrę Aleksandrę. Mając sześć lat, został zapisany na lekcje muzyki. Uczęszczał na lekcje śpiewu do Jarosława Miłka w Warckim Centrum Kultury. W 2020 ukończył szkołę podstawową w Jakubicach.
W grudniu 2015 założył kanał w serwisie YouTube, gdzie publikował covery. Utwory, które opublikował – nagrywał w zaciszu własnego domu, w czym pomagała mu siostra. Klipy nagrywał telefonem, sam tworzył do nich scenografie i samodzielnie je montował. W 2016 wystąpił na "Open Hair Festiwal 2016". W 2018 wziął udział w castingu do 11. edycji programu "Mam talent!", podczas przesłuchania wykonał przed jurorami utwór Zbigniewa Wodeckiego „Zacznij od Bacha”.
W połowie 2019 pomyślnie przeszedł przesłuchania do trzeciej edycji programu TVP2 "The Voice Kids" i przeszedł do kolejnego etapu, dołączając do drużyny Dawida Kwiatkowskiego. Ostatecznie dotarł do finału rozgrywanego 22 lutego 2020, w którym zwyciężył. W ramach nagrody podpisał kontrakt płytowy z Universal Music Polska, a po finale premierę miał teledysk do singla „Jak gdyby nic”, który zaprezentował premierowo w finale "The Voice Kids". 20 czerwca odebrał złotą płytę za wysoką sprzedaż singla. Sześć dni później wydał teledysk do singla „Deszcz i bez”. 3 lipca wziął udział w charytatywnym projekcie „Nadzieja All Stars”, będącym wsparciem ośrodków pomocy dla seniorów podczas pandemii COVID-19 i wraz z grupą innych artystów wystąpił w teledysku do piosenki „Ponad tęczą”, będącej coverem utworu „Over the Rainbow”. 20 lipca opublikował piosenkę „Jeśli powiem”, którą nagrał na potrzeby ścieżki dźwiękowej do filmu "Tarapaty 2". 16 września 2020 zaprezentował singiel „Marzenie”. 27 września w programie "Dzień dobry TVN" odebrał platynową płytę za sprzedaż singla „Jak gdyby nic”. 22 października zaprezentował teledysk do singla „Kaj”. 11 czerwca 2021 wydał debiutancki album pt. "Tamte dni".

</doc>
<doc id="4854418" url="https://pl.wikipedia.org/wiki?curid=4854418" title="Hu Jingtao">
Hu Jingtao

Hu Jingtao (, ur. 2 listopada 2001) – chiński skoczek narciarski. Medalista chińskich igrzysk zimowych.
W oficjalnych zawodach międzynarodowych rozgrywanych pod egidą FIS zadebiutował w grudniu 2018 w Park City, plasując się dwukrotnie w drugiej dziesiątce słabo obsadzonych (w obu wystartowało niespełna 30 skoczków) konkursów FIS Cupu. W grudniu 2019 w Vikersund po raz pierwszy wystartował w Pucharze Kontynentalnym, zajmując 69. pozycję.
Jest medalistą chińskich igrzysk zimowych – w styczniu 2020 w Chińskich Igrzyskach Zimowych 2020 z drużyną regionu Henan zdobył srebrny medal zimowej części tej imprezy w konkursie drużynowym na skoczni normalnej.
Pochodzi z prowincji Jilin.

</doc>
<doc id="4854425" url="https://pl.wikipedia.org/wiki?curid=4854425" title="Reginald Cattermole">
Reginald Cattermole



</doc>
<doc id="4854426" url="https://pl.wikipedia.org/wiki?curid=4854426" title="Medaliści igrzysk olimpijskich w tenisie ziemnym">
Medaliści igrzysk olimpijskich w tenisie ziemnym

Medaliści igrzysk olimpijskich w tenisie ziemnym – zestawienie zawodników i zawodniczek, którzy przynajmniej raz stanęli na podium zawodów olimpijskich w tenisie.
Rywalizacja o medale olimpijskie w tenisie ziemnym przeprowadzana jest od I Letnich Igrzysk Olimpijskich, które odbyły się w 1896 roku w Atenach. Wówczas rywalizacja odbywała się w grze pojedynczej i podwójnej mężczyzn. Podczas następnych igrzysk o medale rywalizowały kobiety w konkurencji gry pojedynczej, od 1920 także w grze podwójnej. Od 1900, z przerwą na lata 1904–1908, rywalizowano także w grze mieszanej. W 1908 i 1912 przeprowadzono konkurencje gry pojedynczej kobiet i mężczyzn oraz gry podwójnej mężczyzn w hali, a w 1912 także grę mieszaną w hali. W latach 1928–1984 tenis nie był dyscypliną olimpijską. Podczas XXIV Letnich Igrzysk Olimpijskich powróciła rywalizacja w grze pojedynczej i podwójnej dla obu płci, a na XXX Letnich Igrzyskach Olimpijskich wznowiona została gra mieszana.
Pierwsze miejsce w klasyfikacji medalowej wszech czasów zajmują Stany Zjednoczone z dorobkiem 21 złotych medali, 6 srebrnych i 12 brązowych. Druga w klasyfikacji jest Wielka Brytania, która jest także państwem z największą liczbą wszystkich medali olimpijskich w tenisie ziemnym (43 medale – 17 złotych, 14 srebrnych i 12 brązowych). Trzecia w kolejności jest Francja. Tenisiści z tego kraju wywalczyli 5 złotych, 6 srebrnych i 8 brązowych medali. Medale zdobywali przedstawiciele 35 zespołów, wśród których obok narodowych reprezentacji jest również drużyna mieszana – zbiór sportowców, którzy rywalizowali w grze podwójnej lub mieszanej wspólnie z przedstawicielami innych państw.
Najbardziej utytułowanymi tenisistkami na igrzyskach olimpijskich są Amerykanki: Venus Williams, która zdobyła 4 złote i 1 srebrny medal, oraz jej siostra Serena Williams posiadająca 4 złote medale. Obie zdobywały swój dorobek medalowy w latach 2000–2016. Oprócz nich jeszcze dwie zawodniczki mają co najmniej 4 medale olimpijskie z konkurencji tenisowych. Są to Brytyjka Kathleen McKane Godfree (1 złoty i po 2 srebrne i brązowe) i reprezentantka Hiszpanii Arantxa Sánchez Vicario (po 2 srebrne i brązowe). Wśród mężczyzn najbardziej utytułowanym tenisistą jest Brytyjczyk Reginald Doherty, który w dorobku ma 3 złote i 1 brązowy medal z 1900 i 1908. 4 medale podczas olimpijskiej rywalizacji w tenisie zdobył również jego rodak Charles Dixon (1 złoty, 1 srebrny i 2 brązowe) i reprezentant Szwecji Gunnar Setterwall (po 2 srebrne i brązowe).
W poniższych statystykach przedstawiono wszystkich medalistów igrzysk olimpijskich w konkurencjach tenisa ziemnego w latach 1896–1924 i 1988–2016. Do klasyfikacji nie wlicza się medalistów Olimpiady Letniej 1906 oraz medalistów konkurencji pokazowych z igrzysk 1968 i 1984.
Gra pojedyncza mężczyzn.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze pojedynczej mężczyzn w latach 1896–1924 i 1988–2016.
Gra pojedyncza kobiet.
W poniższej tabeli przedstawiono wszystkie medalistki igrzysk olimpijskich w tenisie ziemnym w grze pojedynczej kobiet w latach 1900, 1908–1924 i 1988–2016.
Gra podwójna mężczyzn.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze podwójnej mężczyzn w latach 1896–1924 i 1988–2016.
Gra podwójna kobiet.
W poniższej tabeli przedstawiono wszystkie medalistki igrzysk olimpijskich w tenisie ziemnym w grze podwójnej kobiet w latach 1920–1924 i 1988–2016.
Gra mieszana.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze mieszanej w latach 1900, 1912–1924 i 2012–2016.
Gra pojedyncza mężczyzn w hali.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze pojedynczej mężczyzn w hali w latach 1908–1912.
Gra pojedyncza kobiet w hali.
W poniższej tabeli przedstawiono wszystkie medalistki igrzysk olimpijskich w tenisie ziemnym w grze pojedynczej kobiet w hali w latach 1908–1912.
Gra podwójna mężczyzn w hali.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze podwójnej mężczyzn w hali w latach 1908–1912.
Gra mieszana w hali.
W poniższej tabeli przedstawiono wszystkich medalistów igrzysk olimpijskich w tenisie ziemnym w grze mieszanej w hali w 1912.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w tenisie ziemnym. W przypadku, gdy dwóch zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja zawodniczek.
W poniższej tabeli przedstawiono klasyfikację zawodniczek, które zdobyły przynajmniej jeden medal olimpijski w tenisie ziemnym. W przypadku zawodniczek, które startowały pod kilkoma nazwiskami, ujęto wszystkie te nazwiska. Podobnie uczyniono w przypadku zawodniczek startujących w barwach kilku państw. W przypadku zawodniczek z taką samą liczbą medali wszystkich kruszców w pierwszej kolejności wzięto pod uwagę rok zdobycia pierwszego medalu olimpijskiego, a w drugiej porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w tenisie ziemnym. Pod uwagę wzięto wszystkie konkurencje jednocześnie.
Klasyfikacja państw według lat.
W poniższej tabeli zestawiono państwa według liczby medali zdobytych w tenisie ziemnym podczas kolejnych edycji letnich igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie.
Klasyfikacja państw według konkurencji.
W poniższej tabeli przedstawiono liczbę medali olimpijskich zdobytych przez poszczególne państwa w konkurencjach tenisa ziemnego.

</doc>
<doc id="4854430" url="https://pl.wikipedia.org/wiki?curid=4854430" title="Ekstraklasa w futsalu (2018/2019)">
Ekstraklasa w futsalu (2018/2019)

Ekstraklasa 208/2019 – 25. edycja najwyższych w hierarchii rozgrywek ligowych polskiego klubowego futsalu.
Mistrzem Polski została po raz czwarty w historii drużyna Rekordu Bielsko-Biała.
Królem strzelców sezonu został po raz pierwszy Michał Marek, z Rekordu Bielsko-Biała z wynikiem trzydziestu czterech bramek.
Był to trzeci sezon po zmianie formatu rozgrywek w 2016 – podzielono je na rundę zasadniczą (22 kolejki, mecze każdy z każdym po 2 razy) i rundę finałową w dwóch grupach (5 kolejek).

</doc>
<doc id="4854431" url="https://pl.wikipedia.org/wiki?curid=4854431" title="Frida Fornander">
Frida Fornander

Frida Fornander (ur. 4 lipca 1995 w Göteborgu) – szwedzka modelka, która zyskała sławę w 2011 roku, zostając Miss Szwecji wśród nastolatek. Reprezentowała Szwecję na Miss Earth (2014), a także na Miss Universe 2017.

</doc>
<doc id="4854433" url="https://pl.wikipedia.org/wiki?curid=4854433" title="Neel Sethi">
Neel Sethi



</doc>
<doc id="4854437" url="https://pl.wikipedia.org/wiki?curid=4854437" title="Rząd Jeana Castex">
Rząd Jeana Castex

Rząd Jeana Castex – 42. rząd V Republiki Francuskiej funkcjonujący od lipca 2020 do maja 2022. Powołał go prezydent Emmanuel Macron. Zastąpił funkcjonujący od 2017 drugi rząd Édouarda Philippe’a.
3 lipca 2020 premier Édouard Philippe, kilka dni po drugiej turze wyborów lokalnych, podał się do dymisji. Tego samego dnia Emmanuel Macron powołał Jeana Castex na nowego premiera. 6 lipca ogłoszono nominację dla pozostałych członków gabinetu.
16 maja 2022, wkrótce po prezydenckiej reelekcji Emmanuela Macrona, Jean Castex podał rząd do dymisji, która została przyjęta. Tego samego dnia na urząd premiera powołana została Élisabeth Borne. Pełny skład nowego rządu ogłoszono 20 maja 2022.
Zmiany w składzie rządu.
Odwołany został Alain Griset; sekretarz stanu Jean-Baptiste Lemoyne otrzymał nominację na ministra delegowanego ds. małej i średniej przedsiębiorczości (przy ministrze gospodarki, finansów i odnowy gospodarczej) oraz na ministra delegowanego ds. turystyki, Francuzów poza granicami kraju i Frankofonii (przy ministrze do spraw Europy i spraw zagranicznych).
Odwołane zostały Nathalie Elimas i Jacqueline Gourault; drugą z nich na stanowisku ministra zastąpił Joël Giraud.

</doc>
<doc id="4854446" url="https://pl.wikipedia.org/wiki?curid=4854446" title="Leonid Sołodkow">
Leonid Sołodkow

Leonid Michajłowicz Sołodkow (ros. Леонид Михайлович Солодков, ur. 10 kwietnia 1958 we wsi Czernuchino obecnie w rejonie perewalskim w obwodzie ługańskim) – radziecki i rosyjski oficer marynarki wojennej, kapitan III rangi marynarki wojennej ZSRR i kapitan II rangi marynarki wojennej Federacji Rosyjskiej, ostatni Bohater Związku Radzieckiego (1991).
Życiorys.
Urodził się w rosyjskiej rodzinie w Donbasie. Dzieciństwo spędził w mieście Wołżski (obwód wołgogradzki), gdzie skończył 10 klas szkoły, następnie w 1976 ukończył jeden semestr obnińskiej filii Moskiewskiego Instytutu Inżynieryjno-Fizycznego. 
Od sierpnia 1976 służył w radzieckiej Marynarce Wojennej, w czerwcu 1981 ukończył Wyższą Wojskowo-Morską Szkołę Inżynieryjną im. Dzierżyńskiego w Leningradzie, a w listopadzie 1981 szóstą klasę oficerów marynarki, po czym został dowódcą grupy nurków statku ratowniczego Zangezur. Od 1984 do 1986 był zastępcą dowódcy statku ratowniczego Zangezur Floty Czarnomorskiej. Przeszkolił ponad tysiąc nurków głębinowych w szkole nurkowania, nadzorował szkolenie załóg okrętów podwodnych w zakresie metod i technik ratowania awaryjnego okrętów podwodnych. W maju 1986 został młodszym pracownikiem naukowym i zarazem specjalistą podwodnym w Państwowym Naukowo-Badawczym Instytucie Ratownictwa, Nurkowania i Prac Głębinowych Ministerstwa Obrony ZSRR. Nadzorował i brał aktywny udział w instalowaniu i testowaniu sprzętu i zaopatrzenia do nurkowania, w eksperymentach z zakresu pobytu pod podwyższonym ciśnieniem do 50 atmosfer w celu testowania nowych technologii. Ponad 3000 godzin przepracował pod wodą i w komorze ciśnieniowej. 15 dni spędził na głębokości 500 metrów, a 25 dni na głębokości 450 metrów, ustanawiając rekord. 25 lipca 1990 został odznaczony Orderem Czerwonego Sztandaru. 24 grudnia 1991 Michaił Gorbaczow wydał dekret o przyznaniu mu Złotej Gwiazdy Bohatera Związku Radzieckiego i Orderu Lenina, jako ostatniemu człowiekowi, który otrzymał ten tytuł; dwa dni później ZSRR przestał istnieć. Złota Gwiazda została wręczona Sołodkowowi dopiero 16 stycznia 1992, trzy tygodnie po rozpadzie ZSRR. W lipcu 1994 w stopniu kapitana został zwolniony do rezerwy, w 1999 otrzymał stopień kapitana II rangi. Mieszka w Petersburgu.

</doc>
<doc id="4854447" url="https://pl.wikipedia.org/wiki?curid=4854447" title="Zaracze">
Zaracze

Zaracze (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Dawnej wieś, zaścianek i osada młyńska oraz szkoła zaliczona jako osobna jednostka osadnicza.
Historia.
W latach 1921–1945 miejscowości leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało: 
Miejscowości należały do parafii rzymskokatolickiej w Brasławiu. Podlegały pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854450" url="https://pl.wikipedia.org/wiki?curid=4854450" title="Ekstraklasa w futsalu (2019/2020)">
Ekstraklasa w futsalu (2019/2020)

Ekstraklasa 2019/2020 – 26. edycja najwyższych w hierarchii rozgrywek ligowych polskiego klubowego futsalu.
Mistrzem Polski została po raz piąty w historii i po raz czwarty z rzędu drużyna Rekordu Bielsko-Biała.
Królem strzelców sezonu został po raz pierwszy Mateusz Kostecki z Red Dragons Pniewy z wynikiem dwudziestu dwóch bramek.
Był to pierwszy sezon po powiększeniu ligi do czternastu drużyn, które miały rozegrać pomiędzy sobą po dwa spotkania. 
14 maja 2020 Komisja ds. Nagłych PZPN ze względu na szerzenie się zakażeń wirusem SARS-CoV-2 w Polsce zadecydowała o zakończeniu rozgrywek, uznając za oficjalne wyniki po 18 kolejce sezonu, decydując równocześnie o braku spadków z ligi.

</doc>
<doc id="4854452" url="https://pl.wikipedia.org/wiki?curid=4854452" title="Ora iQ">
Ora iQ

Ora iQ – elektryczny samochód osobowy typu crossover coupe klasy kompaktowej produkowany pod chińską marką Ora w latach 2018–2020.
Historia i opis modelu.
 
W maju 2018 roku koncern Great Wall Motors ogłosił wprowadzenie na rynek nowej marki samochodów elektrycznych Ora. Pierwszym modelem został kompaktowy model iQ łączący cechy crossovera z trójbryłowym nadwoziem typu sedan.
Charakterystycznymi cechami wyglądu zewnętrznego stały się wąskie, podłużne reflektory z wycięciami przy krawędziach błotników, a także podłużne, jednoczęściowe tylne lampy biegnące przez całą szerokość nadwozia.
Sprzedaż.
Samochód skonstruowano z myślą o wewnętrznym rynku chińskim, rozpoczynając sprzedaż w sierpniu 2018 roku. W pierwszym pełnym roku sprzedaży, 2019, Ora sprzedała 10,3 tysiąca sztuk iQ. Samochód w dłuższej perspektywie nie zdobył dużej popularności i zostął wycofany z produkcji z końcem 2020 roku, znikając z oferty na rzecz nowszych modeli z linii "Cat".
Dane techniczne.
Ora iQ jest samochodem o napędzie elektrycznym, który tworzy bateria o pojemności 46,57 kWh. Samochód rozwija 100 km/h w 7,7 sekundy, maksymalnie osiąga 150 km/h i rozwija moc 163 KM przy 280 Nm maksymalnego momentu obrotowego.

</doc>
<doc id="4854457" url="https://pl.wikipedia.org/wiki?curid=4854457" title="Ekstraklasa w piłce nożnej (2020/2021)">
Ekstraklasa w piłce nożnej (2020/2021)

Ekstraklasa 2020/2021 – 95. edycja oficjalnych mistrzostw Polski w piłce nożnej mężczyzn, po raz 87. przeprowadzona w formule ligowej, jako najwyższy szczebel w hierarchii. Organizatorem rozgrywek jest Ekstraklasa SA, a biorą w nich udział drużyny 16 profesjonalnych klubów piłkarskich.
Podręcznik Ekstraklasy na sezon 2020/2021.
Sponsorem tytularnym jest Powszechna Kasa Oszczędności Bank Polski, w związku z czym obowiązuje nazwa marketingowa PKO BP Ekstraklasa.
Zmagania rozpoczęto 21 sierpnia 2020, a zakończyły się 16 maja 2021. Beniaminkami były: (powrót do Ekstraklasy po 24 latach), (powrót do Ekstraklasy po 4 latach) oraz po barażach (powrót do Ekstraklasy po 25 latach).
Tytuł mistrzowski obroniła Legia Warszawa. Z ligi spadło .
Format rozgrywek.
Z powodu napiętego kalendarza piłkarskiego, wywołanego pandemią COVID-19, po siedmiu latach zrezygnowano z formatu ESA-37 (podział rozgrywek po rundzie zasadniczej na dwie grupy, grające odpowiednio o mistrzostwo i utrzymanie) i przywrócono na jeden sezon obowiązujący wcześniej kształt rozgrywek z 30 kolejkami po osiem meczów każda (razem 240 spotkań).
Po zakończeniu sezonu do I ligi spadnie tylko jeden zespół, gdyż Ekstraklasa zostanie powiększona z 16 do 18 drużyn (bez zmian pozostają zasady awansu z I ligi – pierwsze dwie drużyny bezpośrednio, zaś trzecią wyłonią baraże między zespołami z miejsc 3–6).
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."
Nagrody.
Gala Ekstraklasy.
Opracowano na podstawie: ekstraklasa.org

</doc>
<doc id="4854463" url="https://pl.wikipedia.org/wiki?curid=4854463" title="Stanoje Jocić">
Stanoje Jocić

Stanoje Jocić ("Станоје Јоцић"; ur. 5 czerwca 1932 w Skopje) – jugosłowiański piłkarz grający na pozycji napastnika.
Kariera.
Karierę piłkarską rozpoczął w 1952 roku w pierwszoligowym klubie BSK Belgrad. W swoim pierwszym sezonie został królem strzelców ligi jugosłowiańskiej, zdobywając łącznie 13 goli. W 1954 roku dołączył do Partizana Belgrad, z którym rozegrał łącznie 3 sezony. Od sezonu 1957/58 ponownie występował w barwach swojego pierwszego klubu, który w międzyczasie zmienił nazwę na OFK Belgrad. W trakcie kariery klubowej dwukrotnie triumfował w rozgrywkach o Puchar Jugosławii (sezony 1953 i 1954). W sezonie 1959/1960 był zawodnikiem Čelika Zenica.
18 grudnia 1960 zadebiutował w Hajduku Split w wygranym 1:0 meczu Pucharu Jugosławii z Dinamem Zagrzeb. Rozegrał dla tego klubu 11 spotkań, z czego 3 oficjalne (2 ligowe i 1 pucharowy) oraz 8 towarzyskich.
W reprezentacji Jugosławii debiutował 2 listopada 1952 roku w rozegranym w Belgradzie meczu przeciwko Egiptowi (5:0). Łącznie w kadrze narodowej zagrał 4 razy zdobywając 2 gole.

</doc>
<doc id="4854466" url="https://pl.wikipedia.org/wiki?curid=4854466" title="Lista zabytków w San Lawrenz">
Lista zabytków w San Lawrenz

To jest lista zabytków w miejscowości San Lawrenz na wyspie Gozo, Malta, które są umieszczone na liście National Inventory of the Cultural Property of the Maltese Islands.

</doc>
<doc id="4854472" url="https://pl.wikipedia.org/wiki?curid=4854472" title="Mateusz Kostecki">
Mateusz Kostecki

Mateusz Kostecki (ur. 13 marca 1993) – polski futsalista, zawodnik z pola, obecnie zawodnik Red Dragons Pniewy. Król strzelców sezonu 2019/2020 Futsal Ekstraklasy. Były reprezentant Polski U-21. 

</doc>
<doc id="4854474" url="https://pl.wikipedia.org/wiki?curid=4854474" title="Jane Harman">
Jane Harman

Jane Margaret Lakes Harman wcześniej Jane Margaret Lakes (ur. 28 czerwca 1945 w Nowym Jorku) – amerykańska polityczka, członkini Partii Demokratycznej.
Działalność polityczna.
W okresie od 3 stycznia 1993 do 3 stycznia 1999 przez trzy kadencje i ponownie od 3 stycznia 2001 do rezygnacji 28 lutego 2011 przez pięć kadencji i 56 dni była przedstawicielką 36. okręgu wyborczego w stanie Kalifornia w Izbie Reprezentantów Stanów Zjednoczonych.
Jej małżonkiem był Sidney Harman.

</doc>
<doc id="4854475" url="https://pl.wikipedia.org/wiki?curid=4854475" title="Iwan Łazarienko">
Iwan Łazarienko

Iwan Sidorowicz Łazarienko (ros. Иван Сидорович Лазаренко, ur. w miejscowości Staro-Michajłowskaja obecnie w rejonie kurganińskim w Kraju Krasnodarskim, zm. 26 czerwca 1944 k. wsi Chołmy w rejonie czauskim w obwodzie mohylewskim) – radziecki generał major, uhonorowany pośmiertnie tytułem Bohater Związku Radzieckiego (1944).
Życiorys.
Skończył 7 klas gimnazjum, później pracował w kopalni. Od 1915 do 1917 służył w rosyjskiej armii, brał udział w I wojnie światowej jako wachmistrz, był odznaczony Krzyżem Świętego Jerzego. W październiku 1917 wstąpił do Czerwonej Gwardii, a w 1918 do Armii Czerwonej. Uczestniczył w wojnie domowej w Rosji jako dowódca plutonu i szwadronu. Za zasługi bojowe został odznaczony osobiście przez Lenina Orderem Czerwonego Sztandaru w 1920. Od 1921 należał do RKP(b). W 1925 ukończył kursy doskonalenia kadry dowódczej „Wystrieł” oraz Akademię Wojskową im. Frunzego, w 1935 został dowódcą batalionu zwiadowczego w 49 Dywizji Piechoty. W 1936 brał udział w wojnie domowej w Hiszpanii jako starszy wojskowy doradca dowódcy 5 Korpusu armii republikańskiej pułkownika Juana Modesto. Od marca 1938 do października 1939 był pomocnikiem dowódcy 38 Dywizji Piechoty, następnie dowódcą karelskiego rejonu ufortyfikowanego; na tym stanowisku brał udział w wojnie z Finlandią 1939-1940. 31 stycznia 1940 została utworzona 42 Dywizja Piechoty, którą dowodził Łazarienko na Przesmyku Karelskim i na wybrzeżu Zatoki Fińskiej. 4 czerwca 1940 otrzymał stopień generała majora. Na początku 1941 dowodzona przez niego dywizja została przeniesiona w okolice Brześcia, do Zachodniego Specjalnego Okręgu Wojskowego. Od 22 czerwca 1941 jako dowódca tej dywizji uczestniczył w wojnie z Niemcami w składzie 4 Armii Frontu Zachodniego, m.in. w obronie twierdzy brzeskiej, później w walkach odwrotowych na Białoruski.
4 lipca 1941 został aresztowany wraz z innymi dowódcami Frontu Zachodniego, a 17 września 1941 skazany na rozstrzelanie przez Wojskowe Kolegium Sądu Najwyższego ZSRR; 29 września 1941 wyrok został zamieniony przez Prezydium Rady Najwyższej ZSRR na 10 lat łagrów. Łazarienko odbywał karę w łagrach Komijskiej ASRR. 21 października 1942 został zwolniony z łagru i skierowany na front jako zastępca dowódcy 146 Dywizji Piechoty w stopniu pułkownika, a od stycznia 1943 zastępca dowódcy 413 Dywizji Piechoty. 24 października 1943 na wniosek Konstantego Rokossowskiego kara została anulowana, a Łazarienko 16 listopada 1943 wyznaczony dowódcą 369 Dywizji Piechoty i w 1944 przywrócono mu stopień generała majora. Latem 1944 podczas operacji białoruskiej umiejętnie dowodził dywizją w składzie 49 Armii 2 Frontu Białoruskiego, m.in. podczas forsowania rzek Pronia i Basia od 23 do 25 czerwca 1944, zadająąc wrogowi duże straty. 26 czerwca zginął w walce.

</doc>
<doc id="4854478" url="https://pl.wikipedia.org/wiki?curid=4854478" title="Bartłomiej Graczak">
Bartłomiej Graczak

Bartłomiej Graczak (ur. 20 marca 1991 w Ostrowcu Świętokrzyskim) – polski dziennikarz telewizyjny i radiowy, związany ze stacjami z grupy Telewizji Polskiej i Polskiego Radia. W przeszłości związany z Informacyjną Agencją Radiową, Telewizją Republika, Radiem Eska, Radiem WAWA oraz Akademickim Radiem Kampus.
Życiorys.
Wykształcenie.
Absolwent dziennikarstwa i komunikacji społecznej na Uniwersytecie Warszawskim (licencjat – 2013, magister – 2017). W latach 2011–2015 członek stowarzyszenia Młodzi Dla Polski.
Kariera dziennikarska.
Podczas studiów reporter i prowadzący Akademickiego Radia Kampus. Następnie pracował w Radiu WAWA, Radiu ESKA oraz Informacyjnej Agencji Radiowej Polskiego Radia. W latach 2013–2016 reporter i prezenter w Telewizji Republika, prowadzący programu informacyjnego "Dzisiaj". Był także współprowadzącym oraz pomysłodawcą programu „Magazynek opinii”. Od 2016 reporter Wiadomości TVP1, a następnie prezenter serwisów informacyjnych TVP Info, prowadzący programów publicystycznych „Minęła20” oraz „Minęła8”, gospodarz programu „Twój wybór” TVP3. Od 30 listopada 2020 współprowadzący porannej audycji „Salon polityczny Trójki” nadawanej w Programie 3 Polskiego Radia od poniedziałku do piątku o godz. 8:45. Od października 2021 prowadzący programu „Trójkowy komentarz dnia”, wywiadów w trakcie popołudniowego pasma w Programie 3 Polskiego Radia. Od maja 2022 prowadzący w Programie 3 Polskiego Radia niedzielnych wydań „Śniadania w Trójce” z udziałem ekspertów.

</doc>
<doc id="4854487" url="https://pl.wikipedia.org/wiki?curid=4854487" title="Mistrzostwa Polski w Łucznictwie 2019">
Mistrzostwa Polski w Łucznictwie 2019

Mistrzostwa Polski w Łucznictwie 2019 – 83. edycja mistrzostw, która odbyła się w dniach 6–8 września 2019 roku na bocznym boisku Polonii Bytom w Bytomiu. Zawodnicy brali udział w konkurencji łuków klasycznych.

</doc>
<doc id="4854493" url="https://pl.wikipedia.org/wiki?curid=4854493" title="Gilberto Baroni">
Gilberto Baroni

Gilberto Baroni (ur. 15 kwietnia 1913 w Gherghenzano, zm. 14 marca 1999) – włoski duchowny rzymskokatolicki, w latach 1954-1963 biskup pomocniczy Bolonii, 1963-1965 biskup Albengi, 1965-1986 ordynariusz Reggio Emilia i 1973-1986 Guastalla i 1986-1999 po połączeniu obydwu diecezji biskup Reggio Emilia-Guastalla.
Życiorys.
Święcenia kapłańskie przyjął 18 października 1935. 4 grudnia 1954 został mianowany biskupem pomocniczym Bolonii ze stolicą tytularną "Thagaste". Sakrę otrzymał 27 grudnia 1954. 30 maja 1963 został mianowany biskupem Albengi, ingres odbył się 1 września. 27 marca 1965 otrzymał nominację na ordynariusza Reggio Emilia, urząd objął 6 czerwca. Od 10 lutego 1973 był równocześnie biskupem Guastalla, pozostając nim do połączenia obu diecezji 30 września 1986. 11 lipca 1989 przeszedł na emeryturę. Zmarł 14 marca 1999. Brał udział we wszystkich czterech sesjach Soboru Watykańskiego II.

</doc>
<doc id="4854494" url="https://pl.wikipedia.org/wiki?curid=4854494" title="Steven T. Kuykendall">
Steven T. Kuykendall

Steven T. Kuykendall (ur. 27 stycznia 1947 w McAlester, zm. 23 stycznia 2021 w Long Beach) – amerykański polityk, członek Partii Republikańskiej.
Działalność polityczna.
Od 1994 zasiadał w California State Assembly. Następnie od 3 stycznia 1999 do 3 stycznia 2001 przez jedną kadencję był przedstawicielem 36. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4854495" url="https://pl.wikipedia.org/wiki?curid=4854495" title="Sylwerianowo">
Sylwerianowo

Sylwerianowo – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości to Zaracze-Sylwerianowo
Historia.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 26 osób, 23 były wyznania rzymskokatolickiego a 3 prawosławnego. Jednocześnie 16 mieszkańców zadeklarowało polską przynależność narodową a 10 białoruską. Było tu 5 budynków mieszkalnych. W 1931 w 5 domach zamieszkiwało 31 osób.
Kolonia należała do parafii rzymskokatolickiej w Brasławiu. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854496" url="https://pl.wikipedia.org/wiki?curid=4854496" title="Władimir Kabanow">
Władimir Kabanow

Władimir Jegorowicz Kabanow (ros. Владимир Егорович Кабанов, ur. 22 sierpnia 1918 we wsi Bolszaja Żurawka w powiecie bałaszowskim w guberni saratowskiej, zm. 17 sierpnia 1977 w Krasnodarze) – radziecki lotnik wojskowy, major lotnictwa, Bohater Związku Radzieckiego (1945).
Życiorys.
Do 1936 skończył 7 klas szkoły w obwodzie woroneskim, później pracował w zakładach aluminium w Zaporożu. Od listopada 1939 służył w armii, do kwietnia 1940 był żołnierzem kursów doskonalenia kadry dowódczej Sił Powietrznych w Lipiecku, później uczył się w wojskowej lotniczej szkole pilotów w Korosteniu, a od kwietnia do września 1940 w Michajłowskiej Lotniczej Szkole Pilotów. We wrześniu 1941 ukończył wojskową szkołę lotniczą w Woroszyłowgradzie (obecnie Ługańsk), w styczniu 1943 wojskową szkołę lotniczą w Krasnodarze, a w lipcu 1943 lotnicze kursy nawigatorów Sił Powietrznych Frontu Zakaukaskiego. Od lipca do października 1943 był lotnikiem 6 samodzielnego pułku lotniczego 4 Armii Powietrznej Frontu Północno-Kaukaskiego, od października 1943 uczestniczył w wojnie z Niemcami kolejno jako lotnik, starszy lotnik i dowódca klucza 7 gwardyjskiego pułku lotnictwa szturmowego. Walczył na Froncie Północno-Kaukaskim (od października do listopada 1943), w składzie Samodzielnej Armii Nadmorskiej (od listopada 1943 do kwietnia 1944), na 4 Froncie Ukraińskim (od kwietnia do maja 1944) i 2 Białoruskim (od maja 1944 do maja 1945). Brał udział w operacji kerczeńsko-eltigeńskiej, krymskiej, mohylewskiej, białostockiej, osowieckiej, pomorskiej i berlińskiej (w składzie 230 Dywizji Lotnictwa Szturmowego 4 Armii Powietrznej). 14 listopada 1943 został ranny w nogę. Wykonał ponad 120 lotów bojowych samolotem Ił-2, atakując siłę żywą i technikę wroga. Podczas wojny dosłużył się stopnia porucznika. Po wojnie do marca 1949 był dowódcą klucza w pułkach lotnictwa szturmowego w Północnej Grupie Wojsk stacjonującej w Polsce. W grudniu 1949 ukończył wyższą oficerską szkołę nawigatorów Sił Powietrznych w Krasnodarze, później służył w Białoruskim Okręgu Wojskowym jako dowódca klucza, następnie w Zabajkalskim, Nadmorskim i Dalekowschodnim Okręgu Wojskowym (m.in. na lotnisku Ukrainka w obwodzie amurskim). Od stycznia do listopada 1956 był nawigatorem operatorem punktu dowódczego 2 centralnych taktycznych lotniczych kursów doskonalenia kadry dowódczej Sił Powietrznych w Nowoczerkasku, później nawigatorem operatorem punktu dowódczego i oficerem centralnych kursów doskonalenia nawigatorów Sił Powietrznych w Krasnodarze, w maju 1958 został zwolniony do rezerwy w stopniu majora.

</doc>
<doc id="4854504" url="https://pl.wikipedia.org/wiki?curid=4854504" title="Zaracze-Sylwerianowo">
Zaracze-Sylwerianowo



</doc>
<doc id="4854507" url="https://pl.wikipedia.org/wiki?curid=4854507" title="P.A. Nova Gliwice (2009)">
P.A. Nova Gliwice (2009)

P.A. Nova Gliwice, wcześniej Gliwickie Stowarzyszenie Futsalu Gliwice – polski klub futsalowy z Gliwic, od sezonu 2019/2020 występujący w Futsal Ekstraklasie, najwyższej klasie rozgrywek w Polsce. 
GSF do ekstraklasy awansował po wygraniu rozgrywek grupy południowej I ligi w sezonie 2018/2019. Pierwszy sezon w najwyższej klasie rozgrywkowej klub ten ukończył na dziewiątym miejscu w tabeli. Przed sezonem 2020/2021 klub zmienił nazwę na P.A. Nova Gliwice.

</doc>
<doc id="4854511" url="https://pl.wikipedia.org/wiki?curid=4854511" title="Pacific Islands Forum">
Pacific Islands Forum



</doc>
<doc id="4854514" url="https://pl.wikipedia.org/wiki?curid=4854514" title="KS Futsal Leszno">
KS Futsal Leszno

Klub Sportowy Futsal Leszno – polski klub futsalowy z Leszna, od sezonu 2019/2020 występujący w Futsal Ekstraklasie, najwyższej klasie rozgrywek w Polsce. 
KS do ekstraklasy awansował po wygraniu rozgrywek grupy północnej I ligi w sezonie 2018/2019. Pierwszy sezon w najwyższej klasie rozgrywkowej klub ten ukończył na jedenastym miejscu w tabeli. W latach 2014-2017 przez trzy sezony klub występował w 2 Polskiej Lidze Futsalu (grupa wielkopolska). W sezonie 2016/2017 pod wodzą trenera Dariusz Pieczyński wywalczył awans do I ligi grupa północna oraz Halowy Puchar Województwa Wielkopolskiego. W sezonie 2018/2019 drużynę poprowadził nowy trener Tomasz Trznadel. Sezon zakończył się bezpośrednim awansem do Futsal Ekstraklasy.

</doc>
<doc id="4854515" url="https://pl.wikipedia.org/wiki?curid=4854515" title="Ora Black Cat">
Ora Black Cat

Ora R1 – elektryczny samochód osobowy klasy miejskiej produkowany pod chińską marką Ora w latach 2019–2020 oraz jako Ora Black Cat w latach 2020–2022.
Historia i opis modelu.
 
W styczniu 2019 roku nowo powstała marka Ora przedstawiła swój drugi samochód pod postacią niewielkiego, miejskiego 5-drzwiowego hatchbacka o napędzie elektrycznym. Samochód utrzymano w awangardowej stylistyce łączącej dwubarwne malowanie nadwozia, z charakterystycznymi owalnymi obwódkami zdobiącymi przednią i tylną część nadwozia. 
Kabina pasażerska utrzymana została w minimalistycznym wzornictwie. Kokpit zdobią potrójne nawiewy z umieszczonym nad nim ekranem dotykowym pozwalającym na sterowanie systemem multimedialnym, radiem i klimatyzacją, za to niżej umieszczono przełącznik trybów jazdy.
Wygląd zewnętrzny Ory R1, na czele z kształtem bryły nadwozia, kształtu drzwi i ogólnych proporcji wywołał kotrowersje zarówno w polskich, jak i anglojęzycznych mediach motoryzacyjnych. Pojawiły się zarzuty skopiowania wyglądu niespokrewionej konstrukcji marki Smart - modelu Forfour.
W lipcu 2020 Ora wdrożyła nową politykę nazewniczą, w ramach której samochód po roku obecności rynkowej zmienił nazwę na Ora Black Cat.
Sprzedaż.
W 2019 roku Ora R1 trafiła do sprzedaży z przeznaczeniem dla wewnętrznego rynku chińskiego. Z ceną 59 800 juanów (ok. 33 tys. złotych) w Chinach za podstawowy egzemplarz, Ora R1 została uznana w 2019 roku najtańszym samochodem elektrycznym na świecie. Producent planował też rozpoczęcie sprzedaży na rynku europejskim, jednak nie spotkało się to z realizacją. Produkcja samochodu dobiegła końca w lutym 2022 z powodu braku dalszej opłacalności produkcji modelu. Powodowała ona, że pomimo dużej popularności Ora traciła w ostatnich miesiącach na każdej sprzedanej sztuce.
Dane techniczne.
Układ elektryczny w Orze R1 składa się z baterii o pojemności 35 kWh, rozwijając moc 48 KM. Prędkość maksymalna pojazdu wynosi 102 km/h i 125 Nm maksymalnego momentu obrotowego, z kolei zasięg według chińskiej normy pomiarowej NEDC wynosi 301 kilometrów. 

</doc>
<doc id="4854518" url="https://pl.wikipedia.org/wiki?curid=4854518" title="Władimir Burba">
Władimir Burba

Władimir Trofimowicz Burba (ros. Владимир Трофимович Бурба, ur. 1918 w Radomyślu, zm. 7 sierpnia 1944 niedaleko Warszawy) – radziecki wojskowy, porucznik, uhonorowany pośmiertnie tytułem Bohatera Związku Radzieckiego (1945).
Życiorys.
Urodził się w ukraińskiej rodzinie robotniczej. Skończył szkołę średnią, od 1938 do 1940 odbywał służbę wojskową, w 1941 skończył dwa semestry Leningradzkiego Instytutu Budowy Okrętów. W czerwcu 1941 ponownie został powołany do armii, od 1942 uczestniczył w wojnie z Niemcami. Walczył na Froncie Południowym, Południowo-Zachodnim, 3 Ukraińskim i 1 Białoruskim. W 1942 ukończył kursy "Wystrieł". 1 sierpnia 1944 jako dowódca kompanii 220 gwardyjskiego pułku piechoty 79 Gwardyjskiej Dywizji Piechoty 8 Gwardyjskiej Armii w stopniu porucznika brał udział w forsowaniu Wisły na południowy wschód od Warszawy. Później dowodzona przez niego kompania przez cały dzień odpierała niemieckie kontrataki. Następnego dnia kompania Burby przeszła do kontrnatarcia; Burba osobiście uszkodził granatami dwa czołgi, dzięki czemu siódmy niemiecki atak został odparty. Kilka dni później zginął podczas kolejnego starcia. Jego imieniem nazwano ulicę w Radomyślu.

</doc>
<doc id="4854519" url="https://pl.wikipedia.org/wiki?curid=4854519" title="Willa Płockiego w Toruniu">
Willa Płockiego w Toruniu

Willa Płockiego w Toruniu – dawna willa arch. Edmunda Płockiego, obecnie siedziba dzielnicowego Centrum Aktywności Lokalnej.
Lokalizacja.
Budynek znajduje się w zachodniej części miasta, w dzielnicy Bielany, na rogu ulic: św. Józefa i Grunwaldzkiej, w sąsiedztwie kościoła św. Józefa i klasztoru oo. redemptorystów, Zespołu Szkół Ekonomicznych i Toruńskich Wodociągów.
Historia.
Budynek powstał w latach 1930–1931 według projektu znanego toruńskiego arch. Edmunda Płockiego i pierwotnie był jego własnością. W późniejszym czasie willa kilkakrotnie zmieniała gospodarza. W 2017 roku, gdy władze miasta rozpoczęły przygotowania do budowy III etapu Trasy Prezydenta Władysława Raczkiewicza na odcinku od Szosy Chełmińskiej do Szosy Okrężnej, wykupiły obiekt od ostatniego właściciela. W wyniku planowanej budowy drogi południowa część ogrodu zostanie zlikwidowana. W czerwcu 2020 roku otwarto tu dzielnicowe Centrum Aktywności Lokalnej pod nazwą "Willa z pasją".
Architektura.
Budynek powstał w stylu modernistycznym i przetrwał do czasów współczesnych w niezmienionej formie architektonicznej. Należy on do 
sztandarowych przykładów tej architektury w Toruniu.

</doc>
<doc id="4854523" url="https://pl.wikipedia.org/wiki?curid=4854523" title="Jan Piotrowski (biskup)">
Jan Piotrowski (biskup)



</doc>
<doc id="4854530" url="https://pl.wikipedia.org/wiki?curid=4854530" title="MOKS Słoneczny Stok Białystok">
MOKS Słoneczny Stok Białystok

MOKS Słoneczny Stok Białystok – polski klub futsalowy z Białegostoku, od sezonu 2017/2018 występujący w Futsal Ekstraklasie, najwyższej klasie rozgrywek w Polsce. Finalista Pucharu Polski w sezonie 2017/2018. Od sezonu 2022/2023 występujący pod nazwą MOKS Słoneczny Stok Jagiellonia Białystok.
MOKS do ekstraklasy awansował po wygraniu rozgrywek grupy północnej I ligi w sezonie 2016/2017. Debiutował on w tych rozgrywkach 29 września 2017 roku w meczu z Gatta Zduńska Wola. Pierwszy sezon w najwyższej klasie rozgrywkowej klub ten ukończył na dziewiątym miejscu w tabeli, rok i dwa lata później plasował się o jedną pozycję niżej. Największym sukcesem w historii klubu jest dojście do finału Pucharu Polski w sezonie 2017/2018, w którym białostoczanie przegrali 1:7 z Rekordem Bielsko-Biała.

</doc>
<doc id="4854531" url="https://pl.wikipedia.org/wiki?curid=4854531" title="Sky Is the Limit">
Sky Is the Limit

Sky Is the Limit – debiutancki album krakowskiego zespołu Hipgnosis z 2006.
Muzyka na płycie oscyluje wokół takich gatunków jak rock progresywny, rock psychodeliczny, trip hop, new age. Porównywano ją do Pink Floyd, Tangerine Dream. 
W 2012 płyta została ponownie wydana w wersji winylowej w ramach boksu „Ressurection Stone” okraszonego obrazami Tomasza Sętowskiego. Utwór Ummadellic został przearanżowany na wersję instrumentalny, gościnnie wystąpiła na nim skrzypaczka Tylda Ciołkosz. 
W podsumowaniu roku audycji Noc Muzycznych Pejzaży płyta znalazła się na 14. miejscu. 
Lista utworów.
Źródło.
Muzycy.
Źródło.

</doc>
<doc id="4854532" url="https://pl.wikipedia.org/wiki?curid=4854532" title="Tingbergsvallen">
Tingbergsvallen

Tingbergsvallen – wielofunkcyjny stadion w mieście Kungsbacka, w Szwecji. Został otwarty 12 lipca 1936 roku. Może pomieścić 2000 widzów. Swoje spotkania rozgrywają na nim piłkarze klubu Kungsbacka IF oraz piłkarki zespołu Kungsbacka DFF.

</doc>
<doc id="4854535" url="https://pl.wikipedia.org/wiki?curid=4854535" title="Zazony">
Zazony

Zazony (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwały tu 103 osoby, wszystkie były wyznania rzymskokatolickiego i zadeklarowało polską przynależność narodową. Było tu 18 budynków mieszkalnych. W 1931 w 19 domach zamieszkiwało 91 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854548" url="https://pl.wikipedia.org/wiki?curid=4854548" title="O uroczystości i gościach">
O uroczystości i gościach

O uroczystości i gościach (czes. "O slavnosti a hostech") – czechosłowacki czarno-biały film komediowy w reżyserii Jana Němca, zrealizowany w 1966. 

</doc>
<doc id="4854549" url="https://pl.wikipedia.org/wiki?curid=4854549" title="Zieziulka">
Zieziulka

Zieziulka – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości to Zazulka.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny.
Zaścianek należał do parafii rzymskokatolickiej w Brasławiu. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854550" url="https://pl.wikipedia.org/wiki?curid=4854550" title="Zazulka">
Zazulka



</doc>
<doc id="4854551" url="https://pl.wikipedia.org/wiki?curid=4854551" title="Ora White Cat">
Ora White Cat

Ora White Cat – elektryczny samochód osobowy klasy miejskiej produkowany pod chińską marką Ora w latach 2020–2022.
Historia i opis modelu.
W czerwcu 2019 roku Ora zaprezentowała studium R2 EV Concept jako zapowiedź trzeciego modelu w gamie produkcyjnych pojazdów tej filii koncernu Great Wall Motors. Seryjna postać Ory R2 została przedstawiona oficjalnie pod koniec czerwca 2020 roku.
Samochód uzupełnił ofertę jako droższa i bardziej komfortowa alternatywa dla budżetowego modelu R1, zyskując obłe proporcje z charakterystyczną, nisko poprowadzoną linią szyb i długą maską. Z tyłu pojawiła się z kolei szyba optycznie tworząca jedną część z pasem diodowych lamp biegnących przez szerokość nadwozia, uzupełnionych przez dodatkowe lampy w zderzaku.
Tuż przed rozpoczęciem sprzedaży producent zdecydował się na zmianę nazwy w związku z nową polityką, przemianowując Orę R2 na Ora White Cat.
Sprzedaż.
Ora White Cat była samochodem oferowanym wyłącznie na wewnętrznym rynku chińskim, trafiając oficjalnie do sprzedaży w lipcu 2020 roku. Najwięcej, bo 20,6 tysiąca nabywców, samochód znalazł w 2021 roku. Jego produkcja zakończona została już w lutym 2022 roku z powodu zmiany polityki modelowej, w ramach której producent wycofał się z przynoszących straty tanich modeli na rzecz większych i drożsych konstrukcji.
Dane techniczne.
Układ elektryczny Ory R2 rozwija moc 63 KM oferując maksymalny zasięg na jednym ładowaniu w chińskiej procedurze pomiarowej do 400 kilometrów, przy jednym dostępnym wariancie baterii.

</doc>
<doc id="4854552" url="https://pl.wikipedia.org/wiki?curid=4854552" title="Zimirka">
Zimirka

Zimirka (; ) – wieś na Białorusi, w obwodzie witebskim, w rejonie brasławskim, w sielsowiecie Achremowce.
Inna nazwa miejscowości to Ziemirka.
Historia.
W latach 1921–1939 ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało tu 60 osób, wszystkie były wyznania rzymskokatolickiego i zadeklarowały białoruską przynależność narodową. Było tu 10 budynków mieszkalnych. W 1938 w 10 domach zamieszkiwały 63 osoby. 
Miejscowość należała do parafii rzymskokatolickiej w Ikaźni. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4854553" url="https://pl.wikipedia.org/wiki?curid=4854553" title="Andrzej Strzelecki (ur. 1920)">
Andrzej Strzelecki (ur. 1920)



</doc>
<doc id="4854554" url="https://pl.wikipedia.org/wiki?curid=4854554" title="Ziemirka">
Ziemirka



</doc>
<doc id="4854558" url="https://pl.wikipedia.org/wiki?curid=4854558" title="Michał Kałuża">
Michał Kałuża

Michał Kałuża (ur. 22 lipca 1998) – polski futsalista, bramkarz, reprezentant Polski, obecnie zawodnik występującego w hiszpańskiej Primera División CD Burela FS, uczestnik UEFA Futsal Euro 2018, trzykrotny mistrz Polski, dwukrotny zdobywca Pucharu Polski oraz uczestnik Ligi Mistrzów w barwach Rekordu Bielsko-Biała, którego jest wychowankiem.

</doc>
<doc id="4854561" url="https://pl.wikipedia.org/wiki?curid=4854561" title="Chthulucen">
Chthulucen

Chthulucen – termin proponowany przez biolożkę i filozofkę feministyczną Donnę Haraway jako alternatywa dla antropocenu na określenie geologicznej i historycznej epoki, rozpoczynającej się od wzrostu wpływu człowieka na ziemską geologię i ekosystemy z uwzględnieniem filozoficzno-społecznej perspektywy ziemskich istot innych niż ludzkie.
Historia pojęcia i etymologia.
Po raz pierwszy termin użyty został w 2014 roku podczas wykładu ""Anthropocene, Capitalocene, Chthulucene: Staying with the Trouble"” wygłoszonego w ramach inicjatywy AURA Uniwersytetu w Aarhus, który następnie wszedł w skład wydanej w 2016 roku książki "Staying with the Trouble: Making Kin in the Chthulucene".
Obok imienia fikcyjnego bóstwa Cthulu, ukutego przez H.P. Lovecrafta na potrzeby swojego kręgu mitów, Haraway wskazuje na etymologiczne pochodzenie od greckich słów – "khthôn" oraz "kainos". "Kainos" to określenie na "to, co nowe, ożywcze, to, co ma się zacząć", "khthôn" oznacza zaś "ziemię”. Filozofka pisze o „"różnorodnych, oplatających jak macki całą Ziemię wpływach i siłach"” zarówno o twórczym jak i destrukcyjnym charakterze, wskazując na (obejmującą wiele mitologicznych i pochodzących z fantastyki naukowej, poza-wymiarowych, nadludzkich i nie-ludzkich bytów) inspirację Nagami, Gają, Meduzą, Tangaorą, Terrą, Haniyasu, Spider-Woman, Pachamamą, Ọyą, Gorgoną, A’akuluujjusi i innymi, których H. P. Lovecraft „nie mógł sobie wyobrazić ani zaakceptować”.
Krytyka antropocenu.
Sama propozycja nowego terminu wynika z krytyki koncepcji antropocenu, jako antropocentrycznego i opartego na ludzkim indywidualizmie, wskazując na znaczenie poza-ludzkich bytów i procesów oraz ich związków. Haraway proponuje podejście oparte na haśle „"make kin, not babies"” – budowaniu relacji imitujących pokrewieństwo pomiędzy ludźmi a innymi ziemskimi gatunkami i tworzeniu opartych na nich wspólnot, zamiast ciągłego zwiększania ludzkiego przyrostu naturalnego, poszerzającego ludzką dominację na Ziemi.
Wskazując na skalę i nieznane jeszcze skutki wynikające z destruktywnej i twórczej ludzkiej działalności, Haraway proponuje chthulucen jako nazwę adekwatniej oddającą aktualną sytuację planety, niż antropocen.  
Antropocen ma jako pojęcie i narzędzie naukowe zniechęcać do działania przez konotacje z katastrofą i wymieraniem, na co odpowiedzią filozofki ma być propozycja nowego sposobu prowadzenia naukowej narracji przy pomocy „cthulucenu” kojarzonego z wielością i między-gatunkowością.
System sympojetyczny.
Z nazwą chthulucenu w pracach autorki wiążą się hasła nowych form pokrewieństwa i sympojezy.
Sympojeza, od greckich "sún" – współ- i "poíēsis" – tworzenie, jest terminem zapożyczonym z prac z zakresu studiów środowiskowych Beth Dempster mającym określać „wytwarzane w sposób zbiorowy systemy, w których przepływ informacji i kontrola są rozproszone w różnych jego elementach, a ich granice nie są ściśle wyznaczone, system jest bowiem ewolucyjnie zmienny”.
W oparciu o postulaty tworzenia systemów sympojetycznych oraz solidarności międzygatunkowej Haraway prezentuje postulaty cthulucenu oparte o budowanie nowych form wspólnot i odpowiedzialności.
Zobacz też.
Zmiana klimatu
Plantacjocen

</doc>
<doc id="4854564" url="https://pl.wikipedia.org/wiki?curid=4854564" title="Barbara Górzyńska">
Barbara Górzyńska

Barbara Górzyńska (ur. 4 grudnia 1953 w Ćmielowie) – polska skrzypaczka i pedagog muzyczny.
Życiorys.
Ukończyła Państwowe Liceum Muzyczne w Łodzi. Jest absolwentką Państwowej Wyższej Szkoły Muzycznej w Łodzi w klasie skrzypiec Zenona Płoszaja. Laureatka konkursów muzycznych, m.in. Międzynarodowego Konkursu Skrzypcowego im. Henryka Wieniawskiego w Poznaniu (III miejsce, 1972), Międzynarodowego Konkursu Skrzypcowego im. Vaclava Humla w Zagrzebiu (I miejsce, 1977) i Międzynarodowego Konkursu Skrzypcowego im. Carla Flescha w Londynie (I miejsce, 1980).
Występowała na licznych koncertach z takimi orkiestrami jak: London Philharmonic Orchestra, Royal Philharmonic Orchestra, English Chamber Orchestra, Scottish Symphony Orchestra, Filharmonia Narodowa, Sinfonia Varsovia, Berliner Symphoniker, Berliner Staatskapelle i wieloma innymi.
Dokonała nagrań płytowych i radiowych, m.in. dla Polskiego Radia, Westdeutsche Randfunk i BBC. Obok działalności koncertowej zajmuje się również pedagogiką. W latach 1991–1994 prowadziła gościnnie klasę skrzypiec w Hochschule für Musik und darstellende Kunst w Grazu (obecnie Kunstuniversität Graz). Była profesorem w Prayner Konservatorium w Wiedniu.

</doc>
<doc id="4854573" url="https://pl.wikipedia.org/wiki?curid=4854573" title="Aléx Viana">
Aléx Viana

Aléx Viana, właśc. Aléx Viana Da Silveira Junior (ur. 7 września 1998) – brazylijski futsalista, zawodnik z pola, obecnie zawodnik Rekordu Bielsko-Biała. Król strzelców sezonu 2017/2018 słowackiej Varta futsal liga, w którym wraz z drużyną FK Mimel Lučenec zdobył wicemistrzostwo Słowacji. W dwóch kolejnych sezonach z Rekordem Bielsko-Biała zdobył mistrzostwo Polski. 

</doc>
<doc id="4854576" url="https://pl.wikipedia.org/wiki?curid=4854576" title="Dolinka za Piekarnią">
Dolinka za Piekarnią

Dolinka za Piekarnią – dolina we wsi Sułoszowa w województwie małopolskim, w powiecie krakowskim. Jest bocznym, prawym odgałęzieniem Doliny Prądnika na Wyżynie Olkuskiej będącej jednym z mezoregionów Wyżyny Krakowsko-Częstochowskiej. Dolinka wyżłobiona jest w wapiennych skałach pochodzących z jury późnej. 
Dolinka za Piekarnią ma długość około 1 km i opada z południowego zachodu na północny wschód. Jej dnem spływa niewielki strumyk, często wysychający. Lewe, łagodnie nachylone zbocze Dolinki za Piekarnią to łąki i pola uprawne Sułoszowej. Zbocze prawe jest strome i całkowicie porośnięte lasem. W zboczu tym znajduje się wiele wapiennych skał. Niektórym z nich nadano nazwy: Piramida, Dziurawa Skała, Skała Szymanowskiego, Zimna Skała, Skała nad Łąką i grupa skał Jęzory. Na wzniesieniu po prawej stronie wąwozu, za zabudowaniami gospodarstwa znajdują się jeszcze trzy inne skały: Trzon, Kieł i Plomba. 
Nazwa doliny pochodzi od tego, że u jej wylotu znajduje się piekarnia. Tuż za piekarnią w prawych zboczach dolinki znajdują się popularne skały wspinaczkowe Jęzory. Mniej popularne skały wspinaczkowe znajdują się także w wyższej części prawego zbocza dolinki.
Dolinka za Piekarnią ma jedno, orograficznie prawe odgałęzienie – krótki wąwóz Paskowe Doły.

</doc>
<doc id="4854580" url="https://pl.wikipedia.org/wiki?curid=4854580" title="Król czterech stron świata">
Król czterech stron świata

Król czterech stron świata (sum: "lugal-an-ub-da-limmu-ba", akad: "šarru kibrat 'arbaim", "šar kibrāti arba'i" lub "šar kibrāt erbetti") – bardzo prestiżowy tytuł używany przez potężnych władców starożytnej Mezopotamii. Po raz pierwszy użyty przez Naram-Sina z Akadu w XXIII wieku p.n.e., później został przyjęty przez sumeryjskich władców III dynastii z Ur, po czym przestał istnieć. Przywrócili go władcy babilońscy i asyryjscy. Ostatnim władcą, tytułującym się „królem czterech stron świata”, był Cyrus Wielki, król perski z dynastii Achemenidów.
Wyjaśnienie znaczenia terminu.
Termin ten odnosi się najprawdopodobniej do czterech regionów znajdujących się na skraju znanego Akadyjczykom i Sumerom świata: Subartu na północy, Martu na zachodzie, Elamu na wschodzie i Sumeru na południu.
Pojęcie to obejmuje zatem dość konkretny region geograficzny, odpowiadający Mezopotamii i jej bliskim okolicom, ale termin ten należy rozumieć szerzej, jako odnoszący się do całego znanego świata. W momencie, gdy został użyty po raz pierwszy mieszkańcy Mezopotamii zrównawali ją z całym światem. Obszar ten był bardzo wysoko rozwinięty pod względem cywilizacyjnym oraz gęsto zaludniony, otaczały go natomiast ze wszystkich stron pozornie puste i niezamieszkane ziemie.
Tytuł „króla czterech stron świata” należy traktować więc jako oznaczający, że jego posiadacz jest władcą całej Ziemi i wszystkiego, co się na niej znajduje. Można interpretować go jako równoznaczny z nazwaniem się „królem całego znanego świata”.

</doc>
<doc id="4854584" url="https://pl.wikipedia.org/wiki?curid=4854584" title="Józef Witkowski (polityk PZPR)">
Józef Witkowski (polityk PZPR)



</doc>
<doc id="4854590" url="https://pl.wikipedia.org/wiki?curid=4854590" title="Karabinek MSBS-5,56">
Karabinek MSBS-5,56



</doc>
<doc id="4854592" url="https://pl.wikipedia.org/wiki?curid=4854592" title="Czuły barbarzyńca (film)">
Czuły barbarzyńca (film)

Czuły barbarzyńca (czes. "Něžný barbar") – czechosłowacki film komediowy z 1990 w reżyserii Petra Kolihy, zrealizowany na podstawie powieści Bohumila Hrabala pod tym samym tytułem.
Opis fabuły.
W realiach Pragi wczesnych lat 50. XX wieku toczy się miłosne, towarzyskie i zawodowe życie trzech przyjaciół, inteligentów-outsiderów: malarza Vladimíra (Vladimíra Boudníka), pisarza zwanego Doktorem (Bohumila Hrabala) i filozofa Egona (Egona Bondego), pełne tragikomicznych sytuacji. Malarz jest przesłuchiwany na komisariacie milicji, pisarz pracuje przy surowcach wtórnych, filozof trafia do szpitala psychiatrycznego.

</doc>
<doc id="4854600" url="https://pl.wikipedia.org/wiki?curid=4854600" title="Nauki kameralne">
Nauki kameralne

Nauki kameralne – nauki i umiejętności, dotyczące gospodarstwa państwowego i wewnętrznego zarządu państwa.
W Niemczech, począwszy od XVIII w., istniały przy uniwersytetach katedry nauk kameralnych, z których wykładano zasady administracji, skarbowości i różnych działów gospodarki prywatnej i publicznej.
Obecnie termin nauk kameralnych ma tylko historyczne znaczenie.

</doc>
<doc id="4854611" url="https://pl.wikipedia.org/wiki?curid=4854611" title="Król wszechświata">
Król wszechświata

Król wszechświata (Sum: "lugal ki-sár-ra" lub "lugal kiš-ki", akad: "šarru kiššat māti", "šar-kiššati" lub "šar kiššatim"), interpretowane również jako król wszystkiego lub król świata – tytuł używany przez potężnych władców starożytnej Mezopotamii, zgłaszających pretensje do swojej dominacji nad światem. Pierwszym władcą, który używał tego określenia, był akadyjski król Sargon Wielki. Ostatnim określającym się tym mianem był władca seleukidzki Antioch I Soter.
Wyjaśnienie terminu.
Pierwotnie termin "šar kiššatim" w języku akadyjskim oznaczał „król Kisz”. W czasach imperium akadyjskiego zmienił swoje znaczenie na „król wszechświata”.
Możliwe jest, że tytuł ten odwoływał się do władzy nad królestwem kosmologicznym, podczas gdy „król czterech stron świata” odnosił się jedynie do władzy nad Ziemią.

</doc>
<doc id="4854616" url="https://pl.wikipedia.org/wiki?curid=4854616" title="Eric Charel">
Eric Charel

Eric Charell właśc. Erich Karl Löwenberg (ur. 8 kwietnia 1894, zm. 15 lipca 1974) – niemiecki reżyser pochodzenia żydowskiego.
24 lutego 1933 r. zawarł umowę z niemiecką wytwórnią filmową na nakręcenie filmu pt. "Powrót Odyseusza". Otrzymał na ten cel zaliczkę w wysokości 26 tys. marek. Umowa zawierała klauzulę, według której wytwórnia mogła odstąpić od umowy, gdy Charell na skutek choroby, śmierci lub z „innego podobnego powodu” nie będzie mógł kontynuować pracy reżyserskiej.
Najprawdopodobniej przez jego pochodzenie, 5 kwietnia 1933 r. wytwórnia odstąpiła od umowy, żądając jednocześnie zwrotu zaliczki. Charell odmówił, a wytwórnia wystąpiła do sądu o zasądzenie żądanej kwoty. Sąd w Berlinie uznał roszczenie wytwórni filmowej, gdyż w kwietniu można było przewidzieć, że Charell utraci prawo do wykonywania zawodu reżysera (przez tzw. ustawy norymberskie). Charell jednak za pośrednictwem swej agencji złożył rewizję do Trybunału Rzeszy wnosząc, że wytwórnia nie miała podstaw do rozwiązania umowy, gdyż mogła to uczynić tylko w razie jego choroby lub śmierci. Zakwestionował powołanie się na jego żydowskie pochodzenie, jako podstawę odstąpienia od umowy, gdyż wytwórnia już 30 stycznia 1933, czyli w dniu dojścia Hitlera do władzy, mogła przewidzieć, że Żydom zostaną odebrane prawa cywilne i publiczne.
Sąd Rzeszy w wyroku wydanym w 1936 r. przyznał jednak rację wytwórni filmowej, dokonując wykładni prawa, w której porównał żydowskie pochodzenie reżysera z jego śmiercią. Trybunał Rzeszy wyszedł z założenia, że zalegalizowane ustawą, i zgodne z nazistowskim światopoglądem, pozbawienie praw Żydów oznaczało całkowitą utratę przez niego zdolności prawnej, przez co faktycznie odpowiadało śmierci fizycznej. Eric Charell w wieku 41 lat wyjechał do USA. Charell powrócił do Niemiec w 1945 i dokończył zamówiony wcześniej film.

</doc>
<doc id="4854621" url="https://pl.wikipedia.org/wiki?curid=4854621" title="Bundesliga niemiecka w piłce nożnej (2020/2021)">
Bundesliga niemiecka w piłce nożnej (2020/2021)

Bundesliga 2020/2021 był to 58. sezon niemieckiej pierwszej klasy rozgrywkowej w piłce nożnej. Brało w niej udział 18 zespołów, które grały ze sobą systemem „każdy z każdym”. Sezon rozpoczął się 18 września 2020 roku, a zakończył 22 maja 2021 roku.
Beniaminkami były: Arminia Bielefeld (powrót do Bundesligi po 11 latach) oraz VfB Stuttgart (powrót do Bundesligi po roku przerwy). Mistrzostwo po 32. kolejce obronił Bayern Monachium. Z ligi spadły: FC Schalke 04 (po 30 sezonach w Bundeslidze z rzędu) oraz Werder Brema (po 40 sezonach w Bundeslidze z rzędu). 1. FC Köln zagrało w barażach o utrzymanie z trzecim zespołem 2. Bundesligi, Holstein Kiel i po wygranej w dwumeczu 5:2 utrzymało się w lidze.
Tytuł króla strzelców zdobył Robert Lewandowski, który strzelił 41 goli i tym samym pobił utrzymujący się przez 49 lat rekord Gerda Müllera.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
W dwumeczu, którego stawką było miejsce w Bundeslidze w następnym sezonie, zmierzyły się 16. drużyna Bundesligi, oraz trzecia drużyna 2. Bundesligi, . Zwycięzca dwumeczu otrzymywał prawo gry w najwyższej klasie rozgrywkowej w następnym sezonie, natomiast przegrany kolejny sezon miał zagrać w 2. Bundeslidze.
 wygrało w dwumeczu 5:2 i utrzymało się w Bundeslidze.
Statystyki.
Bramki, kartki.
Źródło:
Najlepsi strzelcy.
Źródło:
Hat tricki.
4 - strzelił 4 bramki w meczu
Najlepsi asystenci.
Źródło:
Czyste konta.
Źródło:
Kartki.
"Stan na 17 maja 2021"

</doc>
<doc id="4854639" url="https://pl.wikipedia.org/wiki?curid=4854639" title="Polski Komitet Wykonawczy na Rusi">
Polski Komitet Wykonawczy na Rusi

Polski Komitet Wykonawczy na Rusi – reprezentacja Polaków osiadłych na Wołyniu, Podolu i na Kijowszczyźnie, powstała w Kijowie z inicjatywy Joachima Bartoszewicza, bezpośrednio po wybuchu rewolucji w Piotrogrodzie i abdykacji cara Mikołaja II, w marcu 1917 r.
Zadaniem jego było: obrona sprawy polskiej na Rusi, koordynowanie polityki polskiej na kresach południowo-wschodnich z polityką ogólnopolską i obrona interesów ludności polskiej wobec tymczasowego rządu rosyjskiego, wobec Centralnej Rady i władz Ukraińskiej Republiki Ludowej i niepolskich organizacji i instytucji politycznych.
Komitet, stworzony samorzutnie, został potwierdzony i uzupełniony wyborami, dokonanymi przez zgromadzenie przedstawicieli polskich organizacji, związków i stowarzyszeń, istniejących (w liczbie stu kilkudziesięciu) na Wołyniu, Podolu i Ukrainie.
Komitet rozwinął energiczną działalność polityczną organizacyjną i kulturalną. Stworzone zostały polskie komisariaty gubernialne (wołyński, podolski, kijowski, czernihowski i połtawski), powiatowe, parafialne i gminne. Były to urzędy administracyjne polskie, działające pod kierownictwem Komitetu Wykonawczego.
Działalność kulturalna Komitetu Wykonawczego zaznaczyła się utworzeniem na terenie jego władzy tysiąca kilkuset polskich szkół początkowych, kilkudziesięciu szkół średnich i polskich kursów uniwersyteckich w Kijowie.
Na zjeździe polskim, zorganizowanym przez Komitet Wykonawczy, który się odbył w Kijowie w końcu czerwca 1917 r., wzięło udział pięciuset kilkudziesięciu delegatów różnych organizacji polskich na Rusi.
Komitet Wykonawczy funkcjonował w Kijowie do czerwca 1920 r. kiedy, wraz z cofającymi się wojskami polskimi, przybył do Warszawy.
Pierwszym prezesem Komitetu Wykonawczego od marca 1917 do maja 1918 r. był Joachim Bartoszewicz; wiceprezesami – Wincenty Chojecki i Jordan Pereświet-Sołtan (zamordowany przez bolszewików), sekretarzem – Zygmunt Berezowski; kierownikiem wydziału wewnętrznego – Stanisław Jezierski; delegatem do rosyjskiego Komitetu Wykonawczego w Kijowie, a później wiceprezesem – Stanisław Zieliński; kierownikiem wydziału oświatowego – Józefat Andrzejowski; kierownikiem wydziału skarbowego – Włodzimierz hr. Dzieduszycki. Późniejszymi prezesami byli: Tomasz Michałowski, Roman hr. Bniński, J. Pereświet-Sołtan, Wincenty Chojecki i Wilhelm Kulikowski.

</doc>
<doc id="4854847" url="https://pl.wikipedia.org/wiki?curid=4854847" title="Amanda Overland">
Amanda Overland

Amanda Overland (ur. 30 sierpnia 1981 w Kitchener) – kanadyjska łyżwiarka szybka specjalizująca się w short tracku, srebrna medalistka igrzysk olimpijskich, multimedalistka mistrzostw świata.
W 2006 roku wystąpiła na igrzyskach olimpijskich w Turynie. Wzięła udział w trzech konkurencjach – zdobyła srebrny medal olimpijski w biegu sztafetowym (wraz z nią w kanadyjskiej sztafecie pobiegły Alanna Kraus, Anouk Leblanc-Boucher, Kalyna Roberge i Tania Vicent), ponadto zajęła piąte miejsce w biegach na 1000 i 1500 m.
W latach 2003–2008 zdobyła pięć medali mistrzostw świata (jeden złoty, trzy srebrne i jeden brązowy), a w latach 2004–2008 pięć medali drużynowych mistrzostw świata (jeden srebrny i cztery brązowe).

</doc>
<doc id="4854913" url="https://pl.wikipedia.org/wiki?curid=4854913" title="Liechtensteińskie odznaczenia">
Liechtensteińskie odznaczenia



</doc>
<doc id="4855035" url="https://pl.wikipedia.org/wiki?curid=4855035" title="CSM Târgoviște">
CSM Târgoviște

CSM Târgoviște (rom. "Clubul Sportiv Municipal Târgoviște") – rumuński klub siatkarski kobiet, powstały w 1991 w Târgoviște. Klub od sezonu 2013/2014 występuje w rozgrywkach Divizia A1.
Sukcesy.
Mistrzostwo Rumunii:
Puchar Rumunii:
Superpuchar Rumunii:
Bilans sezon po sezonie.
Poziom rozgrywek:

</doc>
<doc id="4855071" url="https://pl.wikipedia.org/wiki?curid=4855071" title="Tatjana Szebanowa">
Tatjana Szebanowa



</doc>
<doc id="4855093" url="https://pl.wikipedia.org/wiki?curid=4855093" title="Pasterek blady">
Pasterek blady

Pasterek blady ("Opilo pallidus") – gatunek chrząszcza z rodziny przekraskowatych. Zamieszkuje Europę i północną część Afryki. Stanowi relikt lasów pierwotnych. Jest drapieżnikiem polującym na owady ksylofagiczne i kambiofagiczne. Jego larwy rozwijają się w żerowiskach położonych w szczytowych partiach starych dębów i innych drzew liściastych. Jest silnie zagrożony przez gospodarkę leśną i zabiegi pielęgnacyjne prowadzone w parkach.
Morfologia.
Chrząszcz o wydłużonym ciele długości od 8 do 10,5 mm, porośniętym żółtobiałym owłosieniem. Głowę ma błyszcząco żółtą, nieszczególnie silnie punktowaną, zaopatrzoną w duże oczy złożone o słabo wykrojonych przednich brzegach, długie czułki o spłaszczonych członach nasadowych oraz głaszczki szczękowe z trójkątnymi członami szczytowymi. Punkty na lśniącym przedpleczu są bardzo drobne i rzadko rozmieszczone. Barwa pokryw jest słomkowożółta, często z podłużną, brązową plamką za środkiem długości. Spośród rzędów punktów na pokrywach te wewnętrzne zanikają w połowie długości, natomiast zewnętrzne sięgają trochę dalej w tył. Brzuszna strona ciała oraz całe odnóża mają żółty kolor.
Biologia i ekologia.
Owad ten jest gatunkiem saproksylicznym, związanym z lasami o charakterze naturalnym, zaliczanym do reliktów lasów pierwotnych. Zasiedla stanowiska z licznymi starymi, obumierającymi drzewami liściastymi, zwłaszcza dębami, znajdujące się w lasach, na ich pobrzeżach oraz w parkach miejskich. 
Zarówno larwy jak i owady dorosłe są drapieżnikami, wyspecjalizowanymi w polowaniu na larwy i postacie dorosłe owadów ksylofagicznych i kambiofagicznych, zwłaszcza chrząszczy z takich grup jak kołatkowate, kózkowate, miazgowce oraz kornikowate i inne ryjkowce. Larwy pasterka przechodzą rozwój w wierzchołkowych gałęziach starych dębów i drzew owocowych, rzadziej innych, np. buków i trzmielin. Bytują w żerowiskach wspomnianych ksylo- i kambiofagów i tam też się przepoczwarczają.
Owady dorosłe również są arborikolami, bytującymi głównie w koronach drzew. Bywają jednak spotykane na roślinach zielnych pod drzewami, zwłaszcza po silniejszym wietrze, a także pod leżącymi na ziemi gałązkami i kawałkami kory. Wiele pozyskanych zostało drogą hodowli z materiału lęgowego.
Rozprzestrzenienie i zagrożenie.
Owad zachodniopalearktyczny. W Europie znany jest z części środkowej i południowej, w tym Francji, Niemiec, Polski, Czech, Austrii, Węgier i Włoch. Poza Europą występuje w Afryce Północnej. W całym zasięgu jest rzadko spotykany.
W Polsce jest chrząszczem bardzo rzadkim. Mimo intensywnych poszukiwań po 1975 roku odnotowano go na nielicznych stanowiskach: w Bielinku, Wielkopolsce, na Nizinie Mazowieckiej, Wzgórzach Trzebnickich, Górnym i Dolnym Śląsku, Wyżynie Małopolskiej oraz w Bieszczadach. Na początku XXI wieku trend jego populacji w tym kraju określono jako spadkowy i wskazano, że grozi jej całkowity zanik. Umieszczono go na Czerwonej liście zwierząt ginących i zagrożonych w Polsce oraz w Polskiej czerwonej księdze zwierząt jako gatunek zagrożony wymarciem w tym kraju (EN). Nie został jednak objęty ochroną gatunkową.
Pasterkowi blademu silnie zagraża gospodarka leśna, a także zabiegi pielęgnacyjne w parkach miejskich i podworskich, polegające na usuwaniu obumierających i martwych drzew i ich części. Dla zachowania wymaga drzewostanów z dużym udziałem starych dębów i innych drzew liściastych, zasiedlonych przez kambio- i ksylofagi. W szerszej perspektywie wymaga dużej różnorodności wiekowej drzew w lasach.

</doc>
<doc id="4855095" url="https://pl.wikipedia.org/wiki?curid=4855095" title="Opilo pallidus">
Opilo pallidus



</doc>
<doc id="4855101" url="https://pl.wikipedia.org/wiki?curid=4855101" title="Bogdan Gambal">
Bogdan Gambal

Bogdan Gambal (ur. 26 lutego 1965 r. w Polkowicach, zm. 2 lipca 2020 r. w Krakowie) – działacz społeczny, pochodzenia łemkowskiego. Wieloletni przewodniczący, inicjator reaktywacji oraz członek założyciel Stowarzyszenia Ruska Bursa w Gorlicach, współzałożyciel i wieloletni redaktor naczelny radia LEM.fm. Za zasługi w działalności społecznej, za budowanie dialogu międzykulturowego i wspieranie społeczności łemkowskiej w Polsce, odznaczony został pośmiertnie Złotym Krzyżem Zasługi. Został nagrodzony przez Rusinów Słowacji Orderem Adolfa Dobrzeńskiego (Dobriańskiego) w lutym 2020 roku oraz był honorowym członkiem Towarzystwa im. Aleksandra Duchnowicza w Preszowie.

</doc>
<doc id="4855138" url="https://pl.wikipedia.org/wiki?curid=4855138" title="Zołwa">
Zołwa

Zołwa – dawna kolonia i leśniczówka. Tereny, na których były położone, leżą obecnie na Białorusi, w obwodzie witebskim, w rejonie brasławskim, w sielsowiecie Achremowce.
Inna nazwa miejscowości – Zołowo.
Historia.
W latach 1921–1945 kolonia i leśniczówka leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w Brasławiu. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4855146" url="https://pl.wikipedia.org/wiki?curid=4855146" title="Zołowo">
Zołowo



</doc>
<doc id="4855164" url="https://pl.wikipedia.org/wiki?curid=4855164" title="Pasterek żwawy">
Pasterek żwawy

Pasterek żwawy, pasterek omszony ("Opilo mollis") – gatunek chrząszcza z rodziny przekraskowatych. 
Gatunek ten opisany został po raz pierwszy w 1758 roku przez Karola Linneusza pod nazwą "Attelabus mollis".
Chrząszcz o wydłużonym ciele długości do 9 do 13 mm, porośniętym jasnym owłosieniem. Głowę ma brązowoczerwoną, grubo punktowaną, zaopatrzoną w duże oczy złożone o słabo wykrojonych przednich brzegach, długie czułki o spłaszczonych członach nasadowych oraz głaszczki szczękowe z trójkątnymi członami szczytowymi. Przez jego ciemnobrązowe, matowe przedplecze biegnie podłużna bruzdka zanikająca ku tyłowi. Punktowanie przedplecza jest grube i gęste. Barwa pokryw jest ciemnokasztanowa, ciemniejsza niż u pasterka domowego, z wzorem obejmującym zwykle trzy pary żółtych plamek, położonych na barkach, pośrodku długości i na wierzchołkach pokryw. Nieszczególnie głębokie rzędy punktów na pokrywach sięgają do około połowy ich długości; dalej punktowanie staje się nieregularne. Odnóża mają brązowe golenie i szczyty ud. Kolor spodu ciała jest ciemny.
Owad ten jest gatunkiem saproksylicznym. Zarówno larwy jak i owady dorosłe są drapieżnikami, wyspecjalizowanymi w polowaniu na larwy i postacie dorosłe owadów ksylofagicznych i kambiofagicznych. Ich ofiarami padają larwy i poczwarki kołatkowatych, miazgowców, ryjkowców i kózkowatych. Larwy pasterka przechodzą rozwój w żerowiskach kambio- i ksylofagów na różnych gatunkach drzew.
Gatunek ten stał się niemal kosmopolityczny wskutek zawlekania z drewnem w różne rejony świata. W Polsce nie jest pospolity, ale rozproszony jest prawdopodobnie po całym kraju. Jest w tym kraju jednak najczęstszym przedstawicielem rodzaju, jedynym niewpisanym na Czerwoną listę zwierząt ginących i zagrożonych w Polsce.

</doc>
<doc id="4855165" url="https://pl.wikipedia.org/wiki?curid=4855165" title="Pasterek omszony">
Pasterek omszony



</doc>
<doc id="4855166" url="https://pl.wikipedia.org/wiki?curid=4855166" title="Opilo mollis">
Opilo mollis



</doc>
<doc id="4855167" url="https://pl.wikipedia.org/wiki?curid=4855167" title="Żwirble">
Żwirble

Żwirble (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości to Zwirble.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku były to dwie wsie. Zwirble I i II. Zamieszkiwało: 
W 1931 zgodnie z Wykazem, w jednej wsi Żwirble, w 46 domach zamieszkiwało 184 osoby.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4855170" url="https://pl.wikipedia.org/wiki?curid=4855170" title="Przekrasek krasneczka">
Przekrasek krasneczka



</doc>
<doc id="4855175" url="https://pl.wikipedia.org/wiki?curid=4855175" title="Vittsjö IP">
Vittsjö IP

Vittsjö IP – stadion piłkarski w Vittsjö, w Szwecji. Obiekt może pomieścić 1500 widzów. Swoje spotkania rozgrywają na nim piłkarki klubu Vittsjö GIK.
W 2011 roku piłkarki zespołu Vittsjö GIK po raz pierwszy w historii awansowały do Damallsvenskan (najwyższy poziom ligowy kobiecych rozgrywek piłkarskich w Szwecji). Aby przystosować obiekt do wymogów tych rozgrywek, przed rozpoczęciem kolejnego sezonu przeprowadzono przebudowę obiektu, likwidując m.in. bieżnię wokół boiska (nowa bieżnia lekkoatletyczna powstała po przeciwnej stronie ulicy, przy której znajduje się stadion). W 2014 roku zainstalowano jeszcze maszty oświetleniowe, a w roku 2017 dobudowano niewielką trybunę przy północno-wschodnim narożniku, by spełnić wymogi dotyczące liczby zadaszonych miejsc. W sezonie 2019 piłkarki Vittsjö GIK osiągnęły historyczny sukces, zajmując 3. miejsce w tabeli Damallsvenskan.

</doc>
<doc id="4855179" url="https://pl.wikipedia.org/wiki?curid=4855179" title="Flaga Coventry">
Flaga Coventry

Flaga Coventry – jeden z symboli miasta Coventry. Ma postać prostokątnego płata tkaniny, dzielonego w pionie na trzy barwne pasy: błękitne po bokach i biały w centrum. Pośrodku flagi w pasie białym umieszczono postać siedzącej na czarnym koniu Godivy, także czarnej. Flagę przyjęto w 2018 roku, wybierając ją w drodze konkursu spośród sześciu propozycji.
Do ogłoszenia konkursu i przyjęcia pierwszej w historii miasta flagi zmotywowało jego władze uzyskanie przez Coventry tytułu Brytyjskiego Miasta Kultury na rok 2021. Patronat nad konkursem na miejską flagę objął lokalny oddział radia BBC. Autorem zwycięskiej pracy jest Simon Wyatt.
Barwy flagi – błękit nieba i biel – pochodzą od barw klubowych klubu piłkarskiego Coventry City F.C., mającego przydomek "sky blues". Godiva jest postacią historyczną związaną z miastem. Według legendy, uprosiła u swego męża, hrabiego Mercji, lorda Coventry Leofrica III znaczącą obniżkę drakońskich podatków dla mieszkańców Coventry. Postawił on jednak warunek, by Godiva przejechała nago na koniu przez całe miasto. Uczyniła to, a władca dotrzymał danego słowa. Godiva niemal zawsze przedstawiana jest na końskim grzbiecie, z długimi włosami zakrywającymi piersi, taki wizerunek przyjęto także na fladze.

</doc>
<doc id="4855184" url="https://pl.wikipedia.org/wiki?curid=4855184" title="Zybki">
Zybki

Zybki (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław. 
Według Powszechnego Spisu Ludności z 1921 roku zamieszkiwało tu 69 osób, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1938 w 16 domach zamieszkiwało 67 osób. 
Miejscowość należała do parafii rzymskokatolickiej w Mieżanach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4855197" url="https://pl.wikipedia.org/wiki?curid=4855197" title="Nujno Stare">
Nujno Stare

Nujno Stare (, ) – przystanek kolejowy w miejscowości Nujno, w rejonie koszyrskim, w obwodzie wołyńskim, na Ukrainie.

</doc>
<doc id="4855203" url="https://pl.wikipedia.org/wiki?curid=4855203" title="Paide Linnameeskond w europejskich pucharach">
Paide Linnameeskond w europejskich pucharach



</doc>
<doc id="4855208" url="https://pl.wikipedia.org/wiki?curid=4855208" title="Pasterek">
Pasterek

Pasterek ("Opilo") – rodzaj chrząszczy z rodziny przekraskowatych.
Chrząszcze te mają wydłużone, często przypłaszczone grzbietobrzusznie ciało, w przypadku fauny środkowoeuropejskiej osiągające od 7 do 13 mm oraz ubarwione w odcieniach żółci i brązu. Głowę mają zaopatrzoną w duże oczy złożone o słabo wykrojonych przednich brzegach, głaszczki szczękowe z trójkątnymi członami szczytowymi oraz długie czułki zbudowane z jedenastu członów, z których te nasadowe są spłaszczone. Przedplecze jest węższe niż podstawa pokryw. Te zaś są płaskie i rozszerzone z tyłu. Wszystkie odnóża mają stopy złożone z czterech widocznych członów. Odwłok odznacza się redukcją szóstego sternitu.
Są to owady saproksyliczne. Zarówno larwy jak i owady dorosłe są drapieżnikami, wyspecjalizowanymi w polowaniu na larwy i postacie dorosłe owadów ksylofagicznych i kambiofagicznych, w tym chrząszczach z takich grup jak kołatkowate, kózkowate, miazgowce, pustoszowate oraz ryjkowce (w tym kornikowate). Larwy pasterków przechodzą rozwój w żerowiskach kambio- i ksylofagów.
Rodzaj rozprzestrzeniony jest kosmopolitycznie. Z terenu Polski odnotowano cztery gatunki (zobacz: przekraskowate Polski), z których trzy umieszczone zostały na Czerwonej liście zwierząt ginących i zagrożonych w Polsce (w tym jeden jako przypuszczalnie już wymarły), a jeden także w Polskiej czerwonej księdze zwierząt jako gatunek zagrożony wymarciem w tym kraju (EN).
Do rodzaju tego należą gatunki:

</doc>
<doc id="4855209" url="https://pl.wikipedia.org/wiki?curid=4855209" title="Opilo">
Opilo



</doc>
<doc id="4855212" url="https://pl.wikipedia.org/wiki?curid=4855212" title="Zygmuntowo (Białoruś)">
Zygmuntowo (Białoruś)

Zygmuntowo – dawny zaścianek, obecnie część wsi Urbany na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Brasław.
Według Powszechnego Spisu Ludności z 1921 roku zamieszkiwało wieś 11 osób, 10 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1938 w 2 domach zamieszkiwało 7 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4855223" url="https://pl.wikipedia.org/wiki?curid=4855223" title="Krupki (stacja kolejowa)">
Krupki (stacja kolejowa)

Krupki (, ) – stacja kolejowa w miejscowości Krupski, w rejonie krupkowskim, w obwodzie mińskim, na Białorusi. Leży na linii Moskwa - Mińsk - Brześć. Nazwa pochodzi od pobliskiego miasta Krupki.
Stacja powstała w XIX w. na drodze żelaznej moskiewsko-brzeskiej pomiędzy stacjami Sławiany a Bojary.

</doc>
<doc id="4855225" url="https://pl.wikipedia.org/wiki?curid=4855225" title="Charlie Daniels (muzyk)">
Charlie Daniels (muzyk)

Charles Edward Daniels (ur. 28 października 1936 w Wilmington, zm. 6 lipca 2020 w Nashville) – amerykański wokalista, kompozytor, multiinstrumentalista i producent.
Działalność.
Był legendą i współtwórcą muzyki country-rockowej i southern-rockowej, ale był też – zwłaszcza w późniejszym okresie swojej kariery – gwiazdą muzyki country i bluegrass. Swoją muzyczną działalność rozpoczął pod koniec lat 50. XX wieku, najpierw jako muzyk sesyjny, później występując pod swoim nazwiskiem oraz jako lider grupy The Charlie Daniels Band. Pod tym szyldem nagrał utwór "The Devil Went Down to Georgia", który w 1979 stał się jego światowym hitem (Nr 3 na liście Billboardu). Nagranie to zostało nagrodzone w tym samym roku Grammy Award for Best Country Vocal Performance.
Charlie Daniels dokonał czegoś, co udało się tylko niewielu innym artystom: dokonał udanej wolty z muzyka sesyjnego (m.in. grał z Bobem Dylanem, Leonardem Cohenem i Ringo Starrem) na gwiazdę rocka. Wraz z takimi muzycznymi tuzami jak: The Allman Brothers Band, Lynyrd Skynyrd, Marshall Tucker Band czy Wet Willie współtworzył niezwykle wówczas popularny nurt southern-rocka, w którym mieszały się wpływy różnych muzycznych gatunków. Najlepiej, najpełniej ten „południowy klimat” został utrwalony na takich klasycznych już dziś płytach jak: "Fire On The Mountain", "Nightrider" czy "Saddle Tramp", wypełnionych rozimprowizowaną, energetyczną muzyką. Od lat 80. XX wieku twórczość Charlie Danielsa coraz bardziej była nacechowana tradycyjną muzyką country.
O jego pozycji w muzycznym środowisku świadczy również seria koncertów, które organizował pod hasłem "Volunteer Jam". Począwszy od 1974 wzięło w nich udział liczne grono uznanych artystów, związanych nie tylko z muzyką amerykańskiego Południa: Ted Nugent, George Thorogood, Stevie Ray Vaughan czy hardrockowa grupa 3 Doors Down, która wystąpiła na koncercie "Volunteer Jam" z okazji 80. urodzin Charlie Danielsa w 2016. Przyznane wyróżnienia i nagrody oraz wieloletnia seria koncertów "Volunteer Jam" są namacalnymi dowodami, że Charlie Daniels przetrwał modę, muzyczne trendy i polityczne zawirowania, aby stać się nie tylko amerykańską instytucją muzyczną.
Dyskografia.
Charlie Daniels w trakcie swej, ponad pół wieku trwającej, kariery muzycznej nagrał: 32 albumy studyjne, 10 płyt koncertowych, 9 albumów kompilacyjnych, 21 teledysków i 54 single. Zestawienie to obejmuje albumy i single wraz z najwyższym notowaną pozycją na jednej z 2 najważniejszych list tygodnika The Billboard:
Upamiętnienie.
Za swoje dokonania został uhonorowany wprowadzeniem do galerii sław: Cheyenne Frontier Days (2002), Music Hall of Fame and Museum (2009) oraz Country Music Hall of Fame and Museum (2016).
Śmierć.
Charlie Daniels zmarł 6 lipca 2020. Przyczyną śmierci artysty był udar krwotoczny.

</doc>
<doc id="4855227" url="https://pl.wikipedia.org/wiki?curid=4855227" title="Żwirbliszki">
Żwirbliszki

Żwirbliszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie dziśnieńskim (od 1926 w powiecie brasławskim), w gminie Brasław.
Według Powszechnego Spisu Ludności z 1921 roku zamieszkiwały tu 22 osoby, 21 było wyznania rzymskokatolickiego, a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. W 1938 w 4 domach zamieszkiwało 20 osób.
Zaścianek należał do parafii rzymskokatolickiej w Mieżanach. W 1933 podlegał pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4855253" url="https://pl.wikipedia.org/wiki?curid=4855253" title="Linia kolejowa nr 928">
Linia kolejowa nr 928

Linia kolejowa nr 928 – obecnie nieczynna, jednotorowa, niezelektryfikowana linia kolejowa znaczenia miejscowego, łącząca bocznicę szlakową Sokole CPN z punktem przeładunkowym Sokole Naftobaza.
Linia do Naftobaz została wybudowana na trasie linii kolejowej Białystok – Zubki Białostockie wraz z posterunkiem odgałęźnym pod koniec lat 50. XX wieku.

</doc>
<doc id="4855255" url="https://pl.wikipedia.org/wiki?curid=4855255" title="Wspólnota Pacyfiku">
Wspólnota Pacyfiku

Wspólnota Pacyfiku (ang. "Pacific Community", fr. "Communauté du Pacifique"), do 1998 Komisja Południowego Pacyfiku (ang. "South Pacific Commission", fr. "Commission du Pacifique Sud") – organizacja międzynarodowa, utworzona na podstawie porozumienia podpisanego 6 lutego 1947 w Canberze przez Australię, Francję, Holandię, Nową Zelandię, Stany Zjednoczone i Wielką Brytanię (Holandia opuściła organizację w 1962, Wielka Brytania w latach 1996–1998 i ponownie w 2005) w celu doradzania rządom tych państw w sprawach dotyczących zarządzanych przez nie terytoriów na południowym Pacyfiku. Wobec uzyskania przez większość z tych terytoriów niepodległości, organizacja zajęła się wsparciem w rozwiązywaniu ich problemów ekonomicznych i społecznych. Jest to najstarsza regionalna organizacja w regionie Pacyfiku. Siedziba organizacji mieści się w Numei (Nowa Kaledonia). Wspólnota Pacyfiku jest obserwatorem w Zgromadzeniu Ogólnym Organizacji Narodów Zjednoczonych.
Członkowie.
Do Wspólnoty Pacyfiku należy 26 krajów:
Władze.
Źródło:
Sekretarze generalni:
Dyrektorzy generalni:
Zobacz też.
Forum Wysp Pacyfiku

</doc>
<doc id="4855261" url="https://pl.wikipedia.org/wiki?curid=4855261" title="Polsko-Niemiecki Instytut Badawczy">
Polsko-Niemiecki Instytut Badawczy

Polsko-Niemiecki Instytut Badawczy PNIB (niem. "Deutsch-Polnisches Forschungsinstitut", ang. "German-Polish Research Institut") – jednostka naukowo-badawcza prowadzona wspólnie przez Uniwersytet Europejski Viadrina ("Europa-Universität Viadrina") we Frankfurcie nad Odrą i Uniwersytet im. Adama Mickiewicza w Poznaniu. Swoją siedzibę miał w Collegium Polonicum w Słubicach. Został powołany do życia w dniu 19 października 2012 roku, na podstawie uchwały podpisanej przez prezydenta Uniwersytetu Europejskiego Viadrina Guntera Pleugera i rektora Uniwersytetu im. Adama Mickiewicza Bronisława Marciniaka. Instytut został zlikwidowany w dniu 31 grudnia 2018 roku.
Historia powstania.
Wraz z przystąpieniem Polski do Unii Europejskiej i Strefy Schengen w latach 2004/2007 oraz z uwagi na związaną z tym mobilność naukowców i studentów w całej Europie, Uniwersytet Europejski Viadrina stracił swoją unikalną zaletę jako miejsce polsko-niemieckiego, transgranicznego nauczania i badań naukowych. Nawet z perspektywy niektórych jego ojców założycieli, Uniwersytet Europejski Viadrina w coraz mniejszym stopniu spełniał swoją misję, którą jest „wypełnianie specjalnych zadań w zakresie polityki zagranicznej w stosunkach polsko-niemieckich oraz kulturowo w odniesieniu do Europy”. Utworzenie Polsko-Niemieckiego Instytutu Badawczego stanowiło, wraz z Centrum Interdyscyplinarnych Studiów o Polsce i z centrum naukowym B/ORDERS IN MOTION Uniwersytetu Europejskiego Viadrina, jeden z trzech filarów zakrojonej na szeroką skalę inicjatywy pod kierownictwem prezydenta Uniwersytetu Guntera Pleugera, dzięki której Uniwersytet Europejski Viadrina miał odzyskać swój profil zgodnie z misją założycielską. Polsko-Niemiecki Instytut Badawczy został utworzony wspólnie z Uniwersytetem im. Adama Mickiewicza, z którym Uniwersytet Europejski Viadrina współpracuje od 1991 roku w ramach Collegium Polonicum w Słubicach jako wspólna instytucja dydaktyczno-naukowa. Porozumienie o utworzeniu zostało podpisane w Poznaniu 2 marca 2012 roku, a uchwała o utworzeniu przez Prezydenta Pleugera i Rektora Marciniaka 19 października 2012 roku w Słubicach.
Struktura Instytutu.
Polsko-Niemiecki Instytut Badawczy był jednostką Uniwersytetu im. Adama Mickiewicza, niezwiązaną z żadnym wydziałem i podległą bezpośrednio Rektorowi, tym samym podlegającą wyłącznie prawu uniwersyteckiemu i innym przepisom na stronie polskiej. Jego ponadnarodowy charakter opierał się na regulaminie Instytutu, który był załącznikiem do uchwały odnośnie do utworzenia Instytutu podpisanej wspólnie przez Uniwersytet Europejski Viadrina i Uniwersytet im. Adama Mickiewicza. Regulamin określał Polsko-Niemiecki Instytut Badawczy jako „wspólną jednostkę naukowo-badawczą Uniwersytetu im. Adama Mickiewicza w Poznaniu oraz Uniwersytetu Europejskiego Viadrina we Frankfurcie nad Odrą. (...). Instytut podlega Rektorowi Uniwersytetu im. Adama Mickiewicza w Poznaniu oraz Prezydentowi Uniwersytetu Europejskiego Viadrina we Frankfurcie nad Odrą.” Decyzje dotyczące działalności badawczej, budżetu, kwestii kadrowych itp. miały zatem być podejmowane wspólnie przez obie strony. Rada Instytutu, w skład której wchodzili pracownicy należący do obu uczelni, nadzorowała stan wykorzystania środków przekazanych przez Uniwersytet im. Adama Mickiewicza i Uniwersytet Europejski Viadrina oraz zawartość merytoryczną działalności badawczej Instytutu. Była to konstrukcja prawna powszechna w instytucjach transgranicznych, takich jak np. Euroregiony czy samo Collegium Polonicum. Umożliwia ona rozmieszczenie personelu, środków finansowych i innych zasobów poza granicami danego kraju. W ten sposób środki finansowe przekazane Polsko-Niemieckiemu Instytutowi Badawczemu przez dwie uczelnie partnerskie mogły być zagospodarowane wspólnie, mimo że zgodnie z prawem musiały być rozliczane przez dwa budżety uniwersyteckie, zgodnie z odpowiednimi przepisami i regulacjami w danym kraju.
Spośród 14 pracowników Instytutu, dwunastu było pracownikami Uniwersytetu im. Adama Mickiewicza, a dwóch – Uniwersytetu Europejskiego Viadrina. Wszyscy zostali zatrudnieni na podstawie wspólnie ogłoszonego konkursu i wspólnej decyzji obu uczelni. W skład Instytutu wchodziło (oprócz Dyrektora Instytutu) pięciu mężczyzn i osiem kobiet. Pięć osób zatrudniono na stanowisku profesora, siedem – adiunkta oraz jedną w charakterze pracownika administracyjnego. Dziesięciu pracowników miało obywatelstwo polskie, jedna osoba – niemieckie, a dwoje – polskie i niemieckie. W pięciu przypadkach byli to pracownicy przeniesieni z innych wydziałów Uniwersytetu im. Adama Mickiewicza, z których trzy osoby pracowały wcześniej w Collegium Polonicum, a dwie w Poznaniu. Pozostałe osiem stanowisk zostało obsadzone przez naukowców zewnętrznych.
Działalność.
Zadaniem Instytutu było w oparciu o regulamin prowadzenie działalności naukowo-badawczej „zwłaszcza w zakresie integracji europejskiej, regionów przygranicznych oraz problematyki porównawczej w aspekcie międzynarodowym i międzykulturowym”. Nakreślony został zatem profil merytoryczny tożsamy z celowo interdyscyplinarnym profilem Collegium Polonicum, jak to określono w umowie międzyministerialnej stanowiącej podstawę prawną tej jednostki. Zbieżność ta wynikała z zamierzonego celu dalszego profilowania Collegium Polonicum przez działalność Instytutu. W związku z tym dziedziny naukowe reprezentowane przez pracowników Instytutu obejmowały nauki humanistyczne, w tym językoznawstwo, literaturoznawstwo, kulturoznawstwo i historię, nauki przyrodniczo-geograficzne, w tym gospodarkę przestrzenną i urbanistykę, a także ekologię i hydrobiologię oraz prawo. Uwzględniając specyficzną lokalizację Instytutu bezpośrednio przy moście łączącym na Odrze Słubice z Frankfurtem badania na temat granic i obszarów przygranicznych w szerszym rozumieniu, jak również w kontekście polsko-niemieckim, stanowiły wiodącą tematykę badawczą. Liczne projekty badawcze Instytutu były realizowane głównie we współpracy z niemieckimi, polskimi i międzynarodowymi jednostkami badawczymi. Projekty zostały zrealizowane z wykorzystaniem grantów pochodzących z organizacji niemieckich, polskich i polsko-niemieckich, w tym w kilku przypadkach z Polsko-Niemieckiej Fundacji na Rzecz Nauki (PNFN), z Narodowego Centrum Nauki (NCN) oraz z Euroregion Pro Europa Viadrina (EFRR). Instytut był partnerem naukowej platformy internetowej Pol-Int. Ważnym obszarem działalności Polsko-Niemieckiego Instytutu Badawczego było upowszechnianie wyników badań prowadzonych w formie konferencji, spotkań, kolokwiów i wykładów organizowanych lub współorganizowanych przez pracowników Instytutu. W 2017 roku Instytut był współorganizatorem IV Kongresu Badań nad Polską (Polenforschung). Ponadto pracownicy Instytutu rozwinęli liczne transgraniczne działania na rzecz regionalnego i lokalnego społeczeństwa obywatelskiego oraz wzmacniania kultury dialogu społecznego, zarówno po stronie polskiej, jak i niemieckiej, w formie imprez popularnonaukowych, seminariów dla klas szkolnych, dokształcania dla seniorów czy wieczorów literackich.
Publikacje.
Wyniki badań opublikowano m.in. w dziewięciu tomach serii naukowej Collegium Polonicum „Thematicon”, wydawanej przez wydawnictwo Logos Verlag w Berlinie. Interdyscyplinarny tom zbiorowy pt. „Po obu stronach Odry. Europejskie, narodowe i regionalne aspekty sąsiedztwa polsko-niemieckiego”, wydany w 2016 roku jako księga jubileuszowa dla odchodzącego z Instytutu p.o. Dyrektora, Andrzeja J. Szwarca, stanowi przegląd głównych projektów badawczych Polsko-Niemieckiego Instytutu Badawczego. Monografia pt. „Polski Dziki Zachód. Przymusowe migracje i kulturowe oswajanie Nadodrza 1945-1948” autorstwa Beaty Halickiej została wyróżniona w 2016 roku nagrodą Identitas jako najlepsza książka historyczna roku.
Instytut a projekt utworzenia wspólnego Polsko-Niemieckiego Wydziału.
W dniu 18 października 2013 roku w Collegium Polonicum odbyła się inauguracja roku akademickiego 2013-14 w obecności Prezydenta Rzeczypospolitej Polskiej Bronisława Komorowskiego oraz Prezydenta Republiki Federalnej Niemiec Joachima Gaucka. W swoim przemówieniu Joachim Gauck rozwinął wizję polsko-niemieckiego uniwersytetu. Uniwersytet Europejski Viadrina i Uniwersytet im. Adama Mickiewicza skonkretyzowały tę wizję poprzez projekt utworzenia wspólnego Polsko-Niemieckiego Wydziału, którego trzon stanowiłby stanowić Polsko-Niemiecki Instytut Badawczy. Ten międzynarodowy wydział miał stać się pierwszym tego typu na świecie jako ponadnarodowy, oparty na partnerstwie i posiadający własną osobowość prawną. Opracowano koncepcję interdyscyplinarnego Międzynarodowego Wydziału Studiów Europejskich i Regionalnych, który miałby połączyć kompetencje badawcze Collegium Polonicum i rozszerzyć je o aspekt cyfryzacji. Wiodąca rola Instytutu jako baza do utworzenia kilku jednostek organizacyjnych przyszłego wspólnego wydziału, w który miało zostać przekształcone Collegium Polonicum, zostało wyraźnie podkreślone podczas uroczystości jubileuszowych i 25-lecia Collegium Polonicum w dniu 13 października 2016 roku, i 5-lecia Polsko-Niemieckiego Instytutu Badawczego w dniu 20 października 2017 roku.
Likwidacja.
W kwietniu 2016 roku na Uniwersytecie im. Adama Mickiewicza odbyły się wybory rektorskie. Wraz z przejęciem władzy przez nową ekipę w dniu 1 września 2016 roku kierowanie Instytutu przejęła Beata Mikołajczyk, prorektor odpowiedzialna m.in. za Collegium Polonicum. Pełniła funkcję p.o. Dyrektora, chociaż nie była powołana – jak zapisano w regulaminie Instytutu – na to stanowisko wspólną decyzją obu uniwersytetów. W maju 2018 roku odpowiedzialność za Collegium Polonicum przejął prorektor Tadeusz Wallas, który – również bez formalnego porozumienia z niemieckim partnerem uniwersyteckim – powołał jednego z pracowników Instytutu na stanowisko p.o. Dyrektora. Ze strony Uniwersytetu Europejskiego za Collegium Polonicum odpowiadały wiceprezydentki: Ines Härtel (do początku 2017 roku) i Janine Nuyken. Rada Instytutu, w skład której wchodzili pracownicy obu uczelni i która zgodnie z regulaminem Instytutu zapewniała możliwość wpływania i kontroli wykorzystania środków przekazywanych przez obie uczelnie oraz działalności merytorycznej Polsko-Niemieckiego Instytutu Badawczego, nie była zwoływana od października 2016 roku.
W dniu 28 czerwca 2018 r. Uniwersytet Europejski Viadrina i Uniwersytet im. Adama Mickiewicza podjęły wspólną decyzję o zamknięciu Instytutu z dniem 31 grudnia 2018 roku. Likwidacji towarzyszyło natychmiastowe zamknięcie jego strony w Internecie. Informacje o projektach, działaniach i pracownikach Instytutu zostały w ten sposób usunięte, a w krótkim czasie także niemal wszystkie ślady na stronach internetowych Europa-Universität Viadrina, Uniwersytetu im. Adama Mickiewicza i Collegium Polonicum.
Kontrowersje wokół przyczyn zamknięcia.
Zamknięcie Polsko-Niemieckiego Instytutu Badawczego zbiegło się w czasie z kompleksową nowelizacją prawa szkolnictwa wyższego przez rząd Mateusza Morawieckiego; ustawa ta została wprowadzona przez Sejm RP w kwietniu 2018 roku i uchwalona 4 lipca 2018 roku. Oznaczało to kontynuację transformacji struktur naukowo-badawczych w Polsce, rozpoczętą wraz z nowelizacją ustawy o państwowych (pozauniwersyteckich) instytutach badawczych w Polsce, uchwaloną przez Sejm RP 18 grudnia 2016 roku. Zmiana ta stanowiła podstawę do zastąpienia licznych dyrektorów instytutów i powołania nowych rad instytutów przez rząd. Ponadto uchwalono odrębne ustawy o likwidacji i re-utworzeniu niektórych państwowych instytutów badawczych w celu nadania im profilu badawczego odpowiadającego np. polityce historycznej rządu. Na tym tle podejrzewano, że decyzja o zamknięciu Polsko-Niemieckiego Instytutu Badawczego, o której początkowo nie poinformował ani Uniwersytet im. Adama Mickiewicza, ani Uniwersytet Europejski Viadrina, może mieć związek ze zmianami w polityce szkolnictwa wyższego w Polsce. Okazało się również, że zamknięcie związane było ze zwolnieniem niektórych pracowników Instytutu przez Uniwersytet im. Adama Mickiewicza i zaprzestaniem realizacji grantów. Jednak Uniwersytet im. Adama Mickiewicza i Uniwersytet Europejski Viadrina uzasadniały zamknięcie Instytutu wyłącznie koniecznością zgromadzenia zasób finansowo-kadrowych ze strony Uniwersytetu im. Adama Mickiewicza na utworzenie „European New School for Digital Studies”. Brak jednak konkretnych wypowiedzi na temat skali zaangażowania Uniwersytetu im. Adama Mickiewicza w ten projekt, który realizowany jest przez Uniwersytet Europejski Viadrina, a finansowany przez kraj związkowy Brandenburgia.
Trivia.
W ramach swojej działalności Polsko-Niemiecki Instytut Badawczy, we współpracy z kierunkiem studiów pt. „Filologia polska jako obca” w Collegium Polonicum, zorganizował cykl spotkań autorskich. W spotkaniach wzięli udział m.in. Inga Iwasiów i Ignacy Karpowicz. W dniu 21 kwietnia 2015 roku w Collegium Polonicum gościła Olga Tokarczuk, późniejsza laureatka Nagrody Nobla w dziedzinie literatury.
Jeden z projektów naukowych Polsko-Niemieckiego Instytutu Badawczego poświęcony był osobom działającym na rzecz pojednania transgranicznego w sferze kościelno-religijnej, do których należał m.in. niemiecki dziennikarz katolicki Ernst-Alfred Jauch. W dniu 23 listopada 2018 roku uhonorowano jego zaangażowanie na rzecz powojennego francusko-niemieckiego i polsko-niemieckiego porozumienia podczas imprezy z udziałem uczniów jednej ze szkół katolickich w Berlinie oraz w obecności jego syna – Günthera Jaucha. Spotkanie to było ostatnią imprezą zorganizowaną przez Polsko-Niemiecki Instytut Badawczy.

</doc>
<doc id="4855262" url="https://pl.wikipedia.org/wiki?curid=4855262" title="Demokracja – bóg, który zawiódł">
Demokracja – bóg, który zawiódł



</doc>
<doc id="4855266" url="https://pl.wikipedia.org/wiki?curid=4855266" title="Wincenty Świątkiewicz">
Wincenty Świątkiewicz

Wincenty Świątkiewicz (ur. 19 lipca 1903 w Warszawie, zm. 20 czerwca 1957 tamże) – podporucznik czasu wojny Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Jana i Julianny z domu Kobyleckiej. Absolwent warszawskiej Szkoły Nauk Politycznych i ochotnik w wojnie polsko-bolszewickiej. Pracował jako handlowiec i przedsiębiorca. Od 1940 w strukturach Związku Walki Zbrojnej, a następnie Armii Krajowej. W swoim zakładzie produkował materiały wybuchowe na potrzeby konspiracji. W 1943 objął stanowisko kierownika transportu broni i amunicji w Szefostwie Służby Uzbrojenia Oddziału IV Kwatermistrzowskiego Komendy Głównej AK „Leśnictwo”. Współorganizował Zgrupowanie AK „Leśnik”, a podczas powstania warszawskiego zajmował stanowisko adiutanta dowódcy tegoż Zgrupowania - ppłk. Jana Szypowskiego „Leśnika”.
Uczestnik walk na Woli, Muranowie i Starym Mieście. 26 sierpnia 1944 rozkazem dowódcy Grupy „Północ” awansowany do stopnia podporucznika czasu wojny, a dzień później rozkazem Dowódcy Armii Krajowej odznaczony Orderem Virtuti Militari 5 klasy - za wyjątkową odwagę osobistą wykazaną w walce. 1 września 1944 został ranny w nogę na ulicy Pańskiej. Przeszedł kanałami do Śródmieścia, przebywał w powstańczym szpitalu na ulicy Koszykowej 45. Następnie ewakuowany na Górny Czerniaków. Po upadku powstania w niemieckiej niewoli, w stalagach XI A Altengrabow i X B Sandbostel. Po wyzwoleniu służył w Polskich Siłach Zbrojnych na Zachodzie.
Po powrocie do Polski pracował jako księgowy w Polskim Związku Motorowym oraz działał w Polskim Związku Łowieckim. Zmarł w Warszawie i spoczął na tamtejszym Cmentarzu Wojskowym na Powązkach (kwatera: A20, rząd: 8, miejsce: 25).

</doc>
<doc id="4855279" url="https://pl.wikipedia.org/wiki?curid=4855279" title="Franciszek Tuna">
Franciszek Tuna

Franciszek Tuna (ur. 10 maja 1800 w Igławie, zm. 20 listopada 1862 w Pradze) – prawnik, profesor i rektor Uniwersytetu Lwowskiego.
Uczył się w Bernie i Wiedniu. W 1830 uzyskał doktorat prawa na Uniwersytecie Wiedeńskim. Pracował jako urzędnik w kryminalnym sądzie wiedeńskiego Magistratu. W latach 1832-1836 pracował w C. K. Izbie Prokuratury (K. K. Kammerprokuratur), skąd w 1836 został wysłany do Lwowa. 13 lipca 1836 objął stanowisko adiunkta Urzędu Skarbowego. W 1841 mianowano go profesorem prawa na Uniwersytecie Lwowskim, w 1846 objął funkcję rektora. W 1850 przeniósł się do Pragi, porzucając zawód nauczyciela.

</doc>
<doc id="4855306" url="https://pl.wikipedia.org/wiki?curid=4855306" title="II Zbór Kościoła Zielonoświątkowego w Lublinie">
II Zbór Kościoła Zielonoświątkowego w Lublinie



</doc>
<doc id="4855311" url="https://pl.wikipedia.org/wiki?curid=4855311" title="Cross-merchandising">
Cross-merchandising



</doc>
<doc id="4855313" url="https://pl.wikipedia.org/wiki?curid=4855313" title="Giacomo Palombella">
Giacomo Palombella

Giacomo Palombella (ur. 19 stycznia 1898 w Acquaviva delle Fonti, zm. 31 stycznia 1977) – włoski duchowny rzymskokatolicki, w latach 1946-1951 biskup Muro Lucano, 1951-1954 biskup Teano-Calvi, 1954-1974 arcybiskup Matera.
Życiorys.
Święcenia kapłańskie przyjął 24 lutego 1923. 14 marca 1946 został mianowany biskupem Muro Lucano. Sakrę otrzymał 19 maja 1946. 3 stycznia 1951 otrzymał nominację na biskupa Tano-Calvi. 2 lipca 1954 objął stolicę arcybiskupią Matery. 12 czerwca 1974 przeszedł na emeryturę. Zmarł 31 stycznia 1977. Brał udział we wszystkich czterech sesjach Soboru Watykańskiego II.

</doc>
<doc id="4855327" url="https://pl.wikipedia.org/wiki?curid=4855327" title="Wostok (1818)">
Wostok (1818)

Wostok – okręt Marynarki Wojennej Imperium Rosyjskiego, który został zwodowany w 1818 roku. Był korwetą, uczestniczył w wyprawie badawczej do Antarktyki.
Budowa.
„Wostok” zbudowano z myślą o wyprawie badawczej i przyłączeniu nowych ziem do Cesarstwa Rosyjskiego. Był to trzymasztowy żaglowiec (korweta) o wyporności 900 ton, uzbrojony w 28 dział. Kadłub pokryto miedzią, ale nie został specjalnie wzmocniony przeciw naporowi lodu.
Wyprawa do Antarktyki i na Pacyfik.
4 lipca 1819 roku „Wostok” i „Mirnyj” wyruszyły z Kronsztadu w wyprawę na Ocean Południowy. „Wostokiem” dowodził Fabian Bellingshausen. Okręty przepłynęły Atlantyk i po raz pierwszy przekroczyły południowe koło polarne 15 stycznia 1820 roku. Znalazły się wtedy zaledwie około 30 km od Wybrzeża Księżniczki Marty na Antarktydzie. 28 stycznia tego roku jest uznawany, szczególnie przez Rosjan, za dzień odkrycia Antarktydy przez załogi „Wostoka” i „Mirnego”. Płynąc na wschód, walczyły z trudnymi warunkami lodowymi, nie napotykając lądu. 30 marca „Wostok” dotarł do Port Jackson w Australii. W maju okręty wyruszyły na badania wysp Pacyfiku, odkrywając bądź potwierdzając pozycję 15 wysp z archipelagu Tuamotu, po czym powróciły do Australii. 31 października wyruszyły ponownie na wody otaczające Antarktydę. W styczniu 1821 roku wyprawa odkryła Wyspę Piotra I, Wyspę Aleksandra i przepłynęła przez archipelag Szetlandów Południowych. „Wostok” i „Mirnyj” powróciły do Kronsztadu 28 sierpnia.
W 1828 roku okręt został usunięty z rejestrów floty i zdemontowany.
Upamiętnienie.
Nazwę okrętu nosi wyspa Vostok na Kiribati, odkryta przez Bellingshausena na pokładzie „Wostoku” w 1820 roku.

</doc>
<doc id="4855331" url="https://pl.wikipedia.org/wiki?curid=4855331" title="Linia kolejowa nr 966">
Linia kolejowa nr 966

Linia kolejowa nr 966 – pierwszorzędna, jednotorowa, niezelektryfikowana linia kolejowa łącząca rozjazd 102. z rozjazdem 101. na stacji Działdowo.
Linia stanowi tor łączący między linią kolejową Działdowo – Chojnice a linią kolejową Działdowo – Olsztyn Główny i umożliwia przejazd pociągów z kierunku Brodnicy w stronę Nidzicy, Wielbarku i Olsztyna bez konieczności zmiany czoła pociągu na Działdowie.

</doc>
<doc id="4855346" url="https://pl.wikipedia.org/wiki?curid=4855346" title="Eskalopka">
Eskalopka

Eskalopka (lub eskalop(ek), fr. "escalope") – mięso (głównie cielęcina) w postaci niewielkiego plastra, lekko rozbite i usmażone w tłuszczu.
Do przyrządzenia może być wykorzystane również mięso z ryb. Wskutek nieznacznej wielkości potrawa zwykle bywa serwowana w większej liczbie (w menu wymieniane na ogół jako «eskalopki»).

</doc>
<doc id="4855348" url="https://pl.wikipedia.org/wiki?curid=4855348" title="Parafia Matki Bożej Królowej Świata w Cimochach">
Parafia Matki Bożej Królowej Świata w Cimochach

Parafia Matki Bożej Królowej Świata w Cimochach – parafia rzymskokatolicka, znajdująca się w diecezji ełckiej, w dekanacie Olecko – św. Jana Apostoła.

</doc>
<doc id="4855349" url="https://pl.wikipedia.org/wiki?curid=4855349" title="Parafia św. Antoniego Padewskiego w Gąskach">
Parafia św. Antoniego Padewskiego w Gąskach

Parafia świętego Antoniego Padewskiego w Gąskach – parafia rzymskokatolicka, znajdująca się w diecezji ełckiej, w dekanacie Olecko – św. Jana Apostoła.

</doc>
<doc id="4855355" url="https://pl.wikipedia.org/wiki?curid=4855355" title="Parafia św. Stanisława Biskupa i Męczennika w Szczecinkach">
Parafia św. Stanisława Biskupa i Męczennika w Szczecinkach

Parafia świętego Stanisława Biskupa i Męczennika w Szczecinkach – parafia rzymskokatolicka, znajdująca się w diecezji ełckiej, w dekanacie Olecko – św. Jana Apostoła.

</doc>
<doc id="4855359" url="https://pl.wikipedia.org/wiki?curid=4855359" title="Bitwa pod Lidą (VII 1920)">
Bitwa pod Lidą (VII 1920)

Bitwa pod Lidą – walki polskich 1 Dywizji Litewsko-Białoruskiej i 11 Dywizji Piechoty z oddziałami sowieckimi w czasie lipcowej ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Położenie wojsk przed bitwą.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła jednak dalszy odwrót.
1 Armia gen. Gustawa Zygadłowicza cofała się nad Niemen, 4 Armia nad Szczarę, a Grupa Poleska na Kanał Ogińskiego i Pińsk.
Działania wojsk.
Dzień 14 lipca rozstrzygnął los obrony na pozycji okopów poniemieckich. Wobec sytuacji na lewem skrzydle 1 Armii, jej dowództwo nakazało odwrót na nową linię obrony, mającą na celu osłonę Lidy.
Jeszcze tej samej nocy I Brygada Litewsko-Białoruska odeszła na linię Jachimowszczyzna - Magience – Zaleskowszczyzna. II Brygada L-B pozostała chwilowo nadal na swym odcinku.
W ciągu nocy nacisk nieprzyjaciela wzdłuż linii kolejowej Lida – Mołodeczno stale wzrastał. Także oddziały 11. i 5 Dywizji Piechoty cofały się.
Nad ranem 16 lipca I Brygada L-B zajęła odcinek od Kiewry do Dunaju, a II Brygada Zbójsk - Pawłowicze - Honczary. Grodzieński pułk strzelców, z dwiema bateriami artylerii, znajdował się w odwodzie dywizji.
Przez cały dzień dywizja toczyła zacięte walki z atakującym nieprzyjacielem. Około 13.00 oddział czerwonoarmistów uderzył na tyły III batalionu Wileńskiego pułku strzelców. Batalion zaczął odchodzić na zachód, a w ślad za nim reszta pułku zaczęła wycofywać się na wzgórza, na wschodniej stronie wsi Dziamonty.
Aby przywrócić poprzednie położenie, dowódca dywizji nakazał grodzieńskiemu i wileńskiemu pułkowi wykonać kontrataki. Wesprzeć uderzenie miał także nowogródzki pułk. Kontrataki polskie okazały się jednak nieskuteczne, a dowódca dywizji nakazał odwrót na linię rzeki Gawii,
Wieczorem odeszły pułki wileński i grodzieński, ale pułk miński nie zdążył połączyć się z resztą dywizji i wycofał się do Wielkich Kniazikowiec. Tam, razem z 11 Dywizją Piechoty przeszedł do obrony.
17 lipca cofające się oddziały 1 Armii próbowały ustabilizować front na linii Gawii i Niemna, osłaniając zarazem Lidę, gdzie znajdowały się duże składy zaopatrzenia. 
1 Dywizja Litewsko-Białoruska obsadziła stanowiska nad Gawią do Małych Kniazikowiec, a dalej, po Nową Żyżmę, zorganizowała obronę 11 Dywizja Piechoty. Wyczerpana walkami 11 DP miała być zluzowana przez 17 Dywizję Piechoty. Niestety, w wyniku klęski tej ostatniej pod Gieranonami, nad Gawię dotarły tylko niektóre bataliony XXXIV Brygady Piechoty i resztki XXXIII BP.
W tym dniu pułki wileński i grodzieński broniły linii Gawii. W lewo utrzymywano łączność z 17 Dywizją Piechoty, która nad ranem zluzowała 11 DP. Ta ostatnia odeszła do odwodu w rejon Lidy.
W tym czasie Sowieci sforsowali Gawię na odcinku XXXIV Brygady Piechoty i 1 Dywizji Litewsko-Białoruskiej. Nacierające od rana oddziały bolszewickie odrzuciły polskie pułki z linii Gawii. Oddziały polskie cofnęły się na przedpola Lidy. Cofnęła się również z Kniazikowiec 17 Dywizja Piechoty. Wprowadzone do walki sowieckie drugie rzuty podjęły walkę z ariergardami polskimi.
Do południa oddziały dywizji litewsko-białoruskiej zostały odrzucone w okolice Dokudowa. 
Podczas walk, wycofujący się z Kniazikowiec przez Białundzie miński pułk dążył pod Biskupce, by połączyć się z macierzystą dywizją. Nie dochodząc do Biskupiec, napotkał przednie straże przeciwnika. Te uderzyły, spychając pułk miński do Wielkiego Błota. Kontratakując, pułk wyszedł z potrzasku, dołączył do straży tylnej 17 DP i maszerował wzdłuż linii kolejowej na Lidę.
W tym czasie nowogródzki pułk przeprawił się w bród na południowy brzeg Niemna, przemaszerował swobodnie wzdłuż południowego jego brzegu, w okolicy Pudzina przeprawił się z powrotem na północny brzeg i już koło Dokudowa wziął udział w walce z nieprzyjacielem. 
Wileński pułk, pozostający dotychczas w odwodzie, obsadził linię rzek Dzitwy i Lidziejki na odcinku od Bieniewicz do Klebaniec. 
W południe miński pułk nawiązał kontakt z macierzystą dywizją i zajął pozycje w Klebancach, łącząc w Ogrodnikach ugrupowanie obronne 1 DL-B z 17 DP.
Po południu nieprzyjaciel znowu nacierał, z zamiarem odrzucenia Polaków od linii rzeki Dzitwy. Skutecznie bronił się pułk wileński, wspierany ogniem I dywizjonu artylerii dywizyjnej. Dopiero w południe, w okolicy Borawicz i Nowosiółek przeniknęły patrole kawalerii sowieckiej, stwarzając zagrożenie dla walczących pododdziałów.
W tym czasie broniąca odcinka Dajnów – Bołcinikiele 8 Dywizja Piechoty została zmuszona do odwrotu na Grodno.
W tym położeniu postanowiono utrzymać Lidę tylko przez czas niezbędny dla ukończenia ewakuacji zapasów i taboru kolejowego. 
Oddziały polskie wycofały się z Lidy nocą z 17 na 18 lipca, obsadzając pozycje nad Niemnem i Dzitwą.
W ciągu 18 i 19 lipca 1 Dywizja Litewsko-Białoruska wycofała się drogą Bielica- Żełudok w rejon Mostów. Kontaktu z nieprzyjacielem nie było.
Bilans walk.
Oddziałom 1 Dywizji Litewsko-Białoruskiej nie udało się powstrzymać Sowietów w ich marszu na zachód. Komunikat prasowy Sztabu Generalnego z 18 lipca 1920 donosił: "W rejonie Lidy toczą się zażarte walki. Lida została przez nieprzyjaciela zajęta".

</doc>
<doc id="4855360" url="https://pl.wikipedia.org/wiki?curid=4855360" title="Gilla Vincenzo Gremigni">
Gilla Vincenzo Gremigni

Gilla Vincenzo Gremigni (ur. 22 stycznia 1891 w Castagneto Carducci, zm. 7 stycznia 1963) – włoski duchowny rzymskokatolicki z zakonu Misjonarzy Najświętszego Serca Jezusowego, w latach 1945-1951 biskup Teramo, 1951-1958 biskup diecezji Novara i 1958-1963 jej arcybiskup "ad personam".
Życiorys.
Święcenia kapłańskie przyjął 27 czerwca 1915. 18 stycznia 1945 został mianowany biskupem Teramo. Sakrę otrzymał 11 lutego 1945. 29 czerwca 1951 otrzymał nominację na biskupa Novary. 17 kwietnia 1958 został podniesiony do godności arcybiskupa. Urząd ten sprawował do śmierci. Zmarł 7 stycznia 1963.

</doc>
<doc id="4855363" url="https://pl.wikipedia.org/wiki?curid=4855363" title="Bitwa pod Lidą">
Bitwa pod Lidą



</doc>
<doc id="4855365" url="https://pl.wikipedia.org/wiki?curid=4855365" title="Henryk III Brabancki">
Henryk III Brabancki



</doc>
<doc id="4855376" url="https://pl.wikipedia.org/wiki?curid=4855376" title="Love 101">
Love 101

Love 101 – turecki serial młodzieżowy, w którym występują w głównych rolach Mert Yazıcıoğlu, Kubilay Aka, Alina Boz, Selahattin Paşalı, İpek Filiz Yazıcı, Pınar Deniz i Kaan Urgancıoğlu. Pierwszy sezon został udostępniony przez Netflixa 24 kwietnia 2020 roku. Premiera 2 sezonu odbyła się 30 września 2021.
Fabuła.
Historia rozpoczyna się w aktualnych czasach w Stambule, kiedy do starego domu przybywa kobieta o imieniu Işık. Tam wspomina przeszłość i przyjaciół z młodości. 
W 1998 roku grupa młodych ludzi (Eda, Osman, Sinan i Kerem) ucząca się w szkole w Stambule jest zagrożona wyrzuceniem z powodu złego zachowania. Bardzo różnią się od swoich kolegów z klasy i dlatego bardzo samotni. Dyrektor i większość nauczycieli jest przeciwko nim, a tylko jedna z nich, Burcu, robi wszystko, aby chronić młodzież. Jednak okazuje się, że Burcu zostanie wkrótce przeniesiona do innego miasta, a to oznacza, że wszyscy zostaną wyrzuceni po jej odejściu. Aby temu zapobiec, uczniowie łączą się i układają plan: sprawią, że Burcu zakocha się w kimś tak, że pozostanie w Stambule. Zgodnie z prawem, po ślubie będzie mogła sama wybrać miejsce pracy. Proszą o pomoc Işık, wzorową uczennicę o wielkim sercu, która staje się częścią ich grupy.

</doc>
<doc id="4855385" url="https://pl.wikipedia.org/wiki?curid=4855385" title="Krzysztof Kowalczyk (agronom)">
Krzysztof Kowalczyk (agronom)

Krzysztof Kowalczyk (ur. 1963) – polski agronom, profesor nauk rolniczych, profesor Uniwersytetu Przyrodniczego w Lublinie i jego rektor w kadencji 2020–2024.
Życiorys.
W 1987 ukończył studia rolnicze na Akademii Rolniczej w Lublinie. Doktoryzował się w 1996 na macierzystej uczelni na podstawie dysertacji pt. "Efekty plejotropowe genów RHt niewrażliwych na kwas giberelinowy w pszenicy zwyczajnej", której promotorem była profesor Danuta Miazga. Stopień doktora habilitowanego uzyskał w 2002 na AR w Lublinie w oparciu o pracę zatytułowaną: "Identyfikacja, charakterystyka i lokalizacja supresora locus Pm8 w polskich odmianach pszenicy zwyczajnej (Triticum aestivum L.)". Tytuł profesora nauk rolniczych otrzymał 23 kwietnia 2009.
Jako nauczyciel akademicki związany z Akademią Rolniczą i powstałym w jej miejsce Uniwersytetem Przyrodniczym w Lublinie, na którym w 2017 objął stanowisko profesora zwyczajnego (po zmianie prawa – profesora). W 2006 został dyrektorem Instytutu Genetyki, Hodowli i Biotechnologii Roślin. W latach 2012–2020 pełnił funkcję dziekana Wydziału Agrobioinżynierii. W lipcu 2020 został wybrany na rektora Uniwersytetu Przyrodniczego w Lublinie w kadencji 2020–2024.
Specjalizuje się w genetyce i hodowli roślin. Opublikował ponad 130 oryginalnych prac twórczych, w tym ok. 20 w czasopismach z listy JCR. W latach 1997–2004 odbył jeden półroczny i kilka sześciotygodniowych staży naukowych na Uniwersytecie Monachijskim. Został członkiem m.in. Polskiego Towarzystwa Genetycznego, Lubelskiego Towarzystwa Naukowego oraz Komitetu Fizjologii, Genetyki i Hodowli Roślin PAN.
Otrzymał Brązowy Krzyż Zasługi (2007) oraz Medal Unii Lubelskiej.

</doc>
<doc id="4855389" url="https://pl.wikipedia.org/wiki?curid=4855389" title="Linia kolejowa nr 967">
Linia kolejowa nr 967

Linia kolejowa nr 967 – pierwszorzędna, jednotorowa, zelektryfikowana linia kolejowa łącząca rozjazd 1. z rozjazdem 142. na stacji Iława Główna.
Linia stanowi tor łączący między linią kolejową Warszawa Wschodnia – Gdańsk Główny a linią kolejową Poznań Wschód – Skandawa i umożliwia obsługę części towarowej oraz peron 3. na Iławie Głównej przez pociągi jadące z kierunku Działdowa.

</doc>
<doc id="4855391" url="https://pl.wikipedia.org/wiki?curid=4855391" title="HiMountain">
HiMountain



</doc>
<doc id="4855394" url="https://pl.wikipedia.org/wiki?curid=4855394" title="Pochylec">
Pochylec

Pochylec – skała na orograficznie lewym zboczu Doliny Prądnika na obszarze Ojcowskiego Parku Narodowego (OPN). Jest jedną z dwóch położonych blisko siebie skał zwanych Pochylcami (druga skała to Pochylec Duży). Skały te znajdują się przy skrzyżowaniu drogi nr 773 z drogą do Ojcowa. 
Pochylec to w Polsce skała kultowa, jedna z najsłynniejszych skał wspinaczkowych. Wspinaczom udało się dojść do porozumienia z dyrekcją OPN, która udostępniła tę skałę do wspinaczki na określonych warunkach. Miejsce startu do wspinaczki było bardzo niekorzystne, ale w ramach inicjatywy „Nasze Skały" pod Pochylcem skonstruowano specjalną platformę. Ustawiono obok niej toi-toi, dzięki czemu spełnione zostały również standardy higieniczne.
Pochylec to zbudowana z wapienia skalistego turnia o wysokości do 26 m. Ma charakterystyczny kształt – jest silnie przechylona. Większość dróg wspinaczkowych to drogi trudne i bardzo trudne. Skała oświetlona jest tylko wczesnym rankiem, poza tym wspinaczka cały czas odbywa się w cieniu. Wiosną i jesienią po godz. 19 skała jest mokra. Jest popularna wśród wspinaczy skalnych, ale wysoko postawiona poprzeczka trudności powoduje, że raczej nie tworzą się kolejki. P. Wrona o Pochylcu pisze: "Na Pochylcu jest też szansa, by podpatrzeć jak wspinają się najlepsi w kraju, co często bywa pouczające. Warto też odwiedzić Pochylec, choćby jeden raz, by ocenić swój rzeczywisty poziom wspinaczkowy".
Na Pochylcu są 22 drogi wspinaczkowe o trudności od VI.I do VI.7 w skali Kurtyki. Wszystkie mają zamontowane stałe punkty asekuracyjne; ringi i stanowiska zjazdowe.

</doc>
<doc id="4855398" url="https://pl.wikipedia.org/wiki?curid=4855398" title="Otton V Długi">
Otton V Długi



</doc>
<doc id="4855400" url="https://pl.wikipedia.org/wiki?curid=4855400" title="Linia kolejowa nr 968">
Linia kolejowa nr 968

Linia kolejowa nr 968 – pierwszorzędna, jednotorowa, zelektryfikowana linia kolejowa łącząca rozjazd 2. z rozjazdem 51. na stacji Iława Główna.
Kilometraż linii w miejscu, gdzie kończy swój bieg, pokrywa się z kilometrażem linii kolejowej Iława R1 – Iława R142.
Linia stanowi tor łączący między linią kolejową Warszawa Wschodnia – Gdańsk Główny a linią kolejową Iława R1 – Iława R142 i umożliwia przejazd pociągów z części towarowej oraz peronu 3. na Iławie Głównej w stronę Działdowa.

</doc>
<doc id="4855402" url="https://pl.wikipedia.org/wiki?curid=4855402" title="Wawrzyniec Edward Wolańczyk">
Wawrzyniec Edward Wolańczyk

 Wawrzyniec Edward Wolańczyk ps. „Smok” (ur. 28 lipca 1918 w Laszkach k. Jarosławia, zm. 4 lipca 1998 w Gliwicach) – chorąży Armii Krajowej, kawaler Orderu Odrodzenia Polski, Harcmistrz Polski Ludowej. W czasie kampanii wrześniowej dowódca czołgu 7 TP w 2. batalionie czołgów lekkich. Członek Związku Walki Zbrojnej i Armii Krajowej w latach 1940-1943. 
Uczestnik walk w czasie powstania zamojskiego. Więzień obozów koncentracyjnych w latach 1943-1945. Uczestnik walk z UPA. Komendant Powiatowy Straży Pożarnych powiatu Lubaczowskiego w latach 1945-1948. Zasłużony wychowawca młodzieży i nauczyciel.
Życiorys.
Wawrzyniec Edward Wolańczyk urodził się 28 lipca 1918 w rodzinie Józefa i Barbary zd. Kapuściej w Laszkach powiatu Jarosławskiego.
3 listopada 1937 został powołany do czynnej służby wojskowej w 2 batalionie pancernym w Żurawicy, w którym w latach 1937-1938 ukończył szkołę podoficerską. 14 sierpnia 1939 awansowany do stopnia kaprala. Podczas kampanii wrześniowej służył w 2. Batalionie czołgów lekkich, 2 kompanii kpt. Konstantego Hajdenki jako dowódca czołgu. Był ranny w czasie walki ulicznej patrolu zwiadowczego w Sieradzu, gdzie sparował cios bagnetu przeciwnika własną dłonią. W czasie walk pod Rozprzą, mimo drugiej rany w lewą stopę i lewy nadgarstek nieprzerwanie dowodzi swoim czołgiem. Przebył szlak bojowy batalionu zakończony dostaniem się do niewoli sowieckiej 20 września 1939 w Brzeżanach. Uciekł samochodem ciężarowym do Tarnopola 31 grudnia 1939, z obozu jenieckiego w Wasylkowie koło Kijowa.
W czerwcu 1940 wstąpił do ZWZ na placówce w Tomaszowie Lubelskim (zaprzysiężony przez dr. Stefana Cybulskiego). W czasie służby na placówce zajmuje się gromadzeniem broni oraz ściganiem i likwidacją konfidentów. W sierpniu 1941 organizuje grupę dywersyjną i na polecenie dowódcy placówki wstępuje do organizacji Todt. W czasie działalności w Todt wyprowadza 20 osób z obozu przesiedleńczego w Zwierzyńcu i niszczy sprzęt wojskowy wroga. W marcu 1942 na trasie Rawa Ruska – Uhnów wraz z Bolesławem Balawandrem niszczy pociąg cystern jadący na front. 24 grudnia 1942 został aresztowany za jazdę samochodem w okresie zabronionym (świątecznym), ale ucieka z posterunku żandarmerii w Tomaszowie Lubelskim.
Z powodu dekonspiracji od stycznia 1943 przebywa w zgrupowaniu AK kpt. Stanisława Prusa ps. „Adam”. 1.02.1943 zostaje ranny w nogę w czasie boju zgrupowania Batalionów Chłopskich pod Zaborecznem, gdzie przebywa jako instruktor broni i strzelectwa. 1.06.1943 zostaje ranny po raz czwarty w czasie walk o Józefów kolo Biłgoraja. W nocy z 4/5 czerwca 1943 bierze udział w akcji odwetowej, za spacyfikowanie wsi Sochy, na kolonizatorach niemieckich w Siedliskach pod Zamościem.
29 czerwca 1943 zostaje aresztowany w czasie obławy w Narolu, gdzie przebywał na leczeniu ran. Wywieziony do Rotundy w Zamościu, przesłuchiwany i torturowany. 21 lipca 1943 wywieziony do obozu koncentracyjnego na Majdanku, a stamtąd 10 sierpnia 1943 do obozu w Peenemunde (więzień polityczny nr 351). W nocy z 17/18 sierpnia 1943 ranny w czasie nalotu alianckiego na wyrzutnie V-1. Po wyleczeniu w szpitalu w Białogardzie w październiku 1943 skierowany do obozu Waldhügellager w Świnoujściu. Tam podejrzany od szpiegostwo, skazany na piwnice głodową, którą 9 dni głodówki przetrzymało tylko dwóch osadzonych. Następnie skierowany do pracy przymusowej w fabryce benzyny syntetycznej w Policach w brygadzie przy rozbrajaniu niewypałów bomb i pocisków artyleryjskich. 29 kwietnia 1945 został wyzwolony przez wojska sowieckie.
Po powrocie w rodzinne strony zaciągnął się do Milicji Obywatelskiej Komendy Powiatowej w Lubaczowie i uczestniczył w walkach z UPA w 1945. Na własną prośbę został zwolniony z MO i skierowany na kurs oficerski do Centralnej Szkoły Pożarniczej w Warszawie. Po jego ukończeniu był organizatorem Ochotniczych Straży Pożarnych na terenie powiatu Lubaczowskiego jako Powiatowy Komendant Straży Pożarnych w latach 1945-1948. 15 kwietnia 1947 skorzystał z amnestii ujawniając swoją działalność w ramach AK i otrzymał zaświadczenie nr 52415 z Powiatowego Urzędu Bezpieczeństwa Publicznego w Lubaczowie.
Po wojnie ukończył studia wyższe uzyskując tytuł inżyniera mechanika. Od 1948 pracował jako nauczyciel w Technikum Samochodowym w Legnicy, a następnie w Gliwicach. W okresie powojennym był aktywnym instruktorem Związku Harcerstwa Polskiego uzyskując stopień instruktorski Harcmistrza Polski Ludowej. Uhonorowany Orderem Odrodzenia Polski, Złotą Odznaką Zasłużony dla Rozwoju Województwa Śląskiego i Złotym Znakiem Związku Ochotniczych Straży Pożarnych Rzeczypospolitej Polskiej oraz wieloma innymi odznaczeniami państwowymi. Zmarł 4 lipca 1998 w Gliwicach. 
Był żonaty od 1960 z Henryką Zbroją-Wolańczyk.

</doc>
<doc id="4855404" url="https://pl.wikipedia.org/wiki?curid=4855404" title="NordGlass">
NordGlass

NordGlass – polski producent szyb przednich dla branży napraw samochodów osobowych i ciężarowych, maszyn roboczych, kolejnictwa, okrętowego oraz wojskowości (szyby pancerne). Ma 2 zakłady: Koszalinie i w Słupsku. Zatrudnia ponad 1000 pracowników, dysponuje ogólnopolską siecią naprawy oraz wymiany szyb samochodowych.
Produkty.
Głównym produktem NordGlass są przednie szyby samochodowe przeznaczone na rynek części zamiennych. Oferta przedsiębiorstwa obejmuje kilka tysięcy wyrobów do większości modeli pojazdów eksploatowanych na terenie całej Europy, zarówno do samochodów osobowych, jak i aut dostawczych, ciężarowych oraz autobusów, które wytwarzane są zarówno w produkcji wielkoseryjnej, jak i w krótkich seriach dla nietypowych zastosowań. Przedsiębiorstwo wytwarza szyby zarówno dla popularnych samochodów osobowych, jak modeli luksusowych, a także szyby czołowe do autobusów, dla kolejnictwa oraz szyby pancerne dla pojazdów wojskowych. NordGlass jest największym producentem szyb przednich na rynek wtórny w obrębie koncernu AGC. NordGlass jest również właścicielem jednej z największych ogólnopolskich sieci serwisów naprawy i wymiany szyb samochodowych.
Szyby przednie do pojazdów kolejowych, tramwajów oraz do maszyn roboczych produkowane są na zlecenie producentów pojazdów, z przeznaczeniem na pierwszy montaż w ich zakładach produkcyjnych. NordGlass wytwarza też szyby dla przemysłu okrętowego i dla budownictwa.
Roczna produkcja przekracza milion szyb.
Obok działalności produkcyjnej NordGlass jest także właścicielem ogólnopolskiej sieci specjalistycznych serwisów oferujących usługi naprawy i wymiany szyb samochodowych.
Zasięg działania i odbiorcy.
W Polsce szyby przednie sprzedawane są przez Nordglass zarówno montowniom, jak i bezpośrednio użytkownikom pojazdów w ramach usług wymiany, świadczonych za pośrednictwem własnej sieci serwisów szyb samochodowych. W czerwcu 2019 spółka podpisała umowę franczyzową z przedsiębiorstwem Belron, międzynarodowym potentatem w zakresie wymiany szyb z siedzibą w Belgii, dotyczącą wymiany i napraw szyb samochodowych. W następstwie tej umowy od drugiej połowy 2020 punkty serwisowe Nordglass będą działały pod szyldem Autoglass.
Na obszarze całej Europy, a także w Ameryce Południowej (Brazylia) i Afryce Północnej odbiorcami podstawowego produktu NordGlass, jakim są szyby przednie do pojazdów samochodowych są przedsiębiorstwa zajmujące się profesjonalną wymianą szyb samochodowych. Wśród nich prominentną pozycję zajmuje Belron, operator największej w Europie, międzynarodowej sieci wymiany szyb. NordGlass jest jednym z głównych dostawców szyb przednich dla tego odbiorcy.
Struktura właścicielska.
Obecnie NordGlass jest marką należącą do japońskiego koncernu AGC, jednego z wiodących na świecie dostawców szkła i producenta szyb samochodowych.

</doc>
<doc id="4855407" url="https://pl.wikipedia.org/wiki?curid=4855407" title="Marek II Khouzam">
Marek II Khouzam

Marek II Khouzam (ur. 16 marca 1888 w Achmim, zm. 2 lutego 1958) – egipski duchowny katolicki obrządku koptyjskiego, w latach 1926-1947 biskup Luksoru i 1947-1958 patriarcha Aleksandrii.
Życiorys.
Święcenia kapłańskie przyjął 30 kwietnia 1911. 10 sierpnia 1926 został mianowany biskupem Luksoru. Sakrę otrzymał 30 listopada 1926. 10 sierpnia 1947 otrzymał nominację patriarszą stając się jednocześnie ordynariuszem eparchii aleksandryjskiej. Zmarł 2 lutego 1958.

</doc>
<doc id="4855408" url="https://pl.wikipedia.org/wiki?curid=4855408" title="Klasyczny liberalizm">
Klasyczny liberalizm



</doc>
<doc id="4855419" url="https://pl.wikipedia.org/wiki?curid=4855419" title="Jaan">
Jaan



</doc>
<doc id="4855420" url="https://pl.wikipedia.org/wiki?curid=4855420" title="Halina Mortimer-Szymczak">
Halina Mortimer-Szymczak

Halina Barbara Mortimer-Szymczak (ur. 4 września 1926 w Katowicach, zm. 19 czerwca 2020) – polska ekonomistka, dr hab., profesor zwyczajny Instytutu Gospodarki Przestrzennej Wydziału Ekonomicznego i Socjologicznego Uniwersytetu Łódzkiego i Szkoły Wyższej im. Pawła Włodkowica w Płocku.
Życiorys.
W 1950 ukończyła studia prawnicze na Uniwersytecie Jagiellońskim. Obroniła pracę doktorską, następnie uzyskała stopień doktora habilitowanego. W 1971 nadano jej tytuł profesora w zakresie nauk ekonomicznych. Była zatrudniona na stanowisku profesora zwyczajnego w Szkole Wyższej im. Pawła Włodkowica w Płocku, w Instytucie Gospodarki Przestrzennej na Wydziale Ekonomicznym i Socjologicznym Uniwersytetu Łódzkiego, była członkiem Komitetu Nauk o Pracy i Polityce Społecznej Polskiej Akademii Nauk.
Zmarła 19 czerwca 2020.

</doc>
<doc id="4855421" url="https://pl.wikipedia.org/wiki?curid=4855421" title="Angeliki E. Laiou">
Angeliki E. Laiou



</doc>
<doc id="4855424" url="https://pl.wikipedia.org/wiki?curid=4855424" title="Adamowo (sielsowiet Opsa)">
Adamowo (sielsowiet Opsa)

Adamowo – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 leśniczówka leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 2 domach zamieszkiwało 12 osób.
Leśniczówka należała do parafii rzymskokatolickiej w Dryświatach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855428" url="https://pl.wikipedia.org/wiki?curid=4855428" title="Kościół św. Marcina w Gostycynie">
Kościół św. Marcina w Gostycynie

Kościół świętego Marcina – rzymskokatolicki kościół parafialny należący do parafii pod tym samym wezwaniem (dekanat tucholski diecezji pelplińskiej).
Jest to świątynia wzniesiona w 1819 roku. Następnie została rozbudowana w 1910 roku o prezbiterium i wieżę według projektu architektów: Behrendta i Fasta. Wnętrze nakrywa płaski strop.
Wnętrze.
Kościół posiada kilkanaście zabytków:
Najstarszym z nich jest rzeźba Chrystusa ukrzyżowanego wykonana w stylu późnogotyckim przez nieznanego autora w XVI wieku.
Z XVIII wieku pochodzą: obraz z ołtarza głównego przedstawiający Matkę Bożą z Dzieciątkiem, namalowany przez nieznanego autora w stylu barokowym, a także rzeźby świętych Apostołów Piotra i Pawła, umieszczone w ołtarzu głównym. Ołtarz główny powstał w stylu barokowo-klasycystycznym około 1819 roku. Ołtarze boczne powstały w XVIII wieku w stylu późnobarokowym, zapewne w Koronowie.
W drugiej połowie XVIII wieku powstały:
Na przełomie XVIII i XIX wieku została wykonana ambona w stylu późnobarokowym. W pierwszej ćwierci XIX wieku powstała klasycystyczna chrzcielnica. W 1864 roku została wykonana, w stylu ludowym, rzeźba Chrystusa Zmartwychwstałego. W drugiej połowie XIX wieku powstał neobarokowy krucyfiks, natomiast pod koniec tego wieku została wykonana neogotycka płaskorzeźba przedstawiająca prawdę wiary o Trójcy Świętej. W tym samym czasie powstała także neogotycka rzeźba przedstawiająca św. Jana Ewangelistę. Relikwiarz zawierający relikwie dwóch świętych, powstał w 1890 roku. W 1910 roku została wykonana eklektyczna płaskorzeźba, umieszczona nad głównym wejściem do świątyni.

</doc>
<doc id="4855429" url="https://pl.wikipedia.org/wiki?curid=4855429" title="Marie Belloc Lowndes">
Marie Belloc Lowndes

Marie Adelaide Elizabeth Rayner Lowndes (z domu Belloc; ur. 5 sierpnia 1868 w Londynie, zm. 14 listopada 1947 w Eversley Cross) – angielska pisarka francuskiego pochodzenia, starsza siostra Hilaire Belloca.
Trzy napisane przez nią powieści – "The Lodger" (1913; uważana za jej najważniejsze dzieło), "The Story of Ivy" (1927) i "Letty Lynton" (1931) – zaadaptowano na duży ekran. Lowndes zyskała reputację jako pisarka poprzez umiejętne łączenie ekscytujących incydentów z zainteresowaniami psychologicznymi.
Życiorys.
Rodzina i młodość.
Marie Adelaide Elizabeth Rayner Belloc urodziła się 5 sierpnia 1868 w domu przy 11 George Street w centralnej dzielnicy Londynu, Marylebone. Była jedyną córką francuskiego adwokata Louisa Belloca (1830–1872) i angielskiej feministki Bessie Rayner Parkes (1829–1925). Matka przyszłej pisarki, urodzona w dobrze sytuowanej rodzinie w Birmingham, publikowała wiersze, eseje, wspomnienia oraz książki podróżnicze. Wraz z Barbarą Bodichon była współzałożycielką „Woman’s Journal” i aktywną działaczką na rzecz emancypacji kobiet w Wielkiej Brytanii. Ojciec, Louis Belloc, urodził się we Francji. W 1832 przeprowadził się razem z rodziną do La Celle-Saint-Cloud. Zły stan zdrowia często uniemożliwiał mu w pełni wykonywanie zawodu adwokata. Dziadek Marie Belloc Lowndes ze strony ojca, Jean-Hilaire Belloc, był francuskim malarzem, a jej pradziadek od strony matki, Joseph Priestley, zajmował się filozofią i teologią.
Rodzice przyszłej pisarki pobrali się 19 września 1867 w Londynie, po krótkich zaręczynach. Mieszkali w Paryżu, lecz często wracali do La Celle-Saint-Cloud. 27 lipca 1870, w pierwszych dniach trwania wojny francusko-pruskiej, urodziło się im drugie dziecko, Hilaire Belloc. Rodzina na czas konfliktu zbrojnego przeniosła się do Londynu, gdzie mieszkała przy Great College Street.
Kariera pisarska.
W 1884, w wieku 16 lat, Marie Belloc Lowndes napisała nowelę "Pastel", opublikowaną w czasopiśmie katolickim. Cztery lata później poznała Williama Thomasa Steada, który zatrudnił ją w „The Pall Mall Gazette”. Spędzając czas w Paryżu współpracowała przy przewodniku po tamtejszych wystawach. Pisała także do wielu innych czasopism, a połowę wszystkich zarobków wysyłała matce. W 1889, po czterech latach pisania, opublikowała swoją pierwszą książkę – biografię "The Life and Letters of Charlotte Elizabeth, Princess Palatine". Jej honorarium wyniosło 16 funtów.
W 1894 została członkinią Association of Women Journalists i pozostała zaangażowana w nią, a także i inne organizacje promujące profesjonalne pisarki przez całą swoją karierę, w tym w Women Writer’s Suffrage League. W 1911 na łamach amerykańskiego magazynu „McClure’s” ukazała się nowela "The Lodger". Otrzymawszy propozycję napisania cyklu opowiadań dla „The Daily Telegraph”, w wyniku problemów finansowych, pożyczyła od brata, ku niezadowoleniu męża, pieniądze i rozszerzyła historię wspomnianej noweli do powieści. Lekko zredagowane, jednotomowe wydanie "The Lodger" zostało opublikowane przez Methuen Publishing w 1913. Mimo iż powieść otrzymała niezadowalające recenzje, wyniki sprzedaży okazały się sukcesem.
22 listopada 1916 Lowndes, wraz z kilkoma innymi sufrażystkami, podpisała się pod listem skierowanym do redakcji „The Timesa”, w którym domagano się, aby nadchodzące zmiany w brytyjskim elektoracie obejmowały również reformy dotyczące kobiet.
Do śmierci w 1947 Lowndes napisała ponad czterdzieści powieści – głównie dobrze nakreślonych kryminałów, okazjonalnie opartych na prawdziwych zbrodniach. Sama Lowndes była urażona faktem, iż uważano ją za autorkę kryminałów. Jej najsłynniejszą powieścią był "The Lodger" (1913), oparty na zbrodniach seryjnego mordercy Kuby Rozpruwacza. Prócz licznych adaptacji filmowych wspomnianej powieści, powstała również teatralna wersja pod tytułem "Who Is He?", przygotowana przez Horace’a Annesleya Vachella w 1916.
Jej ostatnia książka – "The Young Hilaire Belloc" – ukazała się po jej śmierci, w 1956.
Śmierć.
Przez całe życie Lowndes cierpiała z powodu drobnych problemów zdrowotnych. Zmarła na raka żołądka 14 listopada 1947 w domu swojej starszej córki Elizabeth Countess Iddesleigh (żony trzeciego hrabiego Iddesleigh) w Eversley Cross w hrabstwie Hampshire. Miała 79 lat. Została pochowana w La Celle-Saint-Cloud, nieopodal Wersalu, gdzie spędziła lata młodości.
Życie prywatne.
9 stycznia 1896 Marie Belloc wyszła za mąż za Fredericka „Freddiego” Sawneya Archibalda Lowndesa (1868–1940), redaktora „The Timesa” w latach 1893–1938. Uroczystości ślubne odbyły się w Brompton Oratory w Londynie. Zamieszkali w domu przy 11 Great College Street w dzielnicy Westminster. Pisarka udokumentowała wczesne lata swojego małżeństwa w pamiętniku "The Merry Wives of Westminster" (1946). Para tworzyła szczęśliwy związek, lecz przez cały okres trwania małżeństwa borykała się z trudnościami finansowymi.
Jesienią 1896 poroniła. Lekarze obawiali się o jej życie i przez kilka tygodni pisarka leżała w łóżku pod opieką dwóch pielęgniarek. Para doczekała się trójki dzieci: syna Charlesa (ur. w 1898) oraz dwóch córek – Elizabeth (1900) i Susan (1907). Ukończywszy 18 lat, Charles zaciągnął się do wojska i brał udział w bitwie pod Lys, gdzie został ranny. Otrzymał Krzyż Wojskowy.
W 1909 rodzina przeniosła się do domu przy 9 Barton Street w dzielnicy Westminster, gdzie mieszkali do 1940. W trakcie II wojny światowej Lowndes wraz z mężem opuściła centralny Londyn, sprzedając nieruchomości przy Barton Street i przeprowadzając się do domku wakacyjnego, mieszczącego się w pobliżu Wimbledon Common. Frederick Sawney Archibald Lowndes zmarł 26 marca 1940 na atak serca. Po jego śmierci Lowndes powróciła do Westminster, wynajmując dom przy 1 Barton Street. Często podróżowała, odwiedzając swoje dzieci lub spotykała się z przyjaciółmi. Była także związana z kręgami literackimi.
Twórczość.
Opracowano na podstawie materiału źródłowego:

</doc>
<doc id="4855430" url="https://pl.wikipedia.org/wiki?curid=4855430" title="Sebastian Leszczak">
Sebastian Leszczak

Sebastian Leszczak (ur. 20 stycznia 1992 w Krakowie) – polski futsalista, piłkarz, reprezentant Polski w futsalu, były reprezentant Polski U-17 w piłce nożnej. Obecnie zawodnik Cleareksu Chorzów.
Życiorys.
Swoją karierę piłkarską rozpoczynał w Wiśle Kraków, z którą w sezonie 2008/2009 zdobył wicemistrzostwo Polski, występując w 3 meczach ekstraklasy. Kolejnym klubem w jego karierze był Górnik Zabrze. W pierwszej drużynie klubu z Zabrza wystąpił jedynie w jednym meczu Pucharu Polski. W latach 2011-2016 występował na poziomie I, II i III ligi.
W 2016 został zawodnikiem futsalowego klubu LEX Kancelaria Słomniki, którym awansował do ekstraklasy. Po pierwszej rundzie w ekstraklasie jego klub wycofał się z rozgrywek, a Leszczak został zawodnikiem Cleareksu Chorzów, z którym w 2019 roku zajął trzecie miejsce w lidze. W 2018 roku zadebiutował w reprezentacji Polski, z którą wziął udział m.in. w turniejach eliminacyjnych do Mistrzostw Świata i do Mistrzostw Europy.

</doc>
<doc id="4855432" url="https://pl.wikipedia.org/wiki?curid=4855432" title="Piotr Alawdin">
Piotr Alawdin

Piotr Władimirowicz Alawdin (ur. w 1943; zm. 21 czerwca 2020) – białoruski specjalista w zakresie budownictwa, prof. dr hab. inż.
Życiorys.
W 1966 ukończył studia budownictwa w Białoruskim Instytucie Politechnicznym, 12 maja 1969 obronił pracę doktorską, 19 maja 1993 habilitował się na podstawie pracy zatytułowanej "Optymalizacja i stany graniczne konstrukcji sprężysto-plastycznych przy obciążeniach zmiennych". 17 kwietnia 1994 nadano mu tytuł profesora w zakresie nauk technicznych.
Został zatrudniony na stanowisku profesora w Katedrze Teorii Konstrukcji na Wydziale Budownictwa i Architektury Zachodniopomorskiego Uniwersytetu Technologicznego w Szczecinie, oraz w Instytucie Budownictwa na Wydziale Budownictwa, Architektury i Inżynierii Środowiska Uniwersytetu Zielonogórskiego.
Był kierownikiem w Katedrze Teorii Konstrukcji na Wydziale Budownictwa i Architektury Zachodniopomorskiego Uniwersytetu Technologicznego w Szczecinie i członkiem zarządu głównego Polskiego Towarzystwa Mechaniki Teoretycznej i Stosowanej (PTMTS).
Zmarł 21 czerwca 2020.

</doc>
<doc id="4855435" url="https://pl.wikipedia.org/wiki?curid=4855435" title="Stadion Olimpijski w Tokio">
Stadion Olimpijski w Tokio



</doc>
<doc id="4855438" url="https://pl.wikipedia.org/wiki?curid=4855438" title="Piotr Lubiatowski">
Piotr Lubiatowski

 Piotr Lubiatowski z Błociszewa herbu Ostoja (zm. przed 1511 r.) – dziedzic dóbr w Błociszewie, Lubiatowie Większym i Mączlinie.
Życiorys.
Piotr Lubiatowski pochodził z Błociszewa w Wielkopolsce. Jego ojcem był Stanisław Błociszewski a matką Apolonia Lubiatowska. Jego dziadkiem po mieczu był Jan Błociszewski. Posiadał dziedziczne części w Błociszewie oraz nabyte przez ojca części Lubiatowa Większego i Mączlina. Jego małżonką była Barbara Rogaczewska, córka Macieja, która w roku 1476 kupiła za 500 grzywien Rogaczewo od stryja ks. Tomasza Rogaczewskiego, pleban w Jaraczewie. Piotr Lubiatowski miał liczne potomstwo: Małgorzatę, Zofię, Jana, Piotra, Macieja i Marcina. Nie żył już w roku 1511, kiedy to jego małżonka zapisała 50 zł posagu Benedyktowi Pigłowskiemu, mężowi jej córki Małgorzaty. Piotr jako pierwszy spośród Ostojów pochodzących z Błociszewa zaczął używać nazwiska Lubiatowski dając początek rodzinie Lubiatowskich herbu Ostoja.

</doc>
<doc id="4855440" url="https://pl.wikipedia.org/wiki?curid=4855440" title="Most kolejowy nad rzeką Wałszą w Pieniężnie">
Most kolejowy nad rzeką Wałszą w Pieniężnie

Most kolejowy nad rzeką Wałszą – jednotorowy most kolejowy na rzece Wałsza w Pieniężnie, najwyższy czynny most kolejowy na terenie Warmii i Mazur oraz drugi, po moście w Ludwikowicach Kłodzkich, najwyższy czynny most kolejowy w Polsce o wysokości przęseł 28,5 m, położony w ciągu linii kolejowej nr 221 łączącej Braniewo z Olsztynem.
Historia.
Most kolejowy nad rzeką Wałszą w Pieniężnie został wybudowany w 1884 roku, łącząc początkowo Pieniężno z Olsztynem. Rok później, 1 lipca 1885 roku, oddano do użytku całą linię kolejową łączącą Olsztyn z Braniewem i Królewcem. Most zbudowany jest z trzech przęseł łukowych odwróconych do dołu o łącznej długości ok. 160 m, przejazd pociągów odbywa się po górnej części łuku. 
Pierwszy most:
Pod koniec II wojny światowej, 17 lutego 1945, wycofujące się wojska niemieckie wysadziły most. Przez kilka lat linia łącząca Olsztyn z Pieniężnem i Braniewem była nieczynna (połączenie z Królewcem straciło rację bytu, gdyż za Braniewem wytyczona została granica z ZSRR, za którą znalazła się była stolica Prus Wschodnich). Most odbudowano i oddano do użytku w marcu 1951 roku, zachowując jego konstrukcję i wygląd.
Współcześnie przez most przebiega czynna linia kolejowa na trasie Olsztyn – Braniewo.

</doc>
<doc id="4855441" url="https://pl.wikipedia.org/wiki?curid=4855441" title="Stadion Narodowy w Tokio (2019)">
Stadion Narodowy w Tokio (2019)

Stadion Narodowy (, "Kokuritsu Kyōgi-jō"), podczas budowy Nowy Stadion Narodowy – narodowy japoński wielofunkcyjny stadion używany głównie do meczów piłki nożnej położony w Shinjuku w Tokio. Jest głównym stadionem ceremonii otwarcia i zamknięcia, a także miejscem imprez lekkoatletycznych podczas Letnich Igrzysk Olimpijskich 2020, podczas których obiekt nosi nazwę Stadion Olimpijski (, "Orinpikku Sutajiamu").
Rozbiórka starego stadionu narodowego w Tokio zakończyła się w maju 2015. Budowa nowego rozpoczęła się 11 grudnia 2016.
Oryginalne plany stadionu zostały wycofane w lipcu 2015 przez japońskiego premiera Shinzō Abe, który ogłosił nową ofertę po publicznym oburzeniu z powodu zwiększonych kosztów budowy. W rezultacie stadion nie był gotowy na Puchar Świata w Rugby 2019, jak pierwotnie planowano. Nowy projekt stworzony przez architekta Kengo Kumę został wybrany aby zastąpić oryginalny projekt w grudniu 2015.
Historia.
Po tym, jak Tokio złożyło ofertę na bycie gospodarzem Letnich Igrzysk Olimpijskich w 2020, mówiło się o ewentualnej renowacji lub przebudowie Narodowego Stadionu Olimpijskiego. Stadion ten byłby gospodarzem ceremonii otwarcia i zamknięcia, a także konkurencji lekkoatletycznych.
W lutym 2012 potwierdzono, że stary stadion zostanie rozebrany. Koszt budowy nowego stadionu w miejscu dotychczasowego szacowano wówczas 1 miliard funtów. W listopadzie 2012 ujawniono rendering nowego stadionu narodowego na podstawie projektu architekti Zahy Hadid. Stary stadion został rozebrany w 2015. Nowy obiekt zostanie wykorzystywany do organizowania zawodów lekkoatletyki, rugby, niektórych meczów piłki nożnej oraz ceremonii otwarcia i zamknięcia igrzysk olimpijskich i paraolimpijskich.
Ze względu na ograniczenia budżetowe japoński rząd ogłosił kilka zmian w projekcie Hadidy w maju 2015, w tym anulowanie planów budowy składanego dachu i zmianę niektórych stałych miejsc siedzących na tymczasowe.
Kilku wybitnych japońskich architektów, w tym Toyoo Itō i Fumihiko Maki, skrytykowało projekt Hadidy, przy czym Ito porównał go do żółwia, a Maki nazwał go białym słoniem. Inni krytykowali wkroczenie stadionu do zewnętrznych ogrodów Sanktuarium Meiji. Arata Isozaki skomentował, iż był „zszokowany, widząc, że dynamika obecna w oryginale odeszła” w wyniku przeprojektowania pierwotnego planu Hadidy.
17 lipca 2015 premier Japonii Shinzō Abe ogłosił, że plany budowy nowego stadionu narodowego zostaną zmienione z powodu niezadowolenia społeczeństwa, w tym kosztów budowy stadionu. W rezultacie Abe ogłosił, że na organizację Pucharu Świata w Rugby 2019 trzeba będzie wybrać inny obiekt, ponieważ nowy stadion nie będzie gotowy aż do Olimpiady w 2020.
28 sierpnia 2015 rząd Japonii wydał nowe wytyczne dotyczące budowy stadionu. Stała pojemność wyniesie 68 000, lecz będzie można ją zwiększyć do 80 000 dzięki zastosowaniu tymczasowych trybun nad bieżnią lekkoatletyczną. Rząd zrezygnował także ze składanego dachu. Zamiast tego zostanie zbudowany stały dach tylko nad siedzeniami dla widzów.
21 grudnia 2015 Japońska Rada Sportu ogłosiła, że Kuma i Taisei Corporation zostały wybrane do zaprojektowania i wybudowania stadionu. Budowę stadionu rozpoczęto w grudniu 2016, a jego zakończenie zaplanowano na 30 listopada 2019, kiedy to stadion zostanie przekazany Międzynarodowemu Komitetowi Olimpijskiemu (MKOl) w celu przeprowadzenia przygotowań do organizacji igrzysk. Nowy projekt miałby pomieścić 68 089 w trybie lekkoatletycznym z możliwością skonstruowania tymczasowych miejsc siedzących nad stałym torem, aby zwiększyć pojemność 80 016. Pojemność podczas Igrzysk Olimpijskich miała wynieść 60 102, biorąc pod uwagę miejsca siedzące dla prasy i kadry kierowniczej. Ta pojemność została dodatkowo zmniejszona na Paraolimpiadzie do 57 750, aby dodać więcej miejsc dla osób niepełnosprawnych.
Inauguracyjne wydarzenie sportowe stadionu, Finał Pucharu Cesarza 2019, odbyło się 1 stycznia 2020.
Położenie i transport.
Znajduje się w obszarze ogrodu zewnętrznego ogrodu Meiji-jingū. Na zachodzie położone jest Tokyo Metropolitan Gymnasium. Na południu znajduje się Stadion Meiji-jingū i Stadion Chichibunomiya. W terenie występuje różnica wysokości, a niska zachodnia strona jest częściowo podniesiona sztucznym gruntem.

</doc>
<doc id="4855444" url="https://pl.wikipedia.org/wiki?curid=4855444" title="Romualdas Pozerskis">
Romualdas Pozerskis



</doc>
<doc id="4855449" url="https://pl.wikipedia.org/wiki?curid=4855449" title="Franz von Streng">
Franz von Streng

Franz von Streng (ur. 27 lutego 1884 w Sirnach, zm. 7 sierpnia 1970) – szwajcarski duchowny rzymskokatolicki, w latach 1937-1967 biskup Bazylei i Lugano, następnie tytularny Obbi.
Życiorys.
Święcenia kapłańskie przyjął 12 lipca 1908. 17 listopada 1936 został wybrany przez kapitułę na biskupa Bazylei i Lugano, wybór potwierdziła Stolica Apostolska 30 listopada. Sakrę otrzymał 24 stycznia 1937. 3 listopada 1967 przeszedł na emeryturę, otrzymał wówczas stolicę tytularną "Obbi". Zmarł 7 sierpnia 1970. Brał udział we wszystkich czterech sesjach Soboru Watykańskiego II.

</doc>
<doc id="4855450" url="https://pl.wikipedia.org/wiki?curid=4855450" title="Anisimowicze">
Anisimowicze

Anisimowicze (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym kolonia i dwór leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku ówczesny folwark zamieszkiwało 87 osób, 41 było wyznania rzymskokatolickiego, 14 prawosławnego a 32 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 6 budynków mieszkalnych. Zgodnie z Wykazem z 1938 zamieszkiwało tu 221 osób w 34 budynkach.
Miejscowość należała do parafii rzymskokatolickiej w Mieżanach i prawosławnej w Dryświatach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4855451" url="https://pl.wikipedia.org/wiki?curid=4855451" title="Marian Topór">
Marian Topór

Marian Stanisław Topór (ur. 21 kwietnia 1921 w Chabówce, zm. 25 czerwca 2004 w Pogwizdowie) – plutonowy podchorąży Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Piotra (palacza na kolei) i Julianny z domu Opalińskiej. Ukończył szkołę powszechną w Chabówce i rozpoczął naukę w gimnazjum w Rabce. Członek Związku Harcerstwa Polskiego. Od lutego 1940 w Związku Walki Zbrojnej - zaprzysiężony w Oddziale Dywersji Kolejowej z Rabki. Został dowódcą drużyny, prowadził wywiad kolejowy, kolportował podziemną prasę i dokonywał akcji sabotażu. Zagrożony aresztowaniem wyjechał w okolice Miechowa i od września 1942 służył w placówce NOW - ZWZ w Czaplach Wielkich (początkowo jako dowódca drużyny, a następnie jako szef placówki). Od jesieni 1943 w Obwodzie Miechów Inspektoratu „Maria” Armii Krajowej, obejmuje stanowisko szefa pododcinka kontrwywiadu „Klima”. W 1943 kończy tajną podchorążówkę w Słomnikach uzyskując stopień kaprala podchorążego. Od czerwca 1944 w oddziale AK „Skrzetuski”, w lipcu tr. przeszedł na własną prośbę do oddziału ppor. Wojciecha Majewskiego „Jaxy” (został dowódcą drużyny ochrony radiostacji), w szeregach którego uczestniczył w wielu akcjach bojowych.
Awansowany do rangi plutonowego podchorążego w dniu 8 sierpnia 1944, w październiku tr. przeniesiony do sztabu 106 Dywizji Piechoty AK na stanowisko oficera informacyjnego. Po wojnie poszukiwany przez NKWD, rozpoczął naukę w liceum w Rabce. Jesienią 1945 nawiązał kontakt z Zrzeszeniem Wolność i Niezawisłość i zorganizował w Chabówce grupę dywersyjną „Chimera”. Po zdaniu matury (kwiecień 1946) rozpoczął studia na Akademii Handlowej w Krakowie. Aresztowany przypadkowo przez funkcjonariuszy Informacji Wojskowej, był więziony od września 1947 do czerwca 1949. Kontynuował studia na Akademii Handlowej w Poznaniu. 2 stycznia 1950 aresztowany w Krakowie przez pracowników służby bezpieczeństwa i skazany po ciężkim śledztwie na 10 lat więzienia. Na mocy amnestii zwolniony na początku maja 1956.
Znalazł zatrudnienie w przemyśle węglowym, ukończył technikum górnicze (1964) i Wyższą Szkołę Ekonomiczną w Katowicach (1971), uzyskując tytuł magistra ekonomii. W 1991 odznaczony Orderem Virtuti Militari 5 klasy za męstwo wykazane w walkach w Książu Wielkim. Od sierpnia 1949 żonaty z Kazimierą z domu Krzystek, z którą miał córkę Sonię i syna Piotra. 
W latach późniejszych zajmował stanowisko prezesa cieszyńskiego oddziału Światowego Związku Żołnierzy Armii Krajowej. Przez Ministra Obrony Narodowej został awansowany do stopnia majora. Za swą działalność konspiracyjną oraz dokonane czyny męstwa uhonorowany wieloma medalami i odznaczeniami. Zmarł w 2004 i spoczywa na cmentarzu parafialnym w Pogwizdowie.

</doc>
<doc id="4855454" url="https://pl.wikipedia.org/wiki?curid=4855454" title="Piękne chwile to motyle">
Piękne chwile to motyle

Piękne chwile to motyle (czes. "Hezké chvilky bez záruky") – czeski film komediowy w reżyserii Věry Chytilovej, zrealizowany w 2006. 

</doc>
<doc id="4855457" url="https://pl.wikipedia.org/wiki?curid=4855457" title="Lexemuel Ray Hesler">
Lexemuel Ray Hesler

Lexemuel Ray Hesler (ur. 20 lutego 1888 w Veedersburgu, zm. 20 listopada 1977) – amerykański mykolog.
Urodził się w Veedersburgu w stanie Indiana w Stanach Zjednoczonych i w tej samej miejscowości ukończył szkołę średnią. Studiował w Wobash College, gdzie w czerwcu 1911 r. uzyskał tytuł licencjata z botaniki. W styczniu 1912 r. wstąpił na Uniwersytet Cornella. W 1914 r. uzyskał stopień doktora, a w 1919 r. został profesorem na University of Tennessee, gdzie do 1934 r. wykładał fitopatologię. Od około 1930 r. zainteresował się mykologią.
Hesler opublikował ponad 60 publikacji z zakresu mykologii i fitopatologii. 6 z tych publikacji to książki.
Przy naukowych nazwach opisanych przez niego taksonów dodawane jest jego nazwisko Hesler.

</doc>
<doc id="4855466" url="https://pl.wikipedia.org/wiki?curid=4855466" title="Balciszki (sielsowiet Opsa)">
Balciszki (sielsowiet Opsa)

Balciszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 początkowo zaścianki a następnie folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku były dwa zaścianki Balciszki I i II. 
W 1938 istniał tylko folwark, gdzie w 1 domu zamieszkiwało 5 osób.
Miejscowość należała do parafii rzymskokatolickiej i prawosławnej w Dryświatach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4855467" url="https://pl.wikipedia.org/wiki?curid=4855467" title="Czele Arena">
Czele Arena

Czele Arena – stadion piłkarski w Kobuleti, w Gruzji. Został otwarty w 1967 roku. Może pomieścić 6000 widzów. Swoje spotkania rozgrywają na nim piłkarze klubu Szukura Kobuleti.

</doc>
<doc id="4855468" url="https://pl.wikipedia.org/wiki?curid=4855468" title="Jerzy Malcher">
Jerzy Malcher

Jerzy Karol Malcher (ur. 11 lipca 1914 w Chwałowicach, zm. 21 maja 2001 w Anglii) – polski harcerz i kurier wojenny w czasie II wojny światowej. 
Życiorys.
Syn Józefa Malcher i Marty Malcher z domu Matuszczyk. Miał dwoje rodzeństwa - siostry Hildę (ur. 1920) oraz Marię (ur. 1924). Jerzy ukończył szkołę powszechną w Chwałowicach, a następnie Państwowe Gimnazjum w Rybniku. Studiował na wydziale prawa i administracji Uniwersytetu Jagiellońskiego.
W latach 1937–1938 odbył obowiązkową jednoroczną służbę wojskową, w trakcie której ukończył Dywizyjny Kurs Podchorążych Rezerwy 30 DP przy 82 Pułku Piechoty w Brześciu nad Bugiem. W czasie kampanii wrześniowej 1939 walczył w szeregach Samodzielnej Grupy Operacyjnej „Polesie”. Został ranny w bitwie pod Kockiem i jako jeniec trafił do szpitala w Radomiu.
Pracował także podczas kampanii w Afryce Północnej przy wcielaniu niemieckich żołnierzy (wielu z nich Górnoślązaków) wziętych w angielską niewolę do armii generała W. Andersa. 
Po wojnie wraz ze swoją małżonką, Jadwigą Kauczor zamieszkał w Wielkiej Brytanii, gdzie ze względu na swoje umiejętności lingwistyczne pracował w brytyjskim Ministerstwie Obrony. Do Polski powrócił dopiero po zmianie ustroju w 1990 roku. 4 kwietnia 1949 razem z córką Patrycją Anną otrzymał obywatelstwo brytyjskie. Był zatrudniony w Brytyjskich Siłach Zbrojnych jako „Serving Officer”. Mieszkał wówczas w 24, Bristol Avenue, South Lancing, Sussex.
Na podstawie życiorysu Jerzego Malchera powstał film dokumentalny: „Jerzy Malcher - Między Londynem a Rybnikiem” autorstwa Adama Grzegorzka.
Na podstawie zarządzenia zastępczego nr NPII.4131.4.48.2018 wojewody śląskiego z 27 marca 2018 dokonano zmiany dotychczasowej nazwy ulicy „Józefa Stawiarza” (21084) położonej na terenie Miasta Rybnik na „Jerzego Malchera”.

</doc>
<doc id="4855471" url="https://pl.wikipedia.org/wiki?curid=4855471" title="Breakthrough">
Breakthrough

Breakthrough – piąty japoński singel południowokoreańskiego zespołu Twice, wydany w Japonii 24 lipca 2019 roku przez Warner Music Japan. Został wydany w czterech edycjach: regularnej CD, dwóch limitowanych oraz „ONCE JAPAN”. Osiągnął 2 pozycję w rankingu Oricon i pozostał na liście przez 27 tygodni. Singel zdobył status platynowej płyty.

</doc>
<doc id="4855473" url="https://pl.wikipedia.org/wiki?curid=4855473" title="Jean-Baptiste Noulet">
Jean-Baptiste Noulet

Jean-Baptiste Noulet (ur. 1 maja 1802 w Venerque, zm. 24 maja 1890 w Venerque) – francuski przyrodnik. Był jednym z pionierów archeologii.
Życie i praca naukowa.
Po uzyskaniu w 1832 roku na Uniwersytecie w Montpellier doktoratu z medycyny, rozpoczął pracę zawodową jako lekarz. Bardziej jednak fascynowała go praca naukowa. Zajmował się takimi dziedzinami przyrody, jak botanika, malakologia, geologia i paleontologia. W zakresie malakologii w 1834 r. opublikował pracę o rodzimych mięczakach rzecznych i lądowych w dorzeczu Pirenejów. Jako botanik w 1837 r. opublikował "La Flore du Bassin sous-pyrénéen" – wyczerpujące opracowanie (754 strony) na temat regionalnych roślin i grzybów subpirenejskich. Zajmował się także badaniami historycznymi Oksytanii i języka oksytańskiego. W 1841 r. został mianowany przewodniczącym historii naturalnej medycyny w przygotowawczej szkole medycyny i farmacji w Tuluzie. Od 1872 r. był dyrektorem Muzeum Historii Naturalnej w Tuluzie. Założył w nim galerię poświęconą prehistorii.
W 1851 r. w Clermont-le-Fort odkrył pozostałości fauny plejstoceńskiej, a także obecność artefaktów skalnych. Odkrycia te potwierdziły współistnienie zwierząt plejstoceńskich z ludźmi.
Przy naukowych nazwach opisanych przez niego taksonów dodawane jest jego nazwisko Noulet.

</doc>
<doc id="4855481" url="https://pl.wikipedia.org/wiki?curid=4855481" title="Marzenna Magda-Adamowicz">
Marzenna Magda-Adamowicz

Marzenna Magda-Adamowicz (ur. 27 grudnia 1968 w Głogowie) – polska pedagog, doktor habilitowana nauk humanistycznych, profesor nadzwyczajna Uniwersytetu Zielonogórskiego, jej specjalności naukowe obejmują: pedeutologię, pedagogikę twórczości i zdolności, twórczość pedagogiczną nauczycieli, innowacje pedagogiczne, indywidualizację w edukacji dziecka, pedagogikę przedszkolną i wczesnoszkolną oraz dydaktykę i pedagogikę rodziny.
Wykształcenie i działalność naukowa.
Ukończyła studia magisterskie pedagogiki o specjalności nauczanie początkowe w Wyższej Szkole Pedagogicznej im. Kazimierza Wielkiego w Bydgoszczy. Otrzymała stopień naukowy doktora nauk humanistycznych w zakresie pedagogiki na podstawie dysertacji "Kształtowanie wrażliwości moralnej uczniów klas początkowych techniką swobodnych tekstów" w Wyższej Szkole Pedagogicznej im. Komisji Edukacji Narodowej w Krakowie. W 2010 r. na podstawie dorobku naukowego i rozprawy "Uwarunkowania efektywności kształcenia nauczycieli klas I-III w zakresie twórczości pedagogicznej" uzyskała stopień naukowy doktora habilitowanego nauk humanistycznych w zakresie pedagogiki w Uniwersytecie im. M. Curie-Skłodowskiej w Lublinie. Została profesorem nadzwyczajnym Uniwersytetu Zielonogórskiego Wydziału Pedagogiki, Psychologii i Socjologii, Instytutu Pedagogiki oraz kierownikiem Zakładu Pedagogiki Przedszkolnej i Wczesnoszkolnej .
Kariera zawodowa.
Po kilkuletniej pracy w zawodzie nauczyciela nauczania początkowego, od początku pracy naukowej związała się Uniwersytetem Zielonogórskim. W latach 2003–2006 w Wyższej Szkole Menedżerskiej w Legnicy pełniła funkcje prodziekana Wydziału Pedagogiki. Była członkiem w latach 2010–2015 Zespołu Dydaktyki  i w latach 2010–2019 Zespołu Edukacji Elementarnej Komitetu Nauk Pedagogicznych Polskiej Akademii Nauk. Utworzyła i realizowała studia podyplomowe: od 2010 "terapii pedagogicznej i pedagogiki zdolności" , od 2011 "wczesne nauczanie języka obcego" . W latach 2017-2019 była zastępcą dyrektora ds. nauki i rozwoju Instytutu Pedagogiki , od 2010 r. jest kierownikiem Zakładu Pedagogiki Przedszkolnej i Wczesnoszkolnej Wydziału Pedagogiki, Psychologii i Socjologii Uniwersytetu Zielonogórskiego.
Odznaczenia, nagrody i wyróżnienia.
Za pracę naukową i dydaktyczną na uczelni otrzymała nagrody naukowe Rektora Uniwersytetu Zielonogórskiego w latach: 2018, 2017, 2016, 2012,  2000 r., kolejno Medal Komisji Edukacji Narodowej w 2015 r., Srebrny Krzyż Zasługi w 2013 r., medal Al. Kamińskiego przyznany przez Naczelnika  GK ZHP w 1993 r., złotą odznakę Zasłużonych dla Chorągwi Legnickiej 1990 i inne pomniejsze nagrody. Dnia 17 września 2020 roku otrzymała Złoty Medal za Długoletnią Służbę.

</doc>
<doc id="4855482" url="https://pl.wikipedia.org/wiki?curid=4855482" title="Indywidualne Mistrzostwa Polski na Żużlu 2018">
Indywidualne Mistrzostwa Polski na Żużlu 2018

Indywidualne Mistrzostwa Polski na Żużlu 2018 – 74. edycja zawodów żużlowych zorganizowanych przez Polski Związek Motorowy w celu wyłonienia medalistów indywidualnych mistrzostw Polski w sezonie 2018. Rozegrano cztery turnieje ćwierćfinałowe, dwa półfinały oraz finał, w którym zwyciężył Piotr Pawlicki.
Półfinały.
Gniezno (1).
Ponadto do finału zakwalifikowali się automatycznie trzej następujący uczestnicy Grand Prix IMŚ na Żużlu 2018:
Częstochowa (2).
Ponadto do finału – zgodnie z regulaminem rozgrywek – zakwalifikowali się automatycznie dwaj następujący zawodnicy:

</doc>
<doc id="4855485" url="https://pl.wikipedia.org/wiki?curid=4855485" title="Iwan Charczenko">
Iwan Charczenko

Iwan Ustinowicz Charczenko (ros. Иван Устинович Харченко, ur. 23 września 1918 we wsi Komarowka obecnie w rejonie borzniańskim obwodu czernihowskiegp, zm. 1 lipca 1989 w Kijowie) – radziecki wojskowy, pułkownik, Bohater Związku Radzieckiego (1944).
Życiorys.
Urodził się w ukraińskiej rodzinie robotniczej. Po ukończeniu 7 klas pracował jako stolarz w Chimkach. Od 1938 służył w Armii Czerwonej, w 1939 skończył kursy młodszych poruczników, od czerwca 1941 uczestniczył w wojnie z Niemcami. Był dowódcą plutonu 6 inżynieryjnego pułku przeciwchemicznego lokalnej obrony przeciwlotniczej wojsk NKWD w stopniu porucznika, walczył na Froncie Leningradzkim i Karelskim, wykonując zadania specjalne, m.in. rozbrajając bomby lotnicze i miny. Po wojnie kontynuował służbę w armii, w 1953 ukończył Wojskową Akademię Obrony Chemicznej, w 1967 został zwolniony do rezerwy w stopniu pułkownika.
Odznaczenia.
I medale.

</doc>
<doc id="4855490" url="https://pl.wikipedia.org/wiki?curid=4855490" title="Charlie Daniels">
Charlie Daniels



</doc>
<doc id="4855491" url="https://pl.wikipedia.org/wiki?curid=4855491" title="Anisimowicze (Białoruś)">
Anisimowicze (Białoruś)



</doc>
<doc id="4855492" url="https://pl.wikipedia.org/wiki?curid=4855492" title="Ambasadorowie Rosji w Polsce">
Ambasadorowie Rosji w Polsce



</doc>
<doc id="4855495" url="https://pl.wikipedia.org/wiki?curid=4855495" title="Formuła 2 – Sochi 2018">
Formuła 2 – Sochi 2018

Runda Formuły 2 na torze Sochi Autodrom – runda jedenasta mistrzostw Formuły 2 w sezonie 2018.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4855496" url="https://pl.wikipedia.org/wiki?curid=4855496" title="Anatolij Niefiodow">
Anatolij Niefiodow

Anatolij Iwanowicz Niefiodow (ros. Анатолий Иванович Нефёдов, ur. w Pyriatynie, zm. 29 września 1973 w Charkowie) – radziecki lotnik wojskowy, pułkownik, Bohater Związku Radzieckiego (1940).
Życiorys.
Skończył szkołę średnią i w 1933 technikum drogowe, później pracował jako tokarz w charkowskich zakładach Sierp i Mołot, w 1934 ukończył aeroklub w Charkowie. Od września 1934 służył w Armii Czerwonej, w 1935 ukończył wojskową szkołę lotniczą w Charkowie, później służył w Siłach Powietrznych Floty Bałtyckiej. Uczestniczył w wojnie z Finlandią jako dowódca oddziału 12 samodzielnej brygady lotnictwa myśliwskiego Sił Powietrznych Floty Bałtyckiej w stopniu starszego porucznika, wykonując zadania patrolowania i zwiadu okrętów i łodzi podwodnych w Zatoce Fińskiej oraz baterii artyleryjskich, brał też udział w atakowaniu i bombardowaniu naziemnych celów przeciwnika. Po zakończeniu wojny z Finlandią został dowódcą eskadry w Siłach Powietrznych Floty Bałtyckiej. Od czerwca 1941 uczestniczył w wojnie z Niemcami jako dowódca 5 eskadry 5 pułku lotnictwa myśliwskiego (od stycznia 1942: 3 gwardyjskiego pułku lotnictwa myśliwskiego) Sił Powietrznych Floty Bałtyckiej, brał udział w walkach obronnych na terytorium krajów bałtyckich i w obronie Leningradu. 8 lipca 1941 przy wypełnianiu zadania bojowego został ciężko ranny w głowę i zmuszony wrócić na swoje lotnisko. W 1943 ukończył przyśpieszony kurs Akademii Wojskowo-Morskiej, we wrześniu 1943 wrócił na front jako pomocnik dowódcy, a od sierpnia 1944 szef sztabu 27 pułku lotnictwa myśliwskiego Sił Powietrznych Floty Północnej. Wykonał wówczas 247 lotów bojowych i brał udział w 113 walkach powietrznych, w których strącił 13 samolotów wroga. W 1945 jako szef sztabu 27 pułku lotnictwa myśliwskiego Sił Powietrznych Floty Oceanu Spokojnego brał udział w wojnie z Japonią. Po wojnie został zastępcą dowódcy pułku Sił Powietrznych Floty Czarnomorskiej, w 1951 został naczelnikiem głównego punktu zarządzania i nawigacji lotnictwa myśliwskiego Floty Czarnomorskiej, od 1951 do 1956 szefem sztabu 78 i 516 pułków lotnictwa myśliwskiego Sił Powietrznych Floty Północnej, później szefem sztabu kolejno wielu dywizji obrony przeciwlotniczej na obszarach podbiegunowych i w krajach bałtyckich, a w końcu szefem sztabu 14 Dywizji Obrony Przeciwlotniczej w 6 Samodzielnej Armii Obrony Przeciwlotniczej. W sierpniu 1962 został zwolniony do rezerwy w stopniu pułkownika, później pracował w specjalnym biurze konstruktorskim w Charkowie.
Odznaczenia.
I medale.

</doc>
<doc id="4855497" url="https://pl.wikipedia.org/wiki?curid=4855497" title="Stadion im. Dżemala Zeinkliszwilego">
Stadion im. Dżemala Zeinkliszwilego

Stadion im. Dżemala Zeinkliszwilego – stadion piłkarski w Bordżomi, w Gruzji. Obiekt może pomieścić 4000 widzów. Swoje spotkania rozgrywają na nim piłkarze klubu SK Bordżomi.

</doc>
<doc id="4855500" url="https://pl.wikipedia.org/wiki?curid=4855500" title="Stadion im. Dżemala Zejnkliszwilego">
Stadion im. Dżemala Zejnkliszwilego



</doc>
<doc id="4855503" url="https://pl.wikipedia.org/wiki?curid=4855503" title="Duży Pochylec">
Duży Pochylec

Duży Pochylec – skała na orograficznie lewym zboczu Doliny Prądnika na Wyżynie Olkuskiej. Jest jedną z dwóch położonych blisko siebie skał zwanych Pochylcami (druga skała to Pochylec). Skały te znajdują się przy skrzyżowaniu drogi nr 773 z drogą do Ojcowa. 
Pochylce znajdują się na obszarze Ojcowskiego Parku Narodowego. Wspinaczom udało się dojść do porozumienia z dyrekcją tego parku, która udostępniła obydwie skały do wspinaczki na określonych warunkach. Dzięki zgodzie dyrekcji parku udało się dostosować obydwa Pochylce do wspinaczki. W 2006 r. na szczycie Dużego Pochylca A. Marcisz osadził kilka punktów zjazdowych. Poważniejsze prace eksploracyjne rozpoczęto w 2015 roku. Polegały m.in. na oczyszczeniu skały z kruszyzny i osadzeniu punktów asekuracyjnych. Na Dużym Pochylcu do 2015 r. wytyczono 11 dróg wspinaczkowych oraz 3 projekty. 7 dróg ma zamontowane stałe punkty asekuracyjne: ringi (r) i stanowiska zjazdowe (st). Na 4 drogach wspinaczka tradycyjna (trad), ale planowane jest również obicie ich ringami.
Drogi wspinaczkowe.
Na Dużym Pochylcu występuje kruszyzna. W związku z tym zaleca się nie przebywanie bezpośrednio pod wspinaczami, a asekurujący powinien być w kasku.

</doc>
<doc id="4855506" url="https://pl.wikipedia.org/wiki?curid=4855506" title="Wladimer Apciauri">
Wladimer Apciauri

Wladimer Apciauri (ვლადიმერ აფციაური, ur. 4 lutego 1962 w Manglisi, zm. 14 maja 2012 w Tbilisi) – gruziński szermierz, florecista. W barwach ZSRR złoty medalista olimpijski z Seulu.
Zawody w 1988 były jego jedynymi igrzyskami olimpijskimi. Medal zdobył w drużynie. W drużynie był mistrzem świata w 1982 i brązowym medalistą w 1985 i 1990. Pracował jako trener, m.in. w Kuwejcie i był działaczem w gruzińskim związku szermierczym.

</doc>
<doc id="4855507" url="https://pl.wikipedia.org/wiki?curid=4855507" title="Manon Landowski">
Manon Landowski

Manon Landowski (ur. 1964) – francuska piosenkarka, kompozytorka i aktorka.
Życiorys.
Jest córką francuskiego kompozytora Marcela Landowskiego i wnuczką rzeźbiarza Paula Landowskiego.
Landowski zaczęła grać na pianinie w wieku 7 lat, a następnie w wieku 13 lat wstąpiła do "Conservatoire National Supérieur de danse". Trzy lata później dołączyła do Opery Paryskiej. W wieku 17 lat opuściła Operę i napisała swoje pierwsze piosenki.
Landowski śpiewała w pierwszej części Cory Vaucaire, Léo Ferré i Juliette Gréco. Koncertowała w Paryżu, Hauts-de-Seine i innych regionach Francji. Jako piosenkarka, tancerka i aktorka Landowski grała w kilku programach muzycznych.
Jej musical "Le Manège" powstał w Opéra-Comique w 1997 roku (aranżacje Jean-Pierre Pilot). Pierre Cardin wyprodukował go w swoim teatrze "Espace Cardin" w następnym roku. Produkcja w reżyserii Daniela Mesguicha odniosła wielki sukces w Los Angeles w maju 2000 roku.

</doc>
<doc id="4855511" url="https://pl.wikipedia.org/wiki?curid=4855511" title="Teodor Kułakow">
Teodor Kułakow

Teodor Siergiejewicz Kułakow (ros. Теодор Сергеевич Кулаков, ur. we wsi Rożdiestwienka obecnie w rejonie borisowskim w obwodzie biełgorodzkim, zm. 16 listopada 1943 k. Kerczu) – radziecki wojskowy, pułkownik, pośmiertnie awansowany na generała majora i nagrodzony tytułem Bohatera Związku Radzieckiego (1944).
Życiorys.
Urodził się w rodzinie chłopskiej. Po ukończeniu szkoły podstawowej pracował w drukarni w Charkowie, od lutego 1918 służył w Armii Czerwonej. Brał udział w wojnie domowej w Rosji, w 1926 ukończył Zjednoczoną Szkołę Wojskową w Taszkencie, później trzy semestry Akademii Wojskowej im. Frunzego. Od czerwca 1941 uczestniczył w wojnie z Niemcami, walczył na Froncie Zachodnim pod Jelnią i pod Moskwą jako szef sztabu dywizji piechoty. Od 14 sierpnia 1942 dowodził 339 Dywizją Piechoty włączoną w skład 16 Korpusu Piechoty, z którą brał udział w walkach na północnym Kaukazie. Jesienią 1943 na czele dywizji wraz z innymi zgrupowaniami 56 Armii Frontu Północno-Kaukaskiego brał udział w zaczepnej operacji noworosyjsko-tamańskiej, podczas której przełamano obronę przeciwnika i 9 października 1943 zajęto Półwysep Tamański. Następnie Kułakow w stopniu pułkownika umiejętnie dowodził 339 Dywizją podczas operacji kerczeńsko-eltigeńskiej, m.in. przy forsowaniu Cieśniny Kerczeńskiej oraz uchwyceniu, utrzymaniu i rozszerzeniu przyczółka. Zginął w walce. Został pochowany w Krasnodarze. Dzień po śmierci, 17 listopada 1943, został awansowany na stopień generała majora.
Odznaczenia.
I medal.

</doc>
<doc id="4855522" url="https://pl.wikipedia.org/wiki?curid=4855522" title="TO!TV">
TO!TV



</doc>
<doc id="4855549" url="https://pl.wikipedia.org/wiki?curid=4855549" title="Tonis puri">
Tonis puri

Tonis puri – rodzaj gruzińskiego chleba, który jest pieczony w specjalnym piekarniku nazywanym "tonem".
Opis.
Chleb wyrabiany z mąki pełnoziarnistej, soli, wody i drożdży, chociaż tradycyjnie do przygotowania ciasta używano zakwasu. Jest pieczony w okrągłym głębokim glinianym piecu nazywanym w Gruzji tonem, a w Indiach tandoor. Ciastu po wyrośnięciu nadaje się kształt oka. Chleb piecze się przyklejając placki do ścianek pieca, w którym po napaleniu temperatura sięga do 480 °C. Po włożeniu placków piec przykrywany jest pokrywą. Po 7–8 minutach tonis puri wyjmuje się z pieca dwoma narzędziami nazywanymi kavi (haczyk) i Safkheki (rodzaj łopatki). Po upieczeniu jest studzony na drewnianych stojakach i zwykle sprzedawany zawinięty w kartkę papieru.

</doc>
<doc id="4855550" url="https://pl.wikipedia.org/wiki?curid=4855550" title="Za krzakiem tarniny">
Za krzakiem tarniny

Za krzakiem tarniny (czes. "Za trnkovým keřem") – czechosłowacki film dla dzieci z 1981 w reżyserii Václava Gajera.
Opis fabuły.
Vašek spędza wakacje w lesie malowniczo położonym w górach Szumawy u swojego dziadka, który jest tu gajowym. Dziadek wprowadza chłopca w tajniki lasu. Obu leży na sercu ochrona przyrody, więc starają się przeciwdziałać jej dewastacji, m.in. udaremniając polowanie na muflony.

</doc>
<doc id="4855559" url="https://pl.wikipedia.org/wiki?curid=4855559" title="Maksim Bartolj">
Maksim Bartolj

Maksim Bartolj (ur. 1 maja 2003) – słoweński skoczek narciarski, reprezentant klubu SSK Ilirija Lublana. Medalista mistrzostw świata juniorów, zimowego olimpijskiego festiwalu młodzieży Europy i mistrzostw kraju.
Przebieg kariery.
Początkowo uprawiał kombinację norweską – jedyne starty w zawodach FIS w tej dyscyplinie odnotował w 2018, gdy wziął udział w konkursach FIS Youth Cup i OPA Games, plasując się na odległych pozycjach.
W styczniu 2019 w Planicy zadebiutował w FIS Cupie, zajmując 49. lokatę. Pierwsze punkty tego cyklu zdobył w lipcu 2019 w Szczyrku, gdzie był 14. We wrześniu 2019 w Velenje zadebiutował w Alpen Cupie, plasując się na 7. pozycji. W lutym 2020 w Planicy po raz pierwszy wystąpił w Pucharze Kontynentalnym, zajmując 49. miejsce. W tym samym miesiącu w Villach w OPA Games w starszej grupie wiekowej był czwarty w rywalizacji indywidualnej i drugi w konkursie drużynowym.
We wrześniu 2021 trzykrotnie stawał na podium FIS Cupu, zajmując 2. pozycję w obu konkursach w Ljubnie oraz pierwszym w Villach. W tym samym miesiącu pierwszy raz w karierze stanął na podium konkursu Alpen Cup, w grudniu w Seefeld in Tirol pierwszy raz wygrał zawody tej rangi, a cały sezon 2021/2022 zakończył na 3. miejscu w klasyfikacji generalnej cyklu Alpen Cup. W marcu 2022 w Zakopanem wystąpił na mistrzostwach świata juniorów – indywidualnie był 21., w konkursie drużynowym ze słoweńskim zespołem zajął 4. pozycję, a w rywalizacji drużyn mieszanych zdobył srebrny medal. W tym samym miesiącu w Lahti wziął udział w zimowym olimpijskim festiwalu młodzieży Europy, zajmując 5. lokatę w konkursie indywidualnym, 4. w rywalizacji drużynowej oraz zdobywając złoty medal w zmaganiach zespołów mieszanych.
18 lutego 2023 zdobył punkty w swoim debiucie w Pucharze Świata, zajmując 20. miejsce w zawodach w Râșnovie, zaś następnego dnia 19 lutego 2023 razem z Zigą Jelarem w konkursach duetów wywalczyli 2. miejsce, ulegając jedynie Niemcom Andreasowi Wellingerowi i Karlowi Geigerowi. 
Bartolj jest medalistą mistrzostw Słowenii – latem 2019 z pierwszym zespołem klubu SSK Ilirija Lublana zdobył brązowy medal w rywalizacji drużyn mieszanych, w grudniu 2020 brąz w zmaganiach drużynowych, a w grudniu 2021 srebro w konkursie drużynowym.

</doc>
<doc id="4855568" url="https://pl.wikipedia.org/wiki?curid=4855568" title="Renato Serio">
Renato Serio

Renato Serio (ur. 5 października 1946 w Lukce) – włoski kompozytor, dyrygent i aranżer.
Życiorys.
Renato Serio urodził się w Lukce, gdzie ukończył naukę gry na fortepianie, kompozycji i dyrygentury oraz po ukończonym Konserwatorium Giuseppe Verdiego w Mediolanie, rozpoczął pracę jako aranżer muzyki rozrywkowej, potem komponował muzykę do piosenek, następnie komponował muzykę filmową oraz do produkcji telewizyjnych. Był impresario polskiej piosenkarki – Anny German podczas jej kariery we Włoszech.
27 sierpnia 1967 roku wracając wraz z Anna German z koncertu, zasnął za kierownicą na Autostradzie Słońca na trasie Forlì - Mediolan prowadząc samochód z dużą prędkością, w wyniku czego ulegli wypadkowi samochodowemu, uderzając pojazd o betonowy płot, w wyniku czego Anna German wypadła z niego przez przednią szybę. Renato Serio doznał jedynie złamań ręki i nogi, natomiast Anna German doznała wiele złamań, obrażeń wewnętrznych, w wyniku czego jej powrót do zdrowia trwał trzy lata.
W 1971 roku przeprowadził się do Rzymu, gdzie poświęcił się komponowaniu i aranżacji ścieżek dźwiękowych, współpracując z m.in. Armando Trovajolim, Rizem Ortolanim, tworząc muzykę do filmów takich jak: "Perfumy kobiety" (1974, reż. Dino Risi), "Szczególny dzień" (1977, reż. Ettore Scola). Natomiast na polu teatralnym pisze aranżacje muzyczne do komedii wyprodukowanych przez rzymski Teatr Sistine takich jak m.in.: "Dodaj miejsce przy stole", "Ale na szczęście jest muzyka", "Włączamy lampę", "Błogosławiony jesteś" pod kierunkiem Pietro Garineiego.
Od 1977 roku zaczął również aranżować muzykę do programów telewizyjnych w stacji Rai 1 takich jak m.in.: "Piccolo Slam", "Stasera niente di nuovo", "Serata d'onore". W 1982 roku rozpoczął współpracę z Renato Zero, z którym napisał i zaaranżował wiele piosenek, w 1983 roku współpracował z Francesco De Gregorim, aranżując i prowadząc orkiestrę smyczkową w EP pt. "La donna cannone".
Współpracował z takimi artystami, jak m.in.: B.B. King, Dionne Warwick, Tom Jones, Bryan Adams, John Denver, Adriano Celentano, The Corrs, The Manhattan Transfer, Andrea Bocelli, Sarah Brightman, Lucio Dalla, Randy Crawford, Laura Pausini, Miriam Makeba, Riccardo Cocciante, Renato Zero, Anggun, Gianni Morandi, Dee Dee Bridgewater, Gino Vannelli, Antonello Venditti, Angelo Branduardi, Mia Martini, Jennifer Paige, Amedeo Minghi. Od wielu lat kieruje Koncertem Bożonarodzeniowym w Audytorium Watykańskim.
W 1994 roku napisał aranżację hymnu partii politycznej Forza Italia, do którego tekst napisał założyciel partii – Silvio Berlusconi. Jesienią 2000 roku był reżyserem orkiestry i zaaranżował piosenki do programu telewizyjnego "Tutti gli Zeri del mondo" emitowanego w stacji Rai 1, prowadzonego przez Renato Zero. Był dyrektorem muzycznym podczas Festiwalu Piosenki Włoskiej w San Remo (2005, 2006). W 2006 roku wydał płytę pt. "Viaggio nel Regno dei Beatles", w której przerobił najpopularniejsze utwory tego zespołu w tonacji symfonicznej, przy współpracy ze swoją orkiestrą symfoniczną Innovative Symphonic Orchestra, która charakteryzowała się połączeniem instrumentów akustycznych i elektronicznych.
W 2009 roku zaaranżował muzykę do spektaklu pt. "S.P.A solo per amore" Loretty Goggi pod kierunkiem choreografa Gianniego Brezzy. W 2010 roku dyrygował orkiestrą na Festiwalu Piosenki Włoskiej w San Remo 2010 podczas występów Pupo, księcia Emanuela Filiberta oraz Luki Canoniciego, który zajął 2. miejsce oraz dyrygował orkiestrą Nova Amadeus w musicalu pt. "I promessi sposi - Opera moderna", a w 2011 roku skomponował muzykę do musicalu pt. "Secrets of the Sea" pod kierunkiem Gino Landiego, do którego scenariusz napisał Luca Gregori.

</doc>
<doc id="4855569" url="https://pl.wikipedia.org/wiki?curid=4855569" title="Międzynarodowy Festiwal Filmowy w Porto">
Międzynarodowy Festiwal Filmowy w Porto



</doc>
<doc id="4855578" url="https://pl.wikipedia.org/wiki?curid=4855578" title="Uhły">
Uhły

 

</doc>
<doc id="4855598" url="https://pl.wikipedia.org/wiki?curid=4855598" title="Mišo Smajlović">
Mišo Smajlović

Mišo Smajlović (ur. 28 października 1938 w Sarajewie) – bośniacki trener piłkarski i były jugosłowiański piłkarz grający na pozycji napastnika.
Kariera.
W 1958 roku dołączył do zespołu Željezničara Sarajewo, w którym na przestrzeni dziewięciu sezonów rozegrał 166 meczów ligowych, strzelając przy tym 88 goli. W sezonie 1962/63 z dorobkiem 18 bramek został królem strzelców ligi jugosłowiańskiej. W trakcie swojej kariery grał także w barwach takich klubów jak Standard Liege (sezon 1967/68), Olimpija Lublana (sezon 1968/69) i NK Čelik Zenica (sezony 1969/70 i 1970/71).
W reprezentacji Jugosławii debiutował 19 czerwca 1963 roku w rozegranym w Belgradzie meczu przeciwko Szwecji (0:0). Łącznie w kadrze narodowej zagrał 4 razy, zdobywając 1 bramkę w meczu wyjazdowym przeciwko Rumunii (2-1).
Po zakończeniu w 1971 roku kariery piłkarskiej, Smajlović zaczął pracować jako trener. W latach 1975-77 prowadził drużynę FK Rudar Kakanj w ramach rozgrywek ligi republikańskiej Bośni i Hercegowiny. W latach 1978-82 był jednym z trenerów Željezničara. W 1988 roku przyjął propozycję z Kanady i objął stery nad zespołem Toronto Croatia. Po powrocie do Europy jeszcze kilkukrotnie obejmował stanowisko trenera w Željezničarze. Kilka lat po rozpadzie Jugosławii i powstaniu niepodległej Bośni i Hercegowiny, Smajlović poprowadził reprezentację BiH w eliminacjach do Mistrzostw Świata w Piłce Nożnej 2002. Po nieudanych kwalifikacjach przeszedł na emeryturę w 2002 roku.

</doc>
<doc id="4855600" url="https://pl.wikipedia.org/wiki?curid=4855600" title="Długi Henryk">
Długi Henryk

Długi Henryk (niem. "Langer Heinrich") – niemiecki żuraw pływający zbudowany w roku 1905 przez firmę "Bechem &amp; Keetman" z Duisburga, który do 1945 znajdował się w gdańskiej stoczni "Schichaua". Nazwa żurawia pochodzi od Heinricha Sahma – ostatniego nadburmistrza Gdańska i pierwszego prezydenta senatu Wolnego Miasta Gdańska, który mierzył około 2 metrów wzrostu.
Opis techniczny.
"Długi Henryk" o nitowanej kratownicowej konstrukcji i wysokości 50 metrów miał charakterystyczne, mocno zakrzywione ramię, którego wysięg wynosił około 20 metrów. Żuraw ważył około 900 ton, a jego obsługa liczyła 14 osób. Mobilność zapewniały mu dwa parowe silniki o mocy 134 kW każdy. Pływający na pontonie żuraw mógł podnieść na tak zwanym dużym haku ładunek do 100 ton, a na tak zwanym małym haku do 20 ton. 
Eksploatacja.
"Długi Henryk" umożliwiał znaczne przyśpieszenie budowy okrętów, bo można było montować elementy kadłuba czy jego wyposażenia również od strony akwenu, a nie tylko stoczniowego nabrzeża. Żurawia użyto między innymi podczas akcji podnoszenia z dna polskiego torpedowca ORP „Kaszub”, który zatonął w Gdańsku w lipcu 1925 oraz podczas odbudowy mostów kolejowego i drogowego w Tczewie, wysadzonych w czasie kampanii wrześniowej w 1939, będącej pierwszym etapem II wojny światowej.
"Długi Henryk" po zdobyciu Gdańska w marcu 1945 przez Sowietów został przez nich odholowany do Rostocku w radzieckiej strefie okupacyjnej w Niemczech (od 1949 NRD). Tamtejsza stocznia "Neptun Werft" miała produkować wyposażenie dla radzieckiej floty – aby jak najszybciej wznowić produkcję przetransportowano tam w pełni sprawnego "Długiego Henryka".
W 1950 żuraw uległ poważnej awarii podczas podnoszenia z dna zatopionego statku – ramię doznało poważnego pęknięcia, ale szybko je naprawiono. W 1978 "Długi Henryk" został wycofany z eksploatacji i trafił do Muzeum Okrętownictwa i Żeglugi w Rostocku. W latach 2010–2012 dokonano jego remontu.

</doc>
<doc id="4855603" url="https://pl.wikipedia.org/wiki?curid=4855603" title="Maria Argyropoulina">
Maria Argyropoulina

Maria Argyropoulina czasem Maria Argyra (gr. Μαρία Ἀργυρή lub Ἀργυροπουλίνα, zm. 1007) – wnuczka cesarza bizantyjskiego Romana II Porfirogenety, siostrzenica cesarzy Bazylego II Bułgarobójcy i Konstantyna VIII, synowa doży weneckiego Piotra II Orseolo.
Kronika Wenecka Jana Diakona wspomina ją jako córkę bizantyjskiego patrycjusza Argyropoulosa, wywodzącego się z rodziny cesarskiej, co znajduje potwierdzenie także w kronice doży Andrei Dandolo, który pisze o niej jako siostrzenicy cesarza Bazylego II Bułgarobójcy.
W 1004 poślubiła w Konstantynopolu Jana Orseolo, syna doży weneckiego Piotra II Orseolo. Ślub odbył się z wielką galą w pałacu Iconomium – w jego trakcie cesarz koronował małżonków złotymi diademami. Wniosła mężowy znaczny posag, w tym pałac w stolicy cesarstwa. Jan otrzymał także od cesarza tytuł patrycjusza. Przed opuszczeniem Bizancjum Maria ubłagała imperatora o możliwość zabrania do Wenecji części relikwii Świętej Barbary z Nikomedii.
W historii zapisała się za sprawą pierwszej wzmianki o użyciu widelca stołowego w średniowiecznej Europie. W czasie przyjęcia dla uczczenia przybycia małżonków z Konstantynopola — ku zgorszeniu Wenecjan — używała podwójnego widelca do jedzenia.
Święty Piotr Damiani (zm. 1073) w swym dziele "De Institutione monialis" napisanym ok. 50 lat po jej odejściu przypisał śmierć Marii w czasie zarazy "nadmiernej delikatności" manifestującej się "sprzecznymi z naturą zwyczajami" zażywania perfum, kąpieli i używania złotego widelca do jedzenia.
Maria i Jan mieli syna, który otrzymał imię cesarza Bazylego.
Maria zmarła razem z mężem w Wenecji w czasie epidemii czarnej ospy w 1007.

</doc>
<doc id="4855604" url="https://pl.wikipedia.org/wiki?curid=4855604" title="Bejnary">
Bejnary

Bejnary (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polska przynależność narodową. Były tu 2 budynki mieszkalne. W 1938 w 3 budynkach zamieszkiwało 11 osób.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855605" url="https://pl.wikipedia.org/wiki?curid=4855605" title="Linia kolejowa nr 965">
Linia kolejowa nr 965

Linia kolejowa nr 965 – drugorzędna, jednotorowa, zelektryfikowana linia kolejowa łącząca rozjazd 4. z rozjazdem 236. na stacji Gdańsk Port Północny.
Linia na odcinku 0,000 km – 3,499 km została ujęta w kompleksową i bazową towarową sieć transportową TEN-T.
Linia umożliwia obsługę stacji Gdańsk Kanał Kaszubski wraz z obecnymi tam bocznicami kolejowymi np. "Gdańskie Zakłady Nawozów Fosforowych „FOSFORY” Sp. Z o.o.", "Stocznia Gdańsk S.A. Rejon Kanał Kaszubski" czy "Bocznica Zakłady Naprawcze Taboru Kolejowego i Miejskiego Sp. z o.o. 80-958 Gdańsk ul. Siennicka 25" przez pociągi towarowe jadące z kierunku Gdańska Olszynki, ale także przez te znajdujące się w głębi Gdańska Portu Północnego.

</doc>
<doc id="4855611" url="https://pl.wikipedia.org/wiki?curid=4855611" title="James Donald Scanlan">
James Donald Scanlan

James Donald Scanlan (ur. 24 stycznia 1899 w Glasgow, zm. 25 marca 1976) – szkocki duchowny rzymskokatolicki, w latach 1946-1949 koadiutor i 1949-1955 ordynariusz diecezji Dunkeld, 1955-1964 biskup Motherwell, 1964-1974 arcybiskup Glasgow.
Życiorys.
Święcenia kapłańskie przyjął 29 czerwca 1929. 27 kwietnia 1946 został mianowany koadiutorem diecezji Dunkeld ze stolicą tytularną "Cyme". Sakrę otrzymał 20 czerwca 1946. 31 maja 1949 objął urząd ordynariusza. 23 maja 1955 został mianowany biskupem Motherwell, a 29 stycznia 1964 otrzymał nominację na arcybiskupa Glasgow. 23 kwietnia 1974 przeszedł na emeryturę. Zmarł 25 marca 1976. Brał udział we wszystkich czterech sesjach Soboru Watykańskiego II.

</doc>
<doc id="4855612" url="https://pl.wikipedia.org/wiki?curid=4855612" title="Singulato">
Singulato

Singulato Motors – chiński producent elektrycznych SUV-ów z siedzibą w Pekinie działający od 2014 roku. Marka należy do chińskiego koncernu Zhiche Youxing Technology.
Historia.
Pod koniec 2014 roku chińska spółka Zhiche Youxing Technology Co., Ltd. zarządzana przez przedsiębiorcę Shena Haiyina założyła w stołecznym Pekinie startup Singulato Motors. Filia skoncentrowała się na opracowaniu gamy samodzielnej konstrukcji samochodów elektrycznych, konkurując z podobnymi nowo powstałymi przedsiębiorstwami w Chinach. Ponadto, Singulato pracuje także nad rozwijaniem technologii pojazdów autonomiczych i big data.
W lutym 2018 roku Singulato ogłosiło swoje plany modelowe zawierające skonstruowanie i wprowadzenie do sprzedaży w ciągu najbliższych lat 6 samochodów elektrycznych z myślą o rodzimym rynku chińskim. W kwietniu producent poinformował o uzyskaniu środków o równowartości 2,4 miliarda dolarów amerykańskich w celu wdrożenia do produkcji pierwszego seryjnego modelu iS6, którego oficjalna premiera odbyła się na Beijing Auto Show 2018 miesiąc później.
Równolegle z premierą iS6, Singulato Motors przedstawiło prototyp iM8 Concept obrazujący wizję autonomicznego minivana przyszłości. Z kolei w kwietniu 2018 roku Singulato przedstawiło kolejne studium iC3, tym razem obrazujące mały, dwumiejscowy samochód elektryczny wykorzystujący projekt nadwozia Toyoty z modelu iQ.

</doc>
<doc id="4855615" url="https://pl.wikipedia.org/wiki?curid=4855615" title="Stadion im. Dawita Abaszidze">
Stadion im. Dawita Abaszidze

Stadion im. Dawita Abaszidze – stadion piłkarski w Zestaponi, w Gruzji. Został otwarty w 1952 roku. Może pomieścić 4558 widzów. Swoje spotkania rozgrywają na nim piłkarze klubu FC Zestaponi.
Historia.
Stadion został wybudowany przez miejscowy zakład żelazostopów. Jego otwarcie nastąpiło w 1952 roku, choć pierwsze mecze rozegrano na nim w roku 1951, jeszcze w trakcie budowy. Pierwotnie obiekt znany był pod nazwą Stadion Centralny. W 1981 roku zmodernizowano obiekt, budując nową trybunę po stronie wschodniej, a także tworząc dach nad trybuną zachodnią. Pojemność stadionu wzrosła wówczas do 8000 widzów. Kolejne modernizacje areny miały miejsce w XX wieku, m.in. zainstalowano maszty oświetleniowe i plastikowe krzesełka na trybunach, zmniejszając pojemność obiektu do 4558 widzów. 9 kwietnia 2010 roku stadionowi nadano imię prezesa klubu piłkarskiego z Zestaponi, Dawita Abaszidze.
Od momentu powstania obiektu jego gospodarzem był klub piłkarski Metalurgi Zestaponi. W 1990 roku w jego miejsce powstał zespół Margveti Zestaponi, a po jego rozwiązaniu z przyczyn finansowych w 1999 roku znów powołano do życia Metalurgi Zestaponi. Zespół ten upadł w 2004 roku, a jego miejsce wypełnił nowo powstały FC Zestaponi. Drużyna ta w sezonach 2010/2011 i 2011/2012 zdobywała tytuły Mistrza Gruzji. Na obiekcie odbywały się także spotkania europejskich pucharów oraz reprezentacji młodzieżowych. 22 listopada 2016 roku na stadionie rozegrano finał Pucharu Gruzji (Merani Martwili – Torpedo Kutaisi 1:2).

</doc>
<doc id="4855616" url="https://pl.wikipedia.org/wiki?curid=4855616" title="Stadion Centralny w Zestaponi">
Stadion Centralny w Zestaponi



</doc>
<doc id="4855619" url="https://pl.wikipedia.org/wiki?curid=4855619" title="Singulato iS6">
Singulato iS6

Singulato iS6 – elektryczny samochód osobowy typu SUV klasy wyższej produkowany pod chińską marką Singulato od 2019 roku.
Historia i opis modelu.
W maju 2018 roku chiński startup Singulato zaprezentował swój pierwszy produkcyjny samochód osobowy pod postacią dużego SUV-a o napędzie elektrycznym. Model iS6 utrzymano w formie łączącej awangardowe detale z klasyczną sylwetką pojazdu tej klasy, wyróżniając się wyświetlaczem z komunikatami między przednimi oraz tylnymi lampami, a także tylnymi drzwiami otwieranymi "pod wiatr". 
W środku samochód zyskał duży, 16,4-calowy wyświetlacz dotykowy umożliwiający sterowanie systemem multimedialnym, nawigacją, radiem i klimatyzacją. Kabina pasażerska została wykończona mieszanką skóry i drewna.
Sprzedaż.
Produkcja Singulato iS6 z przeznaczeniem na wewnętrzny chiński rynek miała ruszyć w roku premiery, 2018, jednak w listopadzie tego roku producent poinformował o opóźnieniu i przesunięciu jej na 2019 rok.
Dane techniczne.
Napęd elektryczny Singulato iS6 składa się z dwóch silników, których łączna moc wynosi 349 KM, a maksymalny moment obrotowy to 580 Nm momentu obrotowego. Zasięg na jednym ładowaniu pojazdu wynosi 400 kilometrów.

</doc>
<doc id="4855623" url="https://pl.wikipedia.org/wiki?curid=4855623" title="Mazurski Uniwersytet Ludowy">
Mazurski Uniwersytet Ludowy

Mazurski Uniwersytet Ludowy – uniwersytet ludowy działający w latach 1945–1950 i 1957–1960, nastawiony głównie na kształcenie Mazurów.
Do 1945 r. ludność mazurska zamieszkująca południowe rejony Prus Wschodnich, wchodzące w skład państwa niemieckiego, nie miała możliwości poznania polskiej kultury, historii i języka literackiego, znając najczęściej tylko język niemiecki oraz gwarę mazurską. Po włączeniu po II wojnie światowej tych ziem w skład państwa polskiego powyższe braki stały się poważnym problemem w egzystencji pruskich Mazurów w nowych warunkach. Z tego powodu władze polskie, Instytut Mazurski i działacz mazurski Karol Małłek, postanowili utworzyć placówkę kształceniową, która miała nauczyć kursantów czytać i pisać po polsku, zaznajomić ich z dziejami Polski i jej literaturą (temu blokowi poświęcono ponad 30% godzin całego kursu). Drugim celem szkoły było dostarczenie wiedzy o regionie ojczystym, nauczanie tradycji i folkloru mazurskiego (około 20% godzin kursu). Prowadzono też zajęcia z przedmiotów ogólnych oraz z umiejętności praktycznych, gospodarczych i rolniczych. Duży nacisk kładziono na pracę w grupie i samokształcenie. Końcowym zadaniem szkoły była taka repolonizacja uczniów i uzupełnienie ich wiedzy w innych dziedzinach, by byli w stanie wstąpić po tym kursie do szkół średnich.
Kurs był zaplanowany na 700 godzin lekcyjnych, odbywających się w systemie stacjonarnym, w ciągu sześciu miesięcy. W budynku szkoły były zarówno sale zajęciowe, jak i mieszkalne dla uczniów oraz kadry. Przyjmowano kursantów obu płci, o różnym wykształceniu i wieku. Choć szkoła była przeznaczona głównie dla Mazurów (76% absolwentów), kształciła też dość liczną grupę Warmiaków (13% absolwentów), kilkunastoosobowe grupy Ślązaków i filiponów oraz pojedynczych przedstawicieli innych grup etnicznych. W sumie w obu okresach istnienia uniwersytetu ludowego ukończyło go 310 kursantów.
Szkołę założył i nadzorował do 1948 r. Instytut Mazurski. Indywidualnie twórcą uniwersytetu, jego dyrektorem i jednym z nauczycieli był Karol Małłek, który wybrał na siedzibę placówki poniemiecki pensjonat w Rudziskach Pasymskich. Przejęto też na potrzeby szkoły gospodarstwo rolne w pobliskich Otolach. Pierwsza grupa rozpoczęła naukę w grudniu 1945 r. Pięć lat później placówkę de facto rozwiązano i w miejsce jej oraz Warmińskiego Uniwersytetu Ludowego utworzono w Mikołajkach szkołę spółdzielczości rolniczej z nowym zespołem nauczycielskim i programem. 
Po odwilży październikowej postanowiono reaktywować uniwersytet ludowy o pierwotnym programie nauczania i w dawnej siedzibie w Rudziskach Pasymskich. Stanowisko dyrektora objął powtórnie twórca szkoły, Karol Małłek, a nauka ruszyła wiosną 1957 r. Ostatni kurs zakończył się w czerwcu 1960 r., po czym szkołę ostatecznie zlikwidowano, a jej nieruchomości przejął Związek Młodzieży Wiejskiej.

</doc>
<doc id="4855629" url="https://pl.wikipedia.org/wiki?curid=4855629" title="Cud niebywały">
Cud niebywały

Cud niebywały (tytuł oryginalny "Čudo neviđeno / Чудо невиђено") – jugosłowiański film tragikomiczny z 1984 roku w reżyserii Živko Nikolicia. 
Nagrody.
Film zdobył Srebrną Nagrodę na XIV Międzynarodowym Festiwalu Filmowym w Moskwie w 1985.

</doc>
<doc id="4855631" url="https://pl.wikipedia.org/wiki?curid=4855631" title="Linia kolejowa nr 964">
Linia kolejowa nr 964

Linia kolejowa nr 964 – drugorzędna, jednotorowa, zelektryfikowana linia kolejowa łącząca rejon GP15 stacji technicznej Gdynia Postojowa ze stacją Gdynia Chylonia.
Linia stanowi tor łączący między linią kolejową Gdynia Główna – Gdynia Postojowa a linią kolejową Gdańsk Główny – Stargard i umożliwia przejazd pociągów z kierunku Rumi, Wejherowa i Helu na Gdynię Postojową.

</doc>
<doc id="4855640" url="https://pl.wikipedia.org/wiki?curid=4855640" title="Lista zabytków w San Ġwann">
Lista zabytków w San Ġwann

To jest lista zabytków w miejscowości San Ġwann na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4855650" url="https://pl.wikipedia.org/wiki?curid=4855650" title="Głos Prawa. Przegląd Prawniczy Allerhanda">
Głos Prawa. Przegląd Prawniczy Allerhanda

"Głos Prawa. Przegląd Prawniczy Allerhanda" (angielska wersja tytułu: The Voice of Law. Allerhand Law Review) – czasopismo naukowe o profilu prawniczym i ekonomicznym powstałe w 2018 r., nawiązujące do czasopisma "Głos Prawa" ukazującego się we Lwowie w latach 1924-1939.
Informacje podstawowe.
"Głos Prawa. Przegląd Prawniczy Allerhanda" zostało zainagurowane 28 listopada 2018 r. tekstem na temat praw wyborczych kobiet oraz drodze kobiet do zawodów prawniczych. Pierwszy zeszyt (nr 1-2/2018) ukazał się na przełomie 2018 i 2019 r. Czasopismo ukazuje się jako półrocznik w wersji elektronicznej oraz papierowej. 
Czasopismo nawiązuje też do wydawanego w latach 2007-2010 czasopisma „HUK. Czasopismo Kwartalne Całego Prawa Handlowego, Upadłościowego oraz Rynku Kapitałowego”, redagowanego przez Arkadiusza Radwana, a także do wydawanych w Instytucie Allerhanda publikacji w ramach „Oficyny Allerhanda”. W latach 2010-2018 Instytut publikował cykliczną serię Allerhand Working Papers – publikacji rozpowszechnianych w wolnym dostępie, umożliwiających szybkie włączenie do dyskusji naukowej wyników najnowszych badań pracowników Instytutu i osób związanych ze środowiskiem Instytutu Allerhanda. 
W czasopiśmie publikowane są artykuły z zakresu prawa i ekonomii, przeglądy orzecznictwa, glosy, projekty regulacyjne oraz felietony. W dziale "Fontes" zamieszczane są przedruki opracowań Maurycego Allerhanda oraz ważne opracowania sprzed 1939 r. 
Redaktorem naczelnym "Głosu Prawa" jest Adam Redzik, a redaktorami Arkadiusz Radwan i Wojciech Rogowski.
W skład Rady Programowej czasopisma wchodzą: Estaban Arribas Reyes (Universidad de Alcalá), Steef Bartman (Maastricht University), Alessio Bartolacelli (University of Macerata), Patrycja Grzebyk (Uniwersytet Warszawski), Paweł Księżak (Uniwersytet Łódzki), Arkadiusz Radwan (Uniwersytet Witolda Wielkiego w Kownie), Adam Redzik (Uniwersytet Warszawski), Wojciech Rogowski (Instytut Allerhanda), Philippe Sands (University College London), Ihor Zeman (Narodowy Uniwersytet im. Iwana Franki we Lwowie), Grzegorz Żmij (Uniwersytet Śląski w Katowicach).
Wydawcą czasopisma jest Fundacja imienia Aliny i Leszka Allerhandów we współpracy z Instytutem Allerhanda, którego periodyk jest też organem.

</doc>
<doc id="4855663" url="https://pl.wikipedia.org/wiki?curid=4855663" title="Currie Cup (1997)">
Currie Cup (1997)

Currie Cup 1997 – pięćdziesiąta dziewiąta edycja Currie Cup, najwyższego poziomu rozgrywek w rugby union w Południowej Afryce. Zawody odbyły się w dniach 28 maja – 23 października 1997 roku.

</doc>
<doc id="4855664" url="https://pl.wikipedia.org/wiki?curid=4855664" title="Still Ummadelling">
Still Ummadelling

Still Ummadelling – album koncertowy krakowskiego zespołu Hipgnosis z 2007.
Płyta rozpoczyna się premierowym utworem studyjnym „Wherever the Angels Falls”. Resztę wypełnia zapis koncertu, który się odbył 23 czerwca 2006 w Radiu Kraków. Wykonano na nim utwory z płyty „Sky Is the Limit”, improwizację oraz cover Pink Floyd „Careful with That Axe, Eugene”. 
W podsumowaniu roku 2007 audycji Noc Muzycznych Pejzaży płyta znalazła się na 14. miejscu. 
Lista utworów.
Źródło.
Muzycy.
Źródło.

</doc>
<doc id="4855666" url="https://pl.wikipedia.org/wiki?curid=4855666" title="Sehol">
Sehol

Sol – chiński producent elektrycznych crossoverów z siedzibą w Hefei działający od 2018 roku. Marka należy do chińsko-hiszpańskiego joint-venture między koncernem JAC Motors i przedsiębiorstwem SEAT.
Historia.
W kwietniu 2018 roku podczas Beijing Auto Show odbyła się premiera nowej marki samochodów elektrycznych Sol, która powstała z inicjatywy joint-venture między chińskim koncernem JAC Motors, a należącą do Volkswagena hiszpańską marką SEAT. Nazwa "Sol" pochodziod hiszpańskiego wyrazu oznaczającego "słońce", co nawiązuje do rodowodu współzałożyciela marki oraz odnawialnych źródeł energii. 
Pierwotnie SEAT planował rozpocząć sprzedaż na rynku chińskim pod własną nazwą, jednak sprzeciwił się temu chiński rząd będący współwłaścicielem stowarzyszonego koncernu JAC Motors. Optowano za wdrożeniem technologii SEAT-a pod nową marką, czego efektem było utworzenie Sol.
Pierwszym modelem, jaki zaprezentowano podczas premiery marki i jak na razie jedynym w portfolio Sol, jest elektryczny miejski crossover E20X łączący cechy stylistyczne pojazdów SEATa z bliźniaczym modelem od współwłaściciela filii, JAC Refine S2.

</doc>
<doc id="4855673" url="https://pl.wikipedia.org/wiki?curid=4855673" title="Éric Dupond-Moretti">
Éric Dupond-Moretti

Éric Dupond-Moretti (ur. 20 kwietnia 1961 w Maubeuge) – francuski prawnik, adwokat, od 2020 minister sprawiedliwości.
Życiorys.
Urodził się jako Éric Dupond w rodzinie pracownika przemysłu metalowego i sprzątaczki. Jego rodzina od strony matki miała korzenie włoskie. Gdy miał cztery lata, zmarł jego ojciec. Był wychowywany przez matkę, na jej cześć zmienił później nazwisko na Dupond-Moretti (z drugim członem od nazwiska panieńskiego matki). Ukończył studia prawnicze na Université Lille-II. W 1984 podjął pracę w zawodzie adwokata. Początkowo praktykował w ramach palestry w Lille, po latach przeniósł się do Paryża. Specjalizował się w sprawach z zakresu prawa karnego.
W 1987 uzyskał pierwsze uniewinnienie dla swojego klienta. Do lutego 2020 doszło łącznie do 145 uniewinnień w sprawach, w których brał udział jako obrońca. Przyniosło mu to w trakcie kariery przydomek „Acquittator”. Stał się jednym z najbardziej znanych francuskich adwokatów. Występował w licznych medialnych postępowaniach, bronił m.in. Juliana Assange’a i algierskiego imigranta, oskarżonego o współorganizowanie dokonanego w 2012 przez islamskich terrorystów zamachu w Tuluzie.
Współautor publikacji książkowych: "Bête noire" (2012), "Le Calvaire et le Pardon" (2013), "Directs du droit" (2017), "Le Droit d'être libre" (2018), "Ma Liberté" (2019).
Wspierał Martine Aubry z Partii Socjalistycznej w prawyborach prezydenckich w 2011. W 2015 opowiedział się publicznie za zdelegalizowaniem Frontu Narodowego. W lipcu 2020 powołany na ministra sprawiedliwości i strażnika pieczęci rządzie Jeana Castex. Utrzymał tę funkcję również w powoływanym w maju 2022 rządzie Élisabeth Borne oraz przy rekonstrukcji tego gabinetu z lipca 2022.
Życie prywatne.
Jego małżeństwo zakończyło się rozwodem; ma dwoje dzieci. Jego partnerką życiową została później piosenkarka Isabelle Boulay.

</doc>
<doc id="4855674" url="https://pl.wikipedia.org/wiki?curid=4855674" title="Jakov Puljić">
Jakov Puljić

Jakov Puljić (ur. 4 sierpnia 1993 w Vinkovci) – chorwacki piłkarz występujący na pozycji napastnika w węgierskim klubie Puskás Akadémia FC.
Kariera klubowa.
Grę w piłkę nożną rozpoczął w wieku 7 lat w szkółce klubu HNK Cibalia z rodzinnego miasta Vinkovci, gdzie przeszedł przez wszystkie szczeble juniorskie. 30 listopada 2011 rozegrał pierwszy mecz na poziomie seniorskim przeciwko NK Vinogradar (1:1) w ćwierćfinale Pucharu Chorwacji. W grudniu tegoż roku odbył testy w Olympique Marsylia. W rundzie wiosennej sezonu 2011/12 trener Samir Toplak włączył go w szeregi zespołu seniorów. 3 marca 2012 zadebiutował w 1. HNL w spotkaniu z NK Karlovac, wygranym 2:0. W sezonie 2013/14, po spadku HNK Cibalia do 2. HNL, stał się zawodnikiem podstawowego składu. W sezonie 2014/15 z 16 golami został drugim najskuteczniejszym strzelcem ligi, ustępując Iliji Nestorowskiemu (24 bramki dla NK Inter Zaprešić).
W czerwcu 2015 roku Puljić podpisał czteroletni kontrakt z NK Lokomotiva, prowadzoną przez Ante Čačicia. Miesiąc później zadebiutował w europejskich pucharach w meczu z Airbus UK Broughton FC (2:2) w kwalifikacjach Ligi Europy 2015/16. W rozgrywkach 1. HNL pełnił on funkcję zmiennika dla graczy formacji pomocy i ataku. W styczniu 2016 roku został wypożyczony na okres jednej rundy do NK Inter Zaprešić, gdzie o jego przyjście zabiegał Samir Toplak. Po wygaśnięciu okresu wypożyczenia został piłkarzem tego klubu na zasadzie transferu definitywnego. Łącznie przez 1,5 roku rozegrał dla NK Inter 50 ligowych spotkań, w których strzelił 17 goli. W sierpniu 2017 roku przeniósł się do HNK Rijeka. Jesienią tego samego roku zanotował 4 występy w fazie grupowej Ligi Europy 2017/18, w której zdobył bramkę z rzutu wolnego w meczu z AC Milan (2:0). W sezonie 2018/19 z 16 bramkami zajął 3. miejsce w klasyfikacji strzelców 1. HNL, zanotował ponadto 10 asyst. Latem 2019 roku doznał kontuzji mięśni brzucha, która wymusiła trzymiesięczną rekonwalescencję. Po dojściu do pełnej sprawności nie zdołał wygrać rywalizacji o miejsce w podstawowym składzie z Franko Andrijaševiciem, Antonio Čolakiem i Alexandrem Gorgonem.
W lutym 2020 roku został kupiony przez Jagiellonię Białystok prowadzoną przez Iwajło Petewa, z którą podpisał dwuipółletnią umowę. 16 lutego zaliczył debiut w Ekstraklasie w zremisowanym 0:0 spotkaniu przeciwko Koronie Kielce.
Kariera reprezentacyjna.
W latach 2009–2012 występował w młodzieżowych reprezentacjach Chorwacji w kategorii U-16, U-17 oraz U-19, dla których łącznie rozegrał 16 spotkań i zdobył 2 bramki.

</doc>
<doc id="4855691" url="https://pl.wikipedia.org/wiki?curid=4855691" title="Aero A-100">
Aero A-100

Aero A-100 – czechosłowacki samolot rozpoznawczy i lekki samolot bombowy z okresu międzywojennego. 
Historia.
W połowie lat trzydziestych dowództwo lotnictwa czechosłowackiego przekazało do czechosłowackich wytworni lotniczych wytyczne dla opracowania nowego samolotu rozpoznawczego – lekkiego samolotu bombowego, który miał zastąpić używany samolot Letov Š-16. W odpowiedzi na te wytyczne cztery firmy zgłosiły nowe projekty, z których wybrano dwa projekty: samolot wytwórni Aero – A-100 i Praga – Praga BH-36. Z uwagi na fakt, że wytwórnia Praga nie zdążyła zbudować prototypu, ostatecznie przyjęto samolot wytwórni Aero. 
Konstrukcja samolotu została oparta na wcześniejszym samolocie Aero A-42, który był jednopłatowcem, a w myśl wytycznych nowy samolot miał był dwupłatowcem. W nowym samolocie zastosowano także silnik produkowany w Czechosłowacji. Tak zbudowany samolot został oblatany w maju 1933 roku. Następnie zamówiono pierwszą serię tych samolotów w ilości 11 sztuk. Po ich wyprodukowaniu zamówiono kolejną serię w ilości 33 sztuk, którą ukończono w 1935 roku. Po wykonaniu tego zamówienia zaprzestano ich produkcji, gdyż opracowano wtedy nowy samolot tego typu oznaczony jako Aero A-101.
Użycie w lotnictwie.
Samoloty Aero A-100 były wprowadzane do lotnictwa czechosłowackiego od lipca 1934 do maja 1935 roku. Otrzymało je 6 eskadr rozpoznawczych od nr 61 do 66 oraz trzy eskadry lekkich samolotów bombowych nr 71, 72 i 73. Użytkowano do 1938 roku, choć stopniowo zastępowano je nowszymi typami, a samoloty użytkowano jako samoloty szkoleniowe. 
Po powstaniu Słowacji jej lotnictwo przejęło 16 samolotów tego typu, gdzie używano ich jako samolotów szkolnych. Pozostałe samoloty przejęli Niemcy, którzy również ich używali jako samolotów szkolnych. 
Opis techniczny.
Samolot Aero A-100 był dwumiejscowym dwupłatem o konstrukcji mieszanej, kadłub miał konstrukcję metalową, natomiast skrzydła – drewnianą. Podwozie klasyczne – stałe, z płozą ogonową.
Napęd stanowił silnik widlasty 12-cylindrowy umieszczony z przodu kadłuba, chłodzony cieczą. Chłodnica umieszczona pod silnikiem. Napędzał on dwułopatowe śmigło.
Uzbrojenie stanowiły: 2 zsynchronizowane karabiny maszynowe vz. 28 kal. 7,92 mm z zapasem 300 nabojów każdy – obsługiwane przez pilota, 2 sprzężone ruchome karabiny maszynowe vz. 30 kal. 7,92 mm z zapasem 560 naboi – obsługiwane przez obserwatora-strzelca. Samolot mógł przenosić także bomby lotnicze o łącznej wadze 600 kg.

</doc>
<doc id="4855698" url="https://pl.wikipedia.org/wiki?curid=4855698" title="Wołodymyr Majstruk">
Wołodymyr Majstruk

Wołodymyr Fedorowycz Majstruk, "Władimir Fiodorowicz Majstruk" (ukr. Володимир Федорович Майструк, ros. Владимир Фёдорович Майструк, ur. 1903 w Proskurowie (obecnie Chmielnicki), zm. w styczniu 1976 w Kijowie) – funkcjonariusz radzieckich służb specjalnych, pułkownik bezpieczeństwa państwowego.
Życiorys.
Urodził się w ukraińskiej rodzinie robotniczej. Do 1917 uczył się w szkole komercyjnej w Proskurowie, w 1921 skończył szkołę pracowniczą, później pracował jako robotnik na szosie w Proskurowie i monter i wartownik mostu starokonstantynowskiego w Proskurowie. Od czerwca 1924 do marca 1925 odbywał służbę wojskową w 1 pułku kawalerii 1 Dywizji Kawalerii w Proskurowie, później pracował przy robotach melioracyjnych, od października 1925 do listopada 1927 ponownie służył w armii jako kursant i bibliotekarz 134 pułku piechoty 45 Dywizji Piechoty w Kijowie. Po demobilizacji został propagandzistą Komitetu Okręgowego KP(b)U w Proskurowie (członkostwo w partii uzyskał w czerwcu 1928), później był zastępcą kierownika Wydziału Agitacyjno-Propagandowego tego komitetu i od marca do czerwca 1929 instruktorem tego wydziału, od czerwca do sierpnia 1929 odbywał kurs przekwalifikowujący propagandzistów partyjnych w Kijowie. Następnie ponownie pracował w Komitecie Okręgowym KP(b)U w Proskurowie, od lutego do czerwca 1931 kierował Wydziałem Kulturalno-Propagandowym Komitetu Rejonowego KP(b)U w mieście Derażnia, od czerwca do października 1931 uczył się na kursach przy Wszechukraińskim Instytucie Edukacji Komunistycznej w Charkowie, a od października 1931 do marca 1932 studiował w tym instytucie.
W marcu 1932 został funkcjonariuszem GPU i słuchaczem Centralnej Szkoły OGPU w Moskwie, po czym w marcu 1933 wyznaczono go zastępcą szefa wydziału politycznego Stacji Maszynowo-Traktorowej ds. pracy OGPU we wsi Tytusówka w rejonie koziatyńskim (obwód winnicki). Od lutego 1935 do listopada 1937 był pełnomocnikiem rejonowego oddziału NKWD w Tomaszpolu, od listopada 1937 do września 1937 szefem jednego z oddziałów Zarządu Bezpieczeństwa Państwowego (UGB) Zarządu NKWD obwodu winnickiego, od września 1938 do maja 1939 p.o. szefa wydziału tego zarządu, a od maja 1940 do 5 listopada 1940 szefem Wydziału 2 UGB Zarządu NKWD obwodu winnickiego. Od 5 listopada 1940 do marca 1941 był zastępcą szefa Zarządu NKWD obwodu woroszyłowgradzkiego (obecnie obwód ługański), od 14 kwietnia do sierpnia 1941 zastępcą szefa Zarządu NKGB tego obwodu, od sierpnia 1941 do grudnia 1942 ponownie szefem Zarządu NKWD (od lipca 1942 pełnił tę funkcję przebywając kolejno w Stalingradzie (obecnie Wołgograd), Swierdłowsku (obecnie Jekaterynburg) i Starobielsku). 21 grudnia 1942 został komenderowany do Zarządu NKWD obwodu swierdłowskiego, od października 1943 do stycznia 1944 był zastępcą szefa Zarządu NKWD w Charkowie i Kijowie, od stycznia do 9 października 1944 zastępcą szefa i szefem Zarządu NKGB obwodu tarnopolskiego, a od 9 października 1944 do 9 grudnia 1948 szefem Zarządu NKGB/MGB obwodu drohobyckiego. Od 9 grudnia 1948 do 29 kwietnia 1952 był szefem Zarządu MGB obwodu lwowskiego, od 29 kwietnia 1952 do 19 marca 1953 szefem Zarządu MGB obwodu żytomierskiego, a od czerwca 1953 do kwietnia 1954 zastępcą szefa Zarządu 4 MWD Ukraińskiej SRR, po czym przeszedł na emeryturę. W 1955 zaocznie ukończył Lwowski Uniwersytet Państwowy im. Franko, po czym pracował w Ministerstwie Szkolnictwa Wyższego Ukraińskiej SRR jako zastępca szefa kancelarii i później od maja 1959 w Ministerstwie Szkolnictwa Wyższego i Średniego jako szef Departamentu 1.
Odznaczenia.
I 7 medali.

</doc>
<doc id="4855699" url="https://pl.wikipedia.org/wiki?curid=4855699" title="Berżeniki II">
Berżeniki II

Berżeniki II (lit. "Beržininkai II") – wieś na Litwie, w okręgu uciańskim, w rejonie ignalińskim, w gminie Rymszany.
Inna nazwa wsi – Berżeniki Gajdziańskie.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty, a następnie w gminie Rymszany.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego i zadeklarowali polską przynależność narodową. Było tu 6 budynków mieszkalnych. W 1931 zamieszkiwało tu 26 osób w 6 budynkach.
Miejscowość należała do parafii rzymskokatolickiej w Rymszanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4855701" url="https://pl.wikipedia.org/wiki?curid=4855701" title="Michał Mendyk">
Michał Mendyk

Michał Mendyk (ur. 29 czerwca 1981) – polski publicysta muzyczny, kurator i producent specjalizujący się w realizacji eksperymentalnych przedsięwzięć muzycznych oraz interdyscyplinarnych.
W 2004 znalazł się w gronie założycieli oraz w pierwszej redakcji magazynu o muzyce współczesnej „Glissando”. Publikował także m.in. w Dzienniku „Polska-Europa-Świat”, „Newsweek Polska”, magazynie „Ruch Muzyczny”. Był dziennikarzem Polskiego Radia.
Od 2008 prowadzi autorskie wydawnictwo fonograficzne oraz książkowe Bôłt Records. Jako członek komisji programowych albo konsultant współpracował z, m.in.: warszawskim festiwalem Ad Libitum, lubelskimi Kodami, wrocławską Musica Electronica Nova, krakowskim Sacrum Profanum, warszawskim Teatrem Studio im. Stanisława Ignacego Witkiewicza, brytyjskim Huddersfield Contemporary Music Festival, oraz niemieckim . Pełni rolę eksperta muzycznego w Instytucie Adama Mickiewicza. Członek Stowarzyszenia Plan B.
Popularyzatorska książka „M.U.Z.Y.K.A.”, którą napisał wspólnie z Michałem Liberą, została przetłumaczona na języki: czeski, niemiecki oraz koreański.

</doc>
<doc id="4855703" url="https://pl.wikipedia.org/wiki?curid=4855703" title="Sol E20X">
Sol E20X

Sol E20X – elektryczny samochód osobowy typu crossover klasy miejskiej produkowany pod chińską marką Sol od 2018 roku.
Historia i opis modelu.
Podczas Beijing Auto Show w kwietniu 2018 roku odbyła się premiera nowej marki Sol, której pierwszym samochodem został miejski crossover E20X o napędzie elektrycznym, który dzięki partnerstwu koncernów Volkswagen i JAC Motors stojących za Sol, powstał jako bliźniaczy model wobec crossoverów JAC Refine S2 i jego elektrycznej odmiany JAC iEV7S.
Od bliźniaczych konstrukcji E20X odróznia się wyglądem pasa przedniego, który nawiązuje stylistycznie do modeli współzałożyciela marki Sol - hiszpańskiego SEATa.
Sprzedaż.
Sol E20X jest samochodem produkowanym w zakładach JAC Motors wyłącznie z przeznaczeniem na rynek chiński. Samochód nie odniósł rynkowego sukcesu, w 2019 roku sprzedając się jedynie w 1639 sztukach.
Dane techniczne.
Układ elektryczny w E20X tworzy bateria o pojemności 49,5 kWh dającej moc 116 KM, oferując zasięg na jednym ładowaniu wynoszący 300 kilometry.

</doc>
<doc id="4855709" url="https://pl.wikipedia.org/wiki?curid=4855709" title="Eday">
Eday

Eday () – wyspa w archipelagu Orkady, położona na północ od wybrzeży Szkocji, na granicy Morza Północnego i otwartego Oceanu Atlantyckiego.
Opis.
Szkocka wyspa Bressay należy do archipelagu Orkady, leży na zachód od południowego krańca wyspy Sanday. Ma powierzchnię 27,45 km² (6783 akrów). Najwyższym punktem na wyspie jest Ward Hill, który wznosi się na 101 m (331 stóp). 
Długa i stosunkowo wąska wyspa na Wyspach Orkadów, Eday leży na zachód od południowego krańca wyspy Sanday. Ma powierzchnię 27,45 km² (6783 akrów). Najwyższym wzniesieniem jest Ward Hill wznoszący się do 101 m (331 stóp).
Populacja.
W 1841 r. na wyspie mieszkało 944 osób, do 1961 r. populacja spadła do 198, w 1971 ponownie spadła do 179, w 1981 r. wynosiła 147, w 1991 r. nieznacznie wzrosła do 166, w 2001 r. spadła do 121. W 2011 r. populacja na wyspie wynosiła 160. 

</doc>
<doc id="4855710" url="https://pl.wikipedia.org/wiki?curid=4855710" title="Petro Burmak">
Petro Burmak

Petro Wasylowycz Burmak, "Piotr Wasiljewicz Burmak" (ukr. Петро Васильович Бурмак, ros. Пётр Васильевич Бурмак, ur. 6 maja 1901 we wsi Błagodatnoje w powiecie mariupolskim w guberni jekaterynosławskiej, zm. 7 czerwca 1969 w Kijowie) – funkcjonariusz radzieckich służb specjalnych, generał porucznik.
Życiorys.
Urodził się w ukraińskiej rodzinie chłopskiej. Skończył 3 klasy szkoły w rodzinnej wsi, później pracował w swoim gospodarstwie, od września 1922 do sierpnia 1925 służył w Armii Czerwonej w Krasnodarze i Majkopie m.in. jako pomocnik dowódcy plutonu oddziału konwojowego. Od września 1925 do września 1927 uczył się w wojskowej szkole piechoty w Uljanowsku, od października 1927 służył w wojskach pogranicznych OGPU w Żytkowiczach (obwód homelski), od maja 1932 do maja 1936 studiował w Akademii Wojskowej im. Frunzego w Moskwie, później pracował w szkole wojsk pogranicznych NKWD w Saratowie. W czerwcu 1926 został przyjęty do WKP(b). Od lutego 1938 do lipca 1939 był naczelnikiem oddziału pogranicznego NKWD w Sławucie, od lipca 1939 do marca 1940 szefem Zarządu Wojsk Pogranicznych Zarządu NKWD obwodu czytyjskiego, od marca 1940 do lipca 1944 naczelnikiem wojsk pogranicznych NKWD okręgu zabajkalskiego (Czyta), od lipca 1944 do 30 marca 1946 szefem Zarządu Wojsk Pogranicznych NKWD Ukraińskiego Okręgu Wojskowego (Lwów), a od 30 marca 1946 do 21 stycznia 1947 szefem Głównego Zarządu Wojsk Wewnętrznych NKWD ZSRR. Od 21 stycznia 1947 do 19 maja 1951 był szefem Głównego Zarządu Wojsk Wewnętrznych MGB ZSRR, od 19 maja 1951 do 12 marca 1953 szefem Głównego Zarządu Ochrony Wewnętrznej MGB ZSRR, a od 19 marca do 19 grudnia 1953 zastępcą szefa Głównego Zarządu Wojsk Pogranicznych MWD ZSRR.
Odznaczenia.
I 3 medale.

</doc>
<doc id="4855711" url="https://pl.wikipedia.org/wiki?curid=4855711" title="Włodzimierz Saar">
Włodzimierz Saar

Włodzimierz Saar (ur. 15 lutego 1930 w Łodzi, zm. 9 grudnia 1998 tamże) – polski aktor telewizyjny i teatralny.
Życiorys.
Debiutował w sezonie 1955/56 w Teatrze Miejskim w Jeleniej Górze. W 1957 zdał egzamin eksternistyczny. Od 1959 do 1961 grał w Teatrze im. Jaracza w Łodzi, potem w Teatrze Dramatycznym w Poznaniu (1961-63), Teatrze im. Słowackiego w Krakowie (1963-65 i 1966-70), oraz w Teatrze im. Siemaszkowej w Rzeszowie (1965/66). Sezon 1970/71 przepracował w Teatrze Śląskim w Katowicach, następny w Teatrze im. Jaracza w Łodzi. W latach 1972-78 występował w Teatrze Powszechnym w Łodzi, 1980-83 w Teatrze Narodowym w Warszawie, a od 1983 do 1989 w Teatrze Syrena w Warszawie.

</doc>
<doc id="4855713" url="https://pl.wikipedia.org/wiki?curid=4855713" title="SiTech">
SiTech

SiTech – dawny chiński producent elektrycznych samochodów osobowych z siedzibą w Changchun działający w latach 2018–2020. Należał do chińskiego konernu FAW Group.
Historia.
W kwietniu 2018 roku podczas Beijing Auto Show chiński koncern motoryzacyjny FAW Group zaprezentował nową markę przeznaczoną do produkcji i sprzedaży miejskich samochodów elektrycznych. SiTech powstało jako odpowiedź na takie lokalne inicjatywy, jak Dearcc czy Ora. Pierwszym modelem SiTech został niewielki hatchback DEV10, który po premierze wiosną 2018 roku trafił do sprzedaży w trzecim kwartale tego samego roku z przeznaczeniem wyłącznie na wewnętrzny rynek chiński. W styczniu 2019 roku producentowi udało się sprzedaż pierwsze 4000 sztuk DEV10. Wyniki firmy nie spełniły jednak długoterminowych oczekiwań, znikając z rynku zaledwie po 2 latach, z końcem 2020 roku.

</doc>
<doc id="4855716" url="https://pl.wikipedia.org/wiki?curid=4855716" title="Białusiszki">
Białusiszki

Białusiszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 18 osób, 17 były wyznania rzymskokatolickiego a 1 białoruskiego. Jednocześnie 17 mieszkańców zadeklarowało polską przynależność narodową a 1 białoruska. Były tu 4 budynki mieszkalne. W 1931 w 3 domach zamieszkiwało 11 osób.
Leśniczówka należała do parafii rzymskokatolickiej w Dryświatach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855721" url="https://pl.wikipedia.org/wiki?curid=4855721" title="Dmitrij Gusiew (starszy porucznik)">
Dmitrij Gusiew (starszy porucznik)

Dmitrij Siergiejewicz Gusiew (ros. Дмитрий Сергеевич Гусев, ur. we wsi Tiukowka obecnie w rejonie borisoglebskim w obwodzie woroneskim, zm. 2 czerwca 1989 w Wołgogradzie) – radziecki wojskowy, starszy porucznik, Bohater Związku Radzieckiego (1945).
Życiorys.
Urodził się w rodzinie chłopskiej. Skończył 5 klas, pracował jako elektromonter, 15 grudnia 1942 został powołany do armii. Od 15 lutego 1943 uczestniczył w wojnie z Niemcami w składzie 23 gwardyjskiego pułku 9 Gwardyjskiej Dywizji Powietrznodesantowej, walczył na Froncie Północno-Zachodnim, Stepowym (przeniesiony do 24 pułku piechoty 10 Gwardyjskiej Dywizji Powietrznodesantowej), 2 Ukraińskim i 1 Białoruskim. 15 marca 1943 i 22 kwietnia 1945 został ranny. Brał udział m.in. w forsowaniu Dniepru, od listopada 1943 do marca 1944 uczył się na kursach młodszych poruczników 69 Armii, po ukończeniu których został dowódcą plutonu 629 pułku piechoty 134 Dywizji Piechoty w stopniu młodszego porucznika. 22 lipca 1944 wziął udział w zajmowaniu Chełma. Szczególnie wyróżnił się podczas operacji brzesko-lubelskiej. 29 lipca 1944 przy forsowaniu Wisły w okolicach wsi Lucimia wraz z dowodzonym przez siebie plutonem brał udział w uchwyceniu, utrzymaniu i rozszerzeniu przyczółka na zachodnim brzegu rzeki. W ciągu dnia jego żołnierze odparli 15 niemieckich kontrataków, niszcząc przy tym 15 stanowisk ogniowych wroga i zabijając podobno ponad stu żołnierzy przeciwnika. Później brał udział w operacji warszawsko-poznańskiej (części operacji wiślańsko-odrzańskiej) i berlińskiej, m.in. w zajmowaniu Radomia, Tomaszowa i Łodzi, forsując rzeki Warta, Prosna i Obra. W 1946 został zwolniony do rezerwy w stopniu starszego porucznika.
Odznaczenia.
I medale.

</doc>
<doc id="4855722" url="https://pl.wikipedia.org/wiki?curid=4855722" title="SiTech DEV1">
SiTech DEV1

SiTech DEV1 – elektryczny samochód osobowy klasy miejskiej produkowany pod chińską marką SiTech w latach 2018–2020.
Historia i opis modelu.
Podczas Beijing Auto Show 2018 chiński koncern wprowadził na rynek nową markę przeznaczoną do produkcji miejskich samochodów elektrycznych, poprzedzając od hatchbacka DEV1. Samochód przyjął pudełkowe proporcje, z charakterystycznym dwukolorowym malowaniem nadwozia i reflektorami w kształcie litery C.
Sprzedaż.
SiTech DEV1 jest samochodem produkowanym i sprzedawanym wyłącznie na wewnętrznym rynku chińskim. Produkcja pojazdu rozpoczęła się w sierpniu 2018 roku, z kolei w styczniu 2019 roku sprzedaż DEV1 osiągnęła 4000 sztuk.
Dane techniczne.
Układ elektryczny SiTech DEV1 tworzy bateria o pojemności 35 kWh, która zapewnia 74 KM mocy, 170 Nm maksymanego momentu obrotowego oraz 300 kilometrów maksymalnego zasięgu na jednym ładowaniu.

</doc>
<doc id="4855723" url="https://pl.wikipedia.org/wiki?curid=4855723" title="Barbara Pompili">
Barbara Pompili

Barbara Pompili (ur. 13 czerwca 1975 w Bois-Bernard) – francuska polityk, deputowana, w latach 2016–2017 sekretarz stanu, od 2020 do 2022 minister ekologii.
Życiorys.
Absolwentka Instytutu Nauk Politycznych w Lille, studiowała na tej uczelni w latach 1994–1997. W 2000 wstąpiła do Zielonych. W 2002 odpowiadała za kontakty z mediami w kampanii prezydenckiej Noëla Mamère. W latach 2002–2007 była współpracowniczką deputowanego Yves’a Cocheta. Później do 2012 pełniła funkcję zastępczyni sekretarza generalnego frakcji poselskiej Gauche démocrate et républicaine (GDR) w niższej izbie francuskiego parlamentu. Od 2010 była działaczką powstałej m.in. w oparciu o Zielonych partii Europe Écologie-Les Verts.
W wyborach w 2012 sama uzyskała mandat deputowanej do Zgromadzeni Narodowego. W 2015 opuściła EÉLV, dołączyła następnie do ugrupowania Parti écologiste, które założył François de Rugy. Od lutego 2016 do maja 2017 była sekretarzem stanu przy ministrze środowiska w gabinetach, na czele których stali Manuel Valls i Bernard Cazeneuve. Odpowiadała wówczas za sprawy klimatu w relacjach międzynarodowych i różnorodność biologiczną.
W 2017 z powodzeniem ubiegała się o poselską reelekcję jako przedstawicielka PÉ z poparciem ugrupowania prezydenckiego. W lipcu 2020 objęła stanowisko ministra ekologii w nowo utworzonym rządzie Jeana Castex. W tym samym roku została wiceprzewodniczącą ugrupowania En commun, wchodzącego w skład większości prezydenckiej. Urząd ministra sprawowała do maja 2022. W tym samym roku kolejny raz wybrana do niższej izby francuskiego parlamentu.

</doc>
<doc id="4855724" url="https://pl.wikipedia.org/wiki?curid=4855724" title="Irena Szajner-Milart">
Irena Szajner-Milart

Maria Irena Szajner-Milart (ur. 8 listopada 1927 w Helenówku, zm. 30 czerwca 2020) – polska lekarka, specjalistka w zakresie pediatrii i nefrologii, prof. dr hab. n. med.
W 1954 ukończyła studia w Akademii Medycznej w Lublinie, gdzie następnie podjęła pracę. Tytuł profesora uzyskała w 1986. Była członkiem Polskiego Towarzystwa Pediatrycznego
Była współredaktorką książek "Choroby wieku rozwojowego: podręcznik dla szkół medycznych" (Wydaw. Lekarskie PZWL, Warszawa, 1997), "Ostre zatrucia u dzieci: zasady postępowania" (Wydaw. Lekarskie PZWL, Warszawa, 2000), "Uodpornienie sztuczne przeciw chorobom zakaźnym u dzieci i młodzieży : poradnik dla lekarzy" (Czelej, Lublin, 1997).

</doc>
<doc id="4855731" url="https://pl.wikipedia.org/wiki?curid=4855731" title="Bieluniszki (sielsowiet Mieżany)">
Bieluniszki (sielsowiet Mieżany)

Bieluniszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 35 osób, 7 było wyznania rzymskokatolickiego a 28 staroobrzędowego. Jednocześnie 6 mieszkańców zadeklarowało polską przynależność narodową a 29 białoruską. Były tu 4 budynki mieszkalne. W 1938 w 5 domach zamieszkiwało 45 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855732" url="https://pl.wikipedia.org/wiki?curid=4855732" title="Jerdenbek Nietkalijew">
Jerdenbek Nietkalijew

Jerdenbek Nietkalijew (kaz. Ерденбек Ниетқалиев, ros. Ерденбек Неткалиев, ur. w aule Kamysta w obwodzie uralskim (obecnie w obwodzie zachodniokazachstańskim), zm. 2 lutego 1945 w Okonku) – radziecki wojskowy, kapitan, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w kazachskiej rodzinie chłopskiej. Skończył szkołę średnią i w 1936 Ałmaacki Instytut Weterynaryjny, po czym pracował jako kierownik sekcji w obwodowej szkole hodowli koni oraz jako nauczyciel w technikum rolniczym i inspektor obwodowego komitetu wykonawczego w Kyzyłordzie. W 1939 został powołany do Armii Czerwonej, w 1940 skończył kursy młodszych poruczników, od czerwca 1941 uczestniczył w wojnie z Niemcami. Do jesieni 1942 walczył w składzie 16 Armii Frontu Zachodniego, brał udział m.in. w bitwie pod Moskwą, w sierpniu 1942 został ranny. Od października 1942 walczył w składzie 3 Dywizji Kawalerii jako dowódca plutonu zwiadowczego, zastępca dowódcy i od 1943 dowódca szwadronu. Walczył na Froncie Zachodnim, od lutego do lipca 1943 Centralnym, od lipca do listopada 1943 Briańskim, od listopada 1943 do kwietnia 1944 Białoruskim, a od kwietnia 1944 1 Białoruskim. Pod koniec 1942 brał udział w operacji Mars, podczas której wraz ze szwadronem przełamał obronę niemieckiego oddziału i zadał wrogowi duże straty, za co został odznaczony orderem. W lutym i marcu 1943 wziął udział w operacji siewskiej, latem 1943 w operacji orłowskiej, we wrześniu 1943 operacji briańskiej, później homelsko-rzeczyckiej (w listopadzie 1943), kalinkowicko-mozyrskiej (w styczniu 1944), białoruskiej (latem 1944) i wiślańsko-odrzańskiej (zimą 1945). 20 lipca 1944 wyróżnił się podczas forsowania zachodniego Bugu, a od 26 do 30 lipca 1944 w walkach o Siedlce, za co otrzymał swój kolejny order. Jesienią 1944 brał udział w walkach o utrzymanie przyczółków na rzece Narew. 31 stycznia 1945 jako dowódca szwadronu 12 gwardyjskiego pułku kawalerii 3 Gwardyjskiej Dywizji Kawalerii 2 Gwardyjskiego Korpusu Kawalerii w stopniu kapitana wyróżnił się osobistym męstwem w walkach o Podgaje, gdzie kawalerzyści odpierali kontrataki dwóch dywizji piechoty wroga. Dowodzony przez niego szwadron zadał Niemcom duże straty. Dwa dni później podczas niemieckiego kontrataku został ciężko ranny i umarł na polu walki. Został pochowany w Okonku.

</doc>
<doc id="4855734" url="https://pl.wikipedia.org/wiki?curid=4855734" title="Italo Santelli">
Italo Santelli

Italo Santelli (ur. 15 sierpnia 1866 w Carrodano, zm. 8 lutego 1945 w Livorno) – włoski szermierz, uważany za „ojca współczesnej szabli”.
Życiorys.
Italo Santelli urodził się w Carrodano w 1866 roku. Studiował w słynnych włoskich szkołach, w tym Scuola Magistrale Militare di Roma, którą ukończył w 1889 r. W 1896 roku Santelli został uznany za mistrza szermierki i przeprowadził się do Budapesztu wraz z bratem Otello, również szermierzem, i jego żoną. Santelli miał syna Giorgio na Węgrzech, urodzonego w 1897 roku, który zachował obywatelstwo włoskie, zanim wyjechał do USA.
To właśnie na Węgrzech Italo Santelli zaczął tworzyć nowy styl szermierki szablą. Styl wymagał znacznie szybszej obrony niż wymagał tego styl klasyczny i stał się znany jako „nowoczesny styl” Santellego.
Santelli zaprezentował swój nowoczesny styl podczas Letnich Igrzysk Olimpijskich 1900 w Paryżu we włoskiej drużynie. W konkursie floretów zajął szóste miejsce, ale zdobył srebrny medal w szabli, jego kolega z drużyny Antonio Conte zdobył złoto. Później trenował George’a Wortha, urodzonego na Węgrzech amerykańskiego szermierza, medalisty olimpijskiego.
Kontrowersja na igrzyskach w 1924.
Podczas Letnich Igrzysk Olimpijskich 1924 węgierski sędzia Kovacs podjął kontrowersyjną decyzję w meczu szermierczym, stając po stronie Francji w meczu z Włochami. Włoski szermierz, Aldo Boni, werbalnie zaatakował sędziego i odmówił przeprosin, gdy go o to poproszono. Santelli został wezwany jako świadek niesportowego zachowania Boniego, a włoski zespół został zmuszony do rezygnacji z zawodów.
Będąc we Włoszech, kapitan włoskiej drużyny, Adolfo Cotronei, oskarżył Santellego o wystąpienie przeciwko Boniemu w celu usunięcia Włochów z rywalizacji, rzekomo obawiając się, że wyeliminują jego drugi naród, Węgry, który zdobył brąz na Igrzyskach w 1924 roku. Cotronei rzucił wyzwanie Santellemu, który był już wtedy po 60. roku życia, na pojedynek. Giorgio Santelli, zgodnie z zasadami pojedynku, zajął miejsce ojca w walce i wygrał pojedynek dzięki ripoście w twarz Cotroneiemu. W trakcie swojej kariery Santelli trenował wielu wybitnych szermierzy.
Santelli zmarł 8 lutego 1945 r. w wieku 78 lat w Livorno we Włoszech.

</doc>
<doc id="4855736" url="https://pl.wikipedia.org/wiki?curid=4855736" title="Błażyszki (sielsowiet Mieżany)">
Błażyszki (sielsowiet Mieżany)

Błażyszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 8 osób, 1 była wyznania rzymskokatolickiego a 7 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1938 w 2 domach zamieszkiwało 14 osób.
Leśniczówka należała do parafii rzymskokatolickiej i prawosławnej w Dryświatach. W 1933 podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855737" url="https://pl.wikipedia.org/wiki?curid=4855737" title="Dmitrij Gulia">
Dmitrij Gulia

Dmitrij Gulia (, , ur. 9 lutego 1874 w Uarczy w pobliżu Suchumi, zm. 7 kwietnia 1960 w Agudzerze) – abchaski pisarz.
Był promotorem języka i kultury abchaskiej. W 1892 roku opracował, wraz z Konstantinem Machavarianim, nową wersję alfabetu abchaskiego. Zbierał i dokumentował lokalne baśnie i legendy. Opublikowane przez niego w 1907 roku "Abchaskie przysłowia zagadki i łamańce językowe" oraz "Poematy i czastuszki" (1912) uważa się za początek abchaskiej literatury narodowej.
W latach 1919–1920 pracował jako redaktor w założonym przez siebie czasopiśmie "Apsny", pierwszej gazecie wydawanej w języku abchaskim. Pierwszym oryginalnym utworem epickim w tym języku, była opublikowana tam nowela jego autorstwa zatytułowana "Pod obcym niebem" . 
Gdy, w 1921 roku, powstała Abchaska Socjalistyczna Republika Radziecka, Dmitrij Gulia zajął się działalnością teatralną, zakładając pierwszą abchaską amatorską grupę teatralną. W latach 1924–1926 wykładał na Tbiliskim Uniwersytecie Państwowym. Publikował, utwory poetyckie, a także prozę i utwory dramatyczne. W 1925 roku wydał pierwszy tom "Historii Abchazji". Przekładał też na język abchaski liczne klasyczne utwory literackie.

</doc>
<doc id="4855738" url="https://pl.wikipedia.org/wiki?curid=4855738" title="Dmitrij Jozifowicz Gulia">
Dmitrij Jozifowicz Gulia



</doc>
<doc id="4855740" url="https://pl.wikipedia.org/wiki?curid=4855740" title="Michaił Bondarienko (kapitan)">
Michaił Bondarienko (kapitan)

Michaił Grigorjewicz Bondarienko (ros. Михаил Григорьевич Бондаренко, ur. 1912 we wsi Siniawa obecnie w rejonie rokytniańskim w obwodzie kijowskim, zm. 8 listopada 1943 w Cieśninie Kerczeńskiej) – radziecki oficer marynarki wojennej, kapitan porucznik, nagrodzony pośmiertnie tytułem Bohatera Związku Radzieckiego (1944).
Życiorys.
Urodził się w ukraińskiej rodzinie chłopskiej. Od 1933 służył we radzieckiej Marynarce Wojennej, ukończył wyższą szkołę marynarki wojennej i wyższe specjalistyczne kursy kadry dowódczej marynarki wojennej. Od 1939 należał do WKP(b).
Od 1941 uczestniczył w wojnie z Niemcami, jako dowódca 9 dywizjonu trałowców ochrony wodnego rejonu głównej bazy Floty Czarnomorskiej w stopniu kapitana porucznika brał udział w obronie Odessy i Sewastopola oraz w operacji noworosyjskiej i kerczeńsko-eltigeńskiej.
8 listopada 1943 w Cieśninie Kerczeńskiej okręt, na którym służył, został zaatakowany, po czym stanął w płomieniach i zatonął.

</doc>
<doc id="4855741" url="https://pl.wikipedia.org/wiki?curid=4855741" title="Amélie de Montchalin">
Amélie de Montchalin

Amélie de Montchalin (ur. 19 czerwca 1985 w Lyonie) – francuska polityk, deputowana, w latach 2019–2020 sekretarz stanu, od 2020 do 2022 minister transformacji i służb publicznych, a w 2022 minister ekologii i spójności terytorialnej.
Życiorys.
Absolwentka szkoły biznesowej HEC Paris. Uzyskała licencjat z historii na Université Paris Sorbonne oraz z ekonomii stosowanej na Université Paris-Dauphine. Ukończyła również John F. Kennedy School of Government na Uniwersytecie Harvarda. Pracowała w grupie BNP Paribas oraz na dyrektorskim stanowisku w firmie ubezpieczeniowej AXA.
Początkowo była związana z francuską centroprawicą. W wyborach w 2017 uzyskała mandat deputowanej do Zgromadzeni Narodowego z ramienia ugrupowania prezydenckiego założonego przez Emmanuela Macron, powołano ją na wiceprzewodniczącą frakcji poselskiej LREM. W 2021 wybrana na radną regionu Île-de-France.
W marcu 2019 została sekretarzem stanu w gabinecie Édouarda Philippe’a, powierzono jej odpowiedzialność za sprawy europejskie. W lipcu 2020 objęła stanowisko ministra transformacji i służb publicznych w nowo utworzonym rządzie Jeana Castex. W maju 2022 przeszła na funkcję ministra ekologii i spójności terytorialnej w powołanym wówczas gabinecie Élisabeth Borne. W czerwcu 2022 nie została wybrana do niższej izby parlamentu kolejnej kadencji, w lipcu tegoż roku zakończyła pełnienie funkcji rządowej.

</doc>
<doc id="4855744" url="https://pl.wikipedia.org/wiki?curid=4855744" title="Andrzej Kaliszan">
Andrzej Kaliszan

Andrzej Kaliszan (ur. 1948, zm. 25 czerwca 2020 w Poznaniu) – polski koszykarz i działacz sportowy.
W młodych latach uprawiał koszykówkę. Występował jako zawodnik Warty Poznań razem z m.in. Eugeniuszem Kijewskim. Pod koniec lat 80. XX wieku, po zakończeniu kariery sportowej, został działaczem tego klubu. Był do sezonu 2003/2004 członkiem, a okresowo prezesem sekcji piłkarskiej Warty (zespół uzyskał za jego kadencji awans do I ligi w 1993), a potem sekretarzem zarządu Wielkopolskiego Związku Piłki Nożnej. Pełnił funkcję prezesa Kani Gostyń i wiceprezesa Floty Świnoujście.
Zmarł po długiej chorobie na nowotwór nerek. Został pochowany na poznańskim cmentarzu junikowskim 3 lipca 2020.
Miał syna, Arkadiusza, piłkarza Warty Poznań, Polonii Warszawa, Widzewa Łódź, Korony Kielce i Rody Kerkrade. Był dziadkiem Adriana Kaliszana, zawodnika Sokoła Kleczew (wcześniej juniora Warty Poznań).

</doc>
<doc id="4855745" url="https://pl.wikipedia.org/wiki?curid=4855745" title="Lista zabytków w Sannat (Malta)">
Lista zabytków w Sannat (Malta)

To jest lista zabytków w miejscowości Sannat na Gozo, Malta, które są umieszczone na liście National Inventory of the Cultural Property of the Maltese Islands.

</doc>
<doc id="4855759" url="https://pl.wikipedia.org/wiki?curid=4855759" title="Bobrusz">
Bobrusz

Bobrusz (lit. "Babrūša") – wieś na Litwie, w okręgu uciańskim, w rejonie wisagińskim.
Inna nazwa wsi to Bobrusza.
Historia.
W dwudziestoleciu międzywojennym ówczesny folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty, a następnie w gminie Rymszany.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1938 zamieszkiwało tu 16 osób w 3 budynkach.
Miejscowość należała do parafii rzymskokatolickiej w Rymszanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Gajdach.

</doc>
<doc id="4855765" url="https://pl.wikipedia.org/wiki?curid=4855765" title="Grupa generała Franciszka Krajowskiego">
Grupa generała Franciszka Krajowskiego

Grupa generała Franciszka Krajowskiego – wyższy związek taktyczny Wojska Polskiego okresu wojny polsko-bolszewickiej.

</doc>
<doc id="4855770" url="https://pl.wikipedia.org/wiki?curid=4855770" title="Astra 1A">
Astra 1A

Astra 1A – geostacjonarny satelita telekomunikacyjny przekazujący sygnał analogowej telewizji satelitarnej do europejskich gospodarstw domowych; pierwszy należący i obsługiwany przez SES S.A., operatora satelitów m.in. z serii Astra. Wyniesiony na orbitę 11 grudnia 1988 roku z kosmodromu Kourou za pomocą europejskiej rakiety Ariane 4 w konfiguracji 44LP. Początkowo nazywany po prostu satelitą Astra. Pierwotnie nadawał z pozycji 19,2°E, w 1991 roku został na tej pozycji uzupełniony kolejnym satelitą, Astrą 1B, a następnie Astrą 1C i Astrą 1D. Po krótkim wykorzystywaniu na pozycji 5,2°E wycofany z użycia i przeniesiony na orbitę cmentarną 10 grudnia 2004 roku. 
Budowa i wyniesienie.
Astra 1A był pierwszym satelitą pierwszego europejskiego prywatnego operatora satelitarnego, powstałego 1 marca 1985 roku luksemburskiego "Société Européenne des Satellites" (SES). 
Z myślą o wyłącznie transmisji telewizyjnej do gospodarstw domowych, wybrano nową ale sprawdzoną na amerykańskim rynku koncepcję satelity średniej mocy, w opozycji do cięższych konkurencyjnych europejskich satelitów o większej mocy sygnału, niemieckiego SAT-1 i francuskiego TDF-1. Platformę i producenta satelity wybrała jeszcze w lutym 1985 roku spółka GDL-Coronet, przedsięwzięcie satelitarne z kapitałem amerykańskim. Po wyparciu GDL-Coronet z europejskiego rynku z powodów politycznych i przejęciu go przez nowo powstały SES, ten ostatni przejął także kontrakt na dostawę satelity i potwierdził zamówienie we wrześniu 1985 roku. 
Satelita został zbudowany przez RCA Astro Electronics (obecnie Lockheed Martin Space Systems) na bazie platformy AS-4000. Pojazd o masie 1 817 kg i wymiarach 1,5 m × 1,7 m × 2,1 m wyposażony został w 16 transponderów działających w paśmie Ku z mocą 45 W, plus 6 transponderów zapasowych. Napędzany silnikiem rakietowym Star-37XFP na paliwo stałe, zasilanie zapewniało mu ogniwo słoneczne (panel fotowoltaiczny) o rozpiętości 19,3 m i mocy 2,8 kW. Czas życia satelity przewidywano na 12 lat. 
W maju 1986 roku rozpoczęto budowę centrum kontroli umiejscowionego na terenie Zamku Betzdorf w gminie Betzdorf we wschodnim Luksemburgu, kończąc ją w tym samym roku. 
Porozumienie o wyniesieniu satelity przez Arianespace podpisano 15 listopada 1986 roku, początkowo planując je na kwiecień/maj 1987 roku – co jednak uległo opóźnieniu w wyniku nieudanego startu rakiety Ariane w maju 1986 roku i spowodowanego tym wstrzymania lotów. Ostatecznie Astrę 1A wyniesiono na orbitę 11 grudnia 1988 roku o 00:33 UTC (10 grudnia czasu miejscowego) z kosmodromu Kourou, za pomocą europejskiej rakiety Ariane 4 w konfiguracji 44LP. Drugim ładunkiem w tym locie był satelita Skynet 4B.
Transmisja.
Od 5 lutego 1989 roku Astra 1A przekazywał sygnał dla gospodarstw domowych na terenie Europy z pozycji 19,2°E. Sygnał telewizyjny nadawany był w formacie PAL z powodu trzyletniego opóźnienia w dostępności układów dekodujących sygnał w standardzie MAC ("Multiplexed Analogue Components"), potrzebnych w domowych odbiornikach satelitarnych. Początkowo klienci tacy jak Sky Television (kanały: Sky Channel, Eurosport, Sky Movies i Sky News) oraz FilmNet koncentrowali się na rynku brytyjskim i skandynawskim; wykorzystywano 8 z 16 transponderów i nie było żadnego klienta z Niemiec, Francji czy Hiszpanii. Transpondery zostały jednak szybko zapełnione: przykładowo 2 października uruchomiono niderlandzkojęzyczny RTL-Veronique (później RTL 4), a 7 grudnia na ostatnich 4 wolnych transponderach uruchomiono pierwsze niemieckojęzyczne programy na Astrze: Sat.1, PRO 7 i Teleclub z dawnej Grupy Kirch oraz luksemburski RTL, który dołączył rzutem na taśmę. 
Wobec sukcesu komercyjnego już w marcu 1991 roku SES wystrzelił kolejnego satelitę, wyposażoną w 16 kolejnych transponderów pasma Ku Astrę 1B. W maju 1993 roku wystrzelono Astrę 1C, również umieszczoną na pozycji 19,2°E – co było pierwszą w historii kolokacją trzech satelitów. Półtora roku później dołączyła do nich Astra 1D.
W 2001 roku, po wyniesieniu Astry 2C, satelita został wycofany z pozycji 19,2°E, początkowo na 19,4°E i 5°E. W 2002 roku przeniesiony na nachyloną pozycję 5,2°E, a w roku następnym SES podpisał kontrakt z belgijskim flamandzkojęzycznym nadawcą Vlaamse Radio- en Televisieomroep udostępniający pojemność starego satelity na dosył sygnału. W czasie wykorzystywania satelity do dosyłów funkcjonowało już tylko 9 transponderów z 16 (+ 6 zapasowych). 
W 2004 roku został przeniesiony na orbitę cmentarną; oficjalnie wycofany z użycia na dzień przed 16. rocznicą wystrzelenia, 10 grudnia 2004 roku. W początku 2021 roku pozostawał na tej degradującej orbicie o inklinacji prawie 14°.

</doc>
<doc id="4855777" url="https://pl.wikipedia.org/wiki?curid=4855777" title="Erica Mendez">
Erica Mendez

Erica Mendez (ur. 13 lutego 1988 w Chicago) – amerykańska aktorka dubbingowa użyczająca głosu dla Funimation, Bang Zoom! Entertainment oraz Studiopolis. Przed rozpoczęciem kariery w dubbingu przez trzy lata studiowała projektowanie graficzne.
Kariera.
Jej pierwszą główną rolą głosową był tytułowy Pac-Man z gry komputerowej "Pac-Man i upiorne przygody" wydanej w 2013 roku. Rok później grała rolę Aladyna w ' oraz Ryuko Matoi w serialu anime "Kill la Kill", wyemitowanym później w bloku programowym Toonami na Adult Swim. Do jej znaczących ról zaliczają się między innymi: Haruka Tenō – Czarodziejka z Urana w angielskim dubbingu Viz Media do "Czarodziejki z Księżyca", Maki Harukawa z ', Gon Freecss z adaptacji anime "Hunter × Hunter" oraz Retsuko z netflixowego anime "Aggretsuko".
Życie prywatne.
Od 2010 roku jest związana z aktorem dubbingowym Lucienem Dodge. Para mieszka razem w apartamencie w Los Angeles.

</doc>
<doc id="4855780" url="https://pl.wikipedia.org/wiki?curid=4855780" title="Grupa generała Władysława Junga">
Grupa generała Władysława Junga

Grupa generała Władysława Junga – wyższy związek taktyczny Wojska Polskiego okresu wojny polsko-bolszewickiej.
Struktura organizacyjna.
"Skład 25 września 1920":

</doc>
<doc id="4855781" url="https://pl.wikipedia.org/wiki?curid=4855781" title="Sprawa miłosna albo tragedia telefonistki">
Sprawa miłosna albo tragedia telefonistki

Sprawa miłosna albo tragedia telefonistki (serb-chorw. "Ljubavni slučaj ili tragedija službenice PTT / Љубавни случај или трагедија службенице ПТТ") – jugosłowiański czarno-biały film eksperymentalny z 1967 roku w reżyserii Dušana Makavejeva. 

</doc>
<doc id="4855797" url="https://pl.wikipedia.org/wiki?curid=4855797" title="Jan Ziębicki">
Jan Ziębicki



</doc>
<doc id="4855798" url="https://pl.wikipedia.org/wiki?curid=4855798" title="FK Iskra Danilovgrad w europejskich pucharach">
FK Iskra Danilovgrad w europejskich pucharach



</doc>
<doc id="4855805" url="https://pl.wikipedia.org/wiki?curid=4855805" title="Grupa generała Józefa Lasockiego">
Grupa generała Józefa Lasockiego

Grupa generała Józefa Lasockiego – wyższy związek taktyczny Wojska Polskiego okresu wojny polsko-bolszewickiej.
Struktura organizacyjna.
"Skład w listopadzie 1919":

</doc>
<doc id="4855814" url="https://pl.wikipedia.org/wiki?curid=4855814" title="Jakub Kamiński (piłkarz)">
Jakub Kamiński (piłkarz)

Jakub Kamiński (ur. 5 czerwca 2002 w Rudzie Śląskiej) – polski piłkarz, występujący na pozycji pomocnika w niemieckim klubie VfL Wolfsburg.
Kariera klubowa.
Jako junior swoją karierę zaczynał w Szombierkach Bytom, gdzie grał do 2015. Wtedy to trafił do Lecha Poznań i piął się w górę po kolejnych klubowych szczeblach – od akademii, przez drużynę rezerw, a kończąc na pierwszym zespole. W Ekstraklasie zadebiutował 20 września 2019 w zremisowanym spotkaniu Lecha Poznań z Jagiellonią Białystok (1:1), gdzie grał przez cały mecz. Swoje premierowe trafienie na najwyższym szczeblu rozgrywkowym w Polsce zdobył 6 czerwca 2020, gdzie jego Lech Poznań zremisował z Zagłębiem Lubin (3:3). 16 września 2020 w meczu z Hammarby IF w ramach eliminacji do fazy grupowej Ligi Europy zdobył swojego pierwszego gola na tym poziomie. 23 maja 2022 podczas organizowanej przez Ekstraklasę Gali Ekstraklasy, piłkarz został nagrodzony statuetką w kategorii młodzieżowiec sezonu 2021/22. 
Kariera reprezentacyjna.
Grał w drużynach Reprezentacji Polski U-16 oraz U-17. W Reprezentacji Polski U-19 zadebiutował 6 września 2019. Został powołany przez Jerzego Brzęczka do dorosłej reprezentacji Polski na towarzyski mecz z Ukrainą, oraz spotkania w Lidze Narodów przeciwko Holandii i Włochom w listopadzie 2020, jednak z powodu kontuzji, musiał opuścić zgrupowanie. Obecnie występuje w Reprezentacji Polski U-21, w której zadebiutował 4 września 2020.
Reprezentacyjne.
"(aktualne na 27 marca 2023)"
Życie prywatne.
Od dziecka uprawiał akrobatykę sportową, z którą związani byli również jego rodzice, jednak później zdecydował się pozostać przy piłce nożnej. W jednym z wywiadów przyznał, że szczególne miejsce w jego sercu zajmują dwa kluby piłkarskie – Górnik Zabrze (z racji chodzenia na jego mecze w dzieciństwie) oraz Lech Poznań (za dostrzeżenie jego umiejętności i danie mu szansy w profesjonalnej piłce).

</doc>
<doc id="4855835" url="https://pl.wikipedia.org/wiki?curid=4855835" title="III liga polska w piłce siatkowej mężczyzn (2018/2019)">
III liga polska w piłce siatkowej mężczyzn (2018/2019)

III liga polska w piłce siatkowej mężczyzn jest czwartą w hierarchii - po PLS (PlusLidze i I lidze) i II lidze - klasą męskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw mają prawo wystąpić w turniejach o awans do II ligi organizowanych przez Polski Związek Piłki Siatkowej - ćwierćfinałowych, półfinałowych i finałowych. W każdym turnieju udział biorą 4 drużyny, w każdym 2 awansują dalej - oprócz turnieju finałowego, gdzie 3 najlepsze z każdego turnieju awansują finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="4855868" url="https://pl.wikipedia.org/wiki?curid=4855868" title="III liga polska w piłce siatkowej mężczyzn (2017/2018)">
III liga polska w piłce siatkowej mężczyzn (2017/2018)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny, w półfinałowych 2 najlepsze z każdego z nich awansowały dalej, a w turnieju finałowym tylko najlepsza drużyna każdego z turniejów awansowała finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="4855880" url="https://pl.wikipedia.org/wiki?curid=4855880" title="III liga polska w piłce siatkowej mężczyzn (2016/2017)">
III liga polska w piłce siatkowej mężczyzn (2016/2017)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny, w półfinałowych 2 najlepsze z każdego z nich awansowały dalej, a w turnieju finałowym tylko najlepsza drużyna każdego z turniejów awansowała finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje. 

</doc>
<doc id="4855915" url="https://pl.wikipedia.org/wiki?curid=4855915" title="Walter Hagemeyer Burkholder">
Walter Hagemeyer Burkholder

Walter Hagemeyer Burkholder (ur. 1 lutego 1891, zm. 31 stycznia 1983) – amerykański fitopatolog.
Doktoryzował się na Uniwersytecie Cornella w 1917 r., a następnie został profesorem fitopatologii. Jako naukowiec pracował na Uniwersytecie Cornella aż do przejścia na emeryturę w 1959 r. Był członkiem Society of American Bacteriologists.
Był pionierem w poznaniu roli bakterii jako patogenów roślinnych. Zajmował się m.in. fizjologią i systematyką rodzajów "Phytomonas", "Agrobacterium", "Corynebacterium", "Erwinia", "Pseudomonas" i "Xanthomonas". Opisał wiele nowych gatunków bakterii, ale także patogennego grzyba "Plectodiscella veneta" (obecnie "Elsinoë veneta" (Burkh.) Jenkins) wywołującego antraknozę maliny i jeżyny.
Przy naukowych nazwach opisanych przez niego taksonów dodawany jest skrót jego nazwiska Burkh. Jego nazwiskiem nazwano rodzaj bakterii "Burkholderia".

</doc>
<doc id="4855918" url="https://pl.wikipedia.org/wiki?curid=4855918" title="São Domingos do Maranhão">
São Domingos do Maranhão

São Domingos do Maranhão – miasto i gmina w Brazylii, w Regionie Północno-Wschodnim, w stanie Maranhão. 
Ma powierzchnię 1151,97 km2. Według danych ze spisu ludności w 2010 roku gmina liczyła 33 607 mieszkańców, a gęstość zaludnienia wynosiła 29,17 osób/km2. Dane szacunkowe z 2019 roku podają liczbę 34 376 mieszkańców. 
W 2017 roku produkt krajowy brutto per capita wyniósł 8017,04 reali brazylijskich.
Gminę utworzono w 1952 roku.

</doc>
<doc id="4855919" url="https://pl.wikipedia.org/wiki?curid=4855919" title="Sao Domingos do Maranhao">
Sao Domingos do Maranhao



</doc>
<doc id="4855921" url="https://pl.wikipedia.org/wiki?curid=4855921" title="Howard Elson Bigelow">
Howard Elson Bigelow

Howard Elson Bigelow (ur. 28 czerwca 1923 w Greenfield, zm. 21 listopada 1987) – amerykański mykolog.
Howard Elson Bigelow urodził się w Greenfield w stanie Massachusetts w USA. W latach 1941–1943 studiował w Oberlin College, ale zmuszony był przerwać naukę aby walczyć w armii amerykańskiej. Po wojnie kontynuował naukę w Oberlin College, a następnie studiował botanikę na Uniwersytecie Michigan. W 1949 r. uzyskał licencjat, tytuł magistra w 1951 r., doktorat w 1956 r. W 1956 r. ożenił się z Margaret Elizabeth Barr Bigelow, która również była mykologiem. Od 1957 r. aż do śmierci pracował jako naukowiec na University of Massachusetts.
Jest autorem prac na temat grzybów z rodzaju "Clitocybe" i rodziny "Tricholomataceae".
Przy naukowych nazwach opisanych przez niego taksonów dodawany jest skrót jego nazwiska H.E. Bigelow.

</doc>
<doc id="4855927" url="https://pl.wikipedia.org/wiki?curid=4855927" title="Ioane Petritsi">
Ioane Petritsi

Ioane Petritsi (XII wiek) – średniowieczny gruziński filozof, działający w Bizancjum i na terenie Gruzji, reprezentujący neoplatonizm, tłumacz na język gruziński dzieł Nemezjusza z Emezy i Proklosa.
Życiorys.
Brak jest rzetelnych informacji biograficznych na temat Petritsiego. Jego działalność początkowo umiejscawiano na przełomie XI i XII w., lecz nowsze badania wskazują na wiek XII. Większość informacji pochodzi z zapisków samego Petritsiego, pozostawionych w jego komentarzach do tłumaczonych dzieł.
Wykształcenie zdobył w Bizancjum albo bezpośrednio w akademii filozofii założonej przez cesarza Konstantyna IX Monomacha, albo u zwolenników tej szkoły. Pracował w jednym z głównych kulturalnych i intelektualnych ośrodków ówczesnej Gruzji – monastyrze Gelati.
Do dziś zachowały się trzy prace Petritsiego:
Petritsi łączył nowatorsko wiarę chrześcijańską z przemyśleniami filozoficznymi. Tłumaczenie Nemesiusa przyniosło mu rozgłos, a wraz z nim problemy ze strony zarówno Gruzinów jak i Greków. 
Jego tłumaczenie Proklosa zostało w XIII w. przetłumaczone na język ormiański. 

</doc>
<doc id="4855928" url="https://pl.wikipedia.org/wiki?curid=4855928" title="Bolesław Trąmpczyński">
Bolesław Trąmpczyński

Bolesław Trąmpczyński (ur. 18 lipca 1919 w Mielęcinku, powiat wolsztyński, zm. 15 października 1998 w Warszawie) – podporucznik Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Antoniego i Jadwigi z domu Sicińskiej - pochodzących z warstwy ziemiańskiej. Absolwent gimnazjum im. Józefa Piłsudskiego w Ostrowie Wielkopolskim, w którym zdał maturę (1938). Przyjęty do grudziądzkiej Szkoły Podchorążych Kawalerii. W kampanii wrześniowej wziął udział, jako starszy ułan podchorąży, na stanowisku zastępcy dowódcy plutonu łączności w 17 pułku ułanów. Uczestnik bitwy nad Bzurą, starć w Puszczy Kampinoskiej oraz obrony Warszawy. Ciężko ranny w walkach, został odznaczony Krzyżem Srebrnym Orderu Wojennego Virtuti Militari.
W okresie okupacji pracował w Warszawie i Krakowie, od 1941 działał w Związku Walki Zbrojnej i Armii Krajowej. Uczestnik powstania warszawskiego – w randze podporucznika zajmował stanowiska dowódcy I plutonu i zastępcy dowódcy kompanii „K-2” w batalionie „Karpaty” pułku „Baszta” AK. Ciężko ranny podczas walk, po wojnie odznaczony Orderem Virtuti Militari 5 klasy za walki na Mokotowie i obronę budynku przy ulicy Puławskiej 162 przez I pluton kompanii „K-2”. Po upadku powstania jeniec stalagów XI A Altengrabow i X B Sandbostel.
Po wojnie ukończył studia w warszawskiej Szkole Głównej Planowania i Statystyki, a w roku 1967 uzyskał tytuł doktora nauk ekonomicznych. Pracował jako radca ekonomiczny w Centralnym Związku Spółdzielczym, był również (od 1957) pracownikiem naukowym Spółdzielczego Instytutu Badawczego i dyrektorem warszawskiego Zakładu Badawczego Związku Spółdzielni Inwalidów (z tytułem docenta). Na emeryturę przeszedł w 1979 roku.
W 1948 zawarł związek małżeński z Łucją z domu Służewską, z którą miał syna Lecha i córkę Annę.

</doc>
<doc id="4855936" url="https://pl.wikipedia.org/wiki?curid=4855936" title="August Corda">
August Corda

August Corda (ur. 15 listopada 1809 w Libercu, zm. 1849) – czeski lekarz i mykolog.
Życiorys.
Corda urodził się w Reichenbergu (obecnie Liberec w Czechach). Jego ojciec był sprzedawcą tekstyliów. Oboje rodzice Cordy zmarli nagle, zaledwie kilka tygodni po jego urodzeniu, a jego wychowywała babcia, która zmarła w 1819 roku. Po jej śmierci Corda przez dwa lata wychowywany był przez obcą rodzinę, a dwa lata później przyjął go jego wuj w Pradze, gdzie uczęszczał do „Lyceum of New Prague”. Potem przez 3 lata studiował na politechnice. Po jej opuszczeniu w 1827 r. na krótko podjął pracę w fabryce chemicznej w Pradze, po czym wrócił na studia chirurgiczne na Uniwersytecie Karola w Pradze. Wkrótce potem, podczas wybuchu epidemii cholery, Corda był asystentem chirurga w Szpitalu Ogólnym w Pradze. Kontynuował pracę jako lekarz cholery w Rokitzan, Libercu, Niemes i Zwickau. Pod koniec 1832 r., zniechęcony nieskuteczną walką z cholerą, Corda porzucił praktykę lekarską.
Na sześć tygodni Corda wyjechał do Berlina, aby cieszyć się towarzystwem swojego bliskiego przyjaciela Kurta Sprengla i jego licznych współpracowników. Powrócił do Reichenbergu, ale po otrzymaniu listu z Akademii Berlińskiej z propozycją badania wzrostu palm i podobnych roślin, oraz dotacji na podróż powrotną, wrócił do Berlina. 
Po powrocie do Pragi Corda został zaproszony przez dyrektora i prezydenta muzeum, wpływowego Kaspara Marię von Sternberga na stanowisko kustosza Oddziału Zoologii w Czeskim Muzeum Narodowym. Zainteresowanie Kordy szybko przeniosło się na mykologię, która stała się głównym przedmiotem jego pracy.
W 1848 r. Corda był podejrzany o agitację polityczną podczas praskich zamieszek i ledwo uszedł z życiem. Zginął na morzu w 1849 r. podczas powrotu z wycieczki po Teksasie.
Praca naukowa.
W 1834 r. ukończył pracę "De incremento stipitis plantarum" z prawie 100 ilustracjami, oraz "Anatomy of the Rhyzosperms". Podczas powrotu do Pragi Corda zatrzymał się w gorących źródłach w Karlowych Warach, gdzie badał zooplankton. Corda najbardziej znany jest jednak jako mykolog. W latach 1837–1842 opracował monumentalne sześciotomowe dzieło "Icones fungorum hucusque cognitorum", opublikowane jednak dopiero w 1854 r. W 1839 r. opublikował "Prachtflora europäischer Schimmelbildungen". Corda był jednym z pierwszych mykologów, którzy w swoich pracach podawali rozmiary zarodników grzybów. Opisał wiele ważnych rodzajów grzybów, w tym "Stachybotrys".
Przy naukowych nazwach opisanych przez niego taksonów dodawane jest jego nazwisko Corda.

</doc>
<doc id="4855943" url="https://pl.wikipedia.org/wiki?curid=4855943" title="School of Advanced International Studies (SAIS)">
School of Advanced International Studies (SAIS)



</doc>
<doc id="4855955" url="https://pl.wikipedia.org/wiki?curid=4855955" title="Borkowszczyzna (rejon brasławski)">
Borkowszczyzna (rejon brasławski)

Borkowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku kolonię zamieszkiwało 89 osób, wszystkie były wyznania rzymskokatolickiego i zadeklarowały polską przynależność narodową. Było tu 18 budynków mieszkalnych. W 1938 zamieszkiwało tu 138 osób w 34 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4855968" url="https://pl.wikipedia.org/wiki?curid=4855968" title="Ambasadorowie Polski w Albanii">
Ambasadorowie Polski w Albanii



</doc>
<doc id="4855979" url="https://pl.wikipedia.org/wiki?curid=4855979" title="Wypadek kolejowy w Perninku">
Wypadek kolejowy w Perninku

Wypadek kolejowy pod Perninkiem miał miejsce po południu 7 lipca 2020 na linii kolejowej nr 142 (Karlovy Vary – Johanngeorgenstadt), kiedy zderzyły się dwa pociągi pasażerskie między miejscowościami Nové Hamry i Pernink W wypadku zginęły 2 osoby, a kolejne 24 zostały ranne, w tym 9 ciężko.
Przebieg wypadku.
7 lipca 2020 około 15:10 doszło do czołowej kolizji między dwoma pociągami pasażerskimi między stacjami kolejowymi Pernink i Nové Hamry na linii kolejowej nr 142 około 600 metrów od stacji kolejowej Pernink. Jeden pociąg jechał z Karlowych Warów, drugi z Johanngeorgenstadt. Pociągi miały się wyminąć na stacji w Perninku, jednak jeden z maszynistów, nie czekając na pojawienie się drugiego pociągu, ruszył na szlak. Wypadek spowodował uszkodzenie obydwu wagonów motorowych 814 (Regionova) i 844 (RegioShark).
Dochodzenie.
Przyczyny wypadku są badane przez inspektorat kolejowy i policję Republiki Czeskiej. Czeska policja aresztowała maszynistę pociągu jadącego z Johanngeorgenstadtu i przedstawiła mu zarzut popełnienia przestępstwa stworzenia niebezpieczeństwa publicznego.

</doc>
<doc id="4855986" url="https://pl.wikipedia.org/wiki?curid=4855986" title="Lights/Boy With Luv">
Lights/Boy With Luv

„Lights/Boy With Luv” – dziesiąty japoński singel południowokoreańskiej grupy BTS, wydany 3 lipca 2019 roku. Osiągnął 1 pozycję w rankingu Oricon i pozostał na liście przez 47 tygodni. Sprzedał się w nakładzie ponad egzemplarzy (lipiec 2019), zdobywając status płyty Milion.
Singel został wydany w czterech wersjach: regularnej i trzech limitowanych („A”, „B”, „C”). Na płycie znalazły się japońskie wersje utworów „Boy With Luv” i „Idol”, a także oryginalna japońska piosenka „Lights”.
Nagrania w Polsce uzyskały status dwukrotnie diamentowej płyty.

</doc>
<doc id="4855990" url="https://pl.wikipedia.org/wiki?curid=4855990" title="Space Lady">
Space Lady

Space Lady, wł. Susan Dietrich Schneider (ur. 1948 w Pueblo) – amerykańska piosenkarka.
Życiorys.
Urodziła się w 1948 r. w Pueblo, w stanie Kolorado jako Susan Dietrich i była córką pianistki i skrzypka. Dorastała w Las Animas. Początkowo nie planowała kariery muzycznej. W 1966 r. podjęła studia na University of Colorado, ale szybko z nich zrezygnowała. Wyjechała do San Francisco, gdzie poznała przyszłego męża i została hippiską. By unikać państwa, oboje zniszczyli dokumenty tożsamości i zamieszkali w jaskini na stokach wulkanu Mt. Shasta. W latach 70. XX wieku, wraz z mężem Joelem Dunsanym, utrzymywała się ze sprzedaży na ulicach rysunków i biżuterii. Po urodzeniu dziecka sytuacja finansowa małżeństwa uległa znacznemu pogorszeniu, w związku z czym w 1980 r. Dietrich zaczęła na ulicach grać na akordeonie, a trzy lata później zmieniła instrument na używany syntezator. Charakterystycznym wyróżnikiem jej scenicznego kostiumu były występy w hełmie ze skrzydłami (tzw. hełm wikingów). Łącznie para miała troje dzieci. Często zmieniała miejsce zamieszkania, podróżując między San Francisco i Bostonem.
W swojej działalności występowała jako Space Lady, wykonując covery popowych piosenek i utwory komponowane przez męża, poruszając się w stylistyce tzw. muzyki kosmicznej oraz synth popu. Uliczne występy przyniosły jej popularność w San Francisco, gdzie występowała, i okolicznych miejscowościach, a ona sama po kilkunastu latach zyskała status postaci kultowej. Po śmierci męża w 2000 r. zakończyła karierę muzyka ulicznego i wróciła do Kolorado, ukończyła szkołę pielęgniarską i zajmowała się rodzicami.
Za sprawą, poznanego w 2009 r., drugiego męża, muzyka Erica Schneidera, w 2012 r. wysłała do fanów z listy mailingowej wiadomość, w której ogłosiła swój powrót do gry. W efekcie kilka dni później otrzymała propozycje od różnych wydawnictw, gotowych wydać jej płytę. W 2013 r. zadebiutowała na rynku jej pierwsza płyta, a ona sama wyruszyła w trasę koncertową. Wciąż koncertuje też na ulicach.

</doc>
<doc id="4855998" url="https://pl.wikipedia.org/wiki?curid=4855998" title="Muzeum Regionalne w Sokołowie Małopolskim">
Muzeum Regionalne w Sokołowie Małopolskim



</doc>
<doc id="4856011" url="https://pl.wikipedia.org/wiki?curid=4856011" title="Stadion im. Dawita Abaszidzisa">
Stadion im. Dawita Abaszidzisa



</doc>
<doc id="4856020" url="https://pl.wikipedia.org/wiki?curid=4856020" title="Danish Audiophile Loudspeaker Industries">
Danish Audiophile Loudspeaker Industries

DALI, Danish Audiophile Loudspeaker Industries A/S – duńska firma działająca w branży audio, wyrosła z wiodącej w Skandynawii sieci sprzedaży detalicznej w roku 1983. &lt;br&gt;
Głośniki DALI tradycyjnie sprzedawane są głównie na terenie Skandynawii, ale firma dąży do znalezienia się wśród największych producentów głośników na świecie. Obecnie DALI jest reprezentowane w ponad 70 krajach.

</doc>
<doc id="4856035" url="https://pl.wikipedia.org/wiki?curid=4856035" title="Górska Odznaka Turystyczna PTT">
Górska Odznaka Turystyczna PTT

Górska Odznaka Turystyczna PTT (skrótowo: GOT PTT) – polska odznaka turystyczna, formalnie przywrócona do życia w 23 kwietnia 1994 w Czorsztynie przez Zarząd Główny Polskiego Towarzystwa Tatrzańskiego. Odznaka ostatecznego kształtu nabrała po konsultacjach i dyskusjach organizacyjnych 1 października 1994, kiedy to zatwierdzono jej regulamin oraz wzory odznak. Zgodnie z regulaminem odznaki jej celem "jest zachęcanie do poznawania polskich i ościennych gór oraz do systematycznego uprawiania turystyki i krajoznawstwa". Oprócz zachęcania turystów do uprawiania turystyki, odznaka miała stanowić także instrument aktywizujący i przyciągający młodzież do Towarzystwa. 
Współczesna GOT PTT szeroko odwołuje się do powołanej w 1935 odznaki przedwojennego PTT o takiej samej nazwie. Symbolika insygniów odznaki wzorowana jest na przedwojennych, tradycyjnych oznakach GOT. Nadzór nad GOT PTT pełni Komisja GOT Zarządu Głównego PTT, opracowuje regulamin zdobywania tej odznaki, dokonuje w miarę potrzeby jego korekt i opracowuje wzory dokumentacji. Kadrę programową odznaki stanowią Przewodnicy GOT PTT.
Kategorie i stopnie odznaki.
W myśl punktu 5.1. "Regulaminu" GOT PTT dzieli się na dwie kategorie a te z kolei na stopnie:
Odznakę zdobywać należy w ustalonej kolejności zaczynając od kategorii II na kategorii I kończąc. W jednym roku kalendarzowym zdobywać można tylko jeden stopień odznaki, a każdy stopień zdobywać można w nieograniczonej liczbie lat.
W celu weryfikacji i przyznania GOT PTT ubiegający się zobowiązani są do przedstawienia wybranej Oddziałowej Komisji GOT PTT lub Komisji GOT Zarządu Głównego PTT dokumentacji: „Wykazu górskich wycieczek odbytych do GOT PTT” wraz z odpowiednimi potwierdzeniami terenowymi, „Wniosku o przyznanie GOT PTT” lub książeczki do GOT PTT – do dnia 31 kolejnego roku. GOT PTT w kategorii I weryfikuje i przyznaje wyłącznie Komisja GOT ZG PTT na identycznych zasadach.

</doc>
<doc id="4856061" url="https://pl.wikipedia.org/wiki?curid=4856061" title="Alfredo Silva Santiago">
Alfredo Silva Santiago

Alfredo Silva Santiago (ur. 8 września 1894 w Santiago, zm. 17 marca 1975) – chilijski duchowny rzymskokatolicki, w latach 1935-1939 biskup Temuco, 1939-1963 biskup, a następnie arcybiskup Concepción.
Życiorys.
Święcenia kapłańskie przyjął 2 czerwca 1917. 23 lutego 1935 został mianowany biskupem Temuco. Sakrę otrzymał 28 kwietnia 1935, ingres odbył się 1 czerwca. 4 lutego 1939 otrzymał nominację na ordynariusza diecezji Concepción, urząd objął 22 marca. 20 maja diecezja została podniesiona do rangi archidiecezji, a on sam stał się arcybiskupem. 27 kwietnia 1963 zrezygnował z urzędu, wówczas został mianowany arcybiskupem tytularnym "Petra in Palaestina", z którego to tytułu zrezygnował 4 grudnia 1970. Zmarł 17 marca 1975. Brał udział we wszystkich czterech sesjach Soboru Watykańskiego II.

</doc>
<doc id="4856063" url="https://pl.wikipedia.org/wiki?curid=4856063" title="Niemcy w Konkursie Piosenki Eurowizji dla Dzieci">
Niemcy w Konkursie Piosenki Eurowizji dla Dzieci

Niemcy w Konkursie Piosenki Eurowizji dla Dzieci zadebiutowały w 2020 roku. Od debiutu w konkursie w kraju wydarzeniem zajmował się północnoniemiecki nadawca NDR, wraz z dziecięcą stacją telewizyjną KiKA. 
Pierwszą reprezentantką kraju została Susan z piosenką „Stronger with You”, która zajęła ostatecznie 12 (ostatnie) miejsce z dorobkiem 66 punktów.
Historia Niemiec w Konkursie Piosenki Eurowizji dla Dzieci.
Kraj chciał zadebiutować w konkursach w 2003 oraz 2004, które odbyły się w Kopenhadze i Lillehammer, jednak później się wycofał. Ponadto NDR transmitowało także konkursy w 2003, 2015 i 2016 roku.
Konkurs Piosenki Eurowizji dla Dzieci 2020.
W listopadzie 2019 roku EBU potwierdziło, że niemiecka delegacja, prawdopodobnie ze stacji dla dzieci KiKA była obecna podczas przygotowań i finału konkursu w 2019 i obserwowała wszystko, prawdopodobnie rozważając debiut w niedalekiej przyszłości. W grudniu 2019 Christiane Rohde, dyrektor w sprawie komunikacji korporacyjnej w KiKA stwierdziła, iż obecność obu stacji miała na celu tylko przyjrzenie się konkursowi, by mieć własną opinię podczas dyskusji z EBU, które aktualnie są prowadzone o różnych konkursach, a nie tylko o Konkursie Piosenki Eurowizji dla Dzieci. Jednocześnie Rohde potwierdziła, że nie był to próby uczestnictwa, a tylko jego rozważanie wśród innych konkursów, poprzez rozmowy z Europejską Unią Nadawców.
8 lipca 2020 roku niemieccy nadawcy publiczni NDR, ZDF i KiKA ogłosili, iż kraj zadebiutuje w konkursie w 2020. Tego samego dnia stacja KiKA ogłosiła, iż niemiecki reprezentant zostanie wybrany podczas wewnętrznych eliminacji Dein Song für Warschau, których urywki zostaną wyemitowane jako "Junior Eurovision Song Contest - Das Casting." 26 sierpnia wyłoniono pięciu finalistów programu: Malaika, Linnea May, Leroy, Davit i Susan. 2 września ogłoszono, że kraj reprezentowała będzie Susan Oseloff z piosenką „Stronger with You”. 29 listopada 2020 reprezentantka wystąpiła z piosenką jako pierwsza w kolejności występów i zajęła 12., ostatnie miejsce z 66 punktami. 
Konkurs Piosenki Eurowizji dla Dzieci 2021.
24 lutego 2021 nadawca KiKA potwierdził uczestnictwo Niemiec w konkursie w 2021. W czerwcu potwierdzono, że reprezentant kraju zostanie wyłoniony eliminacjami "Junior ESC – Wer Fährt Nach Paris?". 3 sierpnia wyłoniono 3 finalistów programu: Marta, Pauline i Emilie. Finał eliminacji 10 września wygrała Pauline z piosenką „Imagine Us”. 19 grudnia reprezentantka wystąpiła z piosenką jako pierwsza w kolejności występów i zajęła 17. miejsce z 61 punktami.
Konkurs Piosenki Eurowizji dla Dzieci 2022: Brak udziału.
17 maja 2022 za pośrednictwem mediów społecznościowych kraj wstępnie potwierdził swój udział w 20. Konkursie Piosenki Eurowizji dla Dzieci, jednak 20 maja 2022 wycofał się z tej decyzji twierdząc, że takowa nie została jeszcze podjęta. 2 sierpnia 2022 niemiecki nadawca NRD potwierdził, że wraz z kanałem KiKA podjęli oni decyzję o wycofaniu się z udziału w konkursie ze względu na obowiązujące restrykcje w Armenii przeciwko pandemii COVID-19, jednak będzie transmitował konkurs. Nadawca wyraził również chęci udziału za rok. Podczas gdy kraj nie brał udziału w konkursie, jego transmisje na kanale KiKA śledziło średnio 170 tys osób.
Konkurs Piosenki Eurowizji dla Dzieci 2023.
11 grudnia 2022 podczas transmisji 20. Konkursu Piosenki Eurowizji dla Dzieci komentator konkursu Constantin Zöller oficjalnie potwierdził powrót Niemiec do udziału w 21. Konkursie Piosenki Eurowizji dla Dzieci.
Uczestnictwo.
Poniższa tabela uwzględnia nazwiska wszystkich niemieckich reprezentantów, tytuły konkursowych piosenek oraz wyniki krajowych delegatów w poszczególnych latach.
Legenda:
Historia głosowania w finale (2020–2021).
Poniższe tabele pokazują, którym krajom Niemcy przyznali w finale konkursu punkty oraz od których państw niemieccy reprezentanci otrzymywali noty.
Kraje, którym Niemcy przyznały najwięcej punktów:
Kraje, od których Niemcy otrzymały najwięcej punktów:
Legenda:
Komentatorzy i sekretarze.
Spis poniżej przedstawia wszystkich niemieckich komentatorów konkursu oraz krajowych sekretarzy podających punkty w finale.

</doc>
<doc id="4856080" url="https://pl.wikipedia.org/wiki?curid=4856080" title="Indywidualne Mistrzostwa Polski na Żużlu 2019">
Indywidualne Mistrzostwa Polski na Żużlu 2019

Indywidualne Mistrzostwa Polski na Żużlu 2019 – 75. edycja zawodów żużlowych zorganizowanych przez Polski Związek Motorowy w celu wyłonienia medalistów indywidualnych mistrzostw Polski w sezonie 2019. Rozegrano cztery turnieje ćwierćfinałowe, dwa półfinały oraz finał, w którym zwyciężył Janusz Kołodziej.
Półfinały.
Rawicz (1).
Ponadto do finału zakwalifikowali się automatycznie dwaj następujący uczestnicy Grand Prix IMŚ na Żużlu 2019:
Kraków (2).
Ponadto do finału – zgodnie z regulaminem rozgrywek – zakwalifikowali się automatycznie trzej następujący zawodnicy:

</doc>
<doc id="4856082" url="https://pl.wikipedia.org/wiki?curid=4856082" title="Linia kolejowa Werbka – Kamień Koszyrski">
Linia kolejowa Werbka – Kamień Koszyrski

Linia kolejowa Werbka – Kamień Koszyrski – linia kolejowa na Ukrainie łącząca stacje Kowel i Werbka ze ślepą stacją Kamień Koszyrski. Znajduje się w obwodzie wołyńskim. Zarządzana jest przez Kolej Lwowską (oddział ukraińskich kolei państwowych).
Linia na całej długości jest jednotorowa i niezelektryfikowana.
Obecnie na linii nie jest prowadzony ruch pasażerski.
Historia.
Linia została zbudowana w latach 1915 - 1916 przez Armię Cesarstwa Niemieckiego.
W latach 1918 - 1945 linia leżała w Polsce, następnie w Związku Sowieckim (1945 - 1991) i od 1991 na Ukrainie.
Przed II wojną światową na stacji Kamień Koszyrski kończyła bieg linia wąskotorowa z Janowa Poleskiego (brak danych kiedy została ona zlikwidowana).

</doc>
<doc id="4856086" url="https://pl.wikipedia.org/wiki?curid=4856086" title="Cegielnia (rejon brasławski)">
Cegielnia (rejon brasławski)

Cegielnia – dawna kolonia. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 2 domach zamieszkiwało 17 osób.
Leśniczówka należała do parafii rzymskokatolickiej w Dryświatach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856092" url="https://pl.wikipedia.org/wiki?curid=4856092" title="Stephen Parkes">
Stephen Parkes

Stephen Douglas Parkes (ur. 2 czerwca 1965 w Mineola) – amerykański duchowny katolicki, biskup Savannah od 2020.
Życiorys.
Święcenia kapłańskie otrzymał 23 maja 1998 i został inkardynowany do diecezji Orlando. Pracował głównie jako duszpasterz parafialny, był także m.in. ojcem duchownym przy uniwersytecie w Orlando.
8 lipca 2020 papież Franciszek mianował go ordynariuszem diecezji Savannah. Sakry biskupiej udzielił mu 23 września 2020 roku arcybiskup Gregory John Hartmayer.

</doc>
<doc id="4856100" url="https://pl.wikipedia.org/wiki?curid=4856100" title="Ângelo Ademir Mezzari">
Ângelo Ademir Mezzari

Ângelo Ademir Mezzari RCJ (ur. 2 kwietnia 1957 w Forquilhinha) – brazylijski duchowny katolicki, biskup pomocniczy São Paulo od 2020.
Życiorys.
Prezbiterat.
Święcenia kapłańskie przyjął 22 grudnia 1984 w zakonie rogacjonistów. Był m.in. wychowawcą zakonnych studentów filozofii i teologii, dyrektorem instytutu duszpasterstwa powołań, a także radnym i przełożonym prowincji. W latach 2010–2016 był generałem zakonu, a w kolejnych latach pracował jako proboszcz zakonnej parafii w Bauru.
Episkopat.
8 lipca 2020 papież Franciszek mianował go biskupem pomocniczym archidiecezji São Paulo oraz biskupem tytularnym "Fiorentino". Sakry biskupiej udzielił mu 19 września 2020 kard. Odilo Scherer.

</doc>
<doc id="4856102" url="https://pl.wikipedia.org/wiki?curid=4856102" title="Natrupek niebieski">
Natrupek niebieski

Natrupek niebieski ("Korynetes caeruleus") – gatunek chrząszcza z rodziny przekraskowatych i podrodziny Korynetinae.
Gatunek ten opisany został po raz pierwszy w 1775 roku przez Charlesa De Geera pod nazwą "Clerus caeruleus".
Chrząszcz o wypukłym ciele długości od 3 do 6,5 mm, porośniętym odstającym owłosieniem barwy czarnej. Włoski są dłuższe, a te ustawione ku tyłowi gęściej rozmieszczone niż u pokrewnego "Korynetes ruficornis". Oskórek niemal całego ciała jest ubarwiony metalicznie niebiesko lub metalicznie zielono; jedenastoczłonowe czułki są jednak czarne lub czerwone z czarnymi nasadą i buławką, a odnóża smolistoczarne z brązowoczerwonymi stopami. Głowa jest drobno punktowana, zaopatrzona w szerokie głaszczki szczękowe o wyraźnie ściętych wierzchołkach. Oczy złożone są wyraźnie wykrojone, mocniej niż u rodzaju "Opetiopalpus". Wspomnianą buławkę czułków budują luźno umieszczone człony jednakowych długości, co, podobnie jak kształt głaszczków szczękowych, odróżnia natrupki od przedstawicieli rodzaju naścierwek ("Necrobia"). Przedplecze zwęża się u nasady i ma powierzchnię z niezlewającym się punktowaniem. Zarys pokryw jest stosunkowo krótki, z równoległymi bokami. Ich powierzchnia cechuje się dobrze odgraniczonymi guzami barkowymi i dochodzącymi tylko do połowy ich długości rzędami punktów (dalej punktowanie jest nieregularne). Punkty w rzędach pokryw są nieco mniejsze i silniej wydłużone niż u "Korynetes ruficornis". Genitalia samców wyróżniają się od tych u "Korynetes ruficornis" znacznie węższymi paramerami o innym kształcie.
W warunkach naturalnych larwy tego owada są saproksylicznymi drapieżnikami, przechodzącymi rozwój w żerowiskach kornikowatych i kołatkowatych, polującymi na ich stadia larwalne i poczwarki. W warunkach synantropijnych natrupek niebieski występować może w obrobionym drewnie i w magazynach żywnościowych, gdzie również poluje na różne szkodniki. Według części autorów gatunek ten występuje również na suchych padlinach, gdzie żeruje na larwach skórnikowatych, natomiast inni przypuszczają, że doniesienia te wynikają z pomylenia go z naścierwkiem niebieskim ("Necrobia violacea"). Owady dorosłe odwiedzają kwiaty.
Jest to owad zachodniopalearktyczny, znany z większej części Europy, na północ sięgający do południowej części Półwyspu Fennoskandzkiego, na południe do Afryki Północnej, a na wschód do Kaukazu. W Polsce jest chrząszczem rzadko spotykanym. Od lat 90. XX wieku podawany był z kilku stanowisk, położonych na Nizinie Wielkopolsko-Kujawskiej, Pojezierzu Mazurskim, Wyżynie Małopolskiej, w Babiogórskim Parku Narodowym i Górach Świętokrzyskich.

</doc>
<doc id="4856103" url="https://pl.wikipedia.org/wiki?curid=4856103" title="Korynetes caeruleus">
Korynetes caeruleus



</doc>
<doc id="4856105" url="https://pl.wikipedia.org/wiki?curid=4856105" title="Corynetes caeruleus">
Corynetes caeruleus



</doc>
<doc id="4856107" url="https://pl.wikipedia.org/wiki?curid=4856107" title="Pacific Community">
Pacific Community



</doc>
<doc id="4856109" url="https://pl.wikipedia.org/wiki?curid=4856109" title="Jesús María Aristín Seco">
Jesús María Aristín Seco

 
Jesús María Aristín Seco (ur. 25 grudnia 1954 w Santa Cecilia del Alcor w Hiszpanii) – hiszpański duchowny rzymskokatolicki, pasjonista, od 2020 wikariusz apostolski Yurimaguas.
Życiorys.
23 września 1979 przyjął święcenia kapłańskie w zakonie pasjonistów. Od 1985 pracował w Peru jako duszpasterz zakonnych parafii. W 1992 powrócił do Hiszpanii i w latach 2001–2006 pełnił funkcję prokuratora prowincji. W latach 2006–2016 był sekretarzem generalnym ds. misji przy kurii generalnej, a w 2016 został mianowany administratorem apostolskim peruwiańskiego wikariatu apostolskiego Yurimaguas.
8 lipca 2020 papież Franciszek mianował go wikariuszem apostolskim Yurimaguas. Sakry biskupiej udzielił mu 8 grudnia 2020 kard. Pedro Barreto – arcybiskup Huancayo. 

</doc>
<doc id="4856110" url="https://pl.wikipedia.org/wiki?curid=4856110" title="Beli Majdan">
Beli Majdan

Beli Majdan, cyr. Бели Мајдан – stary kamieniołom znajdujący się w miejscowości Rakovac w obrębie pasma górskiego Fruška Gora.
Informacje ogólne.
Beli Majdan powstał na skutek eksploatacji miejscowych złóż kamienia, który prawdopodobnie posłużył do budowy miejscowego monastyru. Kamieniołom zamknięty został w latach 30. XX wieku. Znajduje się kilkaset metrów od głównej drogi w Rakovacu. Prowadzi do niego ścieżka wyłącznie dla pieszych.

</doc>
<doc id="4856114" url="https://pl.wikipedia.org/wiki?curid=4856114" title="Lamprophis inornatus">
Lamprophis inornatus



</doc>
<doc id="4856115" url="https://pl.wikipedia.org/wiki?curid=4856115" title="Czerniuszka (Zacisze)">
Czerniuszka (Zacisze)

Czerniuszka – część wsi Zacisze na Białorusi, w obwodzie witebskim, w rejonie brasławskim, w sielsowiecie Widze.
Inna nazwa miejscowości to Czarniuszka.
Dawny folwark. 
Historia.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
W 1931 w 2 domach zamieszkiwało 3 osoby.
Folwark należał do parafii rzymskokatolickiej w Gajdach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856117" url="https://pl.wikipedia.org/wiki?curid=4856117" title="Uhły (rejon brahiński)">
Uhły (rejon brahiński)



</doc>
<doc id="4856120" url="https://pl.wikipedia.org/wiki?curid=4856120" title="Linia kolejowa nr 960">
Linia kolejowa nr 960

Linia kolejowa nr 960 – pierwszorzędna, w większości dwutorowa, zelektryfikowana linia kolejowa łącząca stację Gdynia Główna ze stacją techniczą Gdynia Postojowa.
Linia stanowi tor łączący między linią kolejową Gdańsk Główny – Stargard a linią kolejową Gdynia Postojowa GP15 – Gdynia Chylonia i jest zasadniczo wykorzystywana przez pociągi pasażerskie kończące lub rozpoczynające bieg na Gdyni Głównej.

</doc>
<doc id="4856121" url="https://pl.wikipedia.org/wiki?curid=4856121" title="Czerniuszka">
Czerniuszka

Czerniuszka – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 3 domach zamieszkiwało 18 osób.
Zaścianek należał do parafii rzymskokatolickiej w Gajdach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856123" url="https://pl.wikipedia.org/wiki?curid=4856123" title="Wiktori Kratasiuki">
Wiktori Kratasiuki

Wiktori Kratasiuki (ვიქტორი კრატასიუკი; ur. 30 stycznia 1949, zm. 18 marca 2003) – gruziński kajakarz. W barwach ZSRR złoty medalista olimpijski z Monachium.
Zawody w 1972 były jego jedynymi igrzyskami olimpijskimi. Wygrał w kajakowych dwójkach na dystansie 1000 metrów, osadę tworzył również Nikołaj Gorbaczow.

</doc>
<doc id="4856124" url="https://pl.wikipedia.org/wiki?curid=4856124" title="Taurean Green">
Taurean Green

Taurean James Green (ur. 28 listopada 1986 w Boca Raton) – amerykański koszykarz, występujący na pozycji rozgrywającego, posiadający także gruzińskie obywatelstwo, reprezentant tego kraju, obecnie zawodnik Arged BM Slam Stali Ostrów Wielkopolski.
Przez lata występował w letniej lidze NBA. Reprezentował Portland Trail Blazers (2007), Denver Nuggets (2008), Chicago Bulls (2009), Brooklyn Nets (2012).
7 lipca 2020 dołączył do Arged BM Slam Stali Ostrów Wielkopolski.

</doc>
<doc id="4856126" url="https://pl.wikipedia.org/wiki?curid=4856126" title="Edward Tymoszak">
Edward Tymoszak

Edward Tymoszak (ur. 25 września 1905 w Maniewiczach, zm. 13 marca 1979 w Warszawie) – podporucznik czasu wojny Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Andrzeja i Rozalii z domu Wróblewskiej. W roku 1927 ukończył szkołę podoficerską przy 27 pułku artylerii lekkiej z Włodzimierza Wołyńskiego i uzyskał awans do stopnia plutonowego. Odbył kurs pirotechniczny w warszawskiej Centralnej Szkole Uzbrojenia (1932), a w roku 1936 został absolwentem gimnazjum we Włodzimierzu Wołyńskim. Od kwietnia 1937 pełnił służbę w Głównej Składnicy Uzbrojenia Nr 2 w Stawach pod Dęblinem, po czym został przeniesiony (październik 1937) do Centrum Wyszkolenia Piechoty w Rembertowie. Pod koniec kwietnia 1938 rozpoczął służbę w rembertowskiej Wytwórni Amunicji nr 2. W kampanii wrześniowej walczył w szeregach Samodzielnej Grupy Operacyjnej „Polesie”.
W konspiracji od 1940 – członek Związku Walki Zbrojnej i Armii Krajowej. Jako pirotechnik opracował nowy typ granatu ręcznego ET-40 („Filipinka”). Szef konspiracyjnej wytwórni granatów, następnie w Szefostwie Produkcji Konspiracyjnej Oddziału IV (kwatermistrzowskiego) Komendy Głównej AK. Ukończył szkołę podchorążych przy batalionie dowodzonym przez kpt. Cypriana Odorkiewicza ps. „Krybar” (1943-1944), awansowany do stopnia plutonowego podchorążego (1 kwietnia 1944), a następnie sierżanta podchorążego. W powstaniu warszawskim wziął udział na stanowisku zastępcy oficera broni w sztabie II Obwodu „Żywiciel” (Żoliborz) Warszawskiego Okręgu Armii Krajowej. Dwukrotnie ranny podczas walk. 1 października 1944 mianowany na stopień podporucznika czasu wojny, a dzień później odznaczony, na mocy rozkazu dowódcy AK, Orderem Virtuti Militari 5 klasy – za całokształt działalności konspiracyjnej. Po upadku powstania jeniec stalagu XI A Altengrabow. 
Do Polski powrócił w 1945, zamieszkał w Zbąszynku i został funkcjonariuszem Straży Ochrony Kolei. Następnie jako osadnik wojskowy mieszkał w Małomicach, po czym represjonowany przeniósł się do Warszawy (1950). Tam zmarł i spoczął na cmentarzu w Rembertowie. W roku 1934 zawarł związek małżeński z Czesławą z domu Chmielnicką (zm. 2004), z którą miał córkę Bożenę.

</doc>
<doc id="4856130" url="https://pl.wikipedia.org/wiki?curid=4856130" title="Czechowszczyzna (obwód witebski)">
Czechowszczyzna (obwód witebski)

Czechowszczyzna – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów folwark leżał w granicach Imperium Rosyjskiego.
W latach 1921–1939 folwark a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 3 domach zamieszkiwały 23 osoby.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856133" url="https://pl.wikipedia.org/wiki?curid=4856133" title="Tadeusz Szafran">
Tadeusz Szafran



</doc>
<doc id="4856136" url="https://pl.wikipedia.org/wiki?curid=4856136" title="Degutynie">
Degutynie

Degutynie – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów folwark leżał w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1938 w 5 domach zamieszkiwało 27 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856137" url="https://pl.wikipedia.org/wiki?curid=4856137" title="Advances in Clinical and Experimental Medicine">
Advances in Clinical and Experimental Medicine

Advances in Clinical and Experimental Medicine – medyczne czasopismo naukowe wydawane przez Wydawnictwo Uniwersytetu Medycznego im. Piastów Śląskich we Wrocławiu. Redaktor naczelną jest Donata Kurpas. Czasopismo jest rozpowszechniane w trybie otwartego dostępu (open access). Nowy numer ukazuje się raz w miesiącu.
Historia.
„Advances in Clinical and Experimental Medicine” ukazuje się od 1998 r.
Na początku było kwartalnikiem pt. „Postępy Medycyny Klinicznej i Doświadczalnej”. Pierwszym redaktorem naczelnym czasopisma (1992−1997) i jego pomysłodawcą był prof. Bogumił Halawa. W latach 1997−1999 redaktorem naczelnym był prof. Leszek Paradowski. Od 1998 r. tytuł czasopisma to „Advances in Clinical and Experimental Medicine”.
W latach 2000–2005 redaktorem naczelnym była prof. Antonina Harłozińska-Szmyrka, a w latach 2006–2007 ponownie prof. Leszek Paradowski, w latach 2008–2016 prof. Maria Podolak-Dawidziak, a w latach 2017–2021 prof. Maciej Bagłaj. Od 2021 r. redaktor naczelną jest prof. Donata Kurpas.
Indeksacja.
Czasopis­mo jest indeksowane w bazach bibliograficznych: Scopus, Ulrich’sTM International Periodicals Directory, Index Copernicus oraz od 2007 r. w  bazach Thomson Reuters: Science Citation Index Expanded i Journal Citation Reports/Science Edition.
W 2010 r. czasopismo uzyskało Impact Factor, który obecnie wynosi 1,514. Ministerstwo Nauki i Szkolnictwa Wyższego w ocenie parametrycznej przyznało mu 40 pkt, a Index Copernicus 157,72 pkt.
Od 7 listopada 2012 r. czasopismo „Advances in Clinical and Experimental Medicine” jest indeksowane w MEDLINE − bibliograficznej bazie danych Narodowej Biblioteki Medycznej Stanów Zjednoczonych (NLM) należącej do Narodowy Instytut Zdrowia (NIH) USA.

</doc>
<doc id="4856139" url="https://pl.wikipedia.org/wiki?curid=4856139" title="Lamprophis swazicus">
Lamprophis swazicus



</doc>
<doc id="4856144" url="https://pl.wikipedia.org/wiki?curid=4856144" title="August Ahlqvist">
August Ahlqvist

August Ahlqvist (ur. 7 sierpnia 1826 w Kuopio, zm. 20 listopada 1889 w Helsinkach) – fiński językoznawca, badacz języków ugrofińskich, poeta i krytyk literacki.

</doc>
<doc id="4856147" url="https://pl.wikipedia.org/wiki?curid=4856147" title="Demieniszki">
Demieniszki

Demieniszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1945 zaścianek a następnie wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 37 osób, 18 było wyznania rzymskokatolickiego a 19 staroobrzędowego. Jednocześnie 30 mieszkańców zadeklarowało polską przynależność narodową, 6 litewska a 1 łotewska. Było tu 5 budynków mieszkalnych. W 1931 w 3 domach zamieszkiwało 17 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856161" url="https://pl.wikipedia.org/wiki?curid=4856161" title="Lamprophis capensis">
Lamprophis capensis



</doc>
<doc id="4856169" url="https://pl.wikipedia.org/wiki?curid=4856169" title="Złote runo (dramat Pierre’a Corneille’a)">
Złote runo (dramat Pierre’a Corneille’a)

Złote runo (fr. "La toison d'or") – tragedia Pierre’a Corneille’a wystawiona w 1660, osnuta wokół wydarzeń związanych z wyprawą Argonautów.
Data powstania utworu.
Po niepowodzeniu "Perktrita" w 1652 roku Corneille porzucił na dłuższy czas twórczość dramatyczną i wycofał się do rodzinnego Rouen, gdzie zajmował się poezją religijną i przygotowywaniem wydania swych dzieł dramatycznych. Podczas pobytu na prowincji rozpoczął pracę nad "Złotym runem", które zamierzył jako dzieło o bogatej wystawie. W 1659 roku, dzięki staraniom królewskiego nadintendenta finansów, Foqueta, powrócił na sceny z tragedią "Edyp". Rok później wystawił "Złote runo", jako widowisko uświetniające ślub króla Ludwika XIV.

</doc>
<doc id="4856170" url="https://pl.wikipedia.org/wiki?curid=4856170" title="Gimmendorf">
Gimmendorf



</doc>
<doc id="4856189" url="https://pl.wikipedia.org/wiki?curid=4856189" title="Dolne Rycze">
Dolne Rycze

Dolne Rycze – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 folwark a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 7 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4856194" url="https://pl.wikipedia.org/wiki?curid=4856194" title="The Son of Kong">
The Son of Kong



</doc>
<doc id="4856205" url="https://pl.wikipedia.org/wiki?curid=4856205" title="Grand Prix Chin 2018">
Grand Prix Chin 2018

Grand Prix Chin 2018, oficjalnie Formula 1 Heineken Chinese Grand Prix 2018 – trzecia eliminacja Mistrzostw Świata Formuły 1 w sezonie 2018. Grand Prix odbyło się w dniach 13-15 kwietnia 2018 roku na torze Shanghai International Circuit w Szanghaju.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!

</doc>
<doc id="4856226" url="https://pl.wikipedia.org/wiki?curid=4856226" title="Jean Louis Martin Castagne">
Jean Louis Martin Castagne

Jean Louis Martin Castagne (ur. 11 listopada 1785 w Marsylii, zm. 17 marca 1858 w Miramas) – francuski botanik i mykolog.
Życiorys.
Urodził się w rodzinie kupieckiej w Marsylii. Jako młody mężczyzna pracował w bankowości w swoim rodzinnym mieście. W 1814 r. przeniósł się do Konstantynopola w imieniu firmy rodzinnej, a w 1820 r. objął stanowisko zastępcy handlowego w Konstantynopolu. W 1833 r. powrócił do Francji, ostatecznie osiedlając się w mieście Miramas, w którym w 1846 r. został mianowany burmistrzem.
Praca naukowa.
Rośliny i grzyby były jego hobby. Badał je podczas podróży po Francji, Szwajcarii, Holandii i Anglii. Zajmuje się także patogenami roślin. W 1842 r. opublikował swoje "Observations ques plantes sur quelacotylédonées de la famille des Urédinées et …", w którym opisał ich 3 rodzaje i 27 gatunków. Jest członkiem wielu akademii i towarzystw naukowych: Akademii Marsylii i Aix, Asian Society of Paris, Towarzystwa Lekarskiego w Marsylii, Towarzystwa Rolniczego w Marsylii, Towarzystwa Fizyki i Historii Naturalnej w Genewie, Towarzystwa Nauk Przyrodniczych w Cherbourg. Jego nazwiskiem nazwano 14 taksonów.
Zgromadzony przez siebie wielki zielnik, rękopisy i bibliotekę przekazał testamentem swojemu uczniowi Alphonse Derbès. Obecnie zielnik Castagne jest przechowywany na Wydziale Nauk Przyrodniczych Uniwersytetu w Prowansji.
Przy naukowych nazwach opisanych przez niego taksonów dodawane jest jego nazwisko Castagne.

</doc>
<doc id="4856230" url="https://pl.wikipedia.org/wiki?curid=4856230" title="Elijah Wilson">
Elijah Wilson

Elijah Wilson (ur. 14 maja 1994 w Wilmington) – amerykański koszykarz, występujący na pozycji rzucającego obrońcy, obecnie zawodnik Polskiego Cukru Pszczółki Start Lublin.
25 czerwca 2020 podpisał kontrakt z MKS-em Dąbrowa Górnicza. 19 lipca 2021 został zawodnikiem włoskiego Openjobmetis Varese. 24 listopada 2021 dołączył do Polskiego Cukru Pszczółki Start Lublin.

</doc>
<doc id="4856232" url="https://pl.wikipedia.org/wiki?curid=4856232" title="Dental and Medical Problems">
Dental and Medical Problems

Dental and Medical Problems – medyczne czasopismo naukowe wydawane w otwartym dostępie przez Wydawnictwo Uniwersytetu Medycznego im. Piastów Śląskich we Wrocławiu. 
W kwartalniku publikowane są artykuły z różnych dziedzin stomatologii, artykuły medyczne, biologiczne, deontologiczne i historyczne. Redaktorem naczelnym jest prof. Mieszko Więckiewicz.
Indeksacja.
Czasopismo „Dental and Medical Problems” jest dostępne w bazie MEDLINE. Ministerstwo Nauki i Szkolnictwa Wyższego w ocenie parametrycznej przyznało mu 70 pkt, a Index Copernicus 128.41 pkt.

</doc>
<doc id="4856241" url="https://pl.wikipedia.org/wiki?curid=4856241" title="Stefan Mładenow">
Stefan Mładenow

Stefan Mładenow (; ur. 15 grudnia 1880 w Widyniu, zm. 1 maja 1963 w Sofii) – bułgarski językoznawca, slawista i indoeuropeista.
Kształcił się w Sofii (1898–1902), Wiedniu (1903–1904) i Sankt Petersburgu (1904–1905). W latach 1921–1948 był profesorem uniwersytetu w Sofii. W 1929 r. został członkiem Bułgarskiej Akademii Nauk, a od 1928 r. był członkiem Polskiej Akademii Umiejętności.
Jego dorobek obejmuje ponad 1000 prac z zakresu dialektologii, historii i kultury języka bułgarskiego, m.in. "Byłgarski tyłkowen recznik..." (t. 1 1927), "Geschichte der bulgarischen Sprache" (1929). Sporządził pierwszy opis historyczny języka bułgarskiego.

</doc>
<doc id="4856245" url="https://pl.wikipedia.org/wiki?curid=4856245" title="Monastyr Rakovac">
Monastyr Rakovac

Monastyr Rakovac ("Манастир Раковац") – XVI-wieczna świątynia prawosławna należąca do Serbskiego Kościoła Prawosławnego. Znajduje się w miejscowości Rakovac w Wojwodinie (północna Serbia).
Historia.
Nie ma żadnych rzetelnych informacji dotyczących początków monastyru w Rakovacu. Według miejscowej legendy pod koniec XV wieku Raka Milošević, jeden ze sług serbskiego despoty Jovana Brankovicia, zabił jelenia w miejscu, na którym dziś stoi monastyr. W tamtych czasach jelenia postrzegano jako symbol czystości duszy, w związku z czym Milošević zdecydował się wybudować świątynię jako pokutę za wyrządzony grzech.
Sądzi się, że monastyr powstał w pierwszej połowie XVI wieku. Według badań najbardziej prawdopodobną datą wzniesienia budowli jest rok 1533. Po raz pierwszy o monastyrze wspomina się w osmańskich dokumentach z 1546 roku. W 1687 doszło do pożaru świątyni, wywołanego przez żołnierzy w służbie sułtana. Po pięciu latach w 1692 igumen Teofan otrzymał pozwolenie na odbudowę monastyru. W tym samym czasie Imperium Osmańskie zostało wypchnięte z terenów Sremu, a do pomocy w odrestaurowaniu świątyni przyłączyła się Rosja. Monastyr ponownie został częściowo zniszczony w wyniku działań wojennych, zarówno w czasie pierwszej, jak i drugiej wojny światowej. W 1953 ruszyły prace nad odnowieniem świątyni. Monastyr znajduje się pod opieką miejscowego urzędu ds. ochrony zabytków.
Architektura.
Świątynia powstała w duchu architektury morawskiej. Widoczne są także elementy charakterystyczne dla baroku. Jednonawowy budynek monastyru wybudowany został na planie krzyża. Kopuła świątyni oparta jest na czterech filarach. Najstarsze zachowane freski pochodzą jeszcze z XVI wieku. Barokowy ikonostas autorstwa Vasilije Ostojicia został bezpowrotnie utracony w czasie drugiej wojny światowej. Do dziś pozostały po nim jedynie trzy ikony, które przechowuje się w Nowym Sadzie i Sremskiej Mitrowicy. Obecnie w świątyni znajduje się nowy ikonostas.

</doc>
<doc id="4856266" url="https://pl.wikipedia.org/wiki?curid=4856266" title="Pielęgniarstwo i Zdrowie Publiczne">
Pielęgniarstwo i Zdrowie Publiczne

Pielęgniarstwo i Zdrowie Publiczne (ang. Nursing and Public Health) – medyczne czasopismo naukowe wydawane w otwartym dostępie przez Wydawnictwo Uniwersytetu Medycznego im. Piastów Śląskich we Wrocławiu. W kwartalniku publikowane są artykuły z różnych dziedzin pielęgniarstwa i zdrowia publicznego. Redaktorem naczelnym jest dr Dominik Krzyżanowski. W Index Copernicus przyznano czasopismu temu 69,56 pkt.

</doc>
<doc id="4856268" url="https://pl.wikipedia.org/wiki?curid=4856268" title="Puchar Polski w futsalu (2016/2017)">
Puchar Polski w futsalu (2016/2017)

Puchar Polski w futsalu 2016/2017 – 23. edycja rozgrywek mających na celu wyłonienie zdobywcy Pucharu Polski. Obrońcą tytułu był klub Red Devils Chojnice. Puchar Polski po raz czwarty zdobyła drużyna Clearex Chorzów.
1/32 finału.
"Wolny los: Viva Spajki Szaflary, Remedium Pyskowice, LEX Kancelaria Słomniki."
1/16 finału.
"Dołączają drużyny z ekstraklasy."

</doc>
<doc id="4856270" url="https://pl.wikipedia.org/wiki?curid=4856270" title="Dworzyszcze (rejon brasławski)">
Dworzyszcze (rejon brasławski)

Dworzyszcze (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 80 osób, wszystkie były wyznania rzymskokatolickiego i zadeklarowały polską przynależność narodową. Było tu 10 budynków mieszkalnych. W 1938 zamieszkiwało tu 75 osób w 10 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856275" url="https://pl.wikipedia.org/wiki?curid=4856275" title="Matka Boska Piaskowa">
Matka Boska Piaskowa



</doc>
<doc id="4856276" url="https://pl.wikipedia.org/wiki?curid=4856276" title="Piec chlebowy">
Piec chlebowy

Piec chlebowy – piec (często budowany na zewnątrz domostwa lub wolnostojący) przeznaczony do wypieku chleba, opalany najczęściej drewnem lub węglem drzewnym.
Historia.
W początkowej fazie swojej historii chleb miał formę płaskich placków lub kołaczy, a pierwsze piece do jego wypieku pojawiły się w starożytnym Egipcie, a potem (za pośrednictwem Greków) w Rzymie, w okresie panowania Oktawiana Augusta (zamknięte z łukowatymi stropami). Z czasem chleb przybrał kształt bochna i powstawał głównie poprzez pieczenie w popiele, a potem na rozgrzanych kamieniach, rusztach, czy blachach. Egipskie piece miały stożkowaty kształt i były obudowane cegłami. Rozwijany w Europie w kolejnych wiekach był rzymski typ pieca, zamknięty i wyposażony w łukowy strop. Tradycyjne piece chlebowe budowane były w przeszłości przede wszystkim z gliny i słomy. Wykorzystywane były również inne materiały, np. szamot, kamień, a obecnie również beton.
Współcześnie piece chlebowe powstają w domach, ogrodach przydomowych, restauracjach i pełnią różne funkcje, także wędzarnicze.
Budowa.
Centralnym elementem pieca chlebowego jest komora z paleniskiem (tzw. "tłem") osadzona, w przypadku obiektu wolnostojącego, na fundamencie. Wnętrze ma najczęściej kształt zbliżony do owalu i jest zwieńczone kopułą zbudowaną na planie łuku, co zapewnia równomierna nagrzewanie wnętrza. Dym odprowadzany jest przez komin usytuowany z boku lub z przodu pieca, choć istnieją konstrukcje bez kominów. Niektóre z pieców chlebowych posiadały konstrukcję dachową (np. drewnianą, krytą dachówkami).

</doc>
<doc id="4856278" url="https://pl.wikipedia.org/wiki?curid=4856278" title="Lubomir Andrejczin">
Lubomir Andrejczin

Lubomir Andrejczin (; ur. 1910 w Sofii, zm. 1975 tamże) – bułgarski językoznawca.
W 1934 ukończył studia na Uniwersytecie Sofijskim. Jego dorobek obejmuje podręczniki języka bułgarskiego oraz prace z zakresu literatury bułgarskiej. Sporządził opis "Osnownata gramatika na byłgarski ezik".

</doc>
<doc id="4856281" url="https://pl.wikipedia.org/wiki?curid=4856281" title="Obraz Matki Bożej Piaskowej">
Obraz Matki Bożej Piaskowej

Obraz Matki Bożej Piaskowej (również Obraz Matki Bożej Pani Krakowa) – wizerunek przedstawiający Maryję z Dzieciątkiem w typie hodegetrii, znajdujący się w sanktuarium maryjnym pod opieką ojców karmelitów w Krakowie, nieznanego autorstwa, otoczony szczególnym kultem religijnym wśród wiernych Kościoła rzymskokatolickiego i uważany za "cudowny".
Historia obrazu.
Fundację Bazyliki Nawiedzenia Najświętszej Maryi Panny na Piasku przypisuje się, według tradycji i przekazów Jana Długosza, królowej Jadwidze, która sprowadzając z Pragi Zakon Karmelitański, ofiarowała przybyłym zakonnikom tereny wraz z ogrodami na Piasku. Budowa została zakończona na przełomie XV i XVI wieku, oddając do użytku trzynawowy kościół gotycki.
Obraz Matki Bożej na ścianie zewnętrznej kościoła namalowany został najprawdopodobniej w okolicach 1500 r. Wedle przekazu twórcą miał być nieznany z imienia zakonnik, biegły w sztuce malarskiej, zaznajomiony z włoskim renesansem, który zwyczajem przyjętym u karmelitów, namalował obraz na murze przy samych drzwiach od ulicy, "aby przychodzący i wychodzący ludzie pokłon czyniąc Rodzicielce Bożej o niej pamiętali". Od początku wizerunek uważany był za cudowny, dla ochrony obrazu wzniesiono w XVI w. kaplicę.
Na początku wieku XVI obraz został po raz pierwszy przemalowany i uzupełniony, wymagając pilnych poprawek ze względu na warunki atmosferyczne. Zamalowano wtedy wizerunki aniołów, tworząc niebieskie tło.
Pierwszy pożar i odbudowa.
W 1578 r. w wyniku najazdu na Kraków Maksymiliana Habsburga, podpalono przedmieścia (na Piasku znajdowało się wówczas 232 domy drewniane, 7 dworów i dworków i jedynie 3 kamienice). Spłonął wówczas kościół, klasztor i biblioteka klasztorna. Ocalała jedynie kaplica, w której znajdował się obraz. Wydarzenie odebrano jako cudowne, co ugruntowało ostatecznie powszechny kult i uwiarygodniło dotychczasowe przypadki uzdrowień i wskrzeszeń.
Odbudowa klasztoru i kościoła, wsparta finansowo przez Annę Jagiellonkę i profesora Akademii Krakowskiej Rocha z Poznania, zaowocowała oddaniem do użytku murowanego kościoła "wybudowanego wspaniale".
Faktyczne wznoszenie kaplicy z kamienia rozpoczęto w 1637 roku, prawdopodobnie według projektu Giovanniego Trevano, nazywanego w notatkach z remontów swojsko brzmiącym nazwiskiem "Dziani". Prace trwały do zimy 1641 r.
Świątynię nawiedzali wierni różnych stanów, a wśród nich Zygmunt III Waza z Anną Austriaczką, którzy ofiarowali Matce Bożej w opiekę zdrowie księcia Władysława, ofiarując jako wotum za uzdrowienie figurkę ze złota, odlaną według wzrostu chłopca. Władysław pamiętał o doznanej łasce przez całe życie i przypisywał wstawiennictwu Matki Bożej Piaskowej zwycięstwo pod Smoleńskiem.
W początkach wieku XVII obraz miał paść ofiarą obrazoburczej grabieży, której sprawców ujęto, a wota odzyskano. Wydarzenie to nie ma jednak umocowania w źródłach.
Cudowne znaki, drugi pożar, potop szwedzki.
W 1634 roku, podczas jednego z nabożeństw obraz miał blednąć, a następnie bardzo mocno pociemnieć. Stan ten utrzymywał się przez 6 dni. Po oględzinach, zawyrokowano pod przysięgą, że zaciemnienie nie powstało "ani z wilgoci, ani z surowości muru". Zjawisko zostało odebrane jako zapowiedź nadchodzącego niebezpieczeństwa: śmierć w młodym wieku dwóch królewiczów- Jana Alberta i Aleksandra, najazdów Tatarów i Turków, narastanie konfliktu z Moskwą. Przekaz o wydarzeniu dowodzi bardzo mocnemu zakorzenieniu się kultu Pani Piaskowej w świadomości wiernych.
Powtórne zaciemnienie obrazu miało miejsce 26 lipca 1655 r., według opisu Grodzińskiego "na czcigodnem czole wyniknęły były i wypłynęły krople wielkie jak orzech laskowy, które częścią na czole stały, częścią, że upadały i na podesłaną tuwalnię spadały." Wydarzenie złożyło się w czasie z wejściem wojsk Karola Gustawa do Poznania. Po zajęciu Wielkopolski i Mazowsza, Szwedzi kierowali się do Krakowa. Na rozkaz Stefana Czarnieckiego podpalono przedmieścia miasta, chcąc dymem osłonić mury przed ostrzałem wroga. Z pożaru ponownie ocalała jedynie Kaplica Matki Bożej Piaskowej, "bo nad całym gmachem kościoła, kaplicy i klasztoru unosi się śliczna jakaś postać kobieca, cała jakby w śnieżnej bieli ubrana, a długim i szerokim płaszczem swoim wszystkę przestrzeń murów na około okrywająca".
Pomimo ratunku z pożaru, pozostałe zabudowania posłużyły najeźdźcy do oblegania miasta. Klasztor został doszczętnie złupiony i wyburzony, pozostała jedynie ściana z cudownym wizerunkiem. "Połupane kamienie, spadające z góry, utworzyły rodzaj kurtyny, czy też zasłony, jakby je jakaś wprawna ręka układała i ta niezwykła kupa kamieni, niczym pokrowiec zakryła w końcu całą powierzchnie obrazu". Pomimo zorganizowania przez Szwedów wysypiska, licznych profanacji i prześladowania wiernych, mieszkańcy Krakowa gromadzili się przed obrazem na modlitwę. W akcie złości, jeden z żołnierzy miał uderzyć szpadą w oblicze, raniąc policzek Madonny. W bezpośrednim następstwie, miał zostać postrzelony w to samo miejsce, przez niespodziewanie nadciągający hufiec polski. Trudno potwierdzić tę wersję wydarzeń, jednak w sprawozdaniu Komisji Historii Sztuki z 26 stycznia 1899 roku stwierdzono głębokie uszkodzenia malatury w prawym policzku i nosie.
W czasie potopu miał wydarzyć się cud wskrzeszenia mężczyzny, topielca, którego ciało przyniosła żona, gorliwie modląc się o powrót do życia. W ramach wdzięczności, kobieta miała okryć obraz tym samym materiałem, w który było zawinięte ciało męża. Materiał jako wotum przetrwało zatknięte za obraz do połowy XIX wieku.
Odbudowa.
Natychmiast po odstąpieniu najeźdźcy przystąpiono do odbudowy kaplicy, najpierw jako drewnianej, a następnie okazałej, murowanej budowli. W 1658 r. podczas sejmiku województwa krakowskiego zobowiązano posłów do przedstawienia królowi sprawy odbudowy kościoła. Wsparcie Michała Korybuta i fundusz ofiarowany pośmiertnie przez biskupa Piotra Gembickiego pozwolił na rozpoczęcie prac. Przemalowano wówczas tło obrazu na kolor oliwkowy. Jako datę ostatecznego zakończenia remontów przyjmuje się rok 1678, kiedy na szczycie kaplicy umieszczono pozłacaną figurkę Matki Bożej, wykonaną przez krakowskiego złotnika Mikołaja Truszowicza. Zasłużony dla odbudowy kościoła prowincjał, o. Marcin Charzewicz, ofiarował wtedy do kaplicy ozdobioną perłami i rubinami złotą sukienkę dla Matki Bożej Piaskowej. W tym czasie zamówiono także malowaną zasuwę do obrazu, którą wykonał artysta dworu królewskiego, Jan Tretka. Przed tak odnowionym wizerunkiem modlił się przed wyprawą na Wiedeń król Jan III Sobieski, który jeszcze jako młodzieniec, wysyłany przez ojca na nauki do Krakowa, otrzymał napomnienie, "aby singulari devotione mieli te trzy miejsca: obraz Najświętszej Panny na Piasku, grób św. Stanisława i na Skałce locum martyrii jego, jako i grób św. Jacka".
Konsekrację kaplicy poprzedziły ośmiodniowe uroczystości z procesjami, w których brali udział licznie mieszkańcy Krakowa, biskupi, księża i zakonnicy. Konsekracji dokonał 23 kwietnia 1679 r. biskup Mikołaj Oborski. Już wtedy istniał ołtarz, skromniejszy od obecnego, do którego w latach 1681-1682 dodano postacie drewnianych aniołów i koronę.
Pierwsza próba koronacji, remonty.
Liczne uzdrowienia, wskrzeszenia i cuda otrzymywane przez wstawiennictwo Matki Bożej Piaskowej, ściągały do Krakowa licznych pielgrzymów. W wieku XVIII, przy dość ugruntowanej pozycji, wystąpiono do Stolicy Apostolskiej prośbę w sprawie koronacji obrazu. Dekret koronacyjny z roku 1764 nie przyniósł jednak oczekiwanego skutku i do koronacji nie doszło.
W roku 1782 zainstalowano w kaplicy dwa bliźniacze chóry muzyczne wraz ze stallami o malowanych zapieckach i ambonę. Cztery lata później, dzięki zapisowi bp. Kajetana Sołtyka, przeprowadzono remont kaplicy i wstawiono nowy ołtarz, który, podobnie jak poprzedni, eksponował malowidło jako samodzielny obraz ołtarzowy. Na ten czas datuje się także ostatnie przemalowania, tym razem przy użyciu farb olejnych. Rozległe retusze pozbawiły obrazu pierwotnej subtelności. Dodano krzyżyk na jabłku, wręczanym Dzieciątku i sprzedano starą srebrną sukienkę, a z uzyskanych środków zakupiono nową "z aksamitu pąsowego i karmazynowego podszytego płótnem białym, obszytą galonem, złotymi nićmi i koralami oraz białą koronkę do firanek." W tym samym roku podstoli czernichowski, Jędrzej Rogala Zawadzki, ofiarował dla Matki Bożej srebrną koronę, ważącą prawie 5 kg. W 1841 r. ze zbiórki dam krakowskich ofiarowano posrebrzaną sukienkę dla Piaskowej Madonny. Z innych fundacji w roku 1852 i 1873 przeprowadzono potrzebne prace remontowe i odnowiono ołtarz.
Konflikt z parafią św. Szczepana, druga próba i koronacja.
W czasie zarządzania diecezją krakowską przez sufragana Józefa Olechowskiego, zburzono kościół św. Szczepana, przenosząc parafię wraz z duchownymi do karmelitów. Odebrano wówczas zakonnikom kościół, przeznaczony na potrzeby parafii. Koronacja miała przywrócić miejscu dawną świetność i zmienić sytuację własnościową. Wymiana korespondencji z Watykanem w latach 1881-1883 przyniosła oczekiwany rezultat. Uroczystość odbyła się pomimo trudnej sytuacji, z bogatą oprawą, w dniu 8 września 1883, w dwusetną rocznicę zwycięstwa pod Wiedniem. Obchody stały się okazją do manifestacji uczuć patriotycznych.
Konserwacja.
15 lat po koronacji wizerunek wzbudził zainteresowanie konserwatorów i historyków sztuki, którzy po oględzinach stwierdzili stan zachowania fresku, określając go jako groźny. Złuszczająca się farba opadała płatkami, a tynk odchodził od murów. Pomimo złego stanu, restaurację przeprowadzono dopiero w 1953 r. Konserwację powierzono Rudolfowi Kozłowskiemu, autorowi konserwacji ikony jasnogórskiej. Odsłoniono wówczas, niewidoczne do tej pory, zamalowane postacie aniołów.
Setna rocznica koronacji.
Przygotowania do jubileuszu rozpoczęto z wyprzedzeniem, aby wykonać niezbędne prace konserwatorskie i remontowe. Renowacja przeprowadzona pod kierownictwem prof. Zofii Medweckiej w roku 1982 dostarczyła nowych informacji i przyniosła usystematyzowanie dotychczasowych ustaleń. Potwierdzono przypuszczenie o pierwotnym rozmiarze fresku, daleko wykraczającym poza sam wizerunek Matki Bożej, a także stwierdzono, że tynk nie był pierwotnie przeznaczony na podobrazie. Tło malowidła i lamówki szaty Maryi były prawdopodobnie posrebrzane, a nimby pozłacane.
W rekonstrukcji usunięto, jako wadliwie wykonaną, stylizowaną chmurkę po prawej stronie płaszcza Matki Bożej i uzupełniono poprzez punktowanie kolorystykę czerwonego tła.
Legendy.
Legenda o powstaniu obrazu, uwieczniona w licznych dziełach pisanych i malowanych (sufit krużganków klasztornych na Piasku) mówi o pobożnym karmelicie, który powziął myśl namalowania obrazu Panienki nad wejściem do kościoła, zgodnie z karmelitańską tradycją. Pracę musiał przerwać ze względu na sygnaturkę, wzywającą na nieszpory. Po modlitwie bramy klasztorne zamknięto, a pracę rozłożono na dzień następny. Tymczasem w sposób cudowny "niewidoma ręka odmalowała zakreślony obraz, co więcej jasność z niego świecąca zwróciła nad rankiem uwagę przechodzących i wywołała podziw i zdumienie. Rychło zebrało się mnóstwo ludzi, poczęli wyrażać swe uczucia w słowach, wołaniach i uniesieniach radosnych. Gwar ten niezwykły przeniknął do klasztoru; przybiegli Karmelici, a upadłszy na twarz, cześć oddawali temu cudownemu zjawieniu obrazu. Wiadomość o tem rozniosła się po całym Krakowie i całe miasto spieszyło przypatrzeć się cudowi. A gdy zaś rozległy się nad jasnością przedziwne melodyje śpiewu [...] uniesienie granic już nie miało i przeszło w zachwycenie".
Historia przedstawia trzy istotne kwestie: nadzwyczajny kult obrazu, jaki istniał od samego powstania, nawiązuje do wątku "acheiropoietos", popularnego w Bizancjum i ukazuje znane w tamtym okresie "protektywne" postrzeganie wizerunków "nadbramnych" – Mikołąj Grodziński uważa Zakon karmelitański za propagatorów tego obyczaju w kulturze łacińskiej.
Charakterystyka obrazu.
Obraz jest jedyną pozostałą częścią dzieła powstałego jako fresk suchy na tynku, pierwotnie jako fresk zewnętrzny. Oprócz wizerunku Maryi, zachowały się także postacie dwóch aniołów z instrumentami muzycznymi, otaczających główne postacie.
Maryja przedstawiona została w półpostaci, frontalnie, z głową lekko przechyloną w stronę Dzieciątka i łagodnym spojrzeniem, skierowanym w stronę widza. Na lewej ręce podtrzymuje Dzieciątko, któremu podaje prawą ręką złote jabłko; ubrana w niebieski maforion ze złotą lamówką, spiętym na piersiach czworokątną broszą, widoczny wystający delikatny welon i blado czerwoną suknię ze wzorzystymi obszyciami. Twarz Maryi jest delikatna, pełna, o jasnej karnacji, choć w tekstach występuje określenie "śniada". Okrągły podbródek sprawia wrażenie lekkiego uniesienia ku górze. Prawą, smukłą dłonią wskazuje na Dzieciątko.
Dzieciątko ukazane w całej postaci, w ramionach Matki, zwrócone w lewo, prawą dłoń kładzie na jabłku, w lewej podtrzymuje książkę w niebieskiej oprawie; ubrane w cynobrową tunikę, przewiązaną w tali, spod której wystają stópki w sandałkach. Twarz Jezusa jest dziecięca, ale pełna powagi, wzrok skierowany na Matkę, posiada ciemne oczy i jasne włosy układające się w delikatne loki.
Głowy obu postaci zostały otoczone delikatnymi, kolistymi nimbami.
Korony zaprojektowane przez Jana Matejkę, wykonane w 1880 r. przez ucznia, Władysława Gixellego posiadają głęboką wymowę patriotyczną i teologiczną. Motywy korony Matki Bożej jako Królowej Polski zostały zaczerpnięte z symboliki koron królewskich: lilie nawiązywały do koron Bolesława Chrobrego, a łuki do diademu Zygmunta Starego. Amarantowy czepiec z aksamitu, z czterema gwiazdami, podtrzymywanymi przez aniołów przypomina o godności Królowej Niebios, a glob z lapis-lazuli ze złotym, wysadzanym brylantami krzyżem- Cesarzowej Ziemi. Korona Dzieciątka jest znacznie mniejsza. Postać Gołębicy podtrzymującej Oko opatrzności, wraz z Główką Dzieciątka stanowią obraz Trójcy Świętej, a pięć gwiazd symbolizuje pięć ran Chrystusa.
Aniołowie przedstawieni w pochyleniu, ze skrzydłami, pierwotnie zielono-czerwonymi, zwróconymi do dołu, trzymają w dłoniach instrumenty muzyczne: z prawej strony skrzypce, z lewej malunek nie zachował kształtu do naszych czasów. Brązowe włosy są otoczone brunatnymi aureolami.

</doc>
<doc id="4856285" url="https://pl.wikipedia.org/wiki?curid=4856285" title="Ameryka (album)">
Ameryka (album)

Ameryka – szósty solowy album studyjny białoruskiego muzyka Lawona Wolskiego, wydany 15 kwietnia 2020 roku. Płyta została zapisana w Wilnie przy udziale norweskiego producenta Snorre Bergeruda. Album swoim brzmieniem i tekstami nawiązuje do muzyki z Dzikiego Zachodu oraz westernów. Do nagrania piosenek wykorzystano instrumenty używane w latach 60. XX wieku oraz efekty dźwiękowe imitujące stosowane w tamtym okresie.

</doc>
<doc id="4856288" url="https://pl.wikipedia.org/wiki?curid=4856288" title="Przewodniczący Bundesratu">
Przewodniczący Bundesratu

Przewodniczący Bundesratu (niem. "Präsident des Bundesrates)" – stanowisko najwyższego przedstawiciela izby wyższej parlamentu Niemiec, Bundesratu.
Wybór.
Przewodniczący Bundesratu jest wybierany na roczną kadencję (rozpoczynającą się 1 listopada) spośród szefów rządów krajów związkowych. Kolejność, w jakiej ma to miejsce, określa się na podstawie liczby mieszkańców landów. System takiej rotacji został zapisany w porozumieniu z 1950 roku zawartym w Königstein im Taunus. Zagwarantowano w ten sposób, że każdy z krajów związkowych, w ciągu 16 lat, będzie mieć swojego przewodniczącego.
Obowiązki.
Głównym obowiązkiem przewodniczącego jest zwoływanie sesji plenarnych Bundesratu i przewodniczenie im. Reprezentuje on Republikę Federalną Niemiec we wszystkich sprawach Bundesratu.

</doc>
<doc id="4856291" url="https://pl.wikipedia.org/wiki?curid=4856291" title="Iwan Lekow">
Iwan Lekow

Iwan Lekow (; 1 marca 1904 w Sofii, zm. 4 sierpnia 1978 tamże) – bułgarski językoznawca i slawista.
Życiorys.
W 1927 ukończył studia na Uniwersytecie Sofijskim, a w 1948 r. objął profesurę na tej uczelni. W 1945 r. został członkiem Bułgarskiej Akademii Nauk.
Jego dorobek obejmuje prace z zakresu językoznawstwa bułgarskiego i slawistyki porównawczej, m.in. "Nasoki w razwoja na fonołogicznite sistemi na sławianskite ezici" (1960). Wydał słownik polsko-bułgarski (1944). Współtworzył bądź współredagował szereg słowników języka bułgarskiego.

</doc>
<doc id="4856292" url="https://pl.wikipedia.org/wiki?curid=4856292" title="Dyrwaniszki (Białoruś)">
Dyrwaniszki (Białoruś)

Dyrwaniszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim.
Historia.
W latach 1921–1939 folwark zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 2 domach zamieszkiwało 11 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856294" url="https://pl.wikipedia.org/wiki?curid=4856294" title="I'm Not in Love">
I'm Not in Love



</doc>
<doc id="4856296" url="https://pl.wikipedia.org/wiki?curid=4856296" title="Andrzej Białkiewicz">
Andrzej Białkiewicz

Andrzej Antoni Białkiewicz (ur. 13 czerwca 1954 w Czeladzi, zm. 22 marca 2023 w Krakowie) – polski inżynier i nauczyciel akademicki, profesor nauk technicznych, profesor Politechniki Krakowskiej im. Tadeusza Kościuszki i jej rektor w latach 2020–2023.
Życiorys.
Absolwent I Liceum Ogólnokształcącego im. Mikołaja Kopernika w Będzinie. W 1978 ukończył studia na Wydziale Architektury Politechniki Krakowskiej im. Tadeusza Kościuszki. Doktoryzował się w 1987 na macierzystej uczelni w oparciu o rozprawę dotyczącą architektury okresu międzywojennego i zagadnień konserwatorskich. Stopień naukowy doktora habilitowanego uzyskał w 2005 na PK na podstawie pracy pt. "Rola rysunku w warsztacie architekta. Szkoła krakowska w kontekście dokonań wybranych uczelni europejskich i polskich". Tytuł profesora nauk technicznych otrzymał 20 czerwca 2018.
Od 1978 był zawodowo związany z Politechniką Krakowską, na której od 2010 obejmował kolejne stanowiska profesorskie. W 2011 został kierownikiem Zakładu Rysunku, Malarstwa i Rzeźby na Wydziale Architektury. W latach 2012–2020 był przez dwie kadencje prorektorem PK do spraw ogólnych. W lipcu 2020 został wybrany na rektora Politechniki Krakowskiej w kadencji 2020–2024. Funkcję tę sprawował do czasu swojej śmierci w marcu 2023.
Prowadził działalność jako architekt, jest autorem lub współautorem ponad 180 zrealizowanych projektów, w tym ponad 50 realizacji kościołów i założeń sakralnych (m.in. kościoła z zespołem klasztornym ojców paulinów w Toruniu). Zajmował się także realizacjami konserwatorskimi, m.in. na Jasnej Górze w Częstochowie.
Specjalizował się w teorii architektury, konserwacji zabytków, rysunku i malarstwie. Opublikował około 125 prac naukowych, wypromował trzech doktorów. W latach 2001–2004 był rzeczoznawcą ministra kultury i dziedzictwa narodowego w dziedzinie zabytków nieruchomych.
Odznaczenia.
W 2023 pośmiertnie odznaczony Krzyżem Oficerskim Orderu Odrodzenia Polski. W 2016 wyróżniony Srebrnym Krzyżem Zasługi. Uhonorowany również Złotą Odznaką „Za opiekę nad zabytkami”.

</doc>
<doc id="4856299" url="https://pl.wikipedia.org/wiki?curid=4856299" title="Polimery w Medycynie">
Polimery w Medycynie

Polimery w Medycynie – medyczne czasopismo naukowe wydawane przez Wydawnictwo Uniwersytetu Medycznego im. Piastów Śląskich we Wrocławiu. Redaktorem naczelnym jest dr hab. Mariusz Kusztal. Czasopismo jest rozpowszechniane w trybie otwartego dostępu (open access). Nowy numer ukazuje się raz na pół roku.
„Polimery w Medycynie” są niezależnym, wielodyscyplinarnym forum wymiany informacji naukowej i klinicznej, publikującym prace oryginalne (techniczne, analityczne, doświadczalne, kliniczne), doniesienia wstępne oraz prace poglądowe na temat zastosowania polimerów (naturalnych i sztucznych tworzyw wielkocząsteczkowych) oraz biomateriałów w różnych dziedzinach nauk medycznych (biochemii, medycynie klinicznej, farmakologii, stomatologii, implantologii), biotechnologii oraz weterynarii. Czasopismo wydawane jest od 1971 r. Ministerstwo Nauki i Szkolnictwa Wyższego w ocenie parametrycznej przyznało czasopismu 20 pkt, a Index Copernicus 118,97 pkt.

</doc>
<doc id="4856305" url="https://pl.wikipedia.org/wiki?curid=4856305" title="Szczepionka RNA">
Szczepionka RNA

Szczepionka RNA lub szczepionka mRNA – szczepionka nowego typu dająca nabytą odporność, wykorzystująca sekwencję kwasu rybonukleinowego (RNA) kodującą białka patogenu. Szczepionka RNA najczęściej zawiera wektor/nośnik RNA, np. nanocząstki lipidowe, przy pomocy którego RNA jest wprowadzane do organizmu.Szczepionki RNA indukują produkcję przeciwciał zdolnych do wiązania potencjalnych patogenów. Sekwencja mRNA (matrycowy RNA, informacyjny RNA) zawarta w szczepionce koduje białka identyczne lub podobne do białek patogenu. Po wprowadzeniu RNA do organizmu w formie szczepionki, następuje translacja/synteza białek na podstawie sekwencji RNA. Zsyntetyzowane białka następnie indukują adaptacyjną odpowiedź immunologiczną organizmu w postaci produkcji przeciwciał skierowanych przeciwko tym białkom.
Szczepionki RNA różnią się od tradycyjnych szczepionek tym, że w przypadku szczepionek RNA antygeny/białka patogenu produkowane są przez szczepiony organizm, a w przypadku tradycyjnych szczepionek gotowe (wyprodukowane w laboratorium) antygeny są dostarczone do organizmu w określonej ilości w szczepionce.
Metody wprowadzenia szczepionki do organizmu.
Wektory wirusowe.
Sekwencja RNA mająca wywołać odpowiedź immunologiczną może zostać wprowadzona do organizmu przy pomocy wirusów RNA, np. retrowirusów. W licznych badaniach klinicznych wykorzystywano wektory wirusowe do zwalczania chorób w modelach zwierzęcych wykorzystujących myszy, kury domowe i naczelne.
Nanocząstki lipidowe.
Zamknięcie cząsteczek mRNA w nanocząstkach lipidowych posiada wiele zalet. Przede wszystkim, lipidy stanowią warstwę chroniącą cząsteczki mRNA przed degradacją. Co więcej, określone modyfikacje nanocząstek lipidowych pozwalają na wprowadzenie mRNA do określonego typu komórek. Jednakże liczne badania wskazały na trudności w śledzeniu tej metody wprowadzania RNA do organizmu, ponieważ wykazano rozbieżności pomiędzy wynikami badań nad wprowadzaniem RNA do komórek w warunkach "In vivo" i "In vitro". Nanocząstki lipidowe po wprowadzeniu do organizmu mogą być przenoszone w obrębie organizmu różnymi drogami, np. przez układ limfatyczny lub krwiobieg.
Wstrzyknięcie nagiego mRNA.
System spontanicznego przyjmowania przez komórki dostarczonego z zewnątrz mRNA jest znany od ponad dekady, a możliwość użycia RNA jako narzędzia do wytwarzania odporności została odkryta w latach dziewięćdziesiątych ubiegłego wieku, kiedy odkryto samo-namnażające się mRNA. Wstrzyknięcie RNA do różnych tkanek, takich jak krew lub mięśnie skutkuje przyjęciem przez komórki różnej ilości RNA, co oznacza, że droga podania ma duże znaczenie dla wytworzenia odpowiedniej odpowiedzi organizmu. Kreiter i inni w badaniach porównujących drogi podania RNA pokazali, że wstrzyknięcie do węzłów chłonnych skutkuje najsilniejszą odpowiedzią limfocytów T.
Zastosowanie szczepionek RNA u ludzi.
Do grudnia 2020 żadna szczepionka RNA nie została zatwierdzona do leczenia u ludzi.
2 grudnia 2020 brytyjska agencja rejestrująca leki Medicines and Healthcare Products Regulatory Agency (MHRA) dopuściła warunkowo do użycia pierwszą w historii szczepionkę RNA – BNT162b2 ("Tozinameran") przeciwko chorobie COVID-19, opracowaną przez firmy Pfizer i BioNTech. 21 grudnia została ona warunkowo dopuszczona do obrotu w całej Unii Europejskiej. Także FDA wyraziło zgodę na jej stosowanie w USA.
Na początku stycznia 2021 inna szczepionka RNA przeciwko COVID-19 – mRNA-1273, opracowana przez firmę Moderna, została dopuszczona do stosowania w Unii Europejskiej. Wcześniej została dopuszczona do obrotu w USA, Wielkiej Brytanii i Kanadzie.

</doc>
<doc id="4856317" url="https://pl.wikipedia.org/wiki?curid=4856317" title="Stadion ŠK Bratysława">
Stadion ŠK Bratysława



</doc>
<doc id="4856319" url="https://pl.wikipedia.org/wiki?curid=4856319" title="Ihrisko ŠK Bratysława">
Ihrisko ŠK Bratysława



</doc>
<doc id="4856320" url="https://pl.wikipedia.org/wiki?curid=4856320" title="Królestwo kobiet">
Królestwo kobiet

Królestwo kobiet – polski serial kryminalno-komediowy udostępniany na platformie VOD Player oraz emitowany na antenie TVN od 18 października do 6 grudnia 2020. Reżyserem serialu był Maciej Bochniak.
Fabuła.
Ineza (Krystyna Janda), Wera (Aleksandra Adamska), Gabi (Gabriela Muskała) i Olga (Karolina Gruszka) muszą wspólnie poradzić sobie z przeciwnościami losu, które pojawiły po niespodziewanej śmierci ukochanego dla nich wszystkich mężczyzny – Roberta (Artur Żmijewski).
Produkcja i odbiór.
Zdjęcia do pierwszego sezonu produkcji liczącego osiem odcinków realizowano latem 2020 w Warszawie i okolicach. Serial był oparty na autorskim projekcie stacji TVN. Jego reżyserem był Maciej Bochniak. Za scenariusz odpowiadali: Katarzyna Śliwińska-Kłosowicz, Dana Łukasińska, Karolina Szymczyk-Majchrzak, Hanna Węsierska oraz Wojciech Saramonowicz. Producentem serialu był Tomasz Blachnicki.
Na bazie pomysłu serialu powstała wspólna piosenka autorstwa Kayah i Mery Spolsky o tym samym tytule.
Premierowy odcinek serialu wyemitowany 18 października 2020 oglądało średnio 1,45 mln widzów, natomiast średnia oglądalność trzech pierwszych odcinków na antenie TVN wynosiła 1,15 mln widzów. Cały sezon na antenie telewizji TVN został obejrzany przez średnio 980 tys. oglądających.

</doc>
<doc id="4856323" url="https://pl.wikipedia.org/wiki?curid=4856323" title="Język południowojukagirski">
Język południowojukagirski



</doc>
<doc id="4856328" url="https://pl.wikipedia.org/wiki?curid=4856328" title="Moja wina">
Moja wina

Moja wina – trzeci album studyjny Kasi Lins, który ukazał się 29 maja 2020.
Płyta zawiera dwanaście autorskich utworów, które Kasia Lins napisała wraz z Karolem Łakomcem. Płyta wyprodukowana została przez Daniela Walczaka, Kasię Lins i Karola Łakomca. Wszystkie teksty na płytę zostały napisane przez Kasię Lins, z wyjątkiem piosenki "Jeżeli kochasz", która powstała na bazie wiersza Marii Konopnickiej pod tym samym tytułem. To pierwsza płyta Kasi Lins w całości zawierająca teksty w języku polskim. Pierwszy singiel z płyty, "Rób tak dalej", miał premierę 28 lutego 2020. Teledysk do tej piosenki powstał w Teatrze im. Słowackiego w Krakowie. Pozostałe single z tej płyty to "Koniec świata" i "Moja wina". Płyta bazuje na koncepcji starcia sacrum i profanum, wykorzystując odwołania religijne, liturgiczne czy obrządkowe, zarówno w tekstach, muzyce, oprawie wizualnej, jak i teledyskach. Płyta spotkała się z pozytywnymi reakcjami krytyków muzycznych.

</doc>
<doc id="4856334" url="https://pl.wikipedia.org/wiki?curid=4856334" title="Stróż plaży w sezonie zimowym">
Stróż plaży w sezonie zimowym

Stróż plaży w sezonie zimowym (tytuł oryginalny "Čuvar plaže u zimskom periodu / Чувар плаже у зимском периоду") – jugosłowiański film dramatyczny z 1976 roku w reżyserii Gorana Paskaljevicia. 

</doc>
<doc id="4856339" url="https://pl.wikipedia.org/wiki?curid=4856339" title="Ryszard Aleksandrowicz">
Ryszard Aleksandrowicz

Ryszard Aleksandrowicz (ur. 1926, zm. 1 lipca 2020 w Warszawie) – polski chirurg, anatom, profesor zwyczajny doktor habilitowany nauk medycznych, autor licznych publikacji naukowych.
Życiorys.
Obronił pracę doktorską, następnie uzyskał stopień doktora habilitowanego. 5 lipca 1984 nadano mu tytuł profesora w zakresie nauk medycznych. Pracował w Centrum Biostruktury na I Wydziale Lekarskim z Oddziałem Stomatologicznym Akademii Medycznej w Warszawie, w latach 1992–1996 jako kierownik Zakładu Anatomii Prawidłowej Centrum Biostruktury. Współtwórca II Wydziału Lekarskiego Akademii Medycznej w Warszawie, w latach 1974–1978 jego pierwszy prodziekan.
Był zatrudniony na stanowisku profesora zwyczajnego w Szkole Wyższej im. Pawła Włodkowica. Pracował również w Śląskim Uniwersytecie Medycznym w Katowicach, gdzie pełnił funkcje prorektora ds. dydaktyczno-wychowawczych (1989–1990), dziekana Wydziału Pielęgniarskiego (1980–1982) i dziekana Wydziału Lekarskiego (1982–1990). W latach 1989–1996 prezes Polskiego Towarzystwa Anatomicznego. 
Zmarł 1 lipca 2020 i został pochowany na cmentarzu Bródnowskim w Warszawie (kwatera 26A-6-5/6).

</doc>
<doc id="4856341" url="https://pl.wikipedia.org/wiki?curid=4856341" title="Piękniś pomidorowy">
Piękniś pomidorowy

Piękniś pomidorowy, żaba pomidorowa ("Dyscophus antongilii") – gatunek płaza bezogonowego z rodziny wąskopyskowatych występujący na północno-wschodnich obszarach Madagaskaru. Gatunek ten zawdzięcza swoją nazwę jaskrawej skórze o kolorze zbliżonym do koloru pomidora. Zamieszkuje różne habitaty, a jego występowanie jest najlepiej udokumentowane w okolicach miasta Maroantsetra. Żywi się głównie stawonogami, na które poluje z ukrycia. Gatunek ten rozmnaża się przez cały rok. Dojrzałość płciową osiąga po 2–3 latach. Nie zagraża mu wyginięcie, ale liczebność niektórych jego populacji maleje.
Wygląd.
Z wyglądu "D. antongillii" jest bardzo podobny do spokrewnionego gatunku "D. guineti". Nazwa pięknisia pomidorowego pochodzi od jego jasnej pomarańczowoczerwonej skóry przypominającej kolorem pomidor. Jaskrawy kolor skóry ma funkcję ostrzegawczą i informuje potencjalnych drapieżników, że skóra płaza jest toksyczna – może ona wydzielać niewielką ilość śluzu, która wywołuje podrażnienie na ludzkiej skórze. Ponadto zostały również opisane przypadki alergii u osób, które spożyły osobnika tego gatunku. Skóra na grzbiecie jest gładka i ma jednakowy kolor. Może za to przybierać ciemniejsze barwy pod fałdami grzebietowo-bocznymi. Ponadto obecny jest również czarny pasek biegnący od regionu za okiem pięknisia do tułowia. Spodnia część ciała oraz gardło mają kolor biały, możliwe jest również występowanie pojedynczych czarnych kropek. Kijanki oraz młode osobniki są czarnawe, a bardziej jaskrawe kolory przybierają kilka miesięcy po wykluciu. 
U "D. antonigilii" obecny jest dymorfizm płciowy. Samice są większe i osiągają długość 8,5–10,5 cm oraz masę 230 g, samce natomiast mierzą 6–6,5 cm, a ich masa dochodzi do 41 g. Skóra samców jest mniej jaskrawa i przybiera barwę żółtawą, niekiedy nawet brązową. Ponadto u samców dobrze widać nasieniowody na spodniej części ciała. 
Zaobserwowano również regionalną zmienność w wyglądzie poszczególnych populacji – osobniki z regionu Maroantsetra były większe i cięższe od tych z Lapirano i Antary – prawdopodobnie w związku ze zwiększonym stężeniem składników odżywczych w wodzie.
Zasięg występowania i habitat.
Żaba pomidorowa zasiedla północnowschodni Madagaskar. Jej obecność została stwierdzona w Zatoce Antongila (od której pochodzi jej epitet gatunkowy), Andivoranto, Maroantsetra (najlepiej opisany obszar występowania tego gatunku), w rezerwacie Ambatovaky, Fizoana, Iaraka, Antaro, Lampirano, podano również inne potencjalne obszary występowania tego gatunku. Istnieje jednak podejrzenie, że opisane osobniki należały w rzeczywistości do gatunku "D. guineti". Piękniś pomidorowy jest często przedstawiany jako ikona Parku Narodowego Masoala. Nieznany jest jednak obszar jego występowania w tym parku. 
Gatunek ten spotykany jest do wysokości 200 m n.p.m. Płaz wykazuje duży potencjał do adaptacji. Może występować w różnorakich siedliskach zapewniających mu schronienie, a także dostęp do wolno płynącej wody. Pięknisia pomidorowego widywano w lasach deszczowych, jak i na obszarach miejskich. Osobniki tego gatunku znajdowane są również często w stawach i rowach w pobliżu farm i miasteczek. W Maroantsetrze gatunek ten widywany jest także w ogrodach, i często jest tam łapany przez tubylców i pokazywany jako atrakcja turystyczna.
Pożywienie.
Poluje z zasadzki. W naturze żywi się głównie stawonogami, a także małymi kręgowcami, w tym mniejszymi żabami pomidorowymi. W niewoli karmiony jest głównie świerszczami i larwami mącznika młynarka.
Rozmnażanie i rozwój.
Tak jak większość płazów rozmnażają się poprzez poligynandrię. Gatunek ten rozmnaża się przez cały rok. Samice składają 1000–1500 jaj w zbiornikach wodnych. Jaja składane są we wszystkich miesiącach (najwięcej w kwietniu i maju) poza listopadem. Kijanki wylęgają się po około 36 godzinach i żywią się cząstkami organicznymi odfiltrowanymi z wody. W niewoli przeobrażają się one w młode żabki miesiąc po wykluciu. Dojrzałość płciową osiągają po 2–3 latach. W naturze samice żyją do 11 lat, samce do 7, a w niewoli płazy te mogą żyć nawet ponad 12 lat. W niewoli rozmnażanie indukowane jest hormonalnie, a także poprzez symulację intensywnych opadów deszczu odpowiadających porze deszczowej.
Ochrona.
Pomimo że gatunek ten ma obecnie status najmniejszej troski (LC) w czerwonej księdze gatunków zagrożonych, zabroniony jest handel oraz eksport z jego naturalnych siedlisk. Populacja pięknisia pomidorowego w okolicach Maroantsetry maleje. Ponadto populacje "D. antongilii" charakteryzują się dużą homozygotycznością i niską różnorodnością genetyczną, co może utrudnić ewentualną ochronę tego gatunku w przyszłości. Mała różnorodność genetyczna spowodowana jest przez liczne zmiany wielkości populacji tego gatunku w holocenie, co spowodowało 50-krotne zmniejszenie efektywnej wielkości populacji "D. antongillii" w związku z efektem wąskiego gardła.

</doc>
<doc id="4856342" url="https://pl.wikipedia.org/wiki?curid=4856342" title="Wojciech Modliszewski">
Wojciech Modliszewski

Wojciech Sitek Modliszewski herbu Ostoja (zm. przed 1503) – dziedzic dóbr w Modliszewie Kościelnym (Małym), dworzanin króla Aleksandra Jagiellończyka.
Życiorys.
Wojciech Modliszewski pochodził z rodziny pieczętującej się herbem Ostoja i posługującej się przydomkiem "Sitek", osiadłej w Modliszewie Kościelnym w Wielkopolsce. Jego ojcem był Wojciech Sitek Modliszewski, a matką Małgorzata Mielińska. Jego stryjami byli: Marcin Sitek i ks. Mikołaj Sitek, proboszcz w Izdebnie i Raczkowie. Posiadał dziedziczne części w Modliszewie Kościelnym. W roku 1485 wspólnie z bratem Łukaszem uzyskali zobowiązanie od Marcina Mielińskiego (ich dziada macierzystego), uiszczenia 50 grzywien po zmarłej matce. Obaj wówczas znajdowali się pod opieką stryja ks. Mikołaja. Wojciech Modliszewski w roku 1500 dokonał podziału dóbr w Modliszewie Kościelnym z braćmi stryjecznymi – Wawrzyńcem i Mikołajem, synami Marcina. Rok później Wojciech swoją dziedziczną cześć w Modliszewie Kościelnym sprzedał wyderkafem za 15 grzywien Maciejowi Glinickiemu. W kolejnych latach był związany z dworem króla Aleksandra Jagiellończyka. Jakiś czas przebywał na Litwie. Podczas podróży powrotnej został zabity w mieście Łubowie przez Mikołaja i Bartosza Chwałkowskich. Byli oni pozwani o to zabójstwo, w roku 1503, przez siostry Wojciecha, Katarzynę i Małgorzatę. Istnieje też inna wersja śmierci Wojciecha Modliszewskiego. Według niej Modliszewski przybył do wuja Hektora Mielińskiego, do Mielna, gdzie zmarł, pozostawiając trzy konie i zbroję.

</doc>
<doc id="4856348" url="https://pl.wikipedia.org/wiki?curid=4856348" title="Gmach Radia Kraków">
Gmach Radia Kraków

Gmach Radia Kraków – postmodernistyczny budynek, znajdujący się przy rogu alei Juliusza Słowackiego i ulicy Łobzowskiej w krakowskiej dzielnicy Nowa Wieś, będący siedzibą Radia Kraków.
Historia.
Na początku lat 90. XX wieku zarząd Radia Kraków podjął starania o budowę nowej siedziby, gdyż dotychczasowa, znajdująca się w zaadaptowanym Pałacu Tarnowskich przy ulicy Szlak, przestała zaspakajać potrzeby rozwijającej się rozgłośni. Jako lokalizację wybrano działkę przy skrzyżowaniu alei Słowackiego z ulicą Łobzowską – jedną z ostatnich dużych, niezabudowanych parcel w centrum miasta. W 1996 rozpisano za pośrednictwem Stowarzyszenia Architektów Polskich konkurs na projekt gmachu. Pierwszą nagrodę otrzymała praca przygotowana przez zespół pod kierunkiem prof. Tomasza Mańkowskiego, która po niewielkich modyfikacjach została zaakceptowana jako ostateczny projekt. Budynek wzniesiono w latach 1997–1999.
W 2000 budynek otrzymał nagrodę Mister Krakowa. Został także nominowany do nagrody „Mies van der Rohe”.
Architektura.
Budynek został wzniesiony na planie półokręgu. Ma pięć kondygnacji. Jego bryła ma formę połówki ściętego, obróconego stożka. Strefa wejściowa została wyróżniona przeszkloną niszą o wysokości trzech kondygnacji ze słupem na osi. Elewacja budynku ma postmodernistyczny wystrój. Jej łuk płaszczyzny i nachylenie nadają bryle budynku dynamiki. W partii parteru jest ona przeszklona, z zieloną ślusarką. W partii pięter pokryta jest polerowanym, szarozielonym granitem i wypełniona jednakowymi, kwadratowymi oknami. Elewacje szczytowe, o surowym wystroju, mają pionowy rząd okrągłych okien. Budynek nakryty jest płaskim dachem z dwoma masztami radiowymi.
Na parterze budynku znajduje się rozległy hol z antresolą, z którego wzdłuż przeszklonej ściany poprowadzono jednobiegowe schody. Po jego południowej stronie znajdują się pomieszczenia Restauracji Radiowej. Na pierwszym piętrze znajdują się biura i sale konferencyjne. Na drugim piętrze mieszczą się od południa: studio nagraniowe S-5 im. Romany Bobrowskiej, pełniące także funkcje sali koncertowej, reżyserki ze studiem lektorskim, studio nagraniowe S-4 i studio nagraniowe S-3. Na trzecim piętrze znajdują się studia emisyjne, newsroom, biblioteka, archiwum oraz kawiarnia dla gości.
Za gmachem znajduje się zielony dziedziniec, na którym organizowane są koncerty plenerowe.

</doc>
<doc id="4856351" url="https://pl.wikipedia.org/wiki?curid=4856351" title="Jaroslav Pánek">
Jaroslav Pánek

Jaroslav Pánek (ur. 23 stycznia 1947 w Pradze) – czeski historyk. Zajmuje się historią wczesnej nowożytności oraz rozwojem wczesnonowożytnego społeczeństwa, kultury i systemów politycznych. Tworzy przekłady z języków słoweńskiego i serbskiego.
Jest absolwentem Wydziału Filozoficznego Uniwersytetu Karola, gdzie w latach 1965–1970 studiował archiwistykę, historię i slawistykę.

</doc>
<doc id="4856353" url="https://pl.wikipedia.org/wiki?curid=4856353" title="Małgorzata Pleszczyńska">
Małgorzata Pleszczyńska

Małgorzata Maria Pleszczyńska (ur. 11 maja 1965 w Lubartowie, zm. 5 lipca 2020) – polski biolog, dr hab., profesor UMCS.
Życiorys.
W 1989 ukończyła studia biologiczne na Uniwersytecie Marii Curie-Skłodowskiej w Lublinie, 13 stycznia 1999 obroniła pracę doktorską "Penicillium notatum – nowe źródło enzymu depolimeryzującego dekstran", 28 maja 2013 habilitowała się na podstawie pracy zatytułowanej "Nowa bakteryjna mutanaza: wytwarzanie, właściwości i zastosowanie w zapobieganiu próchnicy zębów". W 2019 otrzymała nominację profesorską. Została zatrudniona na stanowisku adiunkta w Instytucie Mikrobiologii i Biotechnologii na Wydziale Biologii i Biotechnologii Uniwersytetu Marii Curie-Skłodowskiej.
Była profesorem uczelni w Instytucie Nauk Biologicznych na Wydziale Biologii i Biotechnologii Uniwersytetu Marii Curie-Skłodowskiej.
Zmarła 5 lipca 2020.

</doc>
<doc id="4856356" url="https://pl.wikipedia.org/wiki?curid=4856356" title="Gabrieliszki">
Gabrieliszki

Gabrieliszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 2 domach zamieszkiwało 7 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856357" url="https://pl.wikipedia.org/wiki?curid=4856357" title="František Šmahel">
František Šmahel

František Šmahel (ur. 17 sierpnia 1934 w Trhovej Kamenicy) – czeski historyk. Zajmuje się historią późnego średniowiecza, zwłaszcza początkami reformacji czeskiej, historią humanizmu, dziejami Uniwersytetu Karola oraz późnośredniowieczną filozofią.
Życiorys.
W 1953 roku ukończył gimnazjum w Chrudimiu.
Jest absolwentem Wydziału Filozoficznego Uniwersytetu Karola, który ukończył w 1959 roku. W 1963 r. uzyskał doktorat, a w 1965 r. tytuł CSc. 
Jest członkiem Akademii Nauk Republiki Czeskiej, członkiem korespondentem British Academy (1997), Royal Historical Society (1997), Medieval Academy of America (2007) i honorowym członkiem American Historical Association (1996). W 2006 roku został członkiem Europejskiej Akademii Nauk i Sztuk Pięknych.
Współredaktor czasopisma Studia Mediaevalia Bohemica. 
Odznaczenia i wyróżnienia.
W 2013 roku został laureatem prestiżowej czeskiej nagrody naukowej – "Česká hlava". W 2002 roku został odznaczony Medalem Za Zasługi I stopnia.
W 1992 roku otrzymał honorowe obywatelstwo miasta Tabor, a w 2018 roku miasta Trhová Kamenice. Otrzymał także tytuł doktora honoris causa Uniwersytetu w Hradcu Králové (2006), Uniwersytetu Pardubickiego (2007) oraz Uniwersytetu Południowoczeskiego (2007).

</doc>
<doc id="4856359" url="https://pl.wikipedia.org/wiki?curid=4856359" title="Jaroslav Panek">
Jaroslav Panek



</doc>
<doc id="4856363" url="https://pl.wikipedia.org/wiki?curid=4856363" title="Miroslav Mareš">
Miroslav Mareš

Miroslav Mareš (ur. 8 kwietnia 1974 w Brnie) – czeski politolog i prawnik. Specjalizuje się w problematyce polityki bezpieczeństwa.
Redaguje czasopismo „Středoevropské politické studie”.
Jest absolwentem Uniwersytetu Masaryka, gdzie studiował politologię i prawo.

</doc>
<doc id="4856372" url="https://pl.wikipedia.org/wiki?curid=4856372" title="Renata Oczkowska">
Renata Oczkowska

Renata Anna Oczkowska z domu Zembura (zm. 7 lipca 2020) – polska ekonomistka, prof. dr hab.
Życiorys.
Obroniła pracę doktorską. 30 czerwca 1993 habilitowała się na podstawie dorobku naukowego oraz pracy zatytułowanej "Motywacyjna funkcja wynagrodzeń pracowników. Doświadczenia RFN". 26 czerwca 2014 nadano jej tytuł profesora w zakresie nauk ekonomicznych. Została zatrudniona na stanowisku profesora w Wyższej Szkole Zarządzania – The Polish Open University i w Katedrze Marketingu na Wydziale Zarządzania Uniwersytetu Ekonomicznego w Krakowie.
Była profesorem zwyczajnym i kierownikiem Katedry Zarządzania Zasobami Pracy, prodziekanem na Wydziale Zarządzania Uniwersytetu Ekonomicznego w Krakowie, oraz członkiem Rady Dyscypliny Nauki o Zarządzaniu i Jakości: Rady Dyscyplin Naukowych na Uniwersytecie Ekonomicznym w Krakowie.
Zmarła 7 lipca 2020. Pochowana na Cmentarzu Rakowickim (cmentarzu wojskowym przy ul. Prandoty w Krakowie, kwatera LXXIX-9-4).

</doc>
<doc id="4856376" url="https://pl.wikipedia.org/wiki?curid=4856376" title="Galeniszki (Białoruś)">
Galeniszki (Białoruś)

Galeniszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów zaścianek leżał w granicach Imperium Rosyjskiego.
W latach 1921–1939 zaścianek a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 2 domach zamieszkiwało 10 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856467" url="https://pl.wikipedia.org/wiki?curid=4856467" title="Miloslav Petrusek">
Miloslav Petrusek

Miloslav Petrusek (ur. 15 października 1936 w Zlinie, zm. 19 sierpnia 2012) – czeski socjolog, profesor socjologii na Uniwersytecie Karola.
Ukończył studia na uniwersytecie w Brnie. W latach 1991–1997 był dziekanem Wydziału Nauk Społecznych Uniwersytetu Karola (UK), a w latach 1997–2000 piastował na UK stanowisko prorektora. Jego dorobek obejmuje prace własne oraz przekłady w dziedzinie socjologii.
Wśród jego publikacji książkowych można wymienić: "Alternativní sociologie" (1992), "Teorie a metoda v moderní sociologii" (1993), "Sociologie, literatura a politika" (współautorstwo, 1996). Współtworzył i objął redakcją naukową "Velký sociologický slovník" (1996).

</doc>
<doc id="4856476" url="https://pl.wikipedia.org/wiki?curid=4856476" title="Gawrany">
Gawrany

Gawrany (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwały tu 132 osoby, wszystkie były wyznania rzymskokatolickiego i zadeklarowały polską przynależność narodową. Było tu 27 budynków mieszkalnych. W 1931 zamieszkiwało tu 185 osób w 40 budynkach.
Miejscowość należała do parafii rzymskokatolickiej w Pelikanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856478" url="https://pl.wikipedia.org/wiki?curid=4856478" title="Renata Kusiak-Winter">
Renata Kusiak-Winter

Renata Kusiak-Winter – polska prawniczka, dr hab. nauk społecznych, adiunkt Instytutu Nauk Administracyjnych Wydziału Prawa, Administracji i Ekonomii Uniwersytetu Wrocławskiego.
Życiorys.
29 września 2008 obroniła pracę doktorską "Współpraca transgraniczna gmin Polski i Niemiec - studium administracyjnoprawne", 16 grudnia 2019 habilitowała się na podstawie pracy zatytułowanej "Odpowiedzialność administracji publicznej. Struktura odpowiedzialności z perspektywy determinantów prawnych". Jest zatrudniona na stanowisku adiunkta w Instytucie Nauk Administracyjnych na Wydziale Prawa, Administracji i Ekonomii Uniwersytetu Wrocławskiego.

</doc>
<doc id="4856483" url="https://pl.wikipedia.org/wiki?curid=4856483" title="Kłopoty z cnotą">
Kłopoty z cnotą

Kłopoty z cnotą (tytuł oryginalny "Bubašinter / Бубашинтер") – jugosłowiański film tragikomiczny z 1971 roku w reżyserii Milana Jelicia. 
Opis fabuły.
Piętnastoletni Milan jest synem piekarza. Chłopak ma kłopoty zarówno z wyborem zawodu, jak i z życiem intymnym. Niefortunną pracą, którą załatwił mu ojciec, jest tępienie robactwa w piekarni. Ojciec próbował też, równie niefortunnie, zorganizować mu pierwsze doświadczenia seksualne. Tymczasem do tego lepiej nadaje się ciotka rozwódka, której nie brakuje humoru i cierpliwości.

</doc>
<doc id="4856486" url="https://pl.wikipedia.org/wiki?curid=4856486" title="Gierczany">
Gierczany

Gierczany (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku wieś zamieszkiwało 211 osób, 206 było wyznania rzymskokatolickiego, 5 prawosławnego. Jednocześnie wszyscy mieszkańcy zadeklarowali polską przynależność narodową. Było tu 35 budynków mieszkalnych. W 1931 zamieszkiwały tu 192 osoby w 44 budynkach.
Miejscowość należała do parafii rzymskokatolickiej w Mieżanach i prawosławnej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4856489" url="https://pl.wikipedia.org/wiki?curid=4856489" title="Adalbert Kuhn">
Adalbert Kuhn

Adalbert Kuhn (ur. 19 listopada 1812 w Königsbergu, zm. 5 maja 1881 w Berlinie) – niemiecki językoznawca, indoeuropeista, współtwórca mitologii porównawczej.
W 1852 r. założył pierwsze czasopismo poświęcone komparatystyce języków indoeuropejskich – „Zeitschrift für vergleichende Sprachforschung” (zwyczajowo „Kuhn’s Zeitschrift”).

</doc>
<doc id="4856492" url="https://pl.wikipedia.org/wiki?curid=4856492" title="Nederlandse Omroep Stitching">
Nederlandse Omroep Stitching



</doc>
<doc id="4856497" url="https://pl.wikipedia.org/wiki?curid=4856497" title="Gierwaliszki">
Gierwaliszki

Gierwaliszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa wsi – Garwoliszki.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 6 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4856501" url="https://pl.wikipedia.org/wiki?curid=4856501" title="Garwoliszki">
Garwoliszki



</doc>
<doc id="4856503" url="https://pl.wikipedia.org/wiki?curid=4856503" title="Lista filmów Pixara">
Lista filmów Pixara

Pełna lista filmów Pixara, amerykańskiej wytwórni komputerowych filmów animowanych. Do 2022 roku Pixar wyprodukował 25 filmów pełnometrażowych, dystrybuowanych przez Walt Disney Studios Motion Pictures. Pierwszym filmem studia jest "Toy Story" (1995), a najnowszym "Buzz Astral" (2022). W produkcji są "Elemental" (2023) oraz "Elio" (2024) i "Inside Out 2" (2024).
Filmy.
Przyszłe projekty.
Aphton Corbin, Brian Fee, Kristen Lester i Rosana Sullivan pracują aktualnie nad swoimi niezatytułowanymi projektami oryginalnymi. W 2018 roku FC Barcelona skontaktowała się z Pixarem w celu stworzenia filmu.
Cykl produkcyjny.
W lipcu 2013 roku Prezes Pixara Edwin Catmull powiedział, że studio planuje realizację jednego projektu oryginalnego co roku oraz jednego sequela co dwa lata, jako część strategii firmy do realizowania 1,5 filmu rocznie. 3 lipca 2016 roku, Prezes Pixara Jim Morris ogłosił, że po "Toy Story 4" studio nie ma w planach produkcji kolejnych sequeli i skupi się na realizacji wyłącznie oryginalnych pomysłów, z których pięć było już na różnym etapie prac (m.in. "Co w duszy gra").

</doc>
<doc id="4856509" url="https://pl.wikipedia.org/wiki?curid=4856509" title="Gimzy">
Gimzy

Gimzy – dawna wieś. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 27 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 7 domach zamieszkiwało 31 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4856518" url="https://pl.wikipedia.org/wiki?curid=4856518" title="Bolesław Usow">
Bolesław Usow

Bolesław Usow (ur. 18 sierpnia 1913 w Rypinie, zm. 30 lipca 1954 w Kwidzynie) – podporucznik Armii Krajowej, porucznik Narodowego Zjednoczenia Wojskowego, kawaler Krzyża Srebrnego Orderu Wojennego Virtuti Militari.
Życiorys.
Syn Jana i Leokadii z domu Bonewicz. Ukończył szkołę powszechną w Brodnicy (1926) oraz gimnazjum w tym mieście (1934). Należał do Związku Harcerstwa Polskiego, w którym zdobył stopień instruktora. W latach 1934-1935 był słuchaczem Dywizyjnego Kursu Podchorążych Rezerwy 4 Dywizji Piechoty zorganizowanego przy 67 pułku piechoty. Od 1935 studiował na Wydziale Leśnym Szkoły Głównej Gospodarstwa Wiejskiego w Warszawie. Zmobilizowany podczas kampanii wrześniowej do 36 pułku piechoty, wziął udział w obronie stolicy.
Od końca 1939 zajmował stanowisko nadleśniczego w Hucie Krzeszowskiej (Ordynacja Zamojska). Wstąpił w struktury Armii Krajowej, w dniu 10 września 1943 aresztowany przez Gestapo i uwięziony w Biłgoraju. Torturowany w śledztwie, został uwolniony 24 września tr. po rozbiciu więzienia przez oddział Armii Krajowej kpt. Tadeusza Sztumberg-Rychtera „Żegoty”. W grudniu 1943, po wyleczeniu ran, wstąpił do działającego w Lasach Janowskich oddziału NOW-AK „Ojca Jana” - kpt. Franciszka Przysiężniaka. W styczniu 1944 został zastępcą dowódcy tego oddziału, a w czerwcu tr. objął jego dowództwo. Dowodził w większości akcji oddziału, w tym w bitwie na Porytowym Wzgórzu. 15 czerwca 1944 wyprowadził z niemieckiego okrążenia blisko 2,5 tysiąca partyzantów AK, AL i radzieckich. Po wkroczeniu Armii Czerwonej rozwiązał oddział (lipiec 1944), a sam pozostawał w dyspozycji Komendy Okręgu NOW. W lutym 1945 awansowany do rangi porucznika, objął stanowisko komendanta Obwodu Jarosław Narodowego Zjednoczenia Wojskowego. 
Unikając aresztowania wyjechał do Kwidzyna i został nadleśniczym Lasów Państwowych. Schwytany przez funkcjonariuszy organów bezpieczeństwa w lutym 1946 i uwięziony w Lublinie. Zwolniony po dwóch tygodniach wskutek interwencji mieszkańców Huty Krzeszowskiej i płk. Mikołaja Kunickiego „Muchy” - dowódcy oddziału partyzanckiego, z którym wcześniej współdziałał. Powrócił do Kwidzyna, w 1948 ukończył studia na SGGW uzyskując tytuł inżyniera leśnika. Zginął tragicznie - potrącony przez samochód, gdy motocyklem wracał z pracy w terenie. Okoliczności tej tragedii nie zostały nigdy wyjaśnione. Spoczął w grobie rodzinnym na cmentarzu parafialnym św. Jakuba w Toruniu, nie założył rodziny. W dniu 3 maja 1944 odznaczony Orderem Virtuti Militari 5 klasy - za walkę w szeregach Armii Krajowej. 
14 czerwca 2022 roku w 78. rocznicę walk partyzanckich na Porytowym Wzgórzu w lasach janowskich została odsłonięta tablica upamiętniająca żołnierzy oddziału partyzanckiego NOW-AK ppor. Bolesława Usowa "Konara" , którzy w czerwcu 1944 roku wzięli udział w bitwie z wojskami niemieckimi na Porytowym Wzgórzu. 

</doc>
<doc id="4856519" url="https://pl.wikipedia.org/wiki?curid=4856519" title="Robo Grigorov">
Robo Grigorov

Robo Grigorov (ur. 25 września 1964 w Bratysławie) – słowacki piosenkarz; lider zespołu Midi. Należy do istotnych przedstawicieli nowej fali słowackiej muzyki popularnej lat 80.

</doc>
<doc id="4856527" url="https://pl.wikipedia.org/wiki?curid=4856527" title="III liga polska w piłce siatkowej mężczyzn (2015/2016)">
III liga polska w piłce siatkowej mężczyzn (2015/2016)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny, w półfinałowych 2 najlepsze z każdego z nich awansowały dalej, a w turnieju finałowym tylko najlepsza drużyna każdego z turniejów awansowała finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="4856528" url="https://pl.wikipedia.org/wiki?curid=4856528" title="Marián Greksa">
Marián Greksa

Marián Greksa (ur. 1 czerwca 1959 w Bratysławie) – słowacki piosenkarz i gitarzysta rockowy. Współzałożyciel grupy muzycznej Demikát (1981). W 1983 roku dołączył do zespołu Modus.

</doc>
<doc id="4856529" url="https://pl.wikipedia.org/wiki?curid=4856529" title="GOT PTT „Ku Wierchom”">
GOT PTT „Ku Wierchom”

Górska Odznaka Turystyczna PTT „Ku Wierchom” (skrótowo: GOT PTT „Ku Wierchom”) – polska odznaka turystyczna ustanowiona w 2005 r. w Krakowie przez ZG Polskiego Towarzystwa Tatrzańskiego. Według oficjalnego Regulaminu odznaki, jej celem jest "„zachęcenie dzieci do poznawania polskich gór, uprawiania turystyki i krajoznawstwa oraz zdobywania odznak turystyki kwalifikowanej” oraz" "„informacja o istnieniu i działalności PTT”". Nadzór nad odznaką oraz regulaminem sprawuje Komisja GOT ZG PTT.
GOT PTT „Ku Wierchom” jest jednostopniowa, a zdobywać ją mogą wszyscy chętni turyści w wieku do lat 14 w czasie różnego rodzaju wycieczek (rodzinnych, szkolnych etc.). Warunkiem zdobycia odznaki jest spędzenie 12 godzin na szlakach górskich, podawanych według map i przewodników. Do przyznawania GOT PTT „Ku Wierchom” uprawnieni są Oddziałowe Komisje GOT PTT oraz przewodnicy GOT PTT.

</doc>
<doc id="4856534" url="https://pl.wikipedia.org/wiki?curid=4856534" title="Giorgi Sogoiani">
Giorgi Sogoiani

Giorgi Sogoiani (ur. 7 lipca 1997 w Bakuriani) – gruziński saneczkarz, uczestnik zimowych igrzysk olimpijskich.

</doc>
<doc id="4856546" url="https://pl.wikipedia.org/wiki?curid=4856546" title="Dragoljub Vojnov">
Dragoljub Vojnov

Dragoljub Vojnov (Драгољуб Војнов, ur. 2 września 1947 w Belgradzie, w ówczesnej jugosłowiańskiej Ludowej Republice Serbii) – jugosłowiański i serbski aktor, producent filmowy i pedagog.
W 1975 ukończył studia z zakresu organizacji produkcji filmowej na Wydziale Sztuk Dramatycznych Akademii Sztuk w Belgradzie.

</doc>
<doc id="4856547" url="https://pl.wikipedia.org/wiki?curid=4856547" title="GOT PTT">
GOT PTT



</doc>
<doc id="4856548" url="https://pl.wikipedia.org/wiki?curid=4856548" title="Marina Čarnogurská">
Marina Čarnogurská

Marina Čarnogurská (ur. 1 czerwca 1940 w Bratysławie) – słowacka sinolog i filozof. Tworzy przekłady z klasycznego języka chińskiego.
Życiorys.
Jest absolwentką Wydziału Filozoficznego Uniwersytetu Karola, gdzie kształciła się w zakresie filozofii i sinologii. W 1991 r. uzyskała stopień kandydata nauk (CSc.).

</doc>
<doc id="4856550" url="https://pl.wikipedia.org/wiki?curid=4856550" title="Lech Krowiranda">
Lech Krowiranda

Lech Grzegorz Krowiranda (ur. 1 czerwca 1931 w Łodzi, zm. 7 marca 2022) – polski działacz partyjny i państwowy, inżynier rolnictwa, w latach 1975–1990 wiceprezydent Łodzi i z urzędu wicewojewoda łódzki.
Życiorys.
Syn Grzegorza i Marianny, jego rodzice byli robotnikami pochodzącymi z Burzenina. Ukończył studia inżynierskie w Wyższej Szkole Rolniczej w Olsztynie. Pracował m.in. w Zespole PGR Łódź i w Banku Rolnym[./Lech_Krowiranda#cite_note-odgłosy-3 [3]]. W 1961 wstąpił do Polskiej Zjednoczonej Partii Robotniczej, działał m.in. jako lektor Wieczorowego Uniwersytetu Marksizmu-Leninizmu. Od 1964 był instruktorem w Wydziale Rolnym, a od 1965 kierownikiem kancelarii I sekretarza Komitetu Wojewódzkiego PZPR w Łodzi. Następnie w 1968 został zastępcą kierownika, a w 1974 kierownikiem Wydziału Rolnego w KW w Łodzi. W 1975 został członkiem egzekutywy Komitetu Miejskiego PZPR w Łodzi i zastępcą członka Komitetu Wojewódzkiego tamże. Od czerwca 1975 do 1990 zajmował stanowisko wiceprezydenta Łodzi i z urzędu wicewojewody łódzkiego, odpowiedzialnego za sprawy rolnictwa.
Żonaty z Zofią.

</doc>
<doc id="4856551" url="https://pl.wikipedia.org/wiki?curid=4856551" title="Adam Krzykwa">
Adam Krzykwa

Adam Krzykwa (ur. 1956 w Stalowej Woli, zm. 24 czerwca 2020 tamże) – polski artysta fotograf, przyrodnik, wydawca. Wieloletni członek rzeczywisty Związku Polskich Fotografów Przyrody.
Życiorys.
Adam Krzykwa – z wykształcenia przyrodnik, związany ze stalowowolskim środowiskiem  fotograficznym – mieszkał, pracował, tworzył w Stalowej Woli. Związany z fotografią artystyczną od początku lat 80. XX wieku. Miejsce szczególne w jego twórczości zajmowała fotografia architektury (w dużej części sakralnej), fotografia dokumentalna, fotografia kreacyjna, fotografia pejzażowa, fotografia portretowa, fotografia przyrodnicza, fotografia reklamowa, fotografia reportażowa. Prowadził własne Studio i Pracownię Fotografii Reklamowej w Stalowej Woli. Był właścicielem wydawnictwa "Image". Współpracując z agencjami muzycznymi – był autorem zdjęć na okładki płyt (między innymi) Justyny Steczkowskiej, Edyty Górniak, Antoniny Krzysztoń. W 1993 roku był autorem pierwszej sesji fotograficznej Justyny Steczkowskiej. W ramach współpracy z teatrami był autorem unikatowych scenografii tworzonych z wykorzystaniem techniki diaporamy.
Adam Krzykwa był autorem i współautorem wielu wystaw fotograficznych; indywidualnych oraz zbiorowych. Prezentował swoje fotografie między innymi w Sydney – w 1990, w 1991 roku oraz (m.in.) w Australii, Belgii, Czechach, Niemczech, Szwecji. Jego prace prezentowane na wystawach pokonkursowych – wielokrotnie doceniano akceptacjami, nagrodami, wyróżnieniami, dyplomami, listami gratulacyjnymi (m.in. był laureatem Nagrody Specjalnej za zestaw przeźroczy Impresje biebrzańskie – "Biosfera", Lublin 1987, był laureatem Grand Prix w konkursie "Diakraj", został uhonorowany nagrodą specjalną w Konkursie Fotograficznym im. Włodzimierza Puchalskiego, organizowanym przez redakcję miesięcznika Łowiec Polski). Jest autorem kilku albumów fotograficznych, jego fotografie wielokrotnie publikowano w kalendarzach, magazynach, wydawnictwach. 
W 2017 roku został laureatem nagrody w kategorii "Twórca – Osobowość Roku," za działalność oraz osiągnięcia w dziedzinie kultury oraz promocję powiatu stalowowolskiego.
Zmarł po długiej i ciężkiej chorobie 24 czerwca 2020, pochowany 27 czerwca na Cmentarzu Komunalnym w Stalowej Woli.
Wystawy Indywidualne (wybór).
Źródło.

</doc>
<doc id="4856554" url="https://pl.wikipedia.org/wiki?curid=4856554" title="III liga polska w piłce siatkowej mężczyzn (2014/2015)">
III liga polska w piłce siatkowej mężczyzn (2014/2015)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny, w półfinałowych 2 najlepsze z każdego z nich awansowały dalej, a w turnieju finałowym tylko najlepsza drużyna każdego z turniejów awansowała finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="4856562" url="https://pl.wikipedia.org/wiki?curid=4856562" title="Michal Tučný">
Michal Tučný

Michal Tučný (ur. 11 stycznia 1947 w Pradze, zm. 10 marca 1995) – czeski piosenkarz i autor tekstów. Uchodzi za legendę czeskiej muzyki country.

</doc>
<doc id="4856563" url="https://pl.wikipedia.org/wiki?curid=4856563" title="Dario Hrebak">
Dario Hrebak

Dario Hrebak (ur. 11 września 1981 w Bjelovarze) – chorwacki polityk, policjant i samorządowiec, poseł do Zgromadzenia Chorwackiego, przewodniczący Chorwackiej Partii Socjalliberalnej (HSLS).
Życiorys.
Absolwent kryminalistyki, którą ukończył w wyższej szkole policji w Zagrzebiu. Był funkcjonariuszem chorwackiej policji, w latach 2013–2015 kierował departamentem do spraw statusu cudzoziemców w administracji policji w Zagrzebiu. Dołączył do Chorwackiej Partii Socjalliberalnej, w 2012 objął funkcję jej wiceprzewodniczącego. W 2015 z ramienia koalicji skupionej wokół Chorwackiej Wspólnoty Demokratycznej uzyskał mandat deputowanego do Zgromadzenia Chorwackiego, który wykonywał do 2016. W tym samym roku powołany na sekretarza stanu w ministerstwie spraw wewnętrznych. W 2017 wygrał wybory lokalne na urząd burmistrza Bjelovaru (reelekcja w 2021).
W 2019 stanął na czele HSLS. W 2020 z listy tworzonej przez socjalliberałów i HDZ ponownie został wybrany do chorwackiego parlamentu.

</doc>
<doc id="4856568" url="https://pl.wikipedia.org/wiki?curid=4856568" title="Zbigniew Turewicz">
Zbigniew Turewicz

Zbigniew Turewicz (ur. 3 listopada 1927 w Horodle) – polski działacz partyjny i państwowy, inżynier budownictwa, w latach 1978–1986 wiceprezydent Łodzi i z urzędu wicewojewoda łódzki, w latach 1986–1987 podsekretarz stanu w Ministerstwie Budownictwa, Gospodarki Przestrzennej i Komunalnej.
Życiorys.
Syn Stanisława i Stanisławy. W 1955 ukończył studia z budownictwa lądowego w Wyższej Szkole Inżynierskiej w Gdańsku. W 1968 po nauce w studium dla inżynierów uzyskał magisterium z ekonomii na Uniwersytecie Łódzkim. Od 1950 do 1956 pracował na stanowiskach inżynierskich w Gdańsku, dochodząc do kierownika działu w tamtejszym Przedsiębiorstwie Robót Elewacyjnych. Następnie zajmował fotel kierownika działu oraz naczelnego inżyniera kolejno w Łódzkich Przedsiębiorstwach Budownictwa Miejskiego i Uprzemysłowionego. Zajmował stanowiska dyrektora „Miastoprojektu” (1965–1968), ŁPBM (1968–1976) i Łódzkiego Przedsiębiorstwa Budownictwa Przemysłowego „Chemobud” (1976–1978).
W 1951 wstąpił do Polskiej Zjednoczonej Partii Robotniczej, od 1954 do 1956 należał do jej Komitetu Miejskiego w Gdańsku. Następnie od 1960 do 1964 zasiadał w egzekutywie Komitetu Dzielnicowego na Bałutach. W 1974 został członkiem Komitetu Miejskiego PZPR w Łodzi, a rok później jego plenum. Od 1978 do 1986 zajmował stanowisko wiceprezydenta Łodzi i z urzędu wicewojewody łódzkiego. Następnie od lutego 1986 do października 1987 pozostawał wiceministrem budownictwa, gospodarki przestrzennej i komunalnej (do momentu likwidacji resortu).

</doc>
<doc id="4856570" url="https://pl.wikipedia.org/wiki?curid=4856570" title="III liga polska w piłce siatkowej mężczyzn (2013/2014)">
III liga polska w piłce siatkowej mężczyzn (2013/2014)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny, w półfinałowych 2 najlepsze z każdego z nich awansowały dalej, a w turnieju finałowym tylko najlepsza drużyna każdego z turniejów awansowała finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="4856571" url="https://pl.wikipedia.org/wiki?curid=4856571" title="Gierejsze">
Gierejsze

Gierejsze (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Inna nazwa miejscowości to Girejsze.
Historia.
W czasach zaborów wieś i folwark w granicach Imperium Rosyjskiego.
W dwudziestoleciu międzywojennym wieś i folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało:
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856572" url="https://pl.wikipedia.org/wiki?curid=4856572" title="Qiantu Motor">
Qiantu Motor

Qiantu Motor – chiński producent elektrycznych samochodów sportowych z siedzibą w Suzhou działający od 2015 roku. Nleży do chińskiej spółki Beijing Great Wall Huaguan Automobile Technology Co., Ltd.
Historia.
W 2010 roku chiński inżynier i menedżer Lu Qun, pracujący w latach 90. w lokalnym koncernie motoryzacyjny BAW, zdecydował się założyć wraz ze swoimi partnerami biznesowymi spółkę Beijing Great Wall Huaguan Automobile Technology Co., Ltd. Za cel obrano skonstruowanie pierwszego w historii chińskiej motoryzacji samochodu sportowego o napędzie czysto elektrycznym. Podczas Shanghai Auto Show w 2015 roku pod marką Qiantu przedstawiono swój pierwszy seryjny pojazd pod nazwą 2-drzwiowego, 2-miejscowego coupé K50 w formie przedprodukcyjnego prototypu. Rok później, podczas Shanghai Auto Show 2016 zaprezentowano ostateczną, gotową od produkcji wersję pojazdu, której produkcja w zakładach w Suzhou ruszyła w 2017 roku.
Podczas Beijing Auto Show w 2018 roku Qiantu Motor zaprezentowało dwa nowe prototypy zapowiadające luksusowe grand tourer o nazwie Concept 1 oraz niewielki samochód sportowy o nazwie K20. Rok później, na kolejnej edycji stołecznej chińskiej wystawie Qiantu przedstawiło kolejne dwie nowe studyjne zapowiedzi nowych modeli, które mają w przyszłości uzupełnić portfolio producenta – K25 i Concept 2. W grudniu 2018 roku Qiantu poinformowało, że poza rodzimym rynkiem chińskim planuje rozpocząć sprzedaż także na rynku amerykańskim. W kwietniu 2019 roku producent ogłosił, że K50 będzie oferowane w partnerstwie z kalifornijskim przedsiębiorstwem Mullen Technologies. Pojazd z myślą o tym rynku ma trafiać do klientów pod nazwą Mullen Dragonfly po ukończeniu zakładów produkcyjnych w Brea, co nie spotkało się jednak ostatecznie z realizacją, a samo Qiantu Motors popadło w kryzys. W listopadzie 2020 firma zakończyła po 2 latach produkcję mało popularnego K50 i zawiesiła działalność.
W czerwcu 2022 Qiantu powróciło do działalności po dwuletniej przerwie, przedstawiając swój drugi produkcyjny model będący rozwinięciem prototypu K20 Concept z 2018 roku. Samochód przyjął postać przystępnego cenowo, miejskiego hatchbacka o napędzie w pełni elektrycznym, trafiając do sprzedaży tuż po premierze wyłącznie na rynku chińskim. Firma zapowiedziała plany restrukturyzacji swojej działalności, planując rozbudować gamę modelową i poszerzyć działalność o rynki zagraniczne.

</doc>
<doc id="4856576" url="https://pl.wikipedia.org/wiki?curid=4856576" title="Petr Kolář (piosenkarz)">
Petr Kolář (piosenkarz)

Petr Kolář (ur. 20 czerwca 1967 w Czeskich Budziejowicach) – czeski piosenkarz i aktor musicalowy.
W latach 90. XX wieku był związany z zespołami Precedens i Arakain.
Od 1993 roku występował w musicalach czeskich i zagranicznych ("Drákula", "Vlasy", "Hamlet", "Krysař", "Johanka z Arku", "Galileo", "Excalibur", "Tři mušketýři"); współpracował z kompozytorem Karlem Svobodą.

</doc>
<doc id="4856577" url="https://pl.wikipedia.org/wiki?curid=4856577" title="Petr Kolář">
Petr Kolář



</doc>
<doc id="4856585" url="https://pl.wikipedia.org/wiki?curid=4856585" title="Sanja Damjanović">
Sanja Damjanović

Sanja Damjanović (ur. 5 czerwca 1972 w Nikšiciu) – czarnogórska fizyk, minister do spraw nauki w rządzie Czarnogóry od 2016 roku. 
Życiorys.
Jest absolwentką Wydziału Fizyki na Uniwersytecie Belgradzkim. Tam też otrzymała tytuł magistra w zakresie fizyki cząstek elementarnych i grawitacji. W latach 1997–1998 pracowała jako asystentka na Uniwersytecie Czarnogóry. 
W 1999 na Uniwersytecie w Heidelbergu napisała rozprawę doktorską zatytułowaną "Electron-Pair Production in Pb-Au Collisions at 40 AGeV", której promotorem był Hans Joachim Specht – dyrektor niemieckiego instytutu badawczego GSI Helmholtzzentrum für Schwerionenforschung. Tytuł doktora magna cum laude otrzymała w 2002 roku. 
W późniejszym czasie podjęła współpracę z CERN – brała udział w programach badawczych tej instytucji, których tematem była między innymi fizyka doświadczalna czy fizyka cząstek elementarnych. W 2007 Damjanović odegrała kluczową rolę w zainicjowaniu umowy o współpracy międzynarodowej między Czarnogórą a CERN. 
Jesienią 2016 została ministrem do spraw nauki w rządzie premiera Duško Markovicia. 

</doc>
<doc id="4856594" url="https://pl.wikipedia.org/wiki?curid=4856594" title="Martin Němec (muzyk)">
Martin Němec (muzyk)

Martin Němec (ur. 16 czerwca 1957 w Pradze) – czeski muzyk, kompozytor, scenarzysta i malarz. Współzałożyciel i lider zespołu Precedens.
Jest synem malarza Josefa Němca.
Dyskografia.
Na podstawie źródła:

</doc>
<doc id="4856595" url="https://pl.wikipedia.org/wiki?curid=4856595" title="Martin Němec">
Martin Němec



</doc>
<doc id="4856599" url="https://pl.wikipedia.org/wiki?curid=4856599" title="Qiantu K50">
Qiantu K50

Qiantu K50 – elektryczny supersamochód klasy średniej produkowany pod chińską marką Qiantu w latach 2018–2020.
Historia i opis modelu.
 
Wiosną 2015 roku chińskie przedsiębiorstwo Qiantu przedstawiło studyjną zapowiedź swojego pierwszego pojazdu, K50. Produkcyjna postać modelu została zaprezentowana po raz pierwszy rok później, w kwietniu 2016 roku jako pierwszy chiński w pełni elektryczny supersamochód.
Qiantu K50 zyskało agresywną stylistykę z ostro zarysowanymi reflektorami i szpiczastym przodem, a także podłużną tylną częścią nadwozia, gdzie umieszczono elektryczny układ napędowy.
Sprzedaż.
Początkowo Qiantu K50 trafiło do sprzedaży wyłącznie z przeznaczeniem na wewnętrzny rynek chiński, jednak pod koniec 2018 roku producent ogłosił plan wkroczenia na rynek Stanów Zjednoczonych. Wiosną 2019 roku Qiantu zapowiedziało początek sprzedaży na 2020 rok przy współpracy z kalifornijskim przedsiębiorstwem Mullen Technologies. Pod nazwą Mullen Dragonfly samochód miał być tam produkowany w zakładach w Brea po ukończeniu ich budowy, której nie udało jednak dokonać. W listopadzie 2020 Qiantu K50 zniknęło z rynku z powodu niewielkiej sprzedaży.
Dane techniczne.
Układ napędowy K50 rozwija 375 KM mocy i 580 Nm maksymalnego momentu obrotowego, przy czym sprint od 0 do 100 km/h zajmuje pojazdowi 4,6 sekundy, z kolei prędkość maksymalną ograniczono elektronicznie do 200 km/h. Zasięg pojazdu na jednym ładowaniu wynosi 370 kilometrów.

</doc>
<doc id="4856601" url="https://pl.wikipedia.org/wiki?curid=4856601" title="Fałszywy książę">
Fałszywy książę

Fałszywy książę () – czechosłowacka baśń filmowa z 1985 w reżyserii Dušana Rapoša, zrealizowana w języku słowackim. Scenariusz Jaroslava Dietla powstał na motywach baśni Wilhelma Hauffa.
Film powstał we współpracy z Niemcami Zachodnimi i Jugosławią.

</doc>
<doc id="4856607" url="https://pl.wikipedia.org/wiki?curid=4856607" title="Iwan Borisiuk">
Iwan Borisiuk

Iwan Iwanowicz Borisiuk (ros. Иван Иванович Борисюк, ur. we wsi Sełewynci obecnie w rejonie niemirowskim w obwodzie winnickim, zm. 28 lipca 1944 k. Hajnówki) – radziecki wojskowy, młodszy porucznik, Bohater Związku Radzieckiego (1943).
Życiorys.
Urodził się w ukraińskiej rodzinie chłopskiej. Skończył 4 klasy szkoły w Monastyrku, pracował jako przewodniczący kołchozu. Od 1934 do 1938 odbywał służbę wojskową, ponownie został powołany do armii w 1941, po ataku Niemiec na ZSRR walczył kolejno na Froncie Zachodnim, Centralnym i 2 Białoruskim. W 1942 został członkiem WKP(b). Jako dowódca plutonu 676 pułku piechoty 15 Dywizji Piechoty 13 Armii w stopniu młodszego porucznika brał udział w bitwie pod Kurskiem k. wsi Nowyj Chutor w obwodzie orłowskim, gdzie wraz ze swoimi żołnierzami odparł atak ośmiu czołgów wroga, a następnego dnia k. wsi Snawa w obwodzie kurskim brał udział w odpieraniu kolejnych ataków niemieckich czołgów, zadając wrogowi duże straty. W lipcu 1944 brał udział w walkach na terytorium Polski, zginął pod Hajnówką. Został pochowany w Hajnówce.

</doc>
<doc id="4856612" url="https://pl.wikipedia.org/wiki?curid=4856612" title="Štadión FK Rapid Ružinov">
Štadión FK Rapid Ružinov

Štadión FK Rapid Ružinov – stadion sportowy w Bratysławie (w dzielnicy Ružinov), stolicy Słowacji. Obiekt może pomieścić 5000 widzów. W przeszłości swoje spotkania na stadionie rozgrywali piłkarze klubu FK Rapid Ružinov (w latach 2003–2005 obiekt gościł występy tego zespołu w II lidze).

</doc>
<doc id="4856614" url="https://pl.wikipedia.org/wiki?curid=4856614" title="Jan Sahara Hedl">
Jan Sahara Hedl

Jan Sahara Hedl (ur. 9 stycznia 1957 w Pradze) – czeski muzyk, kompozytor, tekściarz, piosenkarz i gitarzysta. Współzałożyciel grupy Precedens. Jest także autorem tekstów do musicali. 

</doc>
<doc id="4856616" url="https://pl.wikipedia.org/wiki?curid=4856616" title="Anton Burłaczuk">
Anton Burłaczuk

Anton Ignatjewicz Burłaczuk (ros. Антон Игнатьевич Бурлачук, ur. 1925 we wsi Morozowka w rejonie pohrebyszczeńskim w obwodzie winnickim, zm. 17 lutego 1945 w Golicach k. Cedyni) – radziecki żołnierz, czerwonoarmista, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w ukraińskiej rodzinie chłopskiej. Do 1940 skończył 7 klas szkoły, później pracował w kołchozie, w 1941 znalazł się na terytorium okupowanym przez Niemców. Po ponownym zajęciu tego terytorium przez ZSRR, 4 kwietnia 1944 został powołany do Armii Czerwonej. Od 18 lipca 1944 uczestniczył w wojnie z Niemcami, walczył na 3 i 1 Froncie Nadbałtyckim oraz 1 Białoruskim w składzie 82 Dywizji Piechoty. Jesienią 1944 brał udział w operacji rżewskiej, następnie w walkach na terytorium Estonii i Łotwy, m.in. zdobywaniu Rygi, a później w walkach w północno-zachodniej części Litwy. Od 14 stycznia 1945 brał udział w operacji wiślańsko-odrzańskiej jako szeregowiec 601 pułku piechoty 82 Dywizji Piechoty 47 Armii, będąc celowniczym stacjonarnego karabinu maszynowego. Walczył na przyczółku magnuszewskim, nad Pilicą i w okolicach Warki, później uczestniczył w walkach o Kutno, a pod koniec stycznia w walkach w okolicach Czarnkowa. 15 lutego 1945 w walkach nad Odrą został ranny, mimo to walczył dalej, niszcząc wiele stanowisk ogniowych wroga. 17 lutego brał udział w odpieraniu 10 niemieckich kontrataków, po czym zginął. Został pochowany w Golicach.

</doc>
<doc id="4856619" url="https://pl.wikipedia.org/wiki?curid=4856619" title="Monastyr Beočin">
Monastyr Beočin

Monastyr Beočin ("Манастир Беочин") – świątynia prawosławna należąca do Serbskiego Kościoła Prawosławnego. Znajduje się u podnóża pasma górskiego Fruška Gora, kilka kilometrów na południe od miejscowości Beočin w Wojwodinie (północna Serbia).
Historia.
Nie wiadomo kto i kiedy położył podwaliny pod budowę świątyni. Pierwsze udokumentowane zapiski, w których wspomina się o monastyrze, pochodzą z XVI wieku. W czasie piątej wojny austriacko-osmańskiej (1683-1699) klasztor został prawdopodobnie zniszczony. Odbudowali go mnisi serbscy, którzy przybyli na te tereny pod koniec XVII wieku w ramach wielkiej migracji Serbów, przeprowadzonej przez patriarchę Arsenija III Crnojevicia. Obecna świątynia powstała w latach 1732–1740 w tradycjonalnym stylu bizantyjsko-serbskim z elementami gotyku. Fundatorami klasztoru byli Milovije Milaković wraz ze swoim synem Piotrem, którzy wyłożyli 9000 forintów na odbudowę świątyni. Monastyr w Beočinie jest jedną z nielicznych prawosławnych świątyń Fruškiej Gory, które nie doznały poważnych uszkodzeń w czasie II wojny światowej.
Architektura.
Dzisiejszy klasztor stanowi jednonawowy budynek, który usytuowany został w kierunku wschód-zachód. Całość wzniesiono z kamienia, a następnie zabudowano cegłami i otynkowano. Strzelistość konstrukcji, oraz obecność ostrołuków świadczą o wpływach gotyckich. Trzypiętrowa dzwonnica powstawała łącznie 59 lat. Do klasztoru z czasem dobudowano otwarty, barokowy ganek z arkadami oraz portal. Ikonostas pochodzi z połowy XVIII wieku. W skład kompleksu świątynnego wchodzą jeszcze dwie kapliczki, jedna pochodząca z XVIII wieku, a druga wybudowana na początku XX wieku.

</doc>
<doc id="4856623" url="https://pl.wikipedia.org/wiki?curid=4856623" title="Ignat Łucenko">
Ignat Łucenko

Ignat Dorofiejewicz Łucenko (ros. Игнат Дорофеевич Луценко, ur. we wsi Czmyrowka obecnie w rejonie białocerkiewskim w obwodzie kijowskim, zm. 8 lutego 1945 pod Stargardem) – radziecki wojskowy, starszy sierżant, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w ukraińskiej rodzinie chłopskiej. Po ukończeniu szkoły podstawowej pracował w gospodarstwie wiejskim, w 1930 został powołany do armii. W 1938 brał udział w walkach nad jeziorem Chasan, a w 1939 w bitwie nad Chałchin-Goł. Od grudnia 1942 uczestniczył w wojnie z Niemcami, walczył na Froncie Stalingradzkim, Woroneskim i 1 Ukraińskim. Brał udział m.in. w forsowaniu Wisły. 18 stycznia 1945 w okolicach Płocka jako czołgista 50 Gwardyjskiej Brygady Pancernej 9 Gwardyjskiego Korpusu Pancernego 2 Gwardyjskiej Armii Pancernej 1 Frontu Białoruskiego w stopniu starszego sierżanta wyróżnił się w walkach, zadając wrogowi duże straty w ludziach i sprzęcie. Brał udział w wyzwalaniu łącznie ponad trzystu miejscowości. Zginął w walce pod Stargardem.
Odznaczenia.
I medale.

</doc>
<doc id="4856631" url="https://pl.wikipedia.org/wiki?curid=4856631" title="Grykianiszki">
Grykianiszki

Grykianiszki – dawny folwark. Tereny, na których był położony, leżą obecnie na Litwie, w okręgu uciańskim, w rejonie wisagińskim.
Historia.
W dwudziestoleciu międzywojennym zaścianek a następnie folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 16 osób, 11 było wyznania rzymskokatolickiego a 5 mojżeszowego. Jednocześnie 11 mieszkańców zadeklarowało polską przynależność narodową a 5 żydowską. Były tu 3 budynki mieszkalne. W 1938 zamieszkiwało tu 25 osób w 4 budynkach.
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856638" url="https://pl.wikipedia.org/wiki?curid=4856638" title="Wjaczesław Derkacz">
Wjaczesław Derkacz



</doc>
<doc id="4856641" url="https://pl.wikipedia.org/wiki?curid=4856641" title="Iwan Skworcow">
Iwan Skworcow

Iwan Aleksandrowicz Skworcow (ros. Иван Александрович Скворцов, ur. 24 czerwca 1909 we wsi Cwietnoje w guberni astrachańskiej, zm. 14 marca 1987) – radziecki polityk, działacz partyjny.
Życiorys.
Do 1931 uczył się w technikum, potem od 1931 do 1936 studiował w Moskiewskiej Akademii Rolniczej im. Timiriaziewa, po czym został aspirantem w tej akademii. Był kierownikiem grupy ekspedycji Wszechzwiązkowego Naukowo-Badawczego Instytutu Hydrotechniki i Melioracji i grupy stacji agronomicznej Ludowego Komisariatu Rolnictwa ZSRR, następnie głównym agronomem rejonowego oddziału rolniczego w obwodzie północnokazachstańskim. Od 1940 należał do WKP(b), w 1942 był zastępcą, potem do grudnia 1946 I zastępcą, a od grudnia 1946 do grudnia 1948 przewodniczącym Komitetu Wykonawczego Północnokazachstańskiej Rady Obwodowej. Od grudnia 1948 do listopada 1949 był słuchaczem kursów przekwalifikowania przy KC WKP(b), po czym został przewodniczącym Komitetu Wykonawczego Pskowskiej Rady Obwodowej, następnie od 1956 do 1958 był szefem obwodowego zarządu gospodarki rolnej w Magadanie, a 1959-1960 zastępcą przewodniczącego Komitetu Wykonawczego Kokczetawskiej Rady Obwodowej. Od 1960 do 1962 kierował Wydziałem Gospodarki Rolnej Rady Ministrów Kazachskiej SRR, 1962-1964 był szefem Zachodniokazachstańskiego Krajowego Zarządu Produkcji i Zapasów Produktów Rolnych i I zastępcą przewodniczącego Komitetu Wykonawczego Zachodniokazachstańskiej Rady Obwodowej, 1965-1970 szefem Głównego Zarządu Rolnictwa Ministerstwa Gospodarki Rolnej Kazachskiej SRR, a 1970-1984 szefem wydziału i wykładowcą Kazachskiego Instytutu Rolniczego. Był odznaczony dwoma Orderami Czerwonego Sztandaru Pracy i Orderem Znak Honoru.

</doc>
<doc id="4856645" url="https://pl.wikipedia.org/wiki?curid=4856645" title="Grytuny">
Grytuny

Grytuny (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku wieś zamieszkiwało 149 osób, wszystkie były wyznania rzymskokatolickiego i zadeklarowały polską przynależność narodową. Było tu 26 budynków mieszkalnych. Zgodnie z Wykazem z 1938 wieś zamieszkiwało 197 osób w 36 budynkach, a nie wymieniony wcześniej folwark 3 osoby w 1 domu.
Miejscowość należała do parafii rzymskokatolickiej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856648" url="https://pl.wikipedia.org/wiki?curid=4856648" title="Aleksandr Żyrnyj">
Aleksandr Żyrnyj



</doc>
<doc id="4856654" url="https://pl.wikipedia.org/wiki?curid=4856654" title="Biblia Króla Jakuba">
Biblia Króla Jakuba



</doc>
<doc id="4856662" url="https://pl.wikipedia.org/wiki?curid=4856662" title="Ołeksij Szlachticz">
Ołeksij Szlachticz

Ołeksij Kostiantinowycz Szlachticz, "Aleksiej Konstantinowicz Szlachticz" (ukr. Олексій Костянтинович Шляхтич, ros. Алексей Константинович Шляхтич, ur. 17 marca 1924 we wsi Antonowka obecnie w rejonie talniwskim w obwodzie czerkaskim, zm. 22 grudnia 1981 w Kijowie) – radziecki wojskowy, podpułkownik, Bohater Związku Radzieckiego (1945).
Życiorys.
Urodził się w ukraińskiej rodzinie chłopskiej. Skończył 7 klas niepełnej szkoły średniej i szkołę uniwersytetu fabryczno-zawodowego, później pracował jako ślusarz w Dnieprodzierżyńsku, potem w fabryce w Woroszyłowgradzie. W 1941 został powołany do Armii Czerwonej, od października 1941 uczestniczył w wojnie z Niemcami, w 1944 ukończył kursy młodszych poruczników. Był dowódcą plutonu 1285 pułku piechoty 60 Dywizji Piechoty 47 Armii 1 Frontu Białoruskiego w stopniu porucznika. 16 stycznia 1945 wyróżnił się podczas forsowania Wisły k. Nowego Dworu Mazowieckiego, biorąc udział w odpieraniu wielu niemieckich kontrataków i wyparciu Niemców z ufortyfikowanych pozycji. Od 1946 do 1951 służył w Wojskach Wewnętrznych MWD ZSRR i w organach MGB ZSRR, w 1949 został członkiem WKP(b), w 1951 ukończył kursy doskonalenia kadry dowódczej i podjął ponowną służbę w Armii Radzieckiej, którą zakończył w 1968 w stopniu podpułkownika. Był odznaczony Złotą Gwiazdą Bohatera Związku Radzieckiego (27 lutego 1945), Orderem Lenina (27 lutego 1945) i medalami.

</doc>
<doc id="4856663" url="https://pl.wikipedia.org/wiki?curid=4856663" title="Luboš Pospíšil">
Luboš Pospíšil

Luboš Pospíšil (ur. 6 września 1950 w Jesioniku) – czeski muzyk rockowy, wokalista i kompozytor.
Był związany z grupą C&amp;K Vocal. W 2011 roku wydał album pt. "Chutnáš po cizím ovoci". We wrześniu 2014 r. wyszedł na rynek kolejny jego album – "Soukromá elegie".

</doc>
<doc id="4856666" url="https://pl.wikipedia.org/wiki?curid=4856666" title="Honczaryszki">
Honczaryszki

Honczaryszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Inna nazwa folwarku to Ganczaryszki.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 8 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856669" url="https://pl.wikipedia.org/wiki?curid=4856669" title="Lista zabytków w Santa Venera">
Lista zabytków w Santa Venera

To jest lista zabytków w miejscowości Santa Venera na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4856672" url="https://pl.wikipedia.org/wiki?curid=4856672" title="Nowa Biblia Króla Jakuba">
Nowa Biblia Króla Jakuba



</doc>
<doc id="4856676" url="https://pl.wikipedia.org/wiki?curid=4856676" title="Biblia Moskiewska">
Biblia Moskiewska



</doc>
<doc id="4856678" url="https://pl.wikipedia.org/wiki?curid=4856678" title="Amul">
Amul

Amul – indyjska spółdzielnia mleczarska z siedzibą w Anand w stanie Gudźarat utworzona w 1946. Jest spółdzielczą marką zarządzaną przez spółdzielnię Gujarat Co-operative Milk Marketing Federation Ltd. (GCMMF), która dziś jest wspólną własnością 3,6 mln producentów mleka w Gudźarat. Amul pobudził indyjską tzw. Białą Rewolucję, która uczyniła kraj największym na świecie producentem mleka i przetworów mlecznych.
Amul było zarządzane przez Tribhuvandasa Patel pod przewodnictwem Sardara Vallabhbhai Pateli. W związku z tym w 1946 powstał Kaira District Milk Union Limited (później przemianowany na Amul). Tribhuvandas został przewodniczącym założycielem organizacji i kierował nią do czasu przejścia na emeryturę w latach 70. Zatrudnił Dr. Verghese Kurien w 1949. Przekonał Dr. Kurien do pozostania i pomocy w misji. Pod przewodnictwem Tribhuvandasa, Dr. Kurien był początkowo dyrektorem generalnym i pomagał w kierowaniu technicznymi i marketingowymi wysiłkami Amul. Następnie był przewodniczącym Amul krótko po śmierci Tribhuvandasa Patela w 1994. Sukces marketingowy Amul jest przypisywany właśnie Kurienowi. Amul wkroczył na rynki zagraniczne.
Historia.
Spółdzielnia Amul została zarejestrowana 19 grudnia 1946 i stanowiła odpowiedź wyzysk marginalnych producentów mleka przez handlarzy lub agentów z małych miast, którzy transportowali mleko do przedsiębiorstwa Polson. Ceny mleka były ustalane arbitralnie. Rząd przyznał Polsonowi prawo monopolistyczne na odbieranie mleka z Kheda i dostarczanie go do Bombaju.
Rozgniewani nieuczciwymi praktykami handlowymi rolnicy z Khedy zwrócili się do Sardar Vallabhbhai Patel pod kierownictwem lokalnego lidera rolników Tribhuvandasa K. Patela. Doradzał im, aby założyli spółdzielnię (Kaira District Co-operative Milk Producers' Union) i dostarczali mleko bezpośrednio do Bombay Milk Scheme zamiast Polsonu (który robił to samo, ale dawał im niskie ceny). Wysłał Morarji Desai, aby zorganizował rolników. W 1946 doszło do strajku mleczarzy z tego obszaru, co doprowadziło do powstania spółdzielni do skupu i przetwórstwa mleka. Zbiór mleka był zdecentralizowany, ponieważ większość producentów była rolnikami z marginesu, którzy mogli dostarczać co najwyżej 1-2 litry mleka dziennie. Dla każdej wsi utworzono również spółdzielnie. Do czerwca 1948 KDCMPUL rozpoczął pasteryzację mleka na potrzeby "'Bombay Milk Scheme’’. Pod bezinteresownym przewodnictwem Tribhuvandasa Patela, w 1973, Amul świętował 25. rocznicę wraz z Morarji Desai, Manibenem Patel i Verghese Kurien.
Spółdzielnia była dalej rozwijana i zarządzana przez dr Verghese Kurien z H. M. Dalayą. Innowacja Dalayi polegająca na wytwarzaniu chudego mleka w proszku z mleka bawolego (po raz pierwszy na świecie), a nieco później, z pomocą Kuriena, na skalę komercyjną, doprowadziła do powstania pierwszego nowoczesnego zakładu mleczarskiego spółdzielni w Anand, który konkurował z istniejącymi na rynku podmiotami. Sukcesy trio (T. K. Patel, Kurien i Dalaya) w mleczarni spółdzielni szybko rozprzestrzeniły się na okolice Anand w Gudźarat. W krótkim czasie utworzono pięć związków w innych dzielnicach - Mehsana, Banaskantha, Baroda, Sabarkantha i Surat - zgodnie z podejściem określanym czasem jako wzór Ananda.
W 1970 Amul stało na czele Białej Rewolucji w Indiach. Aby połączyć siły i rozszerzyć rynek, jednocześnie oszczędzając na reklamie i unikając konkurowania ze sobą, w 1973 powołano do życia Gujarat Co-operative Milk Marketing Federation Ltd., największym obiektem marketingowym tych okręgowych spółdzielni. Kaira Union, która od 1955 nosiła nazwę Amul, przekazała ją GCMMF. W 1999 zostało wyróżnione krajową nagrodą jakości Rajiva Gandhiego "Best of all".
Rozwój technologiczny w Amul rozszerzył się następnie na inne części Indii. GCMMF jest największą organizacją produkcyjną towarów spożywczych w Indiach. Jest to największa organizacja spółdzielni mleczarskich w Gudźarat. Jest to także wyłączna organizacja marketingowa dla produktów marki Amul i Sagar. W ciągu ostatnich pięciu i pół dekady spółdzielnie mleczarskie w Gudźarat stworzyły sieć gospodarczą, która łączy ponad 3,1 miliona wiejskich produktów mlecznych z milionami konsumentów w Indiach.
30 września 2018 premier Narendra Modi otworzył fabrykę czekolady Amul w Mogarze, Anand w pobliżu swojej siedziby. Nowa fabryka pracowała z większą wydajnością 1000 ton miesięcznie w porównaniu z wcześniejszymi 250 tonami miesięcznie. Jest to w pełni zautomatyzowany zakład produkcyjny z minimalną ingerencją człowieka.
Produkty UHT.
Na przestrzeni lat Amul doświadczał wzrostu o 53% w sektorze produktów UHT. Długoważne produkty UHT dla populacji miejskich, takie jak Amul Taaza, które są pakowane w kartony Tetra Pak, są poddawane obróbce UHT w celu usunięcia wszystkich szkodliwych mikroorganizmów przy jednoczesnym zachowaniu wartości odżywczych w mleku. Amul sprzedaje około 400 000-500 000 litrów mleka UHT i innych produktów o wartości dodanej dziennie i prognozuje, że popyt ten będzie nadal rósł na poziomie 25%. Produkty tego rodzaju umożliwiły firmie Amul zdobycie pozycji lidera rynku w segmencie mleka opakowanego bez konieczności utrzymywania łańcucha chłodniczego.
Marketing.
W 1966 Amul zatrudnił Sylvestra da Cunha, dyrektora zarządzającego agencji reklamowej, do zaprojektowania kampanii reklamowej dla Amul Butter. DaCunha zaprojektował kampanię jako serię ogłoszeń o tematyce bieżącej, związanych z codziennymi sprawami. Stała się ona popularna i zdobyła Rekord Świata Guinnessa za najdłuższą kampanię reklamową na świecie. W latach 80. artysta komiksowy Kumar Morey i scenarzysta Bharat Dabholkar byli zaangażowani w szkicowanie reklam Amul; ten ostatni odrzucił trend wykorzystywania gwiazd w kampaniach reklamowych. Dabholkar przypisał prezesowi Verghese Kurien stworzenie swoodnej atmosfery, która sprzyjała rozwojowi reklamy.
Pomimo kilkukrotnego napotkania na naciski polityczne, agencja DaCunha nie wycofała się. Niektóre z bardziej kontrowersyjnych reklam Amul zawierają komentarz na temat powstania Naskalitów w Zachodnim Bengalu, strajku pracowników indyjskich linii lotniczych oraz obraz dziewczyny Amul w czapce Gandhiego.
W 2013 Amul zamieściło na Twitterze zdjęcie przedstawiające dziewczynę z masłem Amul, sugerując, że "wolność wyboru" zmarła w 2013, w sprzeciwie wobec Sądu Najwyższego Indii, który uchylił wyrok Delhi High Court i ponownie uznał homoseksualizm za przestępstwo.
17 października 2016 Amul Girl świętowała 50 lat od kiedy po raz pierwszy pojawiła się w ogłoszeniu tematycznym zatytułowanym „Thoroughbread”. W reklamie pokazano dżokejkę trzymającą kromkę chleba podczas sezonu wyścigów konnych w 1966. Psotna dziewczyna Amul pojawiła się po raz pierwszy jeszcze wcześniej, a Eustace Fernandez pokazał ją modlącą się na dobranoc, mrugającą, oblizującą usta i mówiącą "Daj nam dzisiaj chleb powszedni: z masłem Amul".
Ich reklama o Aagey Badhta Hai India spotkała się z doskonałą reakcją publiczności. Obrazowała, jak ich mleko jest postrzegane jako produkt gospodarstwa domowego, dodając do tego chwytliwą melodię. Ma prawie 2 miliony odsłon na YouTube.
W kulturze popularnej.
Powstanie Amul znane jest jako Biała Rewolucja. Zainspirowała ona znanego indyjskiego filmowca Shyama Benegala, do oparcia na nim swojego filmu "Manthan" (1976). Dzieło zostało sfinansowane przez ponad pół miliona rolników wiejskich z Gudźarat, którzy wnieśli po 2 rupie indyjskie do swojego budżetu. Po premierze, rolnicy ci pojechali ciężarówkami, aby obejrzeć "swój" film, co uczyniło go komercyjnym sukcesem. Manthan zdobył National Film Award dla najlepszego filmu fabularnego w Indiach podczas 24. edycji National Film Awards w 1977.

</doc>
<doc id="4856682" url="https://pl.wikipedia.org/wiki?curid=4856682" title="Martin Dirks">
Martin Dirks

Martin Dirks (ros. Мартын Мартынович Диркс, ur. 8 sierpnia 1928 we wsi Bieriozowka obecnie w rejonie kyzyłżarskim w obwodzie północnokazachstańskim, zm. 4 sierpnia 2006 w Niemczech) – dyrektor sowchozu w rejonie biszkulskim w obwodzie północnokazachstańskim, agronom, Bohater Pracy Socjalistycznej (1971).
Życiorys.
Był niemieckiej narodowości. Po ukończeniu 7-letniej szkoły w 1942 zaczął pracować w kołchozie, później uczył się na kursach mechanizatorów i w 1944 został traktorzystą, a w 1947 brygadzistą kołchozu. Od 1951 do 1954 uczył się rolniczej szkole średniej w Pietropawłowsku, po czym został młodszym agronomem. Od 1954 do lutego 1955 był przewodniczącym kołchozu im. 30-lecia Kazachskiej SRR, następnie został przewodniczącym kołchozu im. Kirowa w rejonie pietropawłowskim, w 1956 został przyjęty do KPZR. W 1961 kierowany przez niego kołchoz został włączony w skład najstarszego w rejonie sowchozu, którego Dirks został dyrektorem. Za zarządzanie tym sowchozem był kilkakrotnie odznaczany. W 1968 ukończył Celinogradzki Instytut Rolniczy, w 1977 został mianowany zarządcą trustu Ministerstwa Przemysłu Gazowego ZSRR w Pietropawłowsku, którym zarządzał do przejścia na emeryturę w 1988. Był członkiem Północnokazachstańskiego Komitetu Obwodowego KPK oraz deputowanym rady rejonowej i rady wiejskiej. Po rozpadzie ZSRR w 1991 został przewodniczącym niemieckiej organizacji społecznej "Północnokazachstańskie Obwodowe Niemieckie Centrum Kultury Widergeburt", a w 1995 wyemigrował do Niemiec.
Odznaczenia.
I inne.

</doc>
<doc id="4856683" url="https://pl.wikipedia.org/wiki?curid=4856683" title="Bohdan Diaczenko">
Bohdan Diaczenko



</doc>
<doc id="4856686" url="https://pl.wikipedia.org/wiki?curid=4856686" title="WM Motor">
WM Motor

WM Motor – chiński producent elektrycznych SUV-ów i samochodów osobowych z siedzibą w Szanghaju działający od 2015 roku. Oferuje on pojazdy pod marką Weltmeister.
Historia.
Początki.
W styczniu 2015 roku Freeman Shen, były menadżer Geely Automobile, a także były prezes chińskiego oddziału Volvo, założył startup WM Motor Technology. Za cel obrał on wdrożenie do sprzedaży samodzielnie skonstruowanych samochodów elektrycznych konkurencyjnych wobec podobnych, krótko istniejących chińskich startupów pracujących nad pojazdami o nowych źródłach napędu. Wśród inwestorów startupu znaleźli się chińscy giganci technologiczni jak Baidu czy Tencent. W listopadzie 2016 roku WM Motor rozpoczęto produkcję pierwszego zakładu produkcyjnego w mieście Wenzhou w prowincji Zhejiang, z kolei w styczniu 2018 roku, jeszcze przed premierą pierwszego pojazdu, chińskie przedsiębiorstwo rozpoczęło budowę drugiej fabryki w mieście Huanggang w prowincji Hubei.
Marka Weltmeister.
Oficjalna premiera pierwszego samochodu, wraz z ogłoszeniem marki Weltmeister, pod którymi będą oferowane produkty WM Motor, odbyła się w maju 2018 roku. Model EX5 przyjął postać SUV-a z napędem elektrycznym, trafiając do produkcji i sprzedaży na wewnętrznym rynku chińskim z końcem 2018 roku. W maju 2019 roku podczas Shanghai Auto Show producent przedstawił studyjną zapowiedź kolejnego, sztandarowego modelu pod postacią Evolve Concept, a także drugi, tym razem seryjny model – większego od EX5 elektrycznego SUV-a EX6.
Wiosną 2021 roku Weltmeister rozpoczął kolejny etap rozbudowy oferty. Gamam odelowa została wzbogacona o średniej wielkości SUV-a W6, a ponadto – WM Motor zapowiedziało także plany rozpoczęcia produkcji klasycznych pojazdów osobowych. Po prototypie Maven zaprezentowano produkcyjnego sedana o nazwie E5. W listopadzie 2021 ofertę rozbudował kolejny klasyczny sedan w postaci modelu M7.

</doc>
<doc id="4856694" url="https://pl.wikipedia.org/wiki?curid=4856694" title="Artem Bondarew">
Artem Bondarew



</doc>
<doc id="4856701" url="https://pl.wikipedia.org/wiki?curid=4856701" title="Akademia Szachowa Gliwice">
Akademia Szachowa Gliwice

Akademia Szachowa Gliwice – gliwicki klub szachowy, założony w 2009 roku. Od 2014 roku występuje w ekstralidze.
Historia.
Akademia powstała w październiku 2009 roku. Początkowo szkoliła wyłącznie juniorów, a jej trenerami byli m.in. Aleksiej Szyrow i Włodzimierz Schmidt. Klub od początku działalności popularyzował szachy, organizując takie turnieje, jak Międzynarodowy Turniej Akademii Szachowej Gliwice oraz mistrzostwa Gliwic juniorów i przedszkolaków.
W 2013 roku powołano zespół seniorów, do którego pozyskano takich graczy, jak Robert Kempiński, Michał Olszewski, Tomasz Warakomski i Marlena Chlost. Rozpoczął on rywalizację w II lidze. Gliwiccy szachiści zajęli wówczas pierwsze miejsce i awansowali bezpośrednio do ekstraligi. Przed sezonem nowymi zawodnikami Akademii Szachowej zostali m.in. Jacek Tomczak i Marcin Tazbir. Klub zajął wówczas trzecie miejsce w ekstralidze, a druga drużyna wygrała I ligę. W 2020 roku klub zrezygnował ze startu w mistrzostwach Polski.

</doc>
<doc id="4856705" url="https://pl.wikipedia.org/wiki?curid=4856705" title="Kościół św. Mikołaja w Lubiewie">
Kościół św. Mikołaja w Lubiewie

Kościół świętego Mikołaja – rzymskokatolicki kościół parafialny należący do parafii pod tym samym wezwaniem (dekanat lubiewski diecezji pelplińskiej).
Jest to neoromańska kamienno-ceglana budowla wzniesiona w latach 1841-42 i posiadająca dostawioną w 1861 roku kwadratową wieżę i wieżyczkę na sygnaturkę. Po zniszczeniach II wojny światowej świątynia została wyremontowana i częściowo przebudowana w latach 1949-51. Kościół jest halowy, trzynawowy, posiada kwadratowe prezbiterium zamknięte półkoliście apsydą oraz wnętrze nakryte stropami płaskimi. Wystrój wnętrza reprezentuje style: manierystyczny, barokowy, rokokowy i neogotycki i pochodzi z okresu od XVII do XIX wieku. Ołtarz główny w stylu neobarokowym powstał w drugiej połowie XIX wieku, w jego w polu centralnym jest umieszczony obraz Matki Boskiej z Dzieciątkiem namalowany zapewne w epoce baroku. Ołtarze boczne pochodzą ze świątyni w Świętem rozebranej w 1835 roku.

</doc>
<doc id="4856711" url="https://pl.wikipedia.org/wiki?curid=4856711" title="Parafia św. Maksymiliana Kolbe w Wiartlu">
Parafia św. Maksymiliana Kolbe w Wiartlu

Parafia świętego Maksymiliana Kolbe w Wiartlu – parafia rzymskokatolicka, znajdująca się w diecezji ełckiej, w dekanacie Pisz.

</doc>
<doc id="4856720" url="https://pl.wikipedia.org/wiki?curid=4856720" title="Parafia św. Apostołów Piotra i Pawła w Jeżach">
Parafia św. Apostołów Piotra i Pawła w Jeżach

Parafia świętych Apostołów Piotra i Pawła w Jeżach – parafia rzymskokatolicka, znajdująca się w diecezji ełckiej, w dekanacie Pisz.

</doc>
<doc id="4856722" url="https://pl.wikipedia.org/wiki?curid=4856722" title="Parafia Matki Bożej Częstochowskiej w Turośli">
Parafia Matki Bożej Częstochowskiej w Turośli

Parafia Matki Bożej Częstochowskiej w Turośli – parafia rzymskokatolicka, znajdująca się w diecezji ełckiej, w dekanacie Pisz.

</doc>
<doc id="4856723" url="https://pl.wikipedia.org/wiki?curid=4856723" title="Marek Szypulski">
Marek Szypulski

Marek Szypulski (ur. 21 maja 1946 w Warszawie) – polski pisarz; prezes Polskiego Funduszu Humanitarnego.
Życiorys.
Urodził się 21 maja 1946 r. w Warszawie w rodzinie Jerzego i Anieli z Parzuchowskich. Dzieciństwo spędził w Warszawie. Po ukończeniu Liceum Ogólnokształcącego im. króla Władysława IV w 1965 r., rozpoczął studia języka i cywilizacji rosyjskiej, które przerwał w 1966 r. by podjąć studia filozoficzne i socjologiczne w Akademii Teologii Katolickiej w Warszawie, które ukończył w 1973 r. magisterium z socjologii rodziny pod kierunkiem dr Jadwigi Komorowskiej. W 2000 r. uzyskał doktorat nauk humanistycznych w Uniwersytecie Kardynała Stefana Wyszyńskiego w Warszawie.
Od 1973 roku mieszka we Francji. W 1978 r. uzyskał obywatelstwo francuskie.
W latach 1973–1986 pracował w Bibliotece Instytutu Języków i Cywilizacji Wschodnich (Institut National des Langues et Civilisations Orientales) w Paryżu, oraz współpracował z Instytutem Literackim, Biblioteką Polską, Księgarnia Polską i miesięcznikiem Nasza Rodzina.
W latach 1986–1992 prowadził pracownię opraw i konserwacji druków „La Renaissance du Livre” w Montluçon.
Od 1992 do 2012 r. był dyrektorem Domu Spokojnej Starości Polskiego Funduszu Humanitarnego w Lailly-en-Val.
W tym czasie był inicjatorem i organizatorem:
Członek Towarzystwa Historyczno-Literackiego w Paryżu oraz Polskiego Funduszu Humanitarnego, którego jest prezesem od 2013 r.
Działalność.
Kolekcjoner poloników, darczyńca Biblioteki Narodowej w Warszawie, Biblioteki Uniwersytetu Warszawskiego, Biblioteki Polskiej w Paryżu, Muzeum Narodowego w Warszawie, Gdańsku i Krakowie, Muzeum Literatury im. Adama Mickiewicza, Muzeum Drukarstwa Warszawskiego, Fundacji Dzieło Nowego Tysiąclecia, Centrum Młodzieży im. dr. Jordana w Krakowie, Muzeum Polskiego w Rapperswilu, Instytutu Polskiego i Muzeum im. Generała Sikorskiego w Londynie, Muzeum Archidiecezji Warszawskiej, Państwowego Muzeum na Majdanku, Muzeum im. Kardynała Adama Kozłowieckiego, Muzeum Okręgowego Ziemi Kaliskiej, Muzeum Historii Polski oraz Muzeum Historii Żydów Polskich POLIN.

</doc>
<doc id="4856738" url="https://pl.wikipedia.org/wiki?curid=4856738" title="Štadión FC Petržalka 1898">
Štadión FC Petržalka 1898

Štadión FC Petržalka 1898 – stadion piłkarski w Bratysławie (w części miasta Petržalka-Ovsište), stolicy Słowacji. Został otwarty w 2012 roku. Może pomieścić 1500 widzów. Swoje spotkania rozgrywają na nim piłkarze klubu FC Petržalka.
Stadion powstał na terenie dawnej szkoły podstawowej, przy ulicy Marii Skłodowskiej-Curie. Obiekt otwarto latem 2012 roku i odtąd jest on domową areną klubu piłkarskiego FC Petržalka. Do 2008 roku zespół ten występował na zlikwidowanym w 2012 roku stadionie za Starým mostom, później tymczasowo grał na stadionie Pasienky oraz na obiekcie Rapidu Ružinov. W momencie przyjścia na stadion w 2012 roku klub (wtedy pod nazwą FC Petržalka 1898) był zespołem III-ligowym. W 2014 roku problemy finansowe wymusiły powstanie nowego podmiotu o nazwie FC Petržalka Akadémia (od 2017 roku jako FC Petržalka), który de facto przejął tradycję dawnego klubu, jednak musiał rozpoczynać grę od piątej klasy rozgrywkowej. Po dwóch latach zespół wszedł na czwarty poziom ligowy, rok później awansował do III ligi, a w kolejnym sezonie (2017/2018) uzyskał awans do II ligi. Od otwarcia obiektu prowadzono na nim dalsze prace, m.in. w 2016 roku zainstalowano sztuczną murawę i oświetlenie.

</doc>
<doc id="4856742" url="https://pl.wikipedia.org/wiki?curid=4856742" title="Amy Pemberton">
Amy Pemberton

Amy Louise Pemberton (ur. 23 sierpnia 1988) – angielska aktorka, która wystąpiła m.in. w serialu "Legends of Tomorrow".

</doc>
<doc id="4856744" url="https://pl.wikipedia.org/wiki?curid=4856744" title="Lepiej być zdrowym i bogatym niż biednym i chorym">
Lepiej być zdrowym i bogatym niż biednym i chorym

Lepiej być zdrowym i bogatym niż biednym i chorym (słow. "Lepšie byť bohatý a zdravý ako chudobný a chorý") – czechosłowacki film tragikomiczny z 1992 w reżyserii Juraja Jakubisko.

</doc>
<doc id="4856745" url="https://pl.wikipedia.org/wiki?curid=4856745" title="Amy Louise Pemberton">
Amy Louise Pemberton



</doc>
<doc id="4856762" url="https://pl.wikipedia.org/wiki?curid=4856762" title="Marquerite-Christine Świrczewska">
Marquerite-Christine Świrczewska

Marguerite-Christine Świrczewska (ur. 10 stycznia 1944 w Warszawie) – polska pisarka i działaczka społeczna, propagatorka kultury polskiej we Francji, filantropka, wiceprezes Polskiej Izby Handlowo-Przemysłowej we Francji (Chambre de Commerce et Industrie Polonaise) w latach 1998–2004 współzałożycielka i honorowy prezydent organizacji Ma Patrie.
Życiorys.
Absolwentka Liceum im. Marii Curie–Skłodowskiej w Warszawie. Ukończyła pedagogikę na Uniwersytecie Warszawskim, m.in. pod kierunkiem m.in. prof. Czesława Czapówa, gdzie po raz pierwszy zetknęła się z teorią psychodramy. Odbyła staż naukowy w Centrum Wychowania Młodzieży Trudnej w Vaucresson we Francji.
Do Francji wyemigrowała w 1970 r., po kilku miesiącach wyjechała do Stanów Zjednoczonych, gdzie mieszkała do 1974 r. Następnie na dobre wróciła do Francji. Obecnie mieszka w Cannes.
Była współproducentką spektaklu Matka ("La Mère"), sztuki S. I. Witkiewicza, wystawionej w teatrze Récamier w Paryżu przez grupę La Compagnie Renaud-Barrault (Théâtre Récamier) w adaptacji Marguerite Duras. Premiera odbyła się 7 listopada 1970 r. i miała przełomowe znaczenie dla światowej recepcji Witkacego, utorowała drogę do wielu liczących się teatrów profesjonalnych.
Od początku pobytu we Francji zaangażowana w działania filantropijne. W latach 1998–1999 finansowała udział młodzieżowej drużyny piłkarskiej z Płocka w turnieju Altifoot.
W 2017 roku powołała wraz z Agne Gravelot organizację społeczną Ma Patrie, której celem jest popularyzacja tolerancji i walka z dyskryminacją. Do dziś jest jej honorowym prezydentem.
Była trzykrotnie zamężna, kolejno z: Jean–Claude Bachelier, André Woydyllo i Jerzym Lechowskim (stąd znana jest także jako: Marguerite Bachelier, Marguerite Woydyllo i Marguerite Lechowski).

</doc>
<doc id="4856763" url="https://pl.wikipedia.org/wiki?curid=4856763" title="Zibi">
Zibi



</doc>
<doc id="4856768" url="https://pl.wikipedia.org/wiki?curid=4856768" title="Edykt Teodoryka">
Edykt Teodoryka

Edykt Teodoryka – edykt króla Teodoryka, wydany ok. 508 r. dla całej ludności, stanowi pierwszy przykład prawodawczej działalności władców barbarzyńskich, której celem było przełamanie prawnego separatyzmu germańsko-rzymskiego. Edykt regulował kwestie prawne najbardziej sporne w praktyce sądowej. W nieuregulowanych sprawach pozostawił moc obowiązującą dotychczasowych przepisów. Opierał się głównie na źródłach prawa rzymskiego, które w tym samym czasie stały się podstawą normatywną "Brewiarza" Alaryka. W nieznacznym stopniu przejmował zasady prawa ostrogockiego, np. w prawie rodzinnym.

</doc>
<doc id="4856770" url="https://pl.wikipedia.org/wiki?curid=4856770" title="Baureihe E 42">
Baureihe E 42



</doc>
<doc id="4856772" url="https://pl.wikipedia.org/wiki?curid=4856772" title="UKS 21 Podlesie">
UKS 21 Podlesie

UKS 21 Podlesie – polski klub szachowy z siedzibą w Podlesiu (Katowice), założony w 2008 roku.
Historia.
W 1961 roku przy Szkole Podstawowej nr 21 w Podlesiu Bolesław Holecki założył kółko szachowe, które następnie zostało przekształcone w sekcję szachową Podlesianki. W 2008 roku przy tej samej szkole założony został UKS 21 Podlesie. Juniorzy klubu zdobywali między innymi mistrzostwo Śląska, a w 2011 roku awansowali do II ligi. W 2015 roku w II lidze zadebiutowali seniorzy. W sezonie 2018 UKS 21 Podlesie zajął pierwsze miejsce w rozgrywkach seniorskich i wywalczył awans do I ligi. Po tym osiągnięciu nowym zawodnikiem klubu został wicemistrz Polski z 2015 roku, Maciej Klekowski. UKS 21 Podlesie zajął w 2019 roku drugie miejsce w I lidze, ulegając jedynie Wrzosowi Międzyborów, i awansował do ekstraligi szachowej. W sezonie 2020 ekstraligi UKS 21 zajął przedostatnie, dziewiąte miejsce i spadł z ligi.
Klub jest organizatorem Ogólnopolskich Mistrzostw Szkół i Przedszkoli w Szachach, a także współorganizatorem Turnieju Przyjaźni Polsko-Węgierskiej.

</doc>
<doc id="4856773" url="https://pl.wikipedia.org/wiki?curid=4856773" title="Sebastian Fitzek">
Sebastian Fitzek

Sebastian Fitzek (też pod ps. „Max Rhode”; ur. 13 października 1971 w Berlinie) – niemiecki pisarz i dziennikarz, autor thrillerów psychologicznych.
Życiorys.
Urodził się w Berlinie jako syn dyrektora liceum i nauczycielki języka niemieckiego. Po ukończeniu szkoły zaczął studiować weterynarię, jednak po trzech miesiącach zrezygnował z niej. Ostatecznie wybrał studia prawnicze, które ukończył w stopniu doktora (specjalizacja w prawie autorskim). Przez kilka lat pracował w radiu, gdzie pełnił różne role, m.in. redaktora naczelnego w Berliner Rundfunk oraz dyrektora programowego w berlińskim radiu 104,6 RTL.
Obecnie mieszka w Berlinie, ma trójkę dzieci. W 2019 roku ogłosił swoje rozstanie z ówczesną żoną, Sandrą.
W 2018 roku Sebastan Fitzek ufundował nagrodę Victor Crime Award, która ma być przyznawana co dwa lata „nowym głosom” w literaturze sensacyjnej i kryminalnej. Wartość nagrody wynosi 6666 euro. Pierwszą laureatką nagrody została wiedeńska pisarka Michaela Kastel za powieść "So dunkel der Wald".
Thrillery psychologiczne.
Sebastian Fitzek jest autorem bestsellerowych thrillerów psychologicznych. Zadebiutował w 2006 roku powieścią "Terapia", która sprzedała się w ośmiu milionach egzemplarzy. Na pomysł fabuły tej książki autor wpadł w 2000 roku podczas oczekiwania na swoją partnerkę, która była u ortopedy. Książka zanim została wydana, wielokrotnie była odrzucana przez wydawców i ponowne redagowana przez pisarza.
W niemieckiej krytyce literackiej pojawiają się różne głosy odnośnie do twórczości Sebastiana Fitzka, z jednej strony chwali się go za „przekraczanie granic wyobraźni”, a z drugiej potępia za bezsensowną brutalność i pornografię. Sam autor twierdzi, że jego twórczość wynika z inspiracji rzeczywistością i autentycznymi wydarzeniami.
Jego powieści zostały przetłumaczone na 24 języki i wydane w 31 krajach, a część utworów zekranizowana. W 2016 otrzymał nagrodę Ripper Award (Europejską Nagrodę za Literaturę Kriminalą).

</doc>
<doc id="4856776" url="https://pl.wikipedia.org/wiki?curid=4856776" title="Relusion">
Relusion

Relusion – album studyjny krakowskiego zespołu Hipgnosis z 2011.
Album był inspirowany książką Richarda Dawkinsa „Bóg urojony”. Oprawę graficzną stanowią obrazy z gatunku realizmu magicznego Tomasza Sętowskiego: „Dwa Światy” i „Komnata Tajemnic”.
W recenzjach muzykę sytuowano w gatunkach takich jak space rock, krautrock, rock progresywny i ambient, porównując do Pink Floyd, Jean-Michel Jarre’a, Kraftwerk, Tangerine Dream czy Ulvera. 
W podsumowaniu roku 2011 audycji Noc Muzycznych Pejzaży płyta znalazła się na 5. miejscu.
W 2012 płyta została ponownie wydana w wersji winylowej w ramach boksu „Ressurection Stone”.
Lista utworów.
Źródło.
Muzycy.
Źródło.

</doc>
<doc id="4856798" url="https://pl.wikipedia.org/wiki?curid=4856798" title="Spór między diakonem Witem a władzami kościelnymi">
Spór między diakonem Witem a władzami kościelnymi

Spór między diakonem Witem a władzami kościelnymi – spór, który toczył się między diakonem Witem a władzami kościelnymi, najpierw w Polsce, a później w Rzymie przed papieżem.
Historia sporu.
Diakon Wit pod koniec XII w. został pozbawiony stanowiska w Kościele krakowskim i posiadanego od 23 lat beneficjum. Stało się tak dlatego, że zarzucono mu popełnienie tzw. bigamii sukcesywnej, czyli zawarcia powtórnego małżeństwa. Walka o celibat w Kościele polskim w XII i XIII w. wyrażała się początkowo w przyjęciu zakazu zawierania przez duchownych ponownych małżeństw. Stan faktyczny sprawy był następujący: diakon Wit przez sześć lat współżył i prowadził gospodarstwo z pewną kobietą, po śmierci której zawarł kolejne małżeństwo. Legat papieski oskarżył diakona Wita przed biskupem krakowskim Pełką o to, że dopuścił się bigamii sukcesywnej i nakazał odebranie mu posiadanych dóbr i stanowiska.
Spór między diakonem Witem a władzami kościelnymi trafił ostatecznie do Rzymu. W swej obronie diakon Wit relacjonował fakty papieżowi: prawdą było, że przez sześć lat mieszkał z pewną kobietą, a po jej śmierci powtórnie się ożenił. Nie była ona jednak jego żoną, gdyż nie została mu oddana przez rodziców w formie "traditio", jak nakazywał zwyczaj, ale narzuciła mu się siłą, a on współżył z nią aż do jej śmierci, gdyż nie mógł wypędzić z powodu potęgi, ale i szlachetności rodu, z którego pochodziła. Argumentacja diakona Wita w jednym punkcie była wszakże nieścisła: prawo zwyczajowe uznawało za małżonków także tych, którzy żyli w konkubinacie. Na tej też podstawie legat papieski opierał przecież swoje żądania o odebranie mu kościelnych godności. Jednak przed papieżem diakon Wit podnosił uparcie, że kobieta wprowadziła się do niego wbrew jego woli. Argumentacja ta trafiła do przekonania papieżowi, który nakazał pozostawienie mu beneficjum, jeśli fakty są prawdziwe. Stało się tak dlatego, że papiestwo w XII w. wyrażało stanowisko, że o małżeństwie decyduje obopólna zgoda. Z tego powodu papież uznał racje diakona Wita, który bronił się niezwykle umiejętny sposób, wskazując brak podstawowej przesłanki do przyjęcia, że pierwszy jego związek był związkiem małżeńskim, czyli woli zawarcie małżeństwa.

</doc>
<doc id="4856823" url="https://pl.wikipedia.org/wiki?curid=4856823" title="Ehepatent">
Ehepatent

Ehepatent (Patent o małżeństwie Józefa II) – pierwszy świecki kodeks prawa małżeńskiego, wydany w Austrii przez cesarza Józefa II 16 stycznia 1783 r.
Wprowadzał państwowe prawo małżeńskie, czego najwymowniejszym dowodem było uznanie małżeństwa za wyłącznie umowę prawną. W "Ehepatencie" Józefa II małżeństwo wprost zostało uznane za umowę cywilną regulowaną przepisami państwowymi zarówno co do ważności, jak i co do skutków. Zasadę, że małżeństwo z punktu widzenia prawa jest wyłącznie kontraktem cywilnym, a nie sakramentem, powtórzyła za austriackim "Ehepatentem" dopiero kilka lat później pierwsza konstytucja francuska. Jednak prawo małżeńskie wprowadzone przez Józefa II zasadniczo pokrywało się z prawem wyznaniowym, chociaż przewidywało w niektórych punktach istotne różnice, np. brak zgody rodziców na zawarcie małżeństwa stanowiło podstawę unieważnienia, czego nie uznawało prawo kanoniczne.
Konieczność uregulowania w pierwszej kolejności prawa małżeńskiego wynikała z wprowadzenia dwa lata wcześniej tolerancji religijnej. Gdy państwo zdecydowało się na tolerowanie niekatolickich (i niechrześcijańskich) wyznań, to jednocześnie wyznawcom równouprawnionych religii musiało zezwolić na zawieranie małżeństwa zgodnie z ich religią. Patent o małżeństwie był zatem pierwszym świeckim kodeksem wydanym w państwie katolickich. Do tej pory bowiem sprawy małżeńskie podlegały kwestionowaniu autorytetowi Kościoła i prawa kanonicznego.
Patent nie ustanowił ani obligatoryjnej, ani fakultatywnej świeckiej formy zawarcia małżeństwa. Obowiązywała forma wyznaniowa, zgodna z wymaganiami poszczególnych religii. "Ehepatent" przyznawał prawo rozwodu tylko małżonkom, których wyznanie dopuszczało rozwiązanie małżeństwa przez rozwód (takiej możliwości nie mieli katolicy). Konsekwencją wprowadzonych zmian było przejście sądownictwa w sprawach małżeńskich z sądów diecezjalnych (kościelnych) pod jurysdykcję sądów państwowych.
Za życia Józefa II nie udało się wprowadzić w Austrii pełnej kodyfikacji prawa cywilnego. w 1786 r. ukazała się jedynie jego pierwsza część, która zawierała prawo osobowe, w tym regulacje prawa małżeńskiego osobowego, na wzór "Ehepatentu," i majątkowego. Pierwszym całościowym austriackim kodeksem prawa cywilnego był kodeks zachodniogalicyjski z 1797 r.
ABGB z 1811 r. przyjęła w ślad za "Patentem o małżeństwie" Józefa II z 1783 r. wyznaniowo-świecki system osobowego prawa małżeńskiego.

</doc>
<doc id="4856824" url="https://pl.wikipedia.org/wiki?curid=4856824" title="Ludwik Kloss">
Ludwik Kloss

Ludwik Kloss (ur. 24 sierpnia 1845 w Tarnopolu, zm. 17 marca 1902 w Davos) – polski ksiądz rzymskokatolicki, doktor teologii, profesor na Wydziale Teologicznym Uniwersytetu Lwowskiego, w latach 1884–1885 rektor Uniwersytetu Lwowskiego oraz tajny szambelan papieskiego tronu.
Uczył się w Brzeżanach, Tarnopolu i Lwowie. Ukończył studia na Wydziale Teologicznym Uniwersytetu Lwowskiego uzyskując doktorat z teologii. W 1867 otrzymał święcenia kapłańskie i został mianowany wikariuszem w Kołomyi. Następnie służył jako wikariusz we Lwowie w kościele św. Marcina będąc również prefektem Małego Seminarium. W 1872 został zwolniony ze stanowiska wikariusza i mianowany zastępcą katechety w szkole we Lwowie, w 1873, po zdaniu egzaminu, został prawdziwym katechetą w Gimnazjum Franciszka Józefa we Lwowie. 8 lipca 1874 dekretem Franciszka Ksawerego Wierzchleyskiego lwowskiego ordynariusza metropolitalnego obrządku łacińskiego został mianowany rektorem Mniejszego Seminarium Duchownego. W listopadzie 1874 został tymczasowym profesorem teologii pastoralnej, w lipcu 1875 mianowany prywatnym profesorem nadzwyczajnym. Od 6 maja 1876 był profesorem nadzwyczajnym, a od 25 maja 1880 profesorem zwyczajnym. W roku akademickim 1884–1885 był rektorem Uniwersytetu Lwowskiego, a czterokrotnie w latach 1887/1888, 1892/1893, 1898/1899, 1899/1900 był wybierany dziekanem Wydziału Teologicznego. Podróżował do Ziemi Świętej. Działalność wykładowcy uniwersyteckiego zakończył w lutym 1902. 30 listopada 1888 odznaczony został Papieskim Krzyżem Honorowym, 3 lutego 1891 został Kawalerem Orderu Grobu Świętego.

</doc>
<doc id="4856872" url="https://pl.wikipedia.org/wiki?curid=4856872" title="Sarah Parsons">
Sarah Parsons

Sarah Grace Parsons z domu Wilhite (ur. 30 lipca 1995 w Eden Prairie) – amerykańska siatkarka, reprezentantka kraju, grająca na pozycji przyjmującej. 
Sukcesy klubowe.
Mistrzostwa NCAA:
Mistrzostwo Niemiec:
Sukcesy reprezentacyjne.
Puchar Panamerykański:
Liga Narodów:

</doc>
<doc id="4856879" url="https://pl.wikipedia.org/wiki?curid=4856879" title="Korynetes ruficornis">
Korynetes ruficornis

Korynetes ruficornis – gatunek chrząszcza z rodziny przekraskowatych i podrodziny Korynetinae.
Gatunek ten opisany został po raz pierwszy w 1763 roku przez Giovanniego Antonia Scopoliego pod nazwą "Dermestes violaceus". Nazwa ta była już jednak wcześniej zajęta i za obowiązujący epitet gatunkowy uznaje się ten nadany w 1837 roku przez Jacoba Sturma w kombinacji "Corynetes ruficornis". Na przestrzeni lat wielu autorów traktowało ten takson jako odmianę natrupka niebieskiego ("Korynetes caeruleus").
Chrząszcz o wypukłym ciele długości między 3,5 a 7 mm. Niemal cały ubarwiony jest metalicznie niebiesko, zwykle z fioletowym połyskiem. Czułki mają człony od drugiego do ósmego rdzawoczerwone, natomiast ich człon nasadowy i buławka są ciemne lub smolistoczarne. Odnóża mają czarne uda i golenie oraz rdzawoczerwone stopy. Ciało porośnięte jest czarnym, odstającym owłosieniem. Włoski są krótsze, a te ustawione ku tyłowi bardziej rozproszone niż u pokrewnego natrupka niebieskiego. Głowa jest drobno punktowana, zaopatrzona w szerokie głaszczki szczękowe o wyraźnie ściętych wierzchołkach. Oczy złożone są wyraźnie wykrojone, mocniej niż u rodzaju "Opetiopalpus". Wspomnianą buławkę czułków budują luźno umieszczone człony jednakowych długości, co, podobnie jak kształt głaszczków szczękowych, odróżnia natrupki od przedstawicieli rodzaju naścierwek ("Necrobia"). Przedplecze zwęża się u nasady i ma powierzchnię z rozległym, po bokach silnie zagęszczonym punktowaniem. Zarys pokryw jest stosunkowo krótki, z równoległymi bokami. Punktowanie w ich rzędach jest nieco grubsze i słabiej wydłużone niż u natrupka niebieskiego. Genitalia samców wyróżniają się od tych u natrupka niebieskiego znacznie szerszymi paramerami o innym kształcie.
Larwy tego owada są saproksylicznymi drapieżnikami, przechodzącymi rozwój w żerowiskach kołatkowatych, polującymi na ich stadia larwalne i poczwarki. W warunkach naturalnych występuje na różnych drzewach, a warunkach synantropijnych na budowlach.
Owad europejski o niedostatecznie poznanym zasięgu – wskutek nieodróżniania go od natrupka niebieskiego. Na północ sięga do południowej części Półwyspu Fennoskandzkiego, jednak ogólnie w północnośrodkowej części Europy jest znacznie rzadszy od natrupka niebieskiego, podczas gdy dalej na południe zaczyna być od niego częstszy. W Polsce znany jest z nielicznych stanowisk.

</doc>
<doc id="4856886" url="https://pl.wikipedia.org/wiki?curid=4856886" title="Jerzy Oechsner">
Jerzy Oechsner



</doc>
<doc id="4856887" url="https://pl.wikipedia.org/wiki?curid=4856887" title="Pączki w Tłuszczu">
Pączki w Tłuszczu

Pączki w Tłuszczu – polski zespół muzyczny założony w 2011 roku przez aktora Tomasza Karolaka oraz gitarzystę i kompozytora Bartosza Miecznikowskiego.
Pierwszy singiel zespołu, "Tylko bądź", ukazał się w 2013 r. jako piosenka do serialu "Rodzinka.pl". Debiutancka płyta, "LOVElas," wydana została nakładem wytwórni Magic Records w 2018. W 2020 roku zespół wydał singiel "Za nowy lepszy dzień".
W 2013 r. zespół wziął udział w nagraniu składanki Faceci dla dzieci.
Zespół ma na koncie nagrodę Radia Fama – Famkę 2017.
Zespół wystąpił w konkursie premier Festiwalu Opole w 2018 roku z piosenką "Kiedy rozum śpi".
Zespół ma również na koncie występ podczas Krajowy Festiwal Piosenki Polskiej w Opolu w 2021 roku w koncercie "Wielkie przeboje małego ekranu" z piosenką "Tak mi zle".

</doc>
<doc id="4856901" url="https://pl.wikipedia.org/wiki?curid=4856901" title="Machniwka (obwód czernihowski)">
Machniwka (obwód czernihowski)

Machniwka (; w latach 1927–2016: , "Petriwka") – wieś na Ukrainie, w obwodzie czernihowskim, w rejonie borzniańskim, siedziba władz miejscowej rady wiejskiej.
Geografia.
Wieś leży 27 km na południe od Borzny, na prawym brzegu rzeki Oster. 
Historia.
Miejscowość wzmiankowana w XVII w. Według miejscowych podań nazwana od założycieli, kozaka rejestrowego Machtieja oraz jego synów, którzy tu się osiedlili. Po likwidacji Hetmańszczyzny w 1781 Machniwka znalazła się w namiestnictwie czernihowskim, od 1796 – w guberni małorosyjskiej, a od 1802 – guberni czernihowskiej.
W czasach radzieckich nazwę wsi zmieniono na cześć niejakiego Petra Dzibała, który przyczynił się do ustanowienia władzy sowieckiej na Czernihowszczyżnie. Nazwa "Petriwka" obowiązywała do 2016 r., kiedy Rada Najwyższa Ukrainy przywróciła historyczną nazwę miejscowości.

</doc>
<doc id="4856912" url="https://pl.wikipedia.org/wiki?curid=4856912" title="Uciekajmy, nadchodzi!">
Uciekajmy, nadchodzi!

Uciekajmy, nadchodzi! (słow. "Utekajme, už ide!") – czechosłowacki film komediowy z 1987 w reżyserii Dušana Rapoša. 

</doc>
<doc id="4856915" url="https://pl.wikipedia.org/wiki?curid=4856915" title="Zapukaj do moich drzwi">
Zapukaj do moich drzwi

Zapukaj do moich drzwi (turecki "Sen Çal Kapımı") – turecki serial z gatunku komedii romantycznej. W głównych rolach występują Hande Erçel i Kerem Bürsin. Miał swoją premierę 8 lipca 2020 na tureckim kanale telewizyjnym FOX. Szybko okazał się hitem, osiągając rekordy oglądalności w Turcji. Serial zyskał ogromną popularność na międzynarodowej arenie. Premiera drugiego sezonu miała miejsce 9 czerwca 2021. 
Opis fabuły.
Sezon 1
Eda, która pochodzi z biednej rodziny i wiąże wszystkie swoje nadzieje z edukacją, konfrontuje się z bogatym Serkanem Bolat, przez którego traci międzynarodowe stypendium edukacyjne i zostaje tylko z maturą. Serkan Bolat oferuje Edzie przywrócenie stypendium, jeśli będzie udawać jego narzeczoną przez dwa miesiące. Chociaż Eda początkowo odrzuca ofertę mężczyzny, ponieważ go nienawidzi, jest zmuszona ją przyjąć. Udając zaręczonych, Serkan i Eda zaczynają przeżywać namiętny, pełen wyzwań romans.
Sezon 2
Serkan i Eda przeżywają trudne chwile przez nowotwór Serkana. Mężczyzna zmienia się i rozwijają się w nim lęki związane z bliskością i przywiązaniem oraz po raz kolejny stawia pracę na pierwszym miejscu. Eda zaniepokojona tą postawą postanawia odejść od Serkana i udaje się do Włoch, by ukończyć studia, ale spotykają się ponownie kilka lat później, a życie przygotowuje dla nich niespodziankę.
Nagrody.
W lipcu 2021 serial zdobył kilka nagród Dizilah za m.in. najlepszy serial, najlepszą obsadę i najlepszą serialową parę.
Serial za pomocą ogromnej rzeszy fanów w mediach społecznościowych zdobył nagrodę The Shorty Award w kategorii najlepiej użyty hasztag.
Serial w grudniu 2021 roku zdobył nagrodę Altın Kelebek dla najlepszego serialu komediowo-romantycznego.

</doc>
<doc id="4856918" url="https://pl.wikipedia.org/wiki?curid=4856918" title="Natrupek">
Natrupek

Natrupek ("Korynetes") – rodzaj chrząszczy z rodziny przekraskowatych i podrodziny Korynetinae.
Chrząszcze o wypukłym, szerokim ciele ubarwionym metalicznie niebiesko, fioletowo, zielono lub czarno. Porośnięte owłosieniem. Jedenastoczłonowe czułki zwieńczone są buławkami zbudowanymi z luźno zestawionych członów mniej więcej jednakowych długości. Oczy złożone są wyraźnie wykrojone, mocniej niż u rodzaju "Opetiopalpus". Zarówno głaszczki szczękowe jak i wargowe mają szczytowe człony toporowato rozszerzone. Przedplecze jest znacznie węższe od nasady pokryw, obrzeżone na całym obwodzie. Jego boki są zaokrąglone pośrodku i zwężone ku nasadzie. Zarys pokryw jest dość krótki, o równoległych bokach. Powierzchnia pokryw cechuje się wyraźnie nabrzmiałymi barkami i wyniesionym szwem.
Owady te są głównie saproksylicznymi drapieżnikami, przechodzącymi rozwój w żerowiskach kornikowatych i kołatkowatych, polującymi na ich stadia larwalne i poczwarki. Niektóre gatunki występują również w warunkach synantropijnych, polując na szkodniki budowlane, a nawet magazynowe (np. larwy skórnikowatych). Owady dorosłe odwiedzają kwiaty.
Rodzaj ten wprowadzony został w 1792 roku przez Johanna F.W. Herbsta. W Europie reprezentują go 
następujące gatunki:
W Polsce występują dwa gatunki (zobacz: przekraskowate Polski). Oba są rzadko spotykane.

</doc>
<doc id="4856920" url="https://pl.wikipedia.org/wiki?curid=4856920" title="Korynetes">
Korynetes



</doc>
<doc id="4856922" url="https://pl.wikipedia.org/wiki?curid=4856922" title="Corynetes">
Corynetes



</doc>
<doc id="4856926" url="https://pl.wikipedia.org/wiki?curid=4856926" title="Józef Mauss">
Józef Mauss



</doc>
<doc id="4856933" url="https://pl.wikipedia.org/wiki?curid=4856933" title="Jampol (Białoruś)">
Jampol (Białoruś)

Jampol – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
W 1938 w 4 domach zamieszkiwały 23 osoby.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856937" url="https://pl.wikipedia.org/wiki?curid=4856937" title="Pałac Wielkich Mistrzów">
Pałac Wielkich Mistrzów



</doc>
<doc id="4856942" url="https://pl.wikipedia.org/wiki?curid=4856942" title="William Gardner Smith (botanik)">
William Gardner Smith (botanik)

William Gardner Smith (ur. 20 marca 1866 w Dundee, zm. 8 grudnia 1928 w Edynburgu) – brytyjski botanik, mykolog i ekolog. Był pionierem mapowania roślinności w Wielkiej Brytanii i założycielem British Ecological Society.
Życiorys.
Smith kształcił się w University College of Dundee, gdzie uzyskał tytuł licencjata z botaniki i zoologii. Potem studiował na Uniwersytecie w Monachium. Po ukończeniu uniwersytetu Smith wykładał w Morgan Academy w Dundee do 1891 r., kiedy to objął stanowisko demonstranta na Uniwersytecie Edynburskim. W latach 1892–1893 był wykładowcą rolnictwa w hrabstwie Forfar. W 1893 r. rozpoczął pracę doktorską na Uniwersytecie w Monachium, a w następnym roku powrócił na Uniwersytet Edynburski, gdzie wykładał fizjologię roślin. W 1897 r. objął stanowisko w Yorkshire College, które w 1904 r. przekształciło się na Uniwersytet w Leeds. W 1908 r. przeniósł się do Edinburgh of East of Scotland College of Agriculture, gdzie spędził resztę swojej kariery.
Praca naukowa.
Po nagłej śmierci swojego brata Roberta, William Smith ukończył niedokończony rękopis brata i podjął własne badania flory Yorkshire. W 1903 r. wraz z Charlesem Edwardem Mossem i W. Munnem Rankinem opublikował pierwsze mapy roślinności Anglii. W 1904 roku wraz z Arthurem Tansleyem, Mossem, Rankinem i innymi Smith utworzył Centralny Komitet ds. Badań i Studiów nad Roślinnością Brytyjską, później przemianowany na British Vegetation Committee. Grupa zajęła się koordynacją trwających badań flory i standaryzacją metodologii tych badań. W 1913 r. komitet zorganizował British Ecological Society (Brytyjskie Towarzystwo Ekologiczne). Było to pierwsze w świecie naukowe stowarzyszenie ekologów. Smith był jego prezesem w 1918 i 1919 roku.
Po powrocie do Szkocji w 1908 r. Smith pracował nad problemami rolniczymi, stosując ekologiczne podejście do gospodarki pastwiskami na wzgórzach.
W naukowych nazwach opisanych przez niego taksonów dodawany jest skrót jego nazwiska Wm.G. Sm..

</doc>
<doc id="4856943" url="https://pl.wikipedia.org/wiki?curid=4856943" title="Piotr Krausnecker">
Piotr Krausnecker



</doc>
<doc id="4856945" url="https://pl.wikipedia.org/wiki?curid=4856945" title="Januliszki">
Januliszki

Januliszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 24 osoby, 23 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 6 domach zamieszkiwało 21 osób.
Miejscowość należała do parafii rzymskokatolickiej w Opsie. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4856947" url="https://pl.wikipedia.org/wiki?curid=4856947" title="Peter Krausnecker">
Peter Krausnecker



</doc>
<doc id="4856948" url="https://pl.wikipedia.org/wiki?curid=4856948" title="William Gardner Smith">
William Gardner Smith



</doc>
<doc id="4856949" url="https://pl.wikipedia.org/wiki?curid=4856949" title="Bartosz Miecznikowski">
Bartosz Miecznikowski

Bartosz Miecznikowski (ur. 7 lipca 1981) – polski gitarzysta i współzałożyciel zespołu Pączki w Tłuszczu (wraz z Tomaszem Karolakiem). 
Razem z Ryszardem Makowskim prowadzi program "Cafe Piosenka" w TVP3. 
Jako gitarzysta studyjny współpracował m.in. z Jeden Osiem L, Honoratą Skarbek oraz Tomaszem Lubertem Jayem Delano, Robertem Chojnackim, Agnieszką Włodarczyk, Mezo, występując w składach tych wykonawców na koncertach oraz na nagraniach płytowych i streamingowych. Jest współproducentem singla "Kilka chwil" zespołu Jeden Osiem L.
Z zespołem Formuła RC Roberta Chojnackiego, wziął udział w Krajowych Eliminacjach do Konkursu Piosenki Eurowizji 2011.
Był jurorem w konkursie Gitarowy Top 2014 magazynu Top Guitar.
Członek Stowarzyszenia Autorów ZAIKS.
Nagrody.
Laureat nagrody Luberciaki 2018, za działalność charytatywną na rzecz Fundacji Luberty Pomagają. 

</doc>
<doc id="4856951" url="https://pl.wikipedia.org/wiki?curid=4856951" title="Biblia drezdeńska">
Biblia drezdeńska

Biblia drezdeńska (), Biblia leskowiecka () – najstarszy znany staroczeski przekład Pisma Świętego pochodzący z około roku 1360. Jednocześnie jest to najstarszy przekład Biblii w słowiańskim języku narodowym. Źródłem przekładu była łacińska Wulgata. Przez długi czas należała do rodu Leskowiców.
Biblia drezdeńska powstała w okresie rozkwitu kultury, języka i literatury czeskiej. Wiązało się to z założeniem w roku 1348 przez Karola IV Luksemburskiego Uniwersytetu w Pradze, pierwszego w Europie Środkowej. W tym czasie nawiązywano ożywione stosunki z kulturą zachodnią jednocześnie nawiązując do starej tradycji cyrylo-metodiańskiej, której owocem był przekład Biblii na staro-cerkiewno-słowiański. Biblia drezdeńska stała się wzorem dla kolejnych przekładów czeskich a pośrednio także dla innych przekładów słowiańskich: staropolskich, staroruskich (białoruskiego i ukraińskiego), słowackiego i serbołużyckiego. Należy ona do pierwszej redakcji Biblii staroczeskiej.
Manuskrypt do 1914 był przechowywany w Dreźnie, gdy postanowiono wysłać go do Belgii w celu wykonania fotokopii. W lipcu 1914 Biblia ta została spalona w bibliotece belgijskiego Leuven na skutek niemieckich działań wojennych podczas I wojny światowej. Zachowały się częściowe fotokopie wykonane nieco wcześniej. W roku 1993 ukazały się faksymile Biblii drezdeńskiej w serii Biblia Slavica dla których podstawą były fotokopie z 1914 i odpisy jezuity Josefa Vraštila stanowiące w sumie około jednej trzeciej całego przekładu. Brakujące miejsca uzupełniono tekstem Biblii ołomunieckiej (1417) i Biblii litomierzycko-trzebońskiej (1411–1414). Autorem przedmowy był arcybiskup Pragi Miloslav Vlk, a komentarze napisali czescy językoznawcy i bibliści: Vladimír Kyas i Jaroslava Pečírková oraz historyk sztuki – Karel Stejskal.

</doc>
<doc id="4856953" url="https://pl.wikipedia.org/wiki?curid=4856953" title="Štadión Jozefa Špaura">
Štadión Jozefa Špaura

Štadión Jozefa Špaura – stadion piłkarski w Ružinie, na Słowacji. Został otwarty w 1980 roku. Może pomieścić 1200 widzów. Swoje spotkania rozgrywają na nim piłkarze klubu FK Ružiná.
Po wybudowaniu w latach 70. XX wieku zbiornika wodnego Ružiná dawne boisko klubu piłkarskiego z Ružiny zostało zalane wodą. Klub przez pewien czas musiał rozgrywać swoje spotkania w okolicznych wsiach, aż w 1980 roku oddano do użytku nowe boisko, na którym zespół gra do dziś. Początkowo było to jedynie zwykłe boisko piłkarskie, 4 października 2009 roku obiekt został ponownie otwarty po rozbudowie. W 2012 roku TJ Baník Ružiná osiągnął historyczny sukces, awansując do II ligi. Ružiná bywała wówczas opisywana w słowackich mediach jako „najmniejsza wieś na świecie goszcząca drugoligowe rozgrywki”. Pobyt zespołu na drugim szczeblu ligowym trwał jednak tylko przez jeden sezon. 31 sierpnia 2013 roku stadionowi nadano imię miejscowego nauczyciela, Jozefa Špaura. W 2014 roku Baník po raz drugi awansował do II ligi, jednak przed nowym sezonem doszło do fuzji i włączenia klubu w struktury MFK Lokomotíva Zwoleń. Początkowo klub ze Zwolenia rozgrywał swoje mecze na boisku w Ružinie, tak wiec II liga znów zagościła na tym obiekcie, na początku 2015 roku zespół powrócił jednak na swój stadion. W miejsce Baníka Ružiná powstał nowy zespół FK Ružiná, który występuje w rozgrywkach na szczeblu lokalnym.

</doc>
<doc id="4856965" url="https://pl.wikipedia.org/wiki?curid=4856965" title="Finał Pucharu Polski w piłce nożnej 2019">
Finał Pucharu Polski w piłce nożnej 2019



</doc>
<doc id="4856973" url="https://pl.wikipedia.org/wiki?curid=4856973" title="Aleksander Wasilewski (major AK)">
Aleksander Wasilewski (major AK)

Aleksander Wasilewski (ur. 6 marca 1906 w Sudargach, zm. 10 stycznia 1993 w Gdańsku) – major Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Klemensa i Malwiny z domu Bostis. Od 1914 mieszkał z rodzicami w Rydze, gdzie ukończył gimnazjum (1926). W latach 1927-1930 kształcił się w Szkole Podchorążych Piechoty w Ostrowi Mazowieckiej-Komorowie, którą ukończył z 89. lokatą (był absolwentem VII Promocji). Zarządzeniem Prezydenta Rzeczypospolitej Ignacego Mościckiego (sygnatura B.P.L. 19333-I-30) mianowany został na stopień podporucznika w korpusie oficerów piechoty, ze starszeństwem z dnia 15 sierpnia 1930 i 106. lokatą, oraz wcielony do 5 pułku piechoty Legionów z Wilna. Na mocy zarządzenia Prezydenta RP z dnia 12 marca 1933 awansowano go do rangi porucznika piechoty, ze starszeństwem z dnia 1 stycznia 1933 i 155. lokatą. Pozostając oficerem 5 pp Leg. zajmował na dzień 5 czerwca 1935 roku 153. lokatę w swoim starszeństwie (była to jednocześnie 1637. lokata łączna pośród wszystkich poruczników piechoty). Jeszcze w tym samym roku przeniesiony został do Szkoły Podchorążych Piechoty, gdzie objął stanowisko dowódcy plutonu, a następnie instruktora. Do stopnia kapitana awansowany został ze starszeństwem z dnia 19 marca 1938 i 260. lokatą wśród oficerów piechoty. Na dzień 23 marca 1939 zajmował stanowisko instruktora strzelania 3 kompanii w Szkole Podchorążych Piechoty. W kampanii wrześniowej walczył w szeregach I batalionu 204 pułku piechoty rez. jako dowódca kompanii ckm. Przeszedł szlak bojowy wraz z Armią „Kraków”, po jej kapitulacji przedostał się do Warszawy, a potem do Wilna.
W Wilnie rozpoczął działalność konspiracyjną - początkowo w Służbie Zwycięstwu Polski, następnie w Związku Walki Zbrojnej i Armii Krajowej. Od 1942 roku szef sztabu Inspektoratu „A” Okręgu Wilno Armii Krajowej, od wiosny 1944 na stanowisku szefa sztabu I Zgrupowania Partyzanckiego Okręgu Wilno AK. Z dniem 7 lipca 1944 objął obowiązki dowódcy tegoż Zgrupowania. Aresztowany przez NKWD 17 lipca tr. w Boguszach i wywieziony do obozu w okolicach Riazania. Z obozu uciekł w sierpniu 1947 wraz z pułkownikiem Aleksandrem Krzyżanowskim „Wilkiem” i przedostał się do Wilna. W Wilnie został ponownie aresztowany i osadzony w obozie.
Do Polski powrócił w lutym 1949. Zamieszkał w Gdańsku i tam też zmarł. Za czyny dokonane podczas służby w Armii Krajowej odznaczony Krzyżem Srebrnym Orderu Wojennego Virtuti Militari oraz Krzyżem Walecznych. Spoczywa na gdańskim Cmentarzu Oliwskim (kwatera: 23, rząd: 13, grób: 2).

</doc>
<doc id="4856983" url="https://pl.wikipedia.org/wiki?curid=4856983" title="Präsident des Bundesrates">
Präsident des Bundesrates



</doc>
<doc id="4856986" url="https://pl.wikipedia.org/wiki?curid=4856986" title="Jan Radwan">
Jan Radwan

Jan Radwan (łac. Ioannes Radvanus, ur. XVI w. zmarł w roku 1592) – poeta polsko-litewski z okresu renesansu, kalwinista. 
Niewiele wiadomo o jego życiu. Jest znany jako autor epickiego wiersza "Radivilias" (Wilno, 1592) poświęconego osiągnięciom wojskowym Mikołaja „Rudego” Radziwiłła. Wiersz wykracza jednak poza zwykły panegiryk i maluje szerszy patriotyczny wizerunek Wielkiego Księstwa Litewskiego. W sumie Radwan napisał 18 wierszy, które zostały opublikowane w różnych broszurach przez kalwinistów w Wielkim Księstwie. Wszystkie jego prace zostały napisane po łacinie.

</doc>
<doc id="4857007" url="https://pl.wikipedia.org/wiki?curid=4857007" title="Zofia Hajkowicz-Brodzikowska">
Zofia Hajkowicz-Brodzikowska

Zofia Hajkowicz-Brodzikowska, pseud. Basia (ur. 24 lutego 1913 w Warszawie, zm. 8 stycznia 1944 tamże) – polska redaktorka, działaczka związkowa, syndykalistyczna oraz anarchistyczna. Podczas II wojny światowej działała w polskim ruchu oporu.
Życiorys.
Była córką profesora matematyki pracującego w Technikum im. Wawelberga i Rotwanda. Szkołę średnią ukończyła w Warszawie. Na jej poglądy polityczne miał wpływ Włodzimierz Bochenek, działacz Związku Młodzieży Polskiej. Po roku studiów w Państwowym Instytucie Sztuki Teatralnej przeniosła się do Wyższej Szkoły Dziennikarstwa i ukończyła ją w 1938. Od 1931 była członkinią Związku Polskiej Młodzieży Demokratycznej (ZPMD), a po rozpadzie lewego skrzydła dołączyła do powstałego Stowarzyszenia Młodzieży Syndykalistycznej (SMS). Jednocześnie była aktywistką Anarchistycznej Federacji Polski.
W latach 1938–1939 była przewodniczącą Wydziału Młodzieżowego Robotniczego Instytutu Oświaty i Kultury im. S. Żeromskiego oraz redaktorką wydawanych przez organizację publikacji, m.in. "Przez syndykalizm do Polski". Wraz z mężem - Witoldem Brodzikowskim, włączyła się w działalność grupy propagandowej Związku Związków Zawodowych. W październiku 1939 była organizatorem tymczasowego centrum mobilizacji rewolucyjnych syndykalistów w Warszawie. W listopadzie 1939 wstąpiła do Związku Polskich Syndykalistów. Od 1940 wchodziła w skład Komitetu Centralnego Syndykalistycznej Organizacji „Wolność”, razem z Wiesławem Protschke i Jerzym Leszczyńskim. Odpowiadała za komunikację wewnętrzną i kontakty z innymi organizacjami, np. Tymczasowym Komitetem Pomocy Żydom (Żegota). Odpowiedzialna również za drukowanie fałszywych dokumentów, transport broni i druk podziemny. Została aresztowana 23 grudnia 1943 podczas noszenia broni na ulicy Koszykowej w Warszawie. Prawdopodobnie zdradzona przez majora „Ketlinga” z Polskiej Armii Ludowej, który został oskarżony po wojnie o współpracę z Gestapo. Była torturowana w Pawiaku (niesławnym nazistowskim więzieniu); zmarła 8 stycznia 1944 w wyniku tortur stosowanych w czasie badań w siedzibie Gestapo przy al. Szucha.

</doc>
<doc id="4857009" url="https://pl.wikipedia.org/wiki?curid=4857009" title="Johan Wilhelm Dalman">
Johan Wilhelm Dalman

Johan Wilhelm Dalman (ur. 4 listopada 1787 w Hinsebergu, zm. 11 lipca 1828 w Sztokholmie) – szwedzki przyrodnik.
Johan Wilhelm Dalman kształcił się początkowo w Christiansfeld w Szlezwiku-Holsztynie, a następnie studiował prawo na Uniwersytecie w Lund. Zainteresowały go jednak nauki przyrodnicze i rozpoczął studia medyczne na Uniwersytecie w Uppsali. W 1816 r. ukończył studia, uzyskując dyplom lekarza, a rok później na Uniwersytecie w Uppsali doktoryzował się.
Dalman został bibliotekarzem Królewskiej Szwedzkiej Akademii Nauk, a w 1821 r. jej członkiem. Później został dyrektorem ogrodu zoologicznego, a następnie wykładał botanikę w Instytucie Karolinska w Sztokholmie. W 1824 r. uzyskał tytuł profesora.
Praca naukowa.
Dalman interesował się głównie entomologią i botaniką, ale zaangażował się także w systematykę i taksonomię trylobitów. Terminu trylobit użył w 1771 r. po raz pierwszy Johann Ernst Immanuel Walch. W 1820 r. termin „trylobit” był powszechnie używany, z wyjątkiem Dalmana, który proponował termin „palaeades”. Dalman zwrócił uwagę na słabo określone bruzdy osiowe w pochodzącym z ordowiku trylobicie "Nileus".
W naukowych nazwach opisanych przez niego taksonów dodawane jest jego nazwisko Dalman. Jego nazwiskiem nazwano rodzaj trylobita "Dalmanites".

</doc>
<doc id="4857012" url="https://pl.wikipedia.org/wiki?curid=4857012" title="Human Capital Management">
Human Capital Management

Human Capital Management (HCM), Human Resources Management System (HRMS), lub Human Resources Information System (HRIS) to systemy, których głównym zadaniem jest zarządzanie działaniami HR w przedsiębiorstwie. Oprogramowanie tego typu wykorzystywane jest przez firmy w celu gromadzenia, przetrzymywania i wykorzystywania informacji o pracownikach oraz efektach ich pracy. Do ich najważniejszych zadań należy: zarządzanie procesami finansowymi i wypłatami, rekrutacją, czasem pracy. 
System zarządzania zasobami ludzkimi ułatwia codzienne procesy kadrowe. Traktuje zasoby ludzkie jako dyscyplinę, a w szczególności podstawowe czynności i procesy HR z dziedziną informatyki, podczas gdy programowanie systemów przetwarzania danych ewoluowało w wystandaryzowane procedury i pakiety oprogramowania do planowania zasobów przedsiębiorstwa. Ogólnie rzecz biorąc, systemy planowania zasobów przedsiębiorstwa wywodzą się z oprogramowania, które integruje informacje z różnych aplikacji w jedną uniwersalną bazę danych. Połączenie jego modułów finansowych i zasobów ludzkich za pomocą jednej bazy danych jest najważniejszym wyróżnieniem w stosunku do indywidualnie i własnoręcznie opracowanych poprzedników, co czyni tę aplikację zarówno sztywną, jak i elastyczną.
Systemy HCM umożliwiają pozyskiwanie, przechowywanie, analizowanie i rozpowszechnianie informacji wśród różnych interesariuszy. HRIS umożliwiają doskonalenie tradycyjnych procesów i usprawniają podejmowanie strategicznych decyzji. Fala postępu technologicznego zrewolucjonizowała dziś każdą dziedzinę życia, w tym HR. Wczesne systemy miały wąski zakres, zwykle skupiały się na jednym zadaniu, takim jak usprawnienie procesu płacowego lub śledzenie godzin pracy pracowników. Dzisiejsze systemy obejmują pełne spektrum zadań związanych z działami kadr, w tym śledzenie i poprawę wydajności procesów.
Systemy HCM są także nazywane narzędziem do zarządzania doświadczeniem pracownika ("employee experience)," ponieważ są one skoncentrowane na pracowniku.
Historia.
Automatyzacja procesu wypłat wynagrodzeń rozpoczęła się w latach 70. XX wieku. W 1979 roku powstał SAP R/2, pierwszy system ERP (enterprise resource planning). System ten dawał użytkownikom możliwość łączenia danych korporacyjnych w rzeczywistym czas i regulować procesy z jednego środowiska mainframe. Wiele popularnych obecnie systemów HR nadal oferuje znaczną funkcjonalność ERP i płac.
W 1987 roku powstał pierwszy system HCM – PeopleSoft. Był to pierwszy całkowicie skoncentrowanym na HR system klient-serwer dla rynku korporacyjnego. PeopleSoft został w 2005 roku sprzedany firmie Oracle. Na początku lat 90. XX wieku firmy oferujące systemy HR zaczęły oferować usługę hostingu w chmurze, aby uczynić ją bardziej dostępną dla mniejszych firm. Zamiast korzystać z konta na serwerze lokalnym, firmy zaczęły używać kont opartych na serwerach zdalnych.
Dzięki rozwojowi systemów, pracownicy odpowiedzialni za HR mogli skupić się na działaniach rekrutacyjnych.
Obecnie systemy HCM są wciąż rozwijane, również w kategoriach otwartego kodu źródłowego. Aktualnie jedynym darmowym systemem HCM opartym na Open Source jest MintHCM powstały w 2018 roku, na podstawie kodu oprogramowania SugarCRM i SuiteCRM.
Funkcje.
Większość systemów HCM posiada zbliżone funkcje, takie jak:

</doc>
<doc id="4857013" url="https://pl.wikipedia.org/wiki?curid=4857013" title="Dragucie">
Dragucie

Dragucie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4857015" url="https://pl.wikipedia.org/wiki?curid=4857015" title="Opetiopalpus">
Opetiopalpus

Opetiopalpus – rodzaj chrząszczy z rodziny przekraskowatych i podrodziny Korynetinae.
Chrząszcze o szerokim ciele. Barwa czerwona obecna jest u nich przynajmniej na przedpleczu. Głowa jest węższa od przedplecza, zaopatrzona w oczy złożone o słabo wyciętym przednim brzegu oraz smukłe czułki, których owalne buławki zbudowane są z trzech ostatnich, luźno zestawionych członów. Narządy gębowe odznaczają się głaszczkami szczękowymi o zaostrzonych wierzchołkach szczytowych członów. Podobną formę mają ostatnie człony głaszczków wargowych. Obrzeżenie przedplecza występuje na całym obwodzie. Nasada pokryw jest znacznie szersza od podstawy przedplecza.
Takson ten ma swoje centrum występowania w Afryce, ale 11 gatunków zamieszkuje Palearktykę, a jeden zawleczony został do Australii. W Polsce stwierdzany był tylko "O. scutellaris", przy czym wszystkie doniesienia pochodzą z ubiegłych stuleci.
Rodzaj ten wprowadzony został w 1844 roku przez Maximiliana Spinolę. Obejmuje 28 opisanych gatunków, w tym:

</doc>
<doc id="4857017" url="https://pl.wikipedia.org/wiki?curid=4857017" title="Aleh Jawienka">
Aleh Jawienka



</doc>
<doc id="4857022" url="https://pl.wikipedia.org/wiki?curid=4857022" title="Zaprudziany">
Zaprudziany

Zaprudziany (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4857030" url="https://pl.wikipedia.org/wiki?curid=4857030" title="Jasna Górka">
Jasna Górka

Jasna Górka – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Na mapie WIGu nazwę zapisano jako Jasngórka.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 6 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857033" url="https://pl.wikipedia.org/wiki?curid=4857033" title="Zarzeczany (rejon werenowski)">
Zarzeczany (rejon werenowski)

Zarzeczany (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4857034" url="https://pl.wikipedia.org/wiki?curid=4857034" title="Philip Francis Pocock">
Philip Francis Pocock

Philip Francis Pocock (ur. 2 lipca 1906 w St. Thomas, zm. 6 września 1984) – kanadyjski duchowny rzymskokatolicki, w latach 1944-1951 biskup Saskatoon, 1951–1952 koadiutor i 1952–1961 arcybiskup Winnipeg, 1961–1971 koadiutor i 1971–1978 arcybiskup Toronto.
Życiorys.
Święcenia kapłańskie przyjął 14 czerwca 1930. 7 kwietnia 1944 został mianowany biskupem Saskatoon. Sakrę otrzymał 29 czerwca 1944. 6 sierpnia 1951 otrzymał nominację na koadiutora archidiecezji Winnipeg ze stolicą tytularną "Aprus". 14 stycznia 1952 objął urząd arcybiskupa. 18 lutego 1961 został mianowany koadiutorem arcybiskupa Toronto otrzymując stolicę tytularną "Isauropolis", arcybiskupem Toronto był od 30 marca 1971. 27 kwietnia 1978 zrezygnował z urzędu. Zmarł 6 września 1984. Brał udział we wszystkich czterech sesjach Soboru watykańskiego II.

</doc>
<doc id="4857035" url="https://pl.wikipedia.org/wiki?curid=4857035" title="Jānis Bērziņš (koszykarz)">
Jānis Bērziņš (koszykarz)

Jānis Bērziņš (ur. 4 maja 1993 w Limbaži) – łotewski koszykarz, występujący na pozycji skrzydłowego, reprezentant kraju, obecnie zawodnik Legii Warszawa.
2 lipca 2020 dołączył do Stelmetu BC Zielona Góra. 14 lipca 2022 został zawodnikiem Legii Warszawa.

</doc>
<doc id="4857045" url="https://pl.wikipedia.org/wiki?curid=4857045" title="Jawryszki">
Jawryszki

Jawryszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości – Jauryszki albo Jewryszki.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 2 domach zamieszkiwało 10 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857046" url="https://pl.wikipedia.org/wiki?curid=4857046" title="Jauryszki">
Jauryszki



</doc>
<doc id="4857049" url="https://pl.wikipedia.org/wiki?curid=4857049" title="Zieniewicze (rejon werenowski)">
Zieniewicze (rejon werenowski)

Zieniewicze (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4857051" url="https://pl.wikipedia.org/wiki?curid=4857051" title="Parafia Matki Bożej Nieustającej Pomocy i św. Antoniego w Borzymach">
Parafia Matki Bożej Nieustającej Pomocy i św. Antoniego w Borzymach

Parafia Matki Bożej Nieustającej Pomocy i świętego Antoniego w Borzymach – parafia rzymskokatolicka, znajdująca się w diecezji ełckiej, w dekanacie Rajgród.

</doc>
<doc id="4857062" url="https://pl.wikipedia.org/wiki?curid=4857062" title="Uwięzione">
Uwięzione

Uwięzione (hiszp. "Vis a Vis") – hiszpański serial telewizyjny wyprodukowany początkowo dla hiszpańskiego kanału Antena 3, a później dla Fox Spain. Jego premiera odbyła się 20 kwietnia 2015 r. Akcja rozpoczyna się od skupienia się na młodej kobiecie, która trafia do więzienia, a następnie przedstawia obraz więzienia i systemów egzekwowania prawa.
Po tym, jak Antena 3 odwołała program, rok później Fox Spain ogłosił, że nagra sezon trzeci i czwarty, które miały premierę odpowiednio 23 kwietnia 2018 r. i 3 grudnia 2018 r., stając się bardzo popularne. Netflix zakupił prawa do transmisji globalnej.
Od czasu odwołania, większość obsady zaangażowała się w inne produkcje, co spowodowało duże zmiany w obsadzie w sezonie trzecim i czwartym. Produkcja również została przeniesiona w inne miejsce, ponieważ studio, z którego korzystali, zostało zajęte na potrzeby produkcji serialu Dom z papieru. Maggie Civantos, dawniej główna bohaterka serialu, dostała mniejszą rolę ze względu na jej udział w innym programie, Telefonistki. Inni aktorzy grający główne role, to Najwa Nimri, Berta Vázquez, María Isabel Díaz Lago, Marta Aledo, Laura Buena i Alba Flores.
W 2020 roku ukazał się spin-off zatytułowany "Vis a vis: El oasis", który skupił się na postaciach Macareny i Zulemy.
Fabuła.
Macarena Ferreiro jest młodą, naiwną kobietą, która zakochuje się w swoim szefie i przez niego popełnia kilka przestępstw. Jest ona oskarżona o cztery przestępstwa podatkowe, w związku z czym zostaje uwięziona w więzieniu Cruz del Sur z możliwością wpłacenia bardzo wysokiej kaucji. Musi zmierzyć się z szokiem emocjonalnym, jaki oznacza dla niej pobyt w więzieniu, a także ze skomplikowanymi relacjami między więźniami; wśród nich Zulema wyróżnia się jako najbardziej niebezpieczny więzień.
W międzyczasie, aby wpłacić kaucję, jej rodzina na zewnątrz angażuje się w znalezienie dużej sumy pieniędzy, w sporze z chłopakiem Zulemy, który doprowadza do problemów rodziny Ferreiro.
Serial ukazuje codzienne życie więźniów i grupy funkcjonariuszy w zakładzie karnym oraz przemianę nieszkodliwego człowieka, niezdolnego do wyrządzenia krzywdy, w ocalałego, który pozostawia swoje skrupuły na boku. Walka o przetrwanie oznacza zatem współistnienie więźniów, charakteryzujące się sojuszami, zdradami i zemstami zarówno między więźniami, jak i między funkcjonariuszami.

</doc>
<doc id="4857067" url="https://pl.wikipedia.org/wiki?curid=4857067" title="Parafia Matki Bożej Częstochowskiej w Prusce">
Parafia Matki Bożej Częstochowskiej w Prusce

Parafia Matki Bożej Częstochowskiej w Prusce – parafia rzymskokatolicka, znajdująca się w diecezji ełckiej, w dekanacie Rajgród.

</doc>
<doc id="4857073" url="https://pl.wikipedia.org/wiki?curid=4857073" title="Jedlinowo (Białoruś)">
Jedlinowo (Białoruś)

Jedlinowo – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 33 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1938 w 4 domach zamieszkiwało 31 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857077" url="https://pl.wikipedia.org/wiki?curid=4857077" title="Parafia św. Wojciecha w Rydzewie">
Parafia św. Wojciecha w Rydzewie

Parafia świętego Wojciecha w Rydzewie – parafia rzymskokatolicka, znajdująca się w diecezji ełckiej, w dekanacie Rajgród.

</doc>
<doc id="4857083" url="https://pl.wikipedia.org/wiki?curid=4857083" title="Parafia Matki Bożej Gromnicznej w Wiśniowie Ełckim">
Parafia Matki Bożej Gromnicznej w Wiśniowie Ełckim

Parafia Matki Bożej Gromnicznej w Wiśniowie Ełckim – parafia rzymskokatolicka, znajdująca się w diecezji ełckiej, w dekanacie Rajgród.

</doc>
<doc id="4857084" url="https://pl.wikipedia.org/wiki?curid=4857084" title="Jeżówka (Białoruś)">
Jeżówka (Białoruś)

Jeżówka – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwały tu 43 osoby, 1 była wyznania rzymskokatolickiego, a 42 staroobrzędowego. Jednocześnie 1 mieszkanie zadeklarował polską przynależność narodową, 18 białoruską, a 24 rosyjską. Było tu 6 budynków mieszkalnych. W 1938 w 10 domach zamieszkiwało 59 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857086" url="https://pl.wikipedia.org/wiki?curid=4857086" title="Dito Szanidze">
Dito Szanidze

Dito Szanidze (დიმიტრი შანიძე, ur. 8 lutego 1937 w Derczi, zm. 18 listopada 2010 w Tbilisi) – gruziński sztangista. W barwach ZSRR dwukrotny medalista olimpijski.
Brał udział w dwóch igrzyskach olimpijskich (IO 68, IO 72), na obu zdobywał srebrne medale w wadze do 60 kilogramów. Szanidze wywalczył jednocześnie medale mistrzostw świata. Był także mistrzem świata w 1973, brązowym medalista tej imprezy w 1969. Zdobył złoto mistrzostw Europy w 1972 i 1973, srebro w 1968, 1969, 1971 i 1974. Pobił trzy rekordy globu.

</doc>
<doc id="4857090" url="https://pl.wikipedia.org/wiki?curid=4857090" title="Bitwa pod Mostami">
Bitwa pod Mostami

Bitwa pod Mostami – stracie polskiej 1 Dywizji Litewsko-Białoruskiej gen. Jana Rządkowskiego z sowiecką 6 Dywizją Strzelców Aleksieja Storożenki podczas lipcowej ofensywy Frontu Zachodniego Michaiła Tuchaczewskiego w trakcie wojny polsko-bolszewickiej.
Położenie wojsk przed bitwą.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła jednak dalszy odwrót.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
1 Dywizja Litewsko-Białoruska 21 lipca zakończyła trwający tydzień marsz odwrotowy z linii okopów niemieckich i obsadziła Niemen na odcinku 39 km od ujścia Szczary do Zaniemeńska. Jej I Brygada L-B zajęła rejon Zaniemeńska, a II Brygada L-B rozbudowała pozycje obronne w rejonie Mostów. 
Grodzieński pułk strzelców ppłk. Bronisława Bohaterewicza miał bronić odcinka rzeki od ujścia Selni do folwarku Michałówki, a punkt ciężkości skupić na brodach w Mostach. Współdziałać miał na prawym skrzydle z Nowogródzkim pułkiem strzelców, na lewo z Mińskim pułkiem strzelców.
&lt;br&gt;Pułk ugrupował się następująco: 
Zgodnie z rozkazem Naczelnego Wodza, linia Niemna i Szczary miała wyznaczyć kres polskiego odwrotu i powinna być bezwzględnie utrzymana.
Sowiecka 6 Dywizja Strzelców otrzymała zadanie sforsowania Niemna i do wieczora 22 lipca wyjścia na rubież Roś – Kukucie.
Przebieg walki.
W nocy z 21 na 22 lipca na północnym brzegu Niemna pojawiły się pierwsze sowieckie patrole, a rano ogień na pozycje polskie otworzyła artyleria 6 Dywizji Strzelców.
W południe jej siły główne podeszły do samego brzegu rzeki i zajęły dzielnice Mostów położone na północnym brzegu oraz stare okopy z okresu I wojny światowej.
Ze stanowisk w parku przy dworze w Mostach i w zaroślach na południowy wschód od kościoła, ruszyły do szturmu dwa pułki strzelców i uderzyły na 1 i 4 kompanię Grodzieńskiego pułku strzelców.
Żołnierze grodzieńskiego pułku załamali natarcie nieprzyjaciela, zadając mu przy tym duże straty. Nieudaną próbę sforsowania Niemna podjęły też skoncentrowane przy cmentarzu we wschodniej części miasteczka szwadrony sowieckiej kawalerii. 
Piechotę grodzieńskiego pułku skutecznie wspierała artyleria dywizyjna. Porucznik Brzeszczyński i podporucznik Mikołaj Pac-Pomarnacki kierowali ogniem baterii posiadając punkty obserwacyjne na pierwszej linii. Porucznik Kitkiewicz wyprowadził swoją 3/13 pac pod samo miasteczko i stąd wspierał ogniem ciężkich dział polską piechotę. 
W pierwszym dniu walki 6 Dywizja Strzelców nie wykonała rozkazu sforsowania Niemna, a jej straty wyniosły około 200–300 poległych i rannych. Straty 1 DLB wyniosły około 50 żołnierzy.
W tym czasie sowieckie 56 Dywizja Strzelców i 21 Dywizja Strzelców w swoich pasach natarcia przełamały polską obronę nad Szczarą.
W związku z takim rozwojem sytuacji, dowódca sowieckiej 3 Armii Władimir Łazariewicz nakazał 21 DS przez Piaski, Roś i Wołpę wyjść na tyły 1 DLB.
Nocą z 22 na 23 lipca po raz kolejny Sowieci zaatakowali. Tym razem, licząc na efekt zaskoczenia, nie przeprowadzono przygotowania artyleryjskiego. Zbliżające się tyraliery zostały jednak wykryte przez polskie ubezpieczenia i odparte zmasowanym ogniem broni maszynowej. 
Rano wznowiono ostrzał artyleryjski. Dzięki użyciu dwóch balonów obserwacyjnych, Sowieci uzyskali przewagę i do 9.00 obezwładnili artylerię polską, a 1. i 4 kompanii I batalionu zadali znaczne straty. 
Około 10.00 gęste tyraliery czerwonoarmistów przeszły przez oba brody na Niemnie i zaatakowały batalion por. Szymańskiego.
Atak sowiecki załamał się w połowie rzeki, a po godzinnej walce przeciwnik wycofał się na całym odcinku.
Do wieczora nieprzyjaciel nie podejmował kolejnych prób sforsowania rzeki. Jednak ogólne położenie na froncie wykluczało kontynuowanie obrony linii Niemna. 24 lipca oddziały 1 Dywizji L-B rozpoczęły odwrót
&lt;br&gt;Komunikat prasowy Sztabu Generalnego z 24 lipca 1920 donosił:
Bilans walk.
Opór 1 Dywizji Litewsko-Bialoruskiej pod Mostami spowodował, że dowództwo sowieckiej 3 Armii musiało zmienić kierunki natarcia swoim związkom taktycznym.
Również sąsiednie 15. i 16 Armia, a także odwód frontu, 5 Dywizji Strzelców, zostały taktycznie zaangażowane w bitwie. Spowodowało to chwilowe spowolnienie ofensywy Tuchaczewskiego.
W walkach pod Mostami 1 Dywizja Litewsko-Białoruska straciła około 120 poległych i rannych. Straty 6 Dywizji Strzelców nie są znane, ale dywizja na kilka dni straciła zdolność do działań bojowych.
Upamiętnienie.
W 1928, na południowym brzegu Niemna w Mostach, stanął pomnik z napisem:
"Poległym w obronie Ojczyzny towarzyszom broni, żołnierzom Ziemi Grodzieńskiej, podoficerowie 81 p. Strzelców Grodzieńskich im. Stefana Batorego, w 8 rocznicę bitwy pod Mostami, 23.VII.1920 – 23.VII.1928".

</doc>
<doc id="4857092" url="https://pl.wikipedia.org/wiki?curid=4857092" title="Jodegale">
Jodegale

Jodegale (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W dwudziestoleciu międzywojennym wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 89 osób, 51 było wyznania rzymskokatolickiego, 3 prawosławnego a 35 staroobrzędowego. Jednocześnie 51 mieszkańców zadeklarowało polską przynależność narodową, 35 białoruską a 3 rosyjską. Było tu 15 budynków mieszkalnych. W 1938 zamieszkiwało tu 88 osób w 13 budynkach.
Miejscowość należała do parafii rzymskokatolickiej i prawosławnej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857100" url="https://pl.wikipedia.org/wiki?curid=4857100" title="Józefpole">
Józefpole

Józefpole – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości – Józefpol.
Historia.
W latach 1921–1939 zaścianek a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1938 w 6 domach zamieszkiwało 30 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857104" url="https://pl.wikipedia.org/wiki?curid=4857104" title="Alex Beniaidze">
Alex Beniaidze

Alex Beniaidze (ur. 8 lutego 1991 w Duszeti) – gruziński narciarz alpejski.

</doc>
<doc id="4857108" url="https://pl.wikipedia.org/wiki?curid=4857108" title="Monastyr Petkovica (Fruška Gora)">
Monastyr Petkovica (Fruška Gora)

Monastyr Petkovica ("Манастир Петковица") – świątynia prawosławna należąca do Serbskiego Kościoła Prawosławnego. Znajduje się w południowo-zachodniej części pasma górskiego Fruška Gora w pobliżu wsi Šišatovac w Wojwodinie (północna Serbia).
Historia.
Według miejscowych przekazów klasztor założony został przez Jelenę Štiljanović, wdowę po serbskim despocie Stefanie Štiljanoviciu. Monastyr powstał zatem prawdopodobnie w pierwszej połowie XVI wieku, choć niektóre źródła podają nawet wiek XIII za okres wybudowania świątyni. Pierwsze potwierdzone wzmianki o klasztorze pochodzą z lat 1566–1567 roku. Świątynia była wielokrotnie niszczona i odbudowywana. Zachowała jednak w dużej mierze swój pierwotny wygląd i charakter. W 1990 roku monastyr został ogłoszony pomnikiem kultury o szczególnym znaczeniu dla Republiki Serbii.
Architektura.
Monastyr Petkovica jest jednonawową konstrukcją z kamienia, wybudowaną na planie krzyża. Całość zamurowano cegłami, a następnie otynkowano. Świątynia powstała zgodnie z założeniami stylu morawskiego. Wewnątrz znajduje się nowy ikonostas, poprzedni, pochodzący z 1735 roku, został niemal doszczętnie zniszczony w czasie II wojny światowej.

</doc>
<doc id="4857111" url="https://pl.wikipedia.org/wiki?curid=4857111" title="Nataliya Antonyuk">
Nataliya Antonyuk

Nataliya Antonyuk ( – Natalija Wołodymyriwna Antoniuk) – ukraińska politolog, prof. dr hab.
Życiorys.
Obroniła pracę doktorską w 1995 na Wolnym Uniwersytecie Ukraińskim w Monachium, następnie uzyskała stopień doktora habilitowanego. Została zatrudniona na stanowisku profesora nadzwyczajnego w Instytucie Politologii na Wydziale Nauk Społecznych Uniwersytetu Opolskiego.
Jest profesorem w Instytucie Nauk o Polityce i Administracji na Wydziale Nauk o Polityce i Komunikacji Społecznej Uniwersytetu Opolskiego. Jest członkiem Rady Naukowej Wydziału Stosunków Międzynarodowych Lwowskiego Uniwersytetu Narodowego im. Iwana Franki, członkiem Rady Naukowej Centrum Partnerstwa Wschodniego Uniwersytetu Opolskiego. Koordynator Centrum Informacji o Unii Europejskiej na Lwowskim Uniwersytecie Narodowym im. Iwana Franki.

</doc>
<doc id="4857112" url="https://pl.wikipedia.org/wiki?curid=4857112" title="Kościół św. Katarzyny Aleksandryjskiej w Śliwicach">
Kościół św. Katarzyny Aleksandryjskiej w Śliwicach

Kościół świętej Katarzyny Aleksandryjskiej – rzymskokatolicki kościół parafialny należący do parafii pod tym samym wezwaniem (dekanat czerski diecezji pelplińskiej).
Jest to świątynia wzniesiona w stylu neogotyckim z elementami klasycystycznymi w 1830 roku (powstały wówczas nawa i kwadratowa wieża), następnie została rozbudowana w 1902 roku o część wschodnią (prezbiterium). Nawa nakryta jest płaskim stropem, z kolei wieżę nakrywa sklepienie krzyżowe. Kościół posiada trzy nawy, w części wschodniej jest bazylikowy, charakteryzuje się krótkim prezbiterium. Do wyposażenia świątyni należą m.in. barokowy, dwukondygnacyjny ołtarz główny, wykonany w drugiej połowie XVII wieku, ozdobiony wotywnym obrazem Matki Boskiej z Dzieciątkiem namalowanym, według tradycji, w XVI wieku, ołtarze boczne z retabulami rokokowymi, ozdobionymi obrazami, namalowanymi w drugiej połowie XVIII wieku. Polichromia została wykonana w 1958 roku przez Maksymiliana Kasprowicza.

</doc>
<doc id="4857113" url="https://pl.wikipedia.org/wiki?curid=4857113" title="Biblia leskowiecka">
Biblia leskowiecka



</doc>
<doc id="4857118" url="https://pl.wikipedia.org/wiki?curid=4857118" title="Stefania Marek">
Stefania Marek

Stefania Karolina Marek, pseud. Stefa, Lola, Kruk (ur. 1908, zm. 1985) – polska działaczka spółdzielcza oraz anarchistyczna, uczestniczka powstania warszawskiego. Jej mężem był inny działacz anarchistyczny - Paweł Lew Marek.
Życiorys.
W szkole średniej wstąpiła do Federacji Anarchistycznej w Częstochowie, co następnie stanowiło powód jej aresztowania. Po wyjeździe do Warszawy stała się jednym z pierwszych członków powstałej w 1921 Warszawskiej Spółdzielni Mieszkaniowej. Poza polskim, umiała posługiwać się trzema językami trzech językach: angielskim, niemieckim, francuskim. Dzięki temu znalazła zatrudnienie w warszawskiej filii Firmy Marconi.
W czasie okupacji niemieckiej została przesiedlona do getta, gdzie zatrudniła się w szopie krawieckim przy ul. Leszno 44. Następnie, razem z innymi osobami, była ukrywana przez Stanisława Rosłańca. 
Po wybuchu powstania warszawskiego na Starym Mieście w Brygada Dyspozycyjno-Zmotoryzowana “Koło”. Oddział ten podlegał wojskowo pod zgrupowanie „Róg”, politycznie był oddziałem Narodowych Sił Zbrojnych. Ze względu na swoją znajomość języków, pracowała w angielskiej i niemieckiej sekcji monitoringu radiowego gazety "Głos Starego Miasta". Z żołnierzami NSZ ewakuowała się do Śródmieścia, gdzie spotkała ewakuowanych ze Starówki członków Związku Syndykalistów Polskich wspólnie z anarchistami wśród, których znajdował się jej mąż - Paweł Lew Marek. Zostało stworzone Syndykalistyczne Porozumienie Powstańcze. Organizacja oprócz funkcji politycznych stworzyła Brygadę Syndykalistyczną podległą Polskiej Armii Ludowej. Oddział składał się z anarchistów i syndykalistów walczących do tej pory w szeregach Armii Krajowej i PAL, żołnierzy oddziału ZSP – 104 Samodzielnej Kompanii Syndykalistów oraz Żydów pochodzących m.in. z Węgier i Grecji. Brygada obsadziła barykadę u wylotu ul. Hożej na Plac Trzech Krzyży. 
Część 250 osobowego oddziału po kapitulacji powstania wyszła z ludnością cywilną, część w kolumnach wojskowych, a część trafiła do niewoli i ujawniła się w obozie przejściowym w Pruszkowie w Dulagu 121. Natomiast Stefania Marek, a także 40 innych osób z Brygady, postanowili nie wychodzić z Warszawy w obawie przed wywózką do obozu śmierci lub rozstrzelaniem. Ukryli się oni w zamaskowanym bunkrze i postanowili czekać. Z ukrycia wyszli dopiero 18 stycznia, kiedy do Warszawy wkroczyła Armia Czerwona oraz Ludowe Wojsko Polskie.
Po wojnie pracowała w centrali handlu zagranicznego. Nigdy nie wstąpiła do Polskiej Zjednoczonej Partii Robotniczej. Zmarła w 1985 roku.

</doc>
<doc id="4857120" url="https://pl.wikipedia.org/wiki?curid=4857120" title="Borys Potiatynyk">
Borys Potiatynyk

Borys Wołodymyrowycz Potiatynyk () – ukraiński politolog, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. Otrzymał nominację profesorską. Jest zatrudniony na stanowisku profesora w Instytucie Nauk o Polityce i Administracji, oraz w Katedrze Komunikacji Społecznej i Dziennikarstwa na Uniwersytecie Opolskim.

</doc>
<doc id="4857122" url="https://pl.wikipedia.org/wiki?curid=4857122" title="Kality (rejon brasławski)">
Kality (rejon brasławski)

Kality – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów folwark leżał w granicach Imperium Rosyjskiego.
W latach 1921–1939 folwark a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 147 osób, 14 były wyznania rzymskokatolickiego a 133 prawosławnego. Jednocześnie 142 mieszkańców zadeklarowało polską przynależność narodową a 5 białoruską. Było tu 21 budynków mieszkalnych. W 1938 w 19 domach zamieszkiwało 123 osoby.
Miejscowość należała do parafii rzymskokatolickiej w Mieżanach i prawosławnej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857128" url="https://pl.wikipedia.org/wiki?curid=4857128" title="Zgromadzenie Republikanów">
Zgromadzenie Republikanów

Zgromadzenie Republikanów (, w skrócie RDR) – liberalna partia działająca w Wybrzeżu Kości Słoniowej. Jest to partia rządząca w tym kraju; jej przewodniczący, Alassane Ouattara, jest obecnym prezydentem Wybrzeża Kości Słoniowej. 

</doc>
<doc id="4857130" url="https://pl.wikipedia.org/wiki?curid=4857130" title="Kalwiszki (Białoruś)">
Kalwiszki (Białoruś)

Kalwiszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1938 w 5 domach zamieszkiwało 39 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857131" url="https://pl.wikipedia.org/wiki?curid=4857131" title="Rafael Czimiszkiani">
Rafael Czimiszkiani

Rafael Czimiszkiani (gruz. რაფაელ ჩიმიშკიანი; ur. 23 marca 1929 w Tbilisi, zm. 25 września 2022) – radziecki sztangista, złoty medalista olimpijski.
Podczas XV Letnich Igrzysk Olimpijskich Helsinki 1952 zdobył złoty medal w wadze piórkowej (do 60 kilogramów), wyprzedzając innego reprezentanta Związku Radzieckiego – Nikołaja Saksonowa oraz Rodneya Wilkesa z Trynidadu i Tobago. Był to jego jedyny start olimpijski. W tej samej kategorii wagowej Rafael Czimiszkiani wywalczył złote medale podczas 31. Mistrzostw Świata w Wiedniu (1954) i podczas 32. Mistrzostw Świata w Monachium (1955) oraz srebrne podczas 28. Mistrzostw Świata w Paryżu (1950) i 30. Mistrzostw Świata w Sztokholmie (1953).
Ponadto zdobył złote medale podczas mistrzostw Europy w 1950, 1952, 1954, 1955, 1956 i 1957 roku, a także srebro w 1953 roku. Pobił też jedenaście rekordów globu.

</doc>
<doc id="4857132" url="https://pl.wikipedia.org/wiki?curid=4857132" title="Rafael Czimiszkjan">
Rafael Czimiszkjan



</doc>
<doc id="4857134" url="https://pl.wikipedia.org/wiki?curid=4857134" title="Rapael Czimiszkiani">
Rapael Czimiszkiani



</doc>
<doc id="4857136" url="https://pl.wikipedia.org/wiki?curid=4857136" title="Eltura">
Eltura

 
Eltura (; ; , "Jełtura") – wieś w Osetii Południowej, w rejonie Cchinwali. 
Ze wsią związane jest nazwisko Gobozowów.

</doc>
<doc id="4857137" url="https://pl.wikipedia.org/wiki?curid=4857137" title="Barbara Z. Kielar">
Barbara Z. Kielar

Barbara Zofia Kielar (ur. 17 czerwca 1930 w Łodzi, zm. 15 czerwca 2021) – polska translatorka, nestorka teorii tłumaczenia prawniczego, prof. dr hab.
Życiorys.
Córka Franciszka. Absolwentka prywatnego Liceum Fundacji Wandy z Posseltów Szachtmajerowej (1948), aktywna członkini Związku Harcerstwa Polskiego (1944–1950). Absolwentka studiów na Wydziale Humanistycznym Uniwersytetu Warszawskiego (1948–1952) z dyplomem magistra filozofii w zakresie języka angielskiego oraz studiów pierwszego stopnia (1950–1953) na Wydziale Prawa Uniwersytetu Warszawskiego.
Z nakazu pracy zatrudniona jako starsza radczyni ds. międzynarodowych w Centralnym Zarządzie Radiostacji (1953–1958), następnie jako kierowniczka biura w Ośrodku Informacyjno-Naukowym Pfizer i Przedsiębiorstwie Handlu Zagranicznego Polcomex (1958–1964). Sekretarz redakcji Wydawnictw Informacyjno-Katalogowych Polskiej Akademii Nauk (1964). Lektorka języka angielskiego w Wyższym Studium Języków Obcych (1964–1972). Pracę doktorską pod kierunkiem Olgierda Wojtasiewicza obroniła w 1969. Stopień naukowy doktor habilitowanej uzyskała w 1976 na podstawie rozprawy pt. „Language of the Law in the Aspect of Translation”. W 1989 została powołana na stanowisko profesor nadzwyczajnej, a w 1993 – na stanowisko profesor zwyczajnej Uniwersytetu Warszawskiego. Przedmiotem jej zainteresowań była komunikacja językowa w zakresie tworzenia i stosowania prawa. Rozważała różne kwestie z zakresu ekwiwalencji przekładu, kryteriów oceny jakości przekładu, granic przekładalności, profesjonalnego kształcenia tłumaczy. Prace jej zaliczyć można po części do lingwistyki, translatoryki, terminologii i terminografii.
Była pracowniczką Wydziału Lingwistyki Stosowanej i Filologii Wschodniosłowiańskich UW (1972–2010): w Instytucie Lingwistyki Stosowanej (1972–2000), w Katedrze Języków Specjalistycznych (2000–2009) i w Instytucie Kulturologii i Lingwistyki Antropocentrycznej (2010). Ponadto była w latach 1914–2014 była konsultantką naukową czasopisma specjalistycznego „Lingua Legis” pod auspicjami Polskiego Towarzystwa Tłumaczy Przysięgłych i Specjalistycznych TEPIS (1994–2014). Odznaczona Złotym Krzyżem Zasługi (1985), Krzyżem Kawalerskim Orderu Odrodzenia Polski (2000) oraz tytułem „Członek Honorowy PT TEPIS”.
Była autorką ponad stu prac z zakresu lingwistyki, translatoryki oraz dydaktyki translacyjnej, w tym znajdują się: 4 monografie i rozprawy, 5 podręczników i słowników, 60 artykułów, 28 recenzji książek naukowych głównie do tyczących teorii przekładu, opublikowanych między innymi w czasopismach: „Kwartalnik Neofilologiczny”, „Przegląd Glottodydaktyczny” i „Państwo i Prawo” oraz ekspertyzy i autoryzowane tłumaczenia. B. Z. Kielar sporządziła ponadto liczne opinie profesorskie i habilitacyjne oraz kilka ocen rozpraw doktorskich.
Pod jej opieką prace magisterskie przygotowało ponad 200 studentów. Doktorat pod jej kierunkiem napisała m.in. Danuta Kierzkowska (2001).
Pochowana na Cmentarzu Powązkowskim w Warszawie w dniu 8 lipca 2021.
Publikacje.
Monografie.
Źródło:

</doc>
<doc id="4857139" url="https://pl.wikipedia.org/wiki?curid=4857139" title="Rzeźba Chłopiec ze źrebięciem w Zielonej Górze">
Rzeźba Chłopiec ze źrebięciem w Zielonej Górze

Rzeźba "Chłopiec ze źrebięciem" – pomnik chłopca z konikiem berlińskiego rzeźbiarza (1878–1952) z I połowy lat 30. XX w., od lat 60. XX wieku znajduje się na Winnym Wzgórzu w Zielonej Górze.
Historia.
"Chłopiec ze źrebięciem" ("Knabe mit Fohlen") w latach 30. XX wieku został przekazany przez autora dla koszar Wehrmachtu w Krośnie Odrzańskim, gdzie służył jego syn. Początkowo eksponowany był na terenie garnizonu żołnierzy piechoty Wehrmachtu. Wiele wskazuje na to, że "Chłopiec ze źrebięciem" Hansa Krückeberga jest przykładem sztuki narodowosocjalistycznej III Rzeszy i w pierwotnym miejscu ekspozycji pełnił funkcje propagandowe.
Rzeźba stała w Krośnie Odrzańskim do końca lat 50. XX wieku. Następnie przewieziono ją do Zielonej Góry, stolicy ówczesnego województwa zielonogórskiego, i postawiono na terenie milicyjnego klubu „Gwardia” przy ulicy Strzeleckiej. Po wybudowaniu Palmiarni w 1961 znalazła się na schodach prowadzących do nowo otwartej kawiarni z dancingiem, gdzie stoi do dziś.
Dzieło błędnie przypisywano Josefowi Thorakowi (1889–1952). Pomyłka (powielana przez wydawnictwa popularne i strony internetowe) wzięła się m.in. za sprawą podobnego motywu w twórczości – serii przedstawiającej człowieka i konia. Sygnatura twórcy znajdująca się na podstawie pomnika. jednoznacznie wskazuje na Krückeberga. Dzieło dokładnie jest opisane w „Crossener Kreiskalendar”, R. 1942 (pol. „Krośnieński kalendarz Powiatowy”).
Lokalizacja.
Pomnik chłopca z konikiem zaadaptowano w krajobraz Palmiarni – usytuowany został on na schodach prowadzących na szczyt Wzgórza Winnego od strony ul. Wrocławskiej. Rzeźba wpisała się w krajobraz kulturowy Parku Winnego, urastając do roli nieformalnego symbolu Zielonej Góry.

</doc>
<doc id="4857141" url="https://pl.wikipedia.org/wiki?curid=4857141" title="Elżbieta Trela-Mazur">
Elżbieta Trela-Mazur

Elżbieta Trela-Mazur – polska historyk, dr hab. nauk humanistycznych, profesor nadzwyczajny Instytutu Politologii Wydziału Historycznego i Pedagogicznego Uniwersytetu Opolskiego.
Życiorys.
8 marca 1979 obroniła pracę doktorską "Działalność oświatowa ZPP w ZSRR wśród polskiej młodzieży szkolnej w latach 1943-1946", 4 listopada 1999 habilitowała się na podstawie pracy zatytułowanej "Sowietyzacja oświaty w Małopolsce Wschodniej pod radziecką okupacją 1939-1941". Została zatrudniona na stanowisku profesora w Instytucie Filologii Rosyjskiej na Wydziale Humanistycznym Akademii Świętokrzyskiej im. Jana Kochanowskiego.
Była profesorem nadzwyczajnym w Instytucie Politologii na Wydziale Historycznym i Pedagogicznym Uniwersytetu Opolskiego.

</doc>
<doc id="4857143" url="https://pl.wikipedia.org/wiki?curid=4857143" title="Twenty One Pilots (album)">
Twenty One Pilots (album)

Twenty One Pilots – debiutancki album amerykańskiego zespołu rockowego Twenty One Pilots wydany 29 grudnia 2009. Sprzedano jego 115,00 kopii. Album został nagrany z oryginalnym składem zespołu – Tyler Josephem, Chrisem Salihem i Nickiem Thomasem. 
Styl.
Album utrzymany jest głównie w koncepcji rocka alternatywnego, rock i pop rocka, ale na albumie można znaleźć synth rock ("Friend, Please"), pop ("Oh, Ms. Beliver") czy reggae rock ("Isle of Flightless Birds").

</doc>
<doc id="4857146" url="https://pl.wikipedia.org/wiki?curid=4857146" title="Kałaniszki">
Kałaniszki

Kałaniszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa wsi to Kołaniszki.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwały tu 34 osoby, 14 było wyznania rzymskokatolickiego, a 24 prawosławnego. Jednocześnie 33 mieszkańców zadeklarowało polską przynależność narodową, a 1 rosyjską. Było tu 7 budynków mieszkalnych. W 1938 w 8 domach zamieszkiwały 42 osoby.
Miejscowość należała do parafii rzymskokatolickiej w Mieżanach i prawosławnej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857162" url="https://pl.wikipedia.org/wiki?curid=4857162" title="Jeltura">
Jeltura



</doc>
<doc id="4857164" url="https://pl.wikipedia.org/wiki?curid=4857164" title="Aleksandra Trzcielińska-Polus">
Aleksandra Trzcielińska-Polus

Aleksandra Trzcielińska-Polus – polska politolog, dr hab. nauk humanistycznych, profesor uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.
Życiorys.
27 października 1995 obroniła pracę doktorską "Wysiedleńcy z Polski w Republice Federalnej Niemiec w latach 1980-1990", 16 marca 2010 habilitowała się na podstawie pracy zatytułowanej "Polska na forum Bundestagu (1990-2002). Współkształtowanie przez Parlament Związkowy polityki zagranicznej Niemiec w kontekście procesu integracji europejskiej". Została zatrudniona na stanowisku adiunkta w Katedrze Studiów nad Regionem na Wydziale Politologii, Socjologii i Administracji Wyższej Szkole Zarządzania i Administracji w Opolu, oraz w Państwowyw Instytucie Naukowym - Instytutu Śląskiego w Opolu.
Była profesorem nadzwyczajnym w Instytucie Politologii na Wydziale Historycznym i Pedagogicznym Uniwersytetu Opolskiego.
Jest profesorem uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.

</doc>
<doc id="4857169" url="https://pl.wikipedia.org/wiki?curid=4857169" title="Stanisław Wiącek (żołnierz AK)">
Stanisław Wiącek (żołnierz AK)

Stanisław Wiącek (ur. 1 kwietnia 1915 w Trzciance, zm. 3 stycznia 1992 w Pabianicach) – podporucznik czasu wojny Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Pochodził z rodziny chłopskiej, był synem Pawła i Zofii z d. Podsiadło. Ukończył 3 klasy gimnazjum w Mielcu. Od końca 1940 zaangażowany był w drukowanie i kolportowanie tajnej gazety „Odwet”. W 1941 wstąpił w szeregi oddziału partyzanckiego „Jędrusie”. Brał udział w akcjach rozbicia więzień w Opatowie (12 marca 1943) i Mielcu (29 marca 1943). Za bohaterstwo wykazane w tych akcjach odznaczony Krzyżem Srebrnym Orderu Virtuti Militari.
W momencie rozpoczęcia akcji „Burza” (lipiec 1944) oddział „Jędrusie” wszedł w skład 2 pułku piechoty Legionów Armii Krajowej jako jego 4 kompania, a Stanisław Wiącek został dowódcą plutonu szturmowego. Dowodząc swym pododdziałem uczestniczył w starciach z Niemcami pod Dziebałtowem (27 sierpnia 1944) i Radoszycami. Za swą postawę podczas akcji „Burza” mianowany został do stopnia podporucznika czasu wojny.
Aresztowany przez funkcjonariuszy organów bezpieczeństwa w dniu 4 kwietnia 1945. Więziony w Kielcach, przeszedł śledztwo podczas którego był torturowany. Wyrokiem Wojskowego Sądu Rejonowego w Łodzi, wydanym 30 czerwca 1945 na sesji wyjazdowej w Kielcach, został skazany na 3-krotną karę śmierci i 27 lat więzienia. W wyniku amnestii zmieniono mu wyrok na karę 15 lat więzienia, którą odbywał w zakładach karnych w Rawiczu i Sztumie. W maju 1955 zawieszono wykonywanie reszty kary.
Po wyjściu na wolność podjął pracę jako magazynier w pabianickim Miejskim Przedsiębiorstwie Remontowo-Budowlanym, a po ukończeniu Technikum Ekonomicznego w Łodzi (1961) został kierownikiem magazynu w Zakładach Farmaceutycznych „Polfa” w Pabianicach. W 1956 zawarł związek małżeński z Irminą z domu Kokocińską, z którą miał córki Małgorzatę i Annę. Zmarł w Pabianicach i spoczął na tamtejszym cmentarzu. 

</doc>
<doc id="4857174" url="https://pl.wikipedia.org/wiki?curid=4857174" title="Aleksander Gołębiowski (artysta kabaretowy)">
Aleksander Gołębiowski (artysta kabaretowy)

Aleksander Maria Gołębiowski (ur. w Rybniku, zm. 11 marca 2020) – polski satyryk i artysta kabaretowy, członek poznańskiego kabaretu „Tey”.
Życiorys.
Studia rozpoczął w Krakowie. Ponieważ jego ojciec dostał pracę w Winnej Górze w Wielkopolsce, od II roku kontynuował naukę na Akademii Wychowania Fizycznego w Poznaniu. 
Razem z Zenonem Laskowikiem oraz Krzysztofem Jaślarem stworzyli w Poznaniu początkowo kabaret „Klops”, a następnie zalążki kabaretu „Tey”, w którym występował do końca jego działalności, wspólnie z Januszem Rewińskim, Bohdanem Smoleniem, Rudi Schuberthem oraz Zbigniewem Górnym. Na scenie kreował postać kierownika i „partyjnego betonu”. 
Po zakończeniu działalności kabaretu „Tey” występował w kabarecie „Pod Spodem” z Jackiem Baszkiewiczem, Andrzejem Czerskim, Krzysztofem Gruszką oraz Bohdanem Smoleniem. Przez ponad dziesięć lat pracował także jako rehabilitant oraz prowadził zajęcia sportowe dla młodzieży.
Od końca lat 80. XX wieku mieszkał w Swarzędzu. 20 kwietnia 2018 w sali konferencyjnej Ośrodka Kultury w Swarzędzu odbył się jubileusz 50-lecia jego działalności artystycznej, a następnie 26 listopada 2018 benefis w Swarzędzkiej Sali Koncertowej w Zalasewie z udziałem m.in. Danuty Błażejczyk, Grażyny Łobaszewskiej, Małgorzaty Ostrowskiej, Felicjana Andrzejczaka, Krzysztofa Daukszewicza, Andrzeja Lajborka oraz Zenona Laskowika.
Zmarł 11 marca 2020 w wieku 75 lat po ciężkiej i długiej chorobie. Z uwagi na pandemię COVID-19 został pochowany dopiero 17 czerwca 2020, na cmentarzu komunalnym w Swarzędzu.
Był żonaty z Dorotą Gołębiowską. Miał córki Agnieszkę i Igę oraz syna Michała.

</doc>
<doc id="4857175" url="https://pl.wikipedia.org/wiki?curid=4857175" title="Kapuciszki">
Kapuciszki

Kapuciszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów zaścianek leżał w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 3 osoby.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857177" url="https://pl.wikipedia.org/wiki?curid=4857177" title="Turjak">
Turjak



</doc>
<doc id="4857180" url="https://pl.wikipedia.org/wiki?curid=4857180" title="Karasino">
Karasino

Karasino (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 121 osób, 119 było wyznania rzymskokatolickiego, 2 prawosławnego. Jednocześnie 119 mieszkańców zadeklarowali polską przynależność narodową, a 2 rosyjską. Były tu 22 budynki mieszkalne. W 1938 zamieszkiwały tu 152 osoby w 21 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857186" url="https://pl.wikipedia.org/wiki?curid=4857186" title="Komariwka (rejon borzniański)">
Komariwka (rejon borzniański)

Komariwka () – wieś na Ukrainie, w obwodzie czernihowskim, w rejonie borzniańskim, siedziba władz miejscowej rady wiejskiej, a także (od 30 kwietnia 2017 r.) zjednoczonej hromady terytorialnej (Комарівська об’єднана територіальна громада).
Geografia.
Wieś leży 22 km na zachód od Borzny, nad rzeką Smolanką, lewym dopływem Desny. Przez Komariwkę przebiega droga terytorialna T 2552, która następnie łączy się z trasą E101 (M02). Na zachód od Komariwki znajduje się rezerwat przyrodniczy Plutyne (Плютине).
Historia.
Miejscowość wzmiankowana w 1 poł. XVII w. Według miejscowych podań nazwana od założyciela, Kozaka Komara, który otrzymał grunty nad Smoleżem (Smolanką). Zaznaczona została na mapie Guillaume'a Le Vasseur de Beauplana z 1648 r. (poniżej Borzny, Berestowca i Jedut, a powyżej Makoszyna i Sośnicy). Po likwidacji Hetmańszczyzny w 1781 Komariwka znalazła się w namiestnictwie czernihowskim, od 1796 – w guberni małorosyjskiej, a od 1802 – guberni czernihowskiej. Była centrum wołosti.
Współczesność.
W Komariwce funkcjonuje mleczarnia, piekarnia, cegielnia, zakład betoniarski oraz szkoła powszechna I–III stopnia (zespół szkół ogólnokształcących: szkoła podstawowa – szkoła średnia). Miejscowa parafia prawosławna św. Michała należy do eparchii nieżyńskiej UKP Patriarchatu Moskiewskiego. We wsi działa też amatorski klub piłkarski "Fortuna", który zdobył mistrzostwo obwodu czernihowskiego w 2018 r. i uczestniczył w rozgrywkach Amatorskiego Pucharu Ukrainy w piłce nożnej 2018/2019.

</doc>
<doc id="4857188" url="https://pl.wikipedia.org/wiki?curid=4857188" title="Santa Quitéria do Maranhão">
Santa Quitéria do Maranhão

Santa Quitéria do Maranhão – miasto i gmina w Brazylii, w Regionie Północno-Wschodnim, w stanie Maranhão. 
Ma powierzchnię 1917,58 km2. Według danych ze spisu ludności w 2010 roku gmina liczyła 29 191 mieszkańców, a gęstość zaludnienia wynosiła 15,22 osób/km2. Dane szacunkowe z 2019 roku podają liczbę 25 642 mieszkańców. 
W 2017 roku produkt krajowy brutto per capita wyniósł 6451,79 reali brazylijskich.
Gminę utworzono w 1912 roku.

</doc>
<doc id="4857190" url="https://pl.wikipedia.org/wiki?curid=4857190" title="Santa Quiteria do Maranhao">
Santa Quiteria do Maranhao



</doc>
<doc id="4857193" url="https://pl.wikipedia.org/wiki?curid=4857193" title="KP5">
KP5



</doc>
<doc id="4857197" url="https://pl.wikipedia.org/wiki?curid=4857197" title="Baltazar Plata">
Baltazar Plata

 Baltazar Plata (Platha) herbu Plata (odmiana herbu Ostoja) (zm. po 1578 r.) – dziedzic dóbr Lotyń, dworzanin króla Zygmunta II Augusta.
Życiorys.
Baltazar Plata był dworzaninem królewskim. Od Zygmunta II Augusta (w roku 1569) i Henryka III Walezego (w roku 1574) uzyskał przywileje, mocą których otrzymywał corocznie sumę 100 zł, wypłacaną przez Żydów poznańskich. Potwierdził te przywileje Stefan Batory w roku 1578. Jego małżonką była Elżbieta z Oporowa, z którą spisał dożywocie w 1569 roku. Dwa lata później zapisał na swych dobrach 600 fl. Florianowi Ołdakowskiemu. Synem Baltazara Platy był Michał, który wg S. Uruskiego został naganiony w szlachectwie przez Sierakowskiego i oczyścił się z zarzutu. Świadectwo w tej sprawie zostało złożone podczas elekcji deputackiej w Starogardzie w roku 1637. Zgodnie z tym świadectwem rodzicami Baltazara Platy byli Mikołaj i Eufrozyna Manteuffel-Kiełpińska a dziadkami po mieczu Jakub i Katarzyna Konarska.

</doc>
<doc id="4857201" url="https://pl.wikipedia.org/wiki?curid=4857201" title="Aleksander Gołębiowski">
Aleksander Gołębiowski



</doc>
<doc id="4857203" url="https://pl.wikipedia.org/wiki?curid=4857203" title="Aniela Wolberg">
Aniela Wolberg

Aniela Franciszka Wolberg (ur. 14 października 1907 w Częstochowie, zm. 11 października 1937 w Warszawie) – polska działaczka anarchistyczna.
Życiorys.
Pochodziła z zamożnej żydowskiej rodziny. Studiowała na Uniwersytecie Jagiellońskim w Krakowie, gdzie w 1924 nawiązała kontakt z grupą bułgarskich studentów anarchistów. Wśród nich znajdował się Taczo Petroff, który później znalazł się znalazł się w więzieniu. W 1925 została edytorką gazety "Proletariat", a w następnym roku dołączyła do Anarchistycznej Federacji Polski (AFP).
W 1926 wyjechała do Paryża, gdzie kontynuowała naukę. Tam poświęciła swój czas oraz pieniądze na rozwój polskiej gazety anarchistycznej "Walka". Jej redaktorem był Isaak Gurfinkiel, który pod pseudonimem Walewski był jednym z sygnatariuszy Platformy Organizacyjnej Wolnościowego Komunizmu.
We Francji studiowała na Uniwersytecie w Montpellier, gdzie uzyskała tytuł magistra chemii. We Francji nawiązała kontakty z francuskimi grupami anarchistycznymi, w tym z CGT-SR oraz z hiszpańskimi grupami anarchistycznymi. Po powrocie do Paryża pracowała jako inżynier w fabryce samochodów. W 1932 została deportowana do Polski ze względu na działalność anarchistyczną, głównie za agitację w fabryce. W tym samym roku została sekretarzem AFP i redagowała podziemną gazetę anarchistyczną "Walka Klas". Została aresztowana w 1934, ale zwolniono ją z powodu braku dowodów. Jednak wraz ze wzrostem represji wobec ruchu anarchistycznego musiała powstrzymać swój aktywizm.
W 1936 przeprowadziła się do Hiszpanii, aby wspomóc tam rewolucję. Dołączyła tam do międzynarodowego ochotniczego oddziału anarchosyndykalistycznego CNT-FAI. Zmarła w Warszawie z powodu powikłań pooperacyjnych 11 października 1937.
W Paryżu Anielę Wolberg poznał chiński pisarz oraz anarchista Ba Jin, który poświęcił jej swoje dwa opowiadania "Yalianna" (1931) oraz "Yalianna Woboerge" (1933).

</doc>
<doc id="4857210" url="https://pl.wikipedia.org/wiki?curid=4857210" title="Bogusław Nierenberg">
Bogusław Nierenberg

Bogusław Walenty Nierenberg – polski ekonomista, dr hab. nauk humanistycznych, profesor Instytutu Kultury Wydziału Zarządzania i Komunikacji Społecznej Uniwersytetu Jagiellońskiego.
Życiorys.
18 grudnia 2003 obronił pracę doktorską "Reklama jako element procesu komunikacji rynkowej", 27 lutego 2008 habilitował się na podstawie pracy zatytułowanej "Publiczne przedsiębiorstwo medialne. Determinanty, systemy, modele". 26 lutego 2013 nadano mu tytuł profesora w zakresie nauk humanistycznych. Został zatrudniony na stanowisku adiunkta w Instytucie Spraw Publicznych na Wydziale Zarządzania i Komunikacji Społecznej Uniwersytetu Jagiellońskiego.
Był profesorem nadzwyczajnym w Katedrze Logistyki i Marketingu na Wydziale Ekonomicznym Wyższej Szkole Zarządzania i Administracji w Opolu, w Instytucie Politologii na Wydziale Nauk Społecznych Uniwersytetu Opolskiego, oraz Zespołu Katedr Nauk o Kulturze Wydziału Zarządzania i Komunikacji Społecznej Uniwersytetu Jagiellońskiego, a także dyrektorem w Instytucie Kultury, prodziekanem na Wydziale Zarządzania i Komunikacji Społecznej Uniwersytetu Jagiellońskiego i wiceprzewodniczącym Komisji Zarządzania Kulturą i Mediami (Międzywydziałowe Komisje Interdyscyplinarne) Polskiej Akademii Umiejętności.
Jest członkiem Komisji Zarządzania Kulturą i Mediami (Międzywydziałowe Komisje Interdyscyplinarne) Polskiej Akademii Umiejętności, Polskiego Towarzystwa Naukowego Prawa Prasowego, Polskiego Towarzystwa Ekonomicznego, Polskiego Towarzystwa Polityki Społecznej i profesorem Instytutu Kultury Wydziału Zarządzania i Komunikacji Społecznej Uniwersytetu Jagiellońskiego.
W 2020 odznaczony Srebrnym Krzyżem Zasługi.

</doc>
<doc id="4857213" url="https://pl.wikipedia.org/wiki?curid=4857213" title="Berestowiec">
Berestowiec

Berestowiec (, "Berestoweć") – wieś na Ukrainie, w obwodzie rówieńskim, w rejonie kostopolskim, nad rzeką Burkiwką. W 2001 roku liczyła 810 mieszkańców.
Prywatna wieś szlachecka, położona w województwie wołyńskim, w 1739 roku należała do klucza Stepań Lubomirskich.

</doc>
<doc id="4857221" url="https://pl.wikipedia.org/wiki?curid=4857221" title="Berestoweć">
Berestoweć



</doc>
<doc id="4857223" url="https://pl.wikipedia.org/wiki?curid=4857223" title="Marek Chyliński">
Marek Chyliński

Marek Chyliński – polski politolog, dr hab. nauk społecznych, profesor uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.
Życiorys.
W 1984 ukończył studia nauk politycznych na Uniwersytecie Śląskim w Katowicach, 18 września 2007 obronił pracę doktorską "Polityka bezpieczeństwa Socjaldemokratycznej Partii Niemiec 1949-2001", 12 lipca 2016 habilitował się na podstawie pracy zatytułowanej "Poszukiwanie informacji w dziennikarskich działaniach komunikacyjnych". Został zatrudniony na stanowisku adiunkta w Instytucie Politologii na Wydziale Nauk Społecznych Uniwersytetu Opolskiego.
Jest profesorem uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.

</doc>
<doc id="4857234" url="https://pl.wikipedia.org/wiki?curid=4857234" title="Dupinek">
Dupinek

Dupinek – skała w grupie Straszykowych Skał w miejscowości Ryczów w województwie śląskim, w powiecie zawierciańskim, w gminie Ogrodzieniec. Skały te należą do tzw. Ryczowskiego Mikroregionu Skałkowego na Wyżynie Częstochowskiej. 
Dupinek znajduje się w odległości około 80 m na północ od skały Weselna. Ma pionowe lub przewieszone ściany i składa się z dwóch wapiennych skał oddzielonych szczeliną i kominem. Jest obiektem wspinaczki skalnej. Pierwszą drogę wspinaczkową poprowadzono na nim w latach 80. XX wieku. Do czerwca 2020 r. wspinacze poprowadzili na nim dwie drogi, są też dwie możliwości. Wspinaczka tradycyjna (trad), prócz stanowiska zjazdowego (st) na skale nie zamontowano bowiem punktów asekuracyjnych.
Drogi wspinaczkowe.
Około 200 m na północ od Dupinka znajduje się Kominowa.

</doc>
<doc id="4857236" url="https://pl.wikipedia.org/wiki?curid=4857236" title="Twenty One Pilots(album Twenty One Pilots)">
Twenty One Pilots(album Twenty One Pilots)



</doc>
<doc id="4857247" url="https://pl.wikipedia.org/wiki?curid=4857247" title="Oldřich Lipský">
Oldřich Lipský

Oldřich Lipský (ur. 4 lipca 1924 w Pelhřimov, zm. 19 października 1986 w Pradze) – czeski reżyser i scenarzysta filmowy, specjalizujący się w komediach. Brat aktora Lubomíra Lipskiego.

</doc>
<doc id="4857251" url="https://pl.wikipedia.org/wiki?curid=4857251" title="Miłosne potyczki">
Miłosne potyczki

Miłosne potyczki (tur. "Aşk Laftan Anlamaz") – turecki serial telewizyjny z gatunku komedia romantyczna. Miał swoją premierę w Turcji 15 czerwca 2016 roku (na antenie Show TV), a w Polsce 14 stycznia 2019 roku (na antenie TVP2 w dni robocze o 13:15). Pierwsza emisja w Polsce zakończyła się 14 czerwca 2019. Ponowna emisja ma miejsce od 9 listopada 2020 w TVP3 w dni robocze o 15:20.
Występują w nim w głównych rolach Hande Erçel jako Hayat Uzun oraz Burak Deniz jako Murat Sarsılmaz. Akcja serialu rozgrywa się w Stambule i dotyczy romansów w międzynarodowej firmie odzieżowej Sarte.
Fabuła.
Hayat Uzun, pochodząca ze wsi córka rybaka, jest pod presją rodziny, by znaleźć pracę w Stambule, gdyż w innym przypadku będzie musiała wrócić do swojej rodziny na wsi. Przypadek pozwala jej na zdobycie pracy w międzynarodowej firmie tekstylnej Sarte, jako osobistej asystentki Murata Sarsılmaza. Pierwotnie praca była zarezerwowana dla Suny Pektas, przyjaciółki rodziny Sarsilmazów. Murat zaczyna się zakochiwać w Hayat. To wywołuje zazdrość byłej dziewczyny Murata, Didem, głównej modelki firmy.

</doc>
<doc id="4857252" url="https://pl.wikipedia.org/wiki?curid=4857252" title="Lewan Gureszidze">
Lewan Gureszidze

Lewan Gureszidze (ur. 21 września 1988 w Tbilisi) – gruziński saneczkarz.
Gureszidze miał wziąć udział w igrzyskach olimpijskich w Vancouver, jednakże wycofał się ze startu z powodu śmierci Nodara Kumaritaszwiliego, reprezentacyjnego kolegi, podczas treningu na Whistler Sliding Centre odbywającego się tuż przed rozpoczęciem igrzysk.

</doc>
<doc id="4857254" url="https://pl.wikipedia.org/wiki?curid=4857254" title="Stanisław Bronny">
Stanisław Bronny

Stanisław Bronny (ur. 11 maja 1916 w kolonii Gliniaki, obecnie miasto Dąbrowa Górnicza, zm. 16 listopada 1944 w Gołonogu) – członek ruchu oporu, związany z Armią Ludową. Stracony przez rozstrzelanie w grupowej egzekucji Siedmiu Szewców.
Życiorys.
Był synem furmana Marcina Bronnego i Tekli z Korusiewiczów. 26 grudnia 1938 roku w kościele NMP Anielskiej w Dąbrowie Górniczej zawarł związek małżeński z osiemnastoletnią Zofią Furtakówną, z którą później miał dwie córki: Stefanię i Elżbietę. 
Podczas II wojny światowej wstąpił w szeregi organizacji zbrojnej PPR. W 1944 roku jako młody aelowiec był zaangażowany w sabotaż przemysłowy przeciwko okupantowi niemieckiemu na terenie kopalni "Paryż", gdzie zniszczył kilkanaście napędów elektrycznych i spowodował parokrotne wykolejenie niemieckich pociągów z węglem na podszybiu. Był aktywnym działaczem lewicowego ruchu oporu, utrzymywał kontakty z organizatorem struktur PPR w Zagłębiu Dąbrowskim - Romanem Śliwą pseudonim "Weber". Pracował w niemieckich warsztatach szewskich przy niegdysiejszej ulicy Krasowej w Gołonogu. 16 listopada 1944 roku wraz z innymi czeladnikami został oskarżony przez swojego pryncypała, obywatela niemieckiego Antoniego Mulika o współpracę z partyzantami z Armii Ludowej, którzy w tym dniu pod komendą majora Romana Piecucha napadli na budynek warsztatów szewskich i zrabowali: skóry, buty, rzemień, artykuły spożywcze oraz inne wartościowe przedmioty. Tego samego wieczoru ok. godz. 22:00, po bestialskim śledztwie został rozstrzelany razem z pozostałymi sześcioma szewcami pod murem posterunku żandarmerii niemieckiej przy dawnej ulicy Florowskiej w Gołonogu. Był najmłodszą z ofiar, miał 28 lat. Spoczywa na miejscowym cmentarzu w zbiorowej mogile Siedmiu Szewców. 

</doc>
<doc id="4857255" url="https://pl.wikipedia.org/wiki?curid=4857255" title="Ilona Biernacka-Ligięza">
Ilona Biernacka-Ligięza

Ilona Biernacka-Ligięza – polska językoznawczyni, dr hab. nauk humanistycznych, profesor uczelni Instytutu Nauk o Komunikacji Społecznej i Mediach Wydziału Politologii i Dziennikarstwa Uniwersytetu Marii Curie-Skłodowskiej, profesor nadzwyczajny Wydziału Nauk Humanistycznych i Społecznych Karkonoskiej Państwowej Szkole Wyższej w Jeleniej Górze.
Życiorys.
25 września 2001 obroniła pracę doktorską "Wulgaryzmy współczesnego języka polskiego i angielskiego", 8 lutego 2013 habilitowała się na podstawie pracy. Została zatrudniona na stanowisku profesora nadzwyczajnego w Katedrze Dziennikarstwa i Komunikacji Społecznej na Wydziale Zarządzania Wyższej Szkole Zarządzania "Edukacja", w Instytucie Politologii na Wydziale Nauk Społecznych Uniwersytetu Opolskiego, a także w Zakładzie Dziennikarstwa na Wydziale Politologii i Dziennikarstwa Uniwersytetu Marii Curie-Skłodowskiej.
Jest profesorem uczelni w Instytucie Nauk o Komunikacji Społecznej i Mediach na Wydziale Politologii i Dziennikarstwa Uniwersytetu Marii Curie-Skłodowskiej i profesorem nadzwyczajnym na Wydziale Nauk Humanistycznych i Społecznych Karkonoskiej Państwowej Szkole Wyższej w Jeleniej Górze.

</doc>
<doc id="4857260" url="https://pl.wikipedia.org/wiki?curid=4857260" title="Jana Kocianová">
Jana Kocianová

Jana Kocianová (ur. 8 czerwca 1946 w Šaštínie-Strážach, zm. 23 września 2018 w Bratysławie) – słowacka piosenkarka.
Po ukończeniu matury podjęła studia na Wydziale Farmeceutycznym Uniwersytetu Komeńskiego (UK) w Bratysławie oraz na Wydziale Pedagogicznym UK.
Była laureatką konkursu "Zlatá kamera", gdzie zaprezentowała kompozycję "Summertime" Gershwina, oraz laureatką czterech „Bratysławskich Lir”.
Do jej przebojów należą m.in.: "Kadiaľ ísť", "Nekonečná láska", "Zahoď starosti".

</doc>
<doc id="4857263" url="https://pl.wikipedia.org/wiki?curid=4857263" title="Danuta Kisielewicz">
Danuta Kisielewicz

Danuta Kisielewicz – polska historyk, dr hab. nauk humanistycznych, profesor Instytutu Politologii Wydziale Nauk Społecznych Uniwersytetu Opolskiego.
Życiorys.
14 kwietnia 1988 obroniła pracę doktorską "Obóz oficerski VII A Murnau 1939-45.", 5 listopada 1998 habilitowała się na podstawie pracy zatytułowanej "Oficerowie polscy w niewoli niemieckiej w czasie II wojny światowej". 30 czerwca 2008 nadano jej tytuł profesora w zakresie nauk humanistycznych. Była zatrudniona na stanowisku profesora w Instytucie Politologii na Wydziale Nauk Społecznych Uniwersytetu Opolskiego.

</doc>
<doc id="4857270" url="https://pl.wikipedia.org/wiki?curid=4857270" title="Leri Gogoladze">
Leri Gogoladze

Leri Gogoladze, (ur. 1 kwietnia 1938 w Tbilisi) – radziecki i gruziński piłkarz wodny, bramkarz. W barwach ZSRR srebrny medalista olimpijski z Rzymu.
Zawody w 1960 były jego jedynymi igrzyskami olimpijskimi. Był srebrnym medalistą mistrzostw Europy w 1962.

</doc>
<doc id="4857274" url="https://pl.wikipedia.org/wiki?curid=4857274" title="Karcze (Litwa)">
Karcze (Litwa)

Karcze – dawny zaścianek. Tereny, na których był położony, leżą obecnie na Litwie, w okręgu uciańskim, w rejonie jezioroskim.
Historia.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1938 zamieszkiwało tu 7 osób w 1 budynku.
Miejscowość należała do parafii rzymskokatolickiej w Smołwach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Turmont.

</doc>
<doc id="4857275" url="https://pl.wikipedia.org/wiki?curid=4857275" title="Karel Černoch">
Karel Černoch

Karel Černoch (ur. 12 października 1943 w Pradze, zm. 27 grudnia 2007 tamże) – czeski piosenkarz, wykonawca muzyki popularnej, aktor musicalowy, kompozytor i prezenter.
Życiorys.
Był dwukrotnie żonaty. Z pierwszego małżeństwa miał syna Marka, a z drugiego córkę Terezę. Zmarł 27 grudnia 2007 w Pradze.

</doc>
<doc id="4857276" url="https://pl.wikipedia.org/wiki?curid=4857276" title="Marek Jerzy Szypulski">
Marek Jerzy Szypulski



</doc>
<doc id="4857277" url="https://pl.wikipedia.org/wiki?curid=4857277" title="Smoleńsko">
Smoleńsko



</doc>
<doc id="4857281" url="https://pl.wikipedia.org/wiki?curid=4857281" title="Illia Hrel">
Illia Hrel

Illia Mychajłowycz Hrel, "Ilja Michajłowicz Grel" (ukr. Ілля Михайлович Грель, ros. Илья Михайлович Грель, ur. we wsi Budnoje w powiecie mohylowskim w guberni podolskiej, zm. 30 marca 1945 k. Dębna) – radziecki wojskowy, podpułkownik, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w ukraińskiej rodzinie chłopskiej. W 1924 skończył 4-letnią szkołę pracowniczą w Budnoje, później uczył się w miejscowym technikum. W 1924 został powołany do Armii Czerwonej, w 1925 ukończył szkołę młodszej kadry dowódczej, a w 1931 szkołę artylerii w Kijowie. Od 1928 należał do WKP(b), brał udział w wojnie z Finlandią. Od czerwca 1941 uczestniczył w wojnie z Niemcami, jako szef sztabu 453 pułku artylerii 168 Dywizji Piechoty walczył na Froncie Północnym, a od sierpnia 1941 Leningradzkim, brał udział w walkach w Karelii i pod Leningradem. Od października 1941 do lutego 1942 służył na tyłach, później ponownie na froncie, został szefem sztabu pułku artylerii i potem dowódcą 1171 pułku artylerii lekkiej w 16 Armii, później dowodził 1319 pułkiem artylerii lekkiej w 21 Brygadzie Artylerii Lekkiej 6 Dywizji Artylerii Rezerwy Głównego Dowództwa na Froncie Zachodnim i Briańskim. Jesienią 1943 objął dowództwo 1137 pułku artylerii na Froncie Briańskim i później Białoruskim i od lutego 1944 1 Białoruskim. Brał udział w operacji rżewsko-wiaziemskiej, orłowskiej, briańskiej, kalinkowicko-mozyrskiej i białoruskiej. Na początku 1945 jako dowódca 1137 pułku artylerii lekkiej 169 Brygady Artylerii Lekkiej 14 Dywizji Artylerii 6 Korpusu Artylerii Przełamania 5 Armii Uderzeniowej w stopniu podpułkownika brał udział w operacji wiślańsko-odrzańskiej, w tym w natarciu z przyczółka magnuszewskiego i walkach o utrzymanie i rozszerzenie przyczółka kostrzyńskiego, zadając wrogowi duże straty. 4 lutego 1945 dowodzony przez niego pułk sforsował Odrę i w ciągu następnych dwóch dni odpierał 27 kontrataków wroga, niszcząc niemieckie czołgi, transportery opancerzone i samochody wraz z siłą żywą wroga. Później brał udział w dalszych walkach, odpierając kolejne kontrataki przeciwnika i zadając mu znaczne straty w ludziach i sprzęcie. Zginął w walce niedaleko Dębna. Został pochowany w Dębnie.

</doc>
<doc id="4857286" url="https://pl.wikipedia.org/wiki?curid=4857286" title="Kazimierzowo (obwód witebski)">
Kazimierzowo (obwód witebski)

Kazimierzowo (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W dwudziestoleciu międzywojennym ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania staroobrzędowego. Jednocześnie 5 mieszkańców zadeklarowało białoruską przynależność narodową a 25 rosyjską. Było tu 5 budynków mieszkalnych. W 1938 zamieszkiwało tu 18 osób w 2 budynkach.
Miejscowość należała do parafii prawosławnej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857287" url="https://pl.wikipedia.org/wiki?curid=4857287" title="Wigilie za umarłe ludzie duszam w czyścu barzo pomocne">
Wigilie za umarłe ludzie duszam w czyścu barzo pomocne

Wigilie za umarłe ludzie duszam w czyścu barzo pomocne – niezachowany rękopiśmienny modlitewnik pochodzący z około 1520 roku z tekstem w języku polskim. Do 1939 roku rękopis modlitewnika był przechowywany w Bibliotece Krasińskich w Warszawie (sygn. 401). Chociaż rękopis się nie zachował do czasów współczesnych jest jednak częściowo znany dzięki edycjom pochodzącym z XIX wieku.
„"Wigilie za umarłe ludzie"” to kompilacja fragmentów psałterza, antyfon, lekcji i różnych modlitw. Była to kopia tekstu pochodzącego z XV wieku. Tekst psalmów z modlitewnika nie wykazuje żadnego związku ze znanymi psałterzami z XIV i XV wieku. 
Obecne w Kościele katolickim od wczesnego średniowiecza modlitwy za zmarłych w XV wieku obejmowały także intencje dusz mających znajdować się w czyśćcu i stamtąd oczekiwać pomocy od żywych. „"Wigilie za umarłe ludzie"” w swoich końcowych fragmentach wzywają do modlitw za najbliższych wskazując „rodziców naszych”, a dalej również w intencji „naszego zgromadzenia bracia, siostry, rodziny, sługi i też nasze dobrodzieje”.
W ten sposób przyjęte w Kościele i szczególnie upowszechnione w okresie późnego średniowiecza msze za dusze zmarłych stały się w teologii katolickiej główną formą wstawiennictwa w intencji dusz pokutujących w czyśćcu.

</doc>
<doc id="4857288" url="https://pl.wikipedia.org/wiki?curid=4857288" title="Wigilie za umarłe ludzie">
Wigilie za umarłe ludzie



</doc>
<doc id="4857292" url="https://pl.wikipedia.org/wiki?curid=4857292" title="Mychajło Panikacha">
Mychajło Panikacha

Mychajło Owier'janowycz Panikacha, "Michaił Awierjanowicz Panikacha" (ukr. Михайло Овер'янович Панікаха, ros. Михаил Аверьянович Паникаха, ur. 1914 we wsi Mogilew obecnie w rejonie caryczańskim w obwodzie dniepropetrowskim, zm. 2 października 1942 w Stalingradzie) – radziecki żołnierz, czerwonoarmista, odznaczony pośmiertnie tytułem Bohatera Związku Radzieckiego (1990).
Życiorys.
Urodził się w ukraińskiej rodzinie chłopskiej. Miał wykształcenie podstawowe, pracował w kołchozie, od 1939 służył w Armii Czerwonej. Od marca 1942 uczestniczył w wojnie z Niemcami, był zastępcą dowódcy drużyny 1 kompanii 883 pułku piechoty 193 Dywizji Piechoty 62 Armii Frontu Stalingradzkiego. W nocy na 28 września 1942 brał udział w przeprawianiu się na prawy brzeg Wołgi, następnie w obronie Stalingradu. Podczas odpierania niemieckich ataków 2 października 1942 ruszył na czołg wroga z granatami i butelkami z benzyną. Gdy jedna z butelek została rozbita przez fragment wrogiego pocisku, a jego ubrania zapaliły się, Panikacha podbiegł do czołgu wroga, podpalił ją na pancerzu, niszcząc czołg i samemu przy tym ginąc. Był odznaczony Orderem Wojny Ojczyźnianej I klasy. W listopadzie 1942 został przedstawiony do pośmiertnego odznaczenia tytułem Bohatera Związku Radzieckiego, jednak decyzję o przyznaniu mu tego tytułu podjął dopiero 5 maja 1990 prezydent ZSRR Michaił Gorbaczow.

</doc>
<doc id="4857294" url="https://pl.wikipedia.org/wiki?curid=4857294" title="Robert Roth (aktor)">
Robert Roth (aktor)

Robert Roth (ur. 28 października 1972 w Bratysławie) – słowacki aktor.
Życiorys.
Kształcił się w bratysławskim konserwatorium. Od 2000 roku jest związany ze Słowackim Teatrem Narodowym (SND). W 2000 roku został nominowany do nagród DOSKY za rolę Ariela w szekspirowskiej "Burzy". W SND grał jeszcze w innych sztukach Szekspira ("Antoniusz i Kleopatra", "Wieczór Trzech Króli"). Wcielił się w postać Ubu w dramacie "Ubu Król czyli Polacy" i został uhonorowany nagrodą za występ aktorski. Zagrał także postać Artura w "Tangu" Mrożka. W 2008 został laureatem nagrody DOSKY za rolę Hamleta w Słowackim Teatrze Narodowym.

</doc>
<doc id="4857296" url="https://pl.wikipedia.org/wiki?curid=4857296" title="Robert Roth (ujednoznacznienie)">
Robert Roth (ujednoznacznienie)



</doc>
<doc id="4857302" url="https://pl.wikipedia.org/wiki?curid=4857302" title="Musa Bajmuchanow">
Musa Bajmuchanow

Musa Bajmuchanuły Bajmuchanow (kaz. Мұса Баймұханұлы Баймұханов, ros. Муса Баймуханович Баймуханов, ur. w aule nr 16 obecnie w rejonie makatskim w obwodzie atyrauskim, zm. 18 marca 1945 na Śląsku) – radziecki wojskowy, młodszy porucznik, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w kazachskiej rodzinie robotniczej. W 1932 ukończył rabfak (fakultet robotniczy) w Ałma-Acie, pracował jako starszy sekretarz i śledczy obwodu gurjewskiego, później miejskiej prokuratury Kazachskiej SRR. W 1941 został powołany do Armii Czerwonej, w 1942 ukończył szkołę wojskowo-polityczną w Jełabudze, a w 1944 moskiewską szkołę wojskową, w 1942 został członkiem WKP(b). Jako dowódca plutonu 538 pułku piechoty 120 Dywizji Piechoty 21 Armii 1 Frontu Ukraińskiego w stopniu młodszego porucznika w styczniu 1945 brał udział w forsowaniu Odry w okolicach Opola. Dowodzony przez niego pluton odparł wiele niemieckich kontrataków, zabijając 25 żołnierzy (sam Bajmuchanow miał zabić 9 Niemców). Zginął w walce na Śląsku. Został pochowany pod miastem Biała. Był odznaczony Orderem Wojny Ojczyźnianej I klasy. 10 kwietnia 1945 pośmiertnie otrzymał Złotą Gwiazdę Bohatera Związku Radzieckiego i Order Lenina.

</doc>
<doc id="4857304" url="https://pl.wikipedia.org/wiki?curid=4857304" title="Josef Štágr">
Josef Štágr

Josef Štágr (ur. 1951 w Pradze) – czeski aktor musicalowy i dubbingowy oraz piosenkarz.
Jest związany z Teatrem Muzycznym w Karlinie ("Hudební divadlo Karlín"), teatrem Broadway oraz Goja Music Hall.
Pracuje także w dubbingu, podłożył m.in. głos pod partie wokalne Simby w czeskim dubbingu filmu "".

</doc>
<doc id="4857307" url="https://pl.wikipedia.org/wiki?curid=4857307" title="Tarpaniola">
Tarpaniola

Tarpaniola – polski, prototypowy samochód rolniczo-terenowy.
Historia.
Samochód powstać miał w drodze rozwoju serii FSR Tarpan, we współpracy z włoskim Centro Stile Fiata. Prace rozpoczęto w drugiej połowie lat 70. XX wieku inspirując się stylistyką Range Rovera. Pierwszy model (typ I) w skali 1:5 był jednak dla decydentów polskiego przemysłu samochodowego rozwiązaniem zbyt luksusowym, jak na ówczesne warunki, w związku z czym włoscy styliści stworzyli około 1980 nowy, gipsowy model w skali 1:1 (typ II). Samochód ten miał być produkowany od 1984, jednak plany te pokrzyżowało wprowadzenie przez komunistów stanu wojennego. Kontrakt, który zawarto ze stroną włoską przewidywał, że ⅔ produkcji odbierałby Fiat i sprzedawał z wykorzystaniem własnej sieci dilerskiej. Pozostała część miałaby trafiać do Polski, a także innych państw strefy RWPG.
Zachowany model.
Do produkcji nigdy nie doszło. Zachował się gipsowy model w skali 1:1, który pozostaje w ekspozycji Muzeum Narodowym Rolnictwa i Przemysłu Rolno-Spożywczego w Szreniawie.

</doc>
<doc id="4857312" url="https://pl.wikipedia.org/wiki?curid=4857312" title="Stepan Ustimenko">
Stepan Ustimenko

Stepan Jakowycz Ustinenko, "Stiepan Jakowlewicz Ustimienko" (ukr. Степан Якович Устименко, ros. Степан Яковлевич Устименко, ur. we wsi Krut'ki, obecnie w czornobajiwskim w obwodzie czerkaskim, zm. 20 kwietnia 1945 nad Sprewą) – radziecki wojskowy, młodszy porucznik, Bohater Związku Radzieckiego (1944).
Życiorys.
Urodził się w ukraińskiej rodzinie chłopskiej. Ukończył technikum mechanizacji gospodarki rolnej, pracował jako kombajnista w Stacji Maszynowo-Traktorowej, w 1937 został powołany do Armii Czerwonej. W 1938 ukończył szkołę wojskową Floty Czarnomorskiej w Kerczu, trzy lata służył na okręcie. W 1941 brał udział w obronie Odessy, Sewastopola, Mikołajowa i Noworosyjska, w 1942 został przeniesiony do piechoty morskiej. Od 1943 służył w wojskach zmechanizowanych (lądowych), 24 marca 1944 jako p.o. dowódcy samodzielnej kompanii zwiadowczej 20 Gwardyjskiej Brygady Zmechanizowanej 8 Gwardyjskiego Korpusu Zmechanizowanego 1 Armii Pancernej 1 Frontu Ukraińskiego w stopniu młodszego porucznika brał udział w forsowaniu Dniestru w rejonie Zaleszczyk. Przez umiejętne dowodzenie przyczynił się wówczas do pomyślnego wykonania zadania przez kompanię i zdobycia dużej ilości broni i sprzętu wroga. W 1945 zginął podczas forsowania Sprewy. Został pochowany w mieście Landsberg (obecnie Gorzów Wielkopolski).

</doc>
<doc id="4857314" url="https://pl.wikipedia.org/wiki?curid=4857314" title="Kaziuliszki">
Kaziuliszki

Kaziuliszki – część wsi Anisimowicze na Białorusi, w obwodzie witebskim, w rejonie brasławskim, w sielsowiecie Mieżany.
Dawniej kolonia.
Historia.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania rzymskokatolickiego. Jednocześnie 7 mieszkańców zadeklarowało polską przynależność narodową, 9 białoruska a 1 rosyjska. Były tu 2 budynki mieszkalne. W 1938 zamieszkiwało tu 13 osób w 2 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dyrświatach.

</doc>
<doc id="4857317" url="https://pl.wikipedia.org/wiki?curid=4857317" title="Wiktor Marek">
Wiktor Marek



</doc>
<doc id="4857321" url="https://pl.wikipedia.org/wiki?curid=4857321" title="Tomáš Trapl">
Tomáš Trapl

Tomáš Trapl (ur. 30 stycznia 1964 w Pradze) – czeski aktor musicalowy i dubbingowy oraz piosenkarz.
Kształcił się w Konserwatorium Praskim oraz na Wydziale Muzycznym Akademii Sztuk Scenicznych w Pradze.
Swoją karierę artystyczną zapoczątkował w 1986 roku. Był związany z grupami muzycznymi: Dobrý večer Quintet (jazz), Beatover (art rock) i Pražský pouťový orchestr. Przez dziesięć lat występował w teatrze Semafor w musicalach Jiřego Suchego (m.in. "Výhybka", "Kytice", "Nižnij Novgorod"). Pracuje także w dubbingu, podłożył głos pod szereg postaci z filmów Disneya. 

</doc>
<doc id="4857323" url="https://pl.wikipedia.org/wiki?curid=4857323" title="Christian Ilmoni">
Christian Ilmoni

Christian Ilmoni (ur. 8 marca 1918 w Parainen, zm. 27 stycznia 2008 w Helsinkach) – fiński żeglarz, dwukrotny olimpijczyk.
Kariera.
W regatach rozegranych podczas Letnich Igrzysk Olimpijskich 1948 wystąpił w klasie Star zajmując 12 pozycję. Załogę jachtu "Lucky Star" tworzył z nim również René Nyman. Cztery lata później na tej samej łodzi zajęli zaś 19 lokatę.

</doc>
<doc id="4857325" url="https://pl.wikipedia.org/wiki?curid=4857325" title="Kieregi">
Kieregi

Kieregi – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 12 osób, 10 było wyznania rzymskokatolickiego a 2 prawosławnego. Jednocześnie 10 mieszkańców zadeklarowało polską przynależność narodową a 2 białoruską. Był tu 1 budynek mieszkalny. W 1938 w 2 domach zamieszkiwało 14 osób.
Miejscowość należała do parafii rzymskokatolickiej i prawosławnej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857328" url="https://pl.wikipedia.org/wiki?curid=4857328" title="Jackson Hole">
Jackson Hole

Jackson Hole (Jackson’s Hole) – kotlina między masywami górskimi Teton a Gros Ventre w stanie Wyoming, w Stanach Zjednoczonych.
Charakterystyka.
Jackson Hole to zapadlisko tektoniczne, gdzie znajduje się wiele jezior o niedużej powierzchni. Flora tego terenu to głównie roślinność trawiasta. Do fauny tego obszaru należą głównie łosie, bizony i niedźwiedzie. Na terenie kotliny ulokowane są ośrodki narciarskie do uprawiania sportów zimowych.
Długość doliny Jackson Hole, będącej rowem tektonicznym, to 89 kilometrów, a jej szerokość wynosi do 21 kilometrów.
Średnia wysokość terenu kotliny to 2073 m n.p.m. Wysokość najniżej położonego miejsca w obrębie Jackson Hole, które leży poza granicami Parku Narodowego Grand Teton, wynosi 1821 m n.p.m; punkt leży w pobliżu styku Hoback Junction. Najniższym punktem w obrębie parku narodowego jest, znajdujący się przy jego południowej granicy, Fish Creek; jego wysokość to 1926 m n.p.m.
Miejscowości.
Jedynym miastem w kotlinie jest Jackson, które zlokalizowane jest na jej południowym krańcu.
Komunikacja.
W 2014 roku Jackson Hole był najbardziej ruchliwym lotniskiem na terenie stanu Wyoming. To jedyne komercyjne lotnisko w Stanach Zjednoczonych, które w całości leży w granicach parku narodowego (Grand Teton).
Popularność.
W 2017 roku w ankiecie (dla wszystkich 50 amerykańskich stanów) zorganizowanej za pośrednictwem aplikacji mobilnej Foursquare kotlina Jackson Hole została wybrana najlepszym miejscem na kemping w stanie Wyoming.
W kulturze popularnej.
Na terenie kotliny Jackson Hole zrealizowano zdjęcia do amerykańskich filmów, m.in.:

</doc>
<doc id="4857329" url="https://pl.wikipedia.org/wiki?curid=4857329" title="Marjuča albo śmierć">
Marjuča albo śmierć

Marjuča albo śmierć (tytuł oryginalny "Marjuča ili smrt / Марјуча или смрт") – jugosłowiański film z 1987 roku, melodramat w reżyserii Vančy Kljakovicia. 
Opis fabuły.
Akcja rozgrywa się w Splicie pod włoską okupacją podczas II wojny światowej. Piętnastoletni Jere co noc przez ścianę podsłuchuje seksualne pożycie sąsiadki z włoskim podoficerem. Jednocześnie mieszka w pobliżu burdelu, gdzie pracuje słynna prostytutka Marjuča, którą Jere wraz z kolegami uważa za prawdziwą piękność. Chłopcy zbierają pieniądze, żeby choć jeden z nich mógł zapłacić Marjučy za spotkanie. Choć szczęśliwy los sprawia, że tym wybrańcem zostaje Jere, sprawy przybierają niespodziewany obrót.

</doc>
<doc id="4857331" url="https://pl.wikipedia.org/wiki?curid=4857331" title="Kiemerezy">
Kiemerezy

Kiemerezy – dawna kolonia. Tereny, na których była położona, leżą obecnie na Litwie, w okręgu uciańskim, w rejonie wisagińskim.
Inna nazwa miejscowości to Kimerezy.
Historia.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 69 osób, 42 było wyznania rzymskokatolickiego a 27 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 10 budynków mieszkalnych. W 1938 zamieszkiwało tu 85 osób w 16 budynkach.
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857332" url="https://pl.wikipedia.org/wiki?curid=4857332" title="Ondřej Brousek">
Ondřej Brousek

Ondřej Brousek (ur. 28 marca 1981 w Pradze) – czeski aktor, muzyk i kompozytor.
Kształcił się w Konserwatorium Praskim. Następnie zaczął pracować jako aktor w Teatrze na Fidlovačce, później jako kompozytor i reżyser. Stworzył tutaj dziesiątki roli oraz wyreżyserował szereg spektakli ("Žena v černém", "Záhada", "Dvojí hra"). Jest autorem muzyki do musicali: "Carmen" (2003), "Kniha džungle" (2007), "Adéla ještě nevečeřela" (2008), "Marilyn – překrásné děcko" (2013), "Nevěsta" (2013). Od 2013 r. jest członkiem Teatru na Vinohradach, gdzie pracuje jako aktor i kompozytor.

</doc>
<doc id="4857333" url="https://pl.wikipedia.org/wiki?curid=4857333" title="Kimerezy">
Kimerezy



</doc>
<doc id="4857334" url="https://pl.wikipedia.org/wiki?curid=4857334" title="Berestoweć (obwód czernihowski)">
Berestoweć (obwód czernihowski)

Berestoweć () – wieś na Ukrainie, w obwodzie czernihowskim, w rejonie borzniańskim, siedziba władz miejscowej rady wiejskiej.
Geografia.
Wieś leży 16 km na zachód od Borzny, nad rzeką Smolanką, lewym dopływem Desny. 
Historia.
Miejscowość wzmiankowana w XVII w. Zaznaczona została na mapie Guillaume'a Le Vasseur de Beauplana z 1648 r. (jako Berestowiec). Wchodziła w skład pułku nieżyńskiego. Po likwidacji Hetmańszczyzny w 1781 r. Berestoweć znalazł się w namiestnictwie czernihowskim, od 1796 r. – w guberni małorosyjskiej, a od 1802 r. – guberni czernihowskiej.
Współczesność.
W Berestowciu funkcjonuje dom kultury, biblioteka, szkoła, punkt felczersko-akuszerski, sklep, urząd pocztowy oraz leśnictwo. Miejscowa parafia prawosławna Narodzenia Najświętszej Bogurodzicy należy do eparchii nieżyńskiej UKP Patriarchatu Moskiewskiego.

</doc>
<doc id="4857344" url="https://pl.wikipedia.org/wiki?curid=4857344" title="Wehikuł wyobraźni">
Wehikuł wyobraźni

Wehikuł wyobraźni – antologia polskich opowiadań science fiction w wyborze i z posłowiem Bronisława Kledzika, wydana w 1978 przez Wydawnictwo Poznańskie w ramach serii wydawniczej „SF”. 
Krytyka.
W 1983 r. Leszek Bugajski pisał, że "Antologia opowiadań zatytułowanych "Wehikuł wyobraźni" (1978), jest książką potrzebną na obecnym etapie rozwoju polskiej fantastyki naukowej, albowiem sumuje nasz stan posiadania w tej dziedzinie literatury" w momencie zmian pokoleniowych. 
Maciej Parowski napisał o antologii, że jest „niezłym obrazem stanu polskiej sf”, a także że jest „nieco ciekawsza i obszerniejsza” od wydanego w tym samym okresie tomu "Gość z głębin".

</doc>
<doc id="4857351" url="https://pl.wikipedia.org/wiki?curid=4857351" title="Ludzie i gwiazdy">
Ludzie i gwiazdy

Ludzie i gwiazdy – antologia opowiadań science fiction, jak określono na stronie tytułowej „Krajów demokracji ludowej”, wydana w 1976 r. przez Wydawnictwo Poznańskie, pierwsza antologia w serii wydawniczej „SF”. Wybór zawiera utwory pisarzy z: Bułgarii, Czechosłowacji, NRD, Polski, Rumunii, Węgier i ZSRR. Autorami wyboru i przedmowy byli Czesław Chruszczewski i Jerzy Kaczmarek.
Antologia została przygotowana specjalnie na trzecią edycję Euroconu, który odbył się w 1976 r. w Poznaniu, zapoczątkowując serię antologii poszczególnych krajów bloku wschodniego. 

</doc>
<doc id="4857353" url="https://pl.wikipedia.org/wiki?curid=4857353" title="Laco Lučenič">
Laco Lučenič

Ladislav „Laco” Lučenič (ur. 23 listopada 1952 w Cífer) – słowacki muzyk, kompozytor i producent muzyczny; związany z zespołami Modus, Prúdy i Limit.
Początki jego kariery muzycznej są związane z Pavlem Hammelem. Jako wokalista i gitarzysta basowy współpracował przy albumie "Hráč" (1974). Później był czynny jako basista i producent muzyczny w grupach Fermata, Modus i Limit. Do 1994 roku współpracował z Miroslavem Žbirką. W 2004 roku założył grupę Laco Lučenič &amp; Satisfactory.

</doc>
<doc id="4857354" url="https://pl.wikipedia.org/wiki?curid=4857354" title="Ladislav Lučenič">
Ladislav Lučenič



</doc>
<doc id="4857356" url="https://pl.wikipedia.org/wiki?curid=4857356" title="Kiszkieliszki (sielsowiet Mieżany)">
Kiszkieliszki (sielsowiet Mieżany)

Kiszkieliszki (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 zamieszkiwało tu 14 osób w 2 budynkach.
Miejscowość należała do parafii rzymskokatolickiej w Mieżanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857357" url="https://pl.wikipedia.org/wiki?curid=4857357" title="Ronnie i Donnie Galyon">
Ronnie i Donnie Galyon

Ronnie Galyon i Donnie Galyon (ur. 28 października 1951, zm. 4 lipca 2020) – zrośnięci bracia bliźniacy.
Życiorys.
Dzieciństwo.
Bracia przyszli na świat w Dayton w stanie Ohio, w Stanach Zjednoczonych. Bliźniacy byli zrośnięci mostkami oraz miednicą. Przy ówczesnym stanie medycyny ich rozdzielenie było niemożliwe. Bliźnięta nie zostały przyjęte do miejscowej szkoły, co spowodowało, że byli nauczani w domu, przez co u obu wykształcił się analfabetyzm funkcjonalny.
Rodzice braci posiadali dziewiątkę innych dzieci na swoim utrzymaniu, więc zdecydowali się wystawić swoje dzieci jako atrakcję na jarmarkach i pokazach. Podczas swojego życia Ronnie i Donnie wzięli udział w pokazach w wielu krajach Ameryki Północnej i Ameryki Łacińskiej. Bracia próbowali również wstąpić do wojska, jednak uzyskali kategorię 4-F.
Późniejsze życie.
Ronnie i Donnie kontynuowali karierę w rozrywce do 1991 roku, kiedy to po 30 latach pracy, zdecydowali się przejść na emeryturę w swoim rodzinnym mieście, Dayton. Pomimo przejścia na emeryturę pozostali aktywni w lokalnej społeczności i prowadzili w dużej mierze normalne życie, w czym pomagał im niestandardowy, podwójny wózek inwalidzki. Chociaż wycofali się z showbiznesu, bliźniacy wielokrotnie występowali w telewizji. Pojawili się m.in. w The Jerry Springer Show w 1997 roku, dokumencie Discovery Channel w 1998 roku oraz w dokumencie Channel 5 w 2009 roku.
W 2009 roku Ronnie poważnie zachorował na płuca, co okazało się zagrożeniem zarówno dla niego, jak i dla jego brata. Po hospitalizacji, bracia wymagali całodobowej opieki, którą zajął się ich młodszy brat Jim wraz z żoną Mary. Dostosowanie domu Mary i Jima do wymagań osób niepełnosprawnych było możliwe między innymi dzięki zbiórkom i dotacjom, które małżeństwo otrzymało z całego świata. 22 grudnia 2010 TLC opublikowało dokument "The World’s Oldest Conjoined Twins Move Home", w którym opowiedziana została historia remontu domu oraz powrotu do zdrowia przez obu bliźniaków.
Śmierć.
Bliźniacy zmarli w hospicjum w Dayton, Ohio w otoczeniu rodziny 4 lipca 2020.
Księga rekordów Guinnessa.
Według Księgi rekordów Guinnessa, Ronnie i Donnie Galyon w 2009 stali się najstarszymi żyjącymi bliźniętami syjamskimi. 29 października 2014 zostali najdłużej żyjącymi bliźniakami syjamskimi w historii, pobijając rekord ustanowiony przez .

</doc>
<doc id="4857358" url="https://pl.wikipedia.org/wiki?curid=4857358" title="Karol Zachar">
Karol Zachar

Karol Zachar (wł. Karol Legény; ur. 12 stycznia 1918 w Svätým Antonie, zm. 17 grudnia 2003 w Bratysławie) – słowacki reżyser, aktor, scenograf, pedagog. Był odtwórcą wielu ról z klasyki słowackiej i zagranicznej, m.in.: Ivana Stodoly, Jozefa Gregora-Tajovskiego, Moliera, Aleksandra Ostrowskiego, Aleksandra Fredry; wybitne inscenizacje m.in. "Mieszczan" Maksima Gorkiego, "Wesołych kumoszek z Windsoru" Williama Szekspira, "Na szkle malowane" Ernesta Bryla i Katarzyny Gärtner.

</doc>
<doc id="4857364" url="https://pl.wikipedia.org/wiki?curid=4857364" title="Odznaka Polskiego Towarzystwa Tatrzańskiego">
Odznaka Polskiego Towarzystwa Tatrzańskiego

Odznaka Polskiego Towarzystwa Tatrzańskiego (skrótowo: odznaka PTT) – odznaka członkowska i organizacyjna Polskiego Towarzystwa Tatrzańskiego. Odznaka ta stanowi również główny symbol stowarzyszenia. Reaktywowane oficjalnie w 1981 PTT jako prawny następca, sukcesor i kontynuator tradycji Towarzystwa Tatrzańskiego powołanego w roku 1873 wykorzystuje tradycyjne symbole dawnej organizacji, między innymi odznaki organizacyjnej. Na podstawie §15 p. 4 Statutu PTT do noszenia odznaki PTT mają prawo wszyscy członkowie zwyczajni towarzystwa.
Wzór odznaki został oficjalnie wprowadzony przez władze przedwojennego PTT w 1933 r. i przedstawia pomniejszoną wersję poprzedniej, ustanowionej w 1906 tzw. „blachy” (będącej motywem sprzączki góralskiej z wpasowanym wewnątrz rysunkiem głowy kozicy) otoczoną zielonym, emaliowanym otokiem o średnicy 2,5 cm z umieszczonym na nim napisem „Pol. Tow. Tatrzańskie” oraz datą 1873, oznaczającą rok założenia Galicyjskiego Towarzystwa Tatrzańskiego. Projektantem odznaki był Bohdan Małachowski.

</doc>
<doc id="4857365" url="https://pl.wikipedia.org/wiki?curid=4857365" title="Wasilij Łomakin">
Wasilij Łomakin

Wasilij Andriejewicz Łomakin (ros. Василий Андреевич Ломакин, ur. we wsi Cariew, obecnie w rejonie lenińskim w obwodzie wołgogradzkim, zm. 22 lipca 1943 k. wsi Siemionowka w rejonie zalegoszczeńskim w obwodzie orłowskim) – radziecki wojskowy, pułkownik, nagrodzony pośmiertnie tytułem Bohatera Związku Radzieckiego (1944).
Życiorys.
Urodził się w rodzinie chłopskiej. Po ukończeniu szkoły miejskiej pracował jako praser, w sierpniu 1918 wstąpił do Armii Czerwonej, brał udział w wojnie domowej, później ukończył kursy dowódcze w Saratowie. Następnie ukończył powtórne kursy średniej kadry dowódczej Moskiewskiego Okręgu Wojskowego i Akademię Wojskową im. Frunzego, po czym zaczął szkolić czołgistów; zajmował się tym również po ataku Niemiec na ZSRR. W 1943 został skierowany na Front Briański, 15 czerwca 1943 wyznaczono go dowódcą 195 Brygady Pancernej 15 Korpusu Pancernego 3 Gwardyjskiej Armii Pancernej. Walczył pod Kurskiem, wraz z brygadą przekroczył rzekę Olesznia, w walce od 19 do 22 lipca 1943 jego brygada zniszczyła podobno 20 czołgów, 25 dział, 7 dział samobieżnych, 60 ciężarówek ze sprzętem i amunicją i 3 magazyny z amunicją. 22 lipca poprowadził frontalny atak na niemieckie czołgi. Jeden z niemieckich pocisków artyleryjskich trafił w czołg Łomakina, ranią całą załogę. Drugi pocisk po trafieniu w czołg i spowodował pożar, zabijając Łomakina i resztę załogi. 4 czerwca 1944 pośmiertnie odznaczono Łomakina Złotą Gwiazdą Bohatera Związku Radzieckiego i Orderem Lenina.

</doc>
<doc id="4857447" url="https://pl.wikipedia.org/wiki?curid=4857447" title="Ivan Stodola">
Ivan Stodola

Ivan Stodola (ur. 10 marca 1888 w Liptowskim Mikułaszu, zm. 26 marca 1977 w Pieszczanach) – słowacki dramatopisarz. Z wykształcenia był lekarzem.
Jego dorobek obejmuje komedie satyryczne krytykujące m.in. obyczajowość mieszczaństwa ("Jožko Púčik a jeho kariéra" 1931) i postawę moralną części społeczeństwa w okresie tzw. niepodległego państwa słowackiego (m.in. "Mravci a svrčkovia" 1943); dramaty psychologiczne (Bačova žena 1928), historyczne i patriotyczne (m.in. "Svätopluk" 1931).

</doc>
<doc id="4857450" url="https://pl.wikipedia.org/wiki?curid=4857450" title="Kabasz Uspanow">
Kabasz Uspanow

Kabasz Raspajewicz Uspanow (ros. Кабаш Распаевич Успанов, ur. 17 marca 1915 w aule Azgir w guberni astrachańskiej, zm. 21 listopada 1970) – polityk i działacz partyjny Kazachskiej SRR.
Życiorys.
Do 1935 uczył się na fakultecie robotniczym w Astrachaniu, po czym został instruktorem i sekretarzem komitetu wykonawczego burlińskiej rady rejonowej w obwodzie zachodniokazachstańskim, 1937-1938 był nauczycielem w szkole podstawowej, a 1938-1939 I sekretarzem burlińskiego rejonowego komitetu Komsomołu. Należał do WKP(b), 1939-1942 był przewodniczącym komitetu wykonawczego burlińskiej rady obwodowej, w 1942 I sekretarzem burlińskiego rejonowego komitetu Komunistycznej Partii (bolszewików) Kazachstanu, później kierownikiem Wydziału Sowchozowego Zachodniokazachstańskiego Komitetu Obwodowego KP(b)K. Następnie był II sekretarzem Zachodniokazachstańskiego Komitetu Obwodowego KP(b)K, a 1945-1946 II sekretarzem Komitetu Obwodowego KP(b)K w Dżambule (obecnie Taraz), 1946-1949 studiował w Wyższej Szkole Partyjnej przy KC WKP(b), po czym został sekretarzem Komitetu Obwodowego KP(b)K w Aktiubińsku. Od 1951 do stycznia 1952 był II sekretarzem Południowokazachstańskiego Komitetu Obwodowego KP(b)K, od stycznia 1952 do 1954 przewodniczącym Komitetu Wykonawczego Północnokazachstańskiej Rady Obwodowej, 1954-1958 przewodniczącym Komitetu Wykonawczego Południowokazachstańskiej Rady Obwodowej, a 1958-1961 szefem Głównego Zarządu ds. Zaopatrzenia Przedsiębiorstw Spożywczych przy Państwowym Komitecie Planowania Rady Ministrów Kazachskiej SRR. Od 1961 do 1965 był szefem Celińskiego Krajowego Zarządu Zapasów, 1965-1967 wiceministrem przemysłu produktów zbożowych i paszowego Kazachskiej SRR, a od 1967 wiceministrem budownictwa rolnego Kazachskiej SRR.

</doc>
<doc id="4857455" url="https://pl.wikipedia.org/wiki?curid=4857455" title="Klemenspol">
Klemenspol

Klemenspol (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym majątek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwały tu 43 osoby, 38 było wyznania rzymskokatolickiego, a 5 staroobrzędowego. Jednocześnie 32 mieszkańców zadeklarowało polską przynależność narodową, 10 białoruska, a 1 rosyjską. Był tu 1 budynek mieszkalny. W 1938 zamieszkiwało tu 7 osób w 2 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857457" url="https://pl.wikipedia.org/wiki?curid=4857457" title="Wasilij Bogorodicki">
Wasilij Bogorodicki

Wasilij Aleksiejewicz Bogorodicki (; ur. w Carewokoszajsku, zm. 23 grudnia 1941 w Kazaniu) – rosyjski językoznawca.
Był uczniem J. Baudouina de Courtenay. Piastował stanowisko profesora na uniwersytecie w Kazaniu. W 1915 r. został członkiem Petersburskiej Akademii Nauk, a następnie Akademii Nauk ZSRR. 
Był twórcą fonetyki eksperymentalnej oraz założycielem pierwszego w Rosji laboratorium fonetycznego przy uniwersytecie w Kazaniu.
Jego dorobek obejmuje szereg prac z zakresu lingwistyki ogólnej, indoeuropejskiej, rosyjskiej, slawistycznej i turko-tatarskiej. Można wśród nich wymienić: "Lekcyi po obszczemu jazykowwiedieniju" (1911), "Fonietika russkogo jazyka w swietie ekspierimientalnych dannych" (1930), "Wwiedienije w tatarskoje jazykoznanije w swiazi s drugimi tiurkskimi jazykami" (1934).

</doc>
<doc id="4857458" url="https://pl.wikipedia.org/wiki?curid=4857458" title="J. Baudouin de Courtenay">
J. Baudouin de Courtenay



</doc>
<doc id="4857465" url="https://pl.wikipedia.org/wiki?curid=4857465" title="Jaromir Bělič">
Jaromir Bělič



</doc>
<doc id="4857466" url="https://pl.wikipedia.org/wiki?curid=4857466" title="Jaromír Bělič">
Jaromír Bělič

Jaromir Bělič (ur. 24 marca 1914 w Násedlovicach, zm. 6 grudnia 1977 w Pradze) – czeski językoznawca, dialektolog i bohemista.
W 1949 r. objął stanowisko profesora na uniwersytecie w Ołomuńcu; od 1957 r. był profesorem w Pradze. Był członkiem Czechosłowackiej Akademii Nauk.
Zajmował się językoznawstwem czeskim oraz gwaroznawstwem. Ogłosił publikacje dialektologiczne: "Dolská nářečí na Moravě" (1954), "Nástin české dialektologie" (1972).

</doc>
<doc id="4857469" url="https://pl.wikipedia.org/wiki?curid=4857469" title="Klikalnica">
Klikalnica

Klikalnica – dawna wieś. Tereny, na których była położona, leżą obecnie na Litwie, w okręgu uciańskim, w rejonie ignalińskim.
Historia.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwały tu 93 osoby, wszystkie były wyznania rzymskokatolickiego i zadeklarowały polską przynależność narodową. Było tu 17 budynków mieszkalnych. W 1938 zamieszkiwało tu 136 osób w 26 budynkach.
Miejscowość należała do parafii rzymskokatolickiej w Dyrświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Dryświatach.

</doc>
<doc id="4857473" url="https://pl.wikipedia.org/wiki?curid=4857473" title="Václav Machek (ujednoznacznienie)">
Václav Machek (ujednoznacznienie)



</doc>
<doc id="4857475" url="https://pl.wikipedia.org/wiki?curid=4857475" title="Weltmeister EX5">
Weltmeister EX5

Weltmeister EX5 – elektryczny samochód osobowy typu SUV klasy średniej produkowany pod chińską marką Weltmeister od 2018 roku.
Historia i opis modelu.
Po ujawinieniu pierwszych informacji z końcem 2017 roku, w maju 2018 roku podczas wystawy samochodowej Beijing Auto Show chiński startup WM Motor przedstawił swój pierwszy elektryczny samochód pod równocześnie prezentowaną marką Weltmeister. 
Model EX5 przyjął postać średniej wielkości SUV-a, prezentując język stylistyczny producenta oparty na dynamicznie zarysowanych, wąskich reflektorach wraz z wąską, czarną listwą między nimi. Wysoko poprowadzona linia okien współgra z licznymi przetłoczeniami, z kolei dominującym elementem w kabinie pasażerskiej został 12,3-calowym ekranem dotykowym do sterowania systemem multimedialnym.
Sprzedaż.
Weltmeister EX5 jest samochodem produkowanym oraz sprzedawanym z przeznaczeniem dla wewnętrznego rynku chińskiego poczynając od kwietnia 2018 roku.
Dane techniczne.
Układ elektryczy EX5 składa się z 56,9-kWh baterii, rozwijając moc 160 KM i 315 Nm maksymalnego momentu obrotowego, z kolei zasięg pojazdu na jednym ładowaniu wynosi 460 kilometrów.

</doc>
<doc id="4857477" url="https://pl.wikipedia.org/wiki?curid=4857477" title="Izabella Skrońska">
Izabella Skrońska

Izabella Anna Skrońska z domu Arens, ps. „Jadwiga” (ur. 26 lipca 1923, zm. 22 maja 2012) – działaczka podziemia niepodległościowego w czasie II wojny światowej, żołnierz Armii Krajowej, uczestniczka powstania warszawskiego.
Życiorys.
Była córką Tadeusza Arensa i Florentyny z domu Ciborskiej.
W czasie okupacji niemieckiej należała do grupy „Narocz” Bojowej Organizacji „Wschód”. Po wybuchu powstania warszawskiego była sanitariuszką i łączniczką Armii Krajowej. W dniach 1–5 sierpnia 1944 walczyła w batalionie „Parasol”, w 1. kompanii, V plutonie „Narocz”. Następnie była łączniczką przy Kwaterze Głównej Komendy Okręgu Warszawskiego AK. Przeszła szlak bojowy na Woli i w Śródmieściu.
Jej brat Andrzej Arens był żołnierzem kompanii ochrony Sztabu Obszaru Warszawskiego AK „Koszta”. Poległ 1 sierpnia 1944 roku, w pierwszych godzinach powstania, na Placu Bankowym.
Izabella Skrońska zmarła 22 maja 2012. Została pochowana 4 czerwca 2012 na Cmentarzu Wojskowym na Powązkach, w Panteonie Żołnierzy Polski Walczącej (kwatera D18 kolumb. lewe A-12-2).

</doc>
<doc id="4857478" url="https://pl.wikipedia.org/wiki?curid=4857478" title="Václav Machek (językoznawca)">
Václav Machek (językoznawca)

Václav Machek (ur. 8 listopada 1894 w Úhlejovie, zm. 26 maja 1965 w Brnie) – czeski językoznawca.
W 1936 r. objął stanowisko profesora na uniwersytecie w Brnie. Był członkiem Czechosłowackiej Akademii Nauk.
Publikował w językach czeskim i francuskim. Jego dorobek obejmuje prace z języków słowiańskich i bałtyckich oraz z etymologii, m.in.: "Recherches dans le domaine de lexique balto-slave" (1934), "Česká a slovenská jména rostlin" (1954), "Etymologický slovnik jazyka českého a slovenského" (1957).

</doc>
<doc id="4857481" url="https://pl.wikipedia.org/wiki?curid=4857481" title="Robert Macharaszwili">
Robert Macharaszwili

Robert Macharaszwili (ur. 6 października 1981 w Tbilisi) – gruziński narciarz alpejski.

</doc>
<doc id="4857482" url="https://pl.wikipedia.org/wiki?curid=4857482" title="Václav Vondrák">
Václav Vondrák

Václav Vondrák (ur. 22 września 1859 w Dubie, zm. 13 sierpnia 1925 w Brnie) – czeski językoznawca, profesor filologii słowiańskiej.
Był uczniem Franca Miklošiča. Piastował stanowisko profesora w Wiedniu i Brnie.
Jego dorobek obejmuje prace z zakresu komparatystyki języków słowiańskich, języka staro-cerkiewno-słowiańskiego i czeskiego. Można wśród nich wymienić: "Vergleichende slavische Grammatik" (t. 1–2 1906–08), "Altkirchenslavische Grammatik" (1900), "Vyvoj současného spisovného jazyka českého" (1926). Wydawał także zabytki piśmiennictwa starosłowiańskiego.

</doc>
<doc id="4857483" url="https://pl.wikipedia.org/wiki?curid=4857483" title="Bill Lobley">
Bill Lobley

Bill Lobley (ur. 11 listopada 1960 w Bronxville w Nowym Jorku) – amerykański lektor filmowy, radiowy, telewizyjny oraz dubbingowy.
Jego głos można usłyszeć w wielu grach wideo, m.in. w "Just Cause 3", "BioShock", "The Darkness II", "Red Dead Redemption 2" oraz "Mafii II".
W 2009 roku jego praca "Geronimo Stilton" zdobyła nagrodę "Benjamin Franklin Award" dla najlepszego audiobooka dziecięcego z "Independent Book Publishers' Association".

</doc>
<doc id="4857485" url="https://pl.wikipedia.org/wiki?curid=4857485" title="Arne Novák">
Arne Novák

Arne Novák (wł. Arnošt František Marie Novák; ur. 2 marca 1880 w Litomyšlu, zm. 26 listopada 1939 w Poličce) – czeski literaturoznawca, krytyk i historyk literatury, eseista.
Kształcił się na Uniwersytecie Karola, gdzie studiował bohemistykę i germanistykę. W 1906 r. uzyskał habilitację z historii literatury niemieckiej, a w 1910 r. – z historii literatury czeskiej. W 1920 r. objął profesurę.
Syn pisarki Terezy Novákovej i filologa klasycznego Josefa Nováka.
Jego dorobek obejmuje prace o charakterze encyklopedycznym i monograficznym. Pracował także jako redaktor.

</doc>
<doc id="4857487" url="https://pl.wikipedia.org/wiki?curid=4857487" title="Weltmeister EX6">
Weltmeister EX6

Weltmeister EX6 – elektryczny samochód osobowy typu SUV klasy wyższej produkowany pod chińską marką Weltmeister w latach 2020 – 2022.
Historia i opis modelu.
W maju 2019 roku chiński startup WM Motor przedstawił swój drugi seryjny model pod postacią sztandarowego, o segment większego od Weltmeistera EX5 SUV-a EX6. Samochód utrzymano w podobnym kierunku stylistycznym do mniejszego pojazdu, z wąskimi i podłużnymi reflektorami, a także podłużnymi lampami tylnymi biegnącymi przez całą szerokość pojazdu.
Sprzedaż.
Weltmeister EX6 produkowany jest i sprzedawany wyłącznie z przeznaczeniem dla wewnętrznego rynku Chin. Dostawy pierwszych egzemplarzy do klientów rozpoczęły się rok po debiucie rynkowym, w maju 2020 roku, w ciągu kolejnych 6 miesięcy kończąc się na relatywnie niewielkim pułapie 259 sprzedanych modeli i znikając ostatecznie z rynku w 2022 roku.
Dane techniczne.
Układ elektryczny w EX6 składa się z baterii o pojemności 69 kWh, rozwijając maksymalną moc 160 KM i 315 Nm maksymalnego momentu obrotowego. Zasięg na jednym ładowaniu równy jest 505 kilometrom, z kolei 100 km/h pojazd osiąga w 9,5 sekundy. Samochód oferowany jest także w tańszym wariancie, który w związku z baterią o mniejszej pojemności umożliwia przejechanie na jednym ładowaniu ok. 408 kilometrów.

</doc>
<doc id="4857488" url="https://pl.wikipedia.org/wiki?curid=4857488" title="Lewan Abramiszwili">
Lewan Abramiszwili

Lewan Abramiszwili (ur. 27 lipca 1970 w Bakuriani) – gruziński narciarz alpejski.

</doc>
<doc id="4857502" url="https://pl.wikipedia.org/wiki?curid=4857502" title="Yudo Auto">
Yudo Auto

Yudo Auto – chiński producent elektrycznych crossoverów z siedzibą w Putian działający od 2015 roku. Marka należy do chińskiego koncernu Fujian Motors Group.
Historia.
W grudniu 2015 roku z inicjatywy chińskigo koncernu motoryzacyjny Fujian Motors Group i władz prowincji Fujian utworzono nowe przedsiębiorstwo Yudo Auto, którego celem było wkroczenie do intensywnie rozwijającej się w Chinach klasy samochodów elektrycznych.
Oficjalna prezentacja dwóch pierwszych produkcyjnych pojazdów Yudo odbyła się w lutym 2017 roku, z czego oba przyjęły postać niewielkich, miejskich crossoverów pod charakterystycznymi nazwami. Producent zastosował literę "π" pochodzącą z greckiego alfabetu, nazywając mniejszy model π1, a większy - π3. Dwa miesiące później, w kwietniu 2017 roku, przedsiębiorstwo przedstawiło z kolei swój pierwszy studyjny pojazd X-Pi.
Yudo Auto nie odniosło sukcesu rynkowego - podczas pierwszego pełnego rynku obecności rynkowej w Chinach sprzedało się 7343 sztuk obu modeli filii, z kolei rok później, w 2019, zanotowano ponad 65% spadek ogólnokrajowej sprzedaży z 2566 sprzedanymi pojazdami.

</doc>
<doc id="4857506" url="https://pl.wikipedia.org/wiki?curid=4857506" title="Nodar Dżordżikija">
Nodar Dżordżikija

Nodar Dżordżikija (ნოდარ ჯორჯიკია, ur. 12 listopada 1921, zm. 2 czerwca 2008) – gruziński koszykarz. W barwach ZSRR srebrny medalista olimpijski z Helsinek.
Występował w Armii oraz Dynamie z Tbilisi i w barwach obu zostawał mistrzem ZSRR (1944, 1946, 1950, 1953 i 1954). Z reprezentacją ZSRR sięgał po srebro igrzysk olimpijskich w 1952 oraz był mistrzem Europy w 1947. 

</doc>
<doc id="4857519" url="https://pl.wikipedia.org/wiki?curid=4857519" title="Guram Minaszwili">
Guram Minaszwili

Guram Minaszwili (გურამ მინაშვილი, ur. 25 listopada 1936, zm. 1 marca 2015) – gruziński koszykarz. W barwach ZSRR srebrny medalista olimpijski z Rzymu.
Przez większość kariery występował w Dynamie z Tbilisi i był z tym klubem medalistą mistrzostw ZSRR, w tym złotym w 1953 oraz zwyciężył w Pucharze Europy Mistrzów Krajowych w 1962. Z reprezentacją ZSRR sięgał po srebro igrzysk olimpijskich w 1960 oraz był mistrzem Europy w 1957, 1959 i 1963. Na mistrzostwach świata w 1963 zdobył brązowy medal.

</doc>
<doc id="4857522" url="https://pl.wikipedia.org/wiki?curid=4857522" title="Zalew Tulipan w Opocznie">
Zalew Tulipan w Opocznie

Zalew Tulipan w Opocznie (także: "Zalew na Drzewiczce") – zalew zlokalizowany na rzece Drzewiczce w Opocznie pomiędzy ulicami Wałową, Generała Kazimierza Bończy-Załęckiego, Stefana Starzyńskiego i torowiskiem linii kolejowej Tomaszów Mazowiecki – Skarżysko-Kamienna. 
Obiekt powstał w latach 70. XX wieku pełniąc funkcję rekreacyjną oraz rolę zbiornika retencyjnego (ujęcie wody) dla budowanego wówczas Zakładu Przemysłu Wełnianego w Opocznie (późniejszy Optex). Funkcja rekreacyjna rozwinęła się zwłaszcza od 1977, kiedy to Wojewódzki Ośrodek Sportu i Rekreacji z Piotrkowa Trybunalskiego powołał do życia swój oddział w Opocznie. Zbudowano wtedy hangar z wypożyczalnią sprzętu wodnego i baseny z brodzikiem. W latach 80. XX wieku akwen popadł w stopniową degradację. Dewastacji uległy baseny i brodzik. Część terenów należących do dawnego opoczyńskiego oddziału Ośrodka Sportu i Rekreacji została sprzedana. Od 2005 rozpoczęto działania rewitalizacyjne. W 2006 powstał projekt. Prace renowacyjne ukończono po 2014. 

</doc>
<doc id="4857525" url="https://pl.wikipedia.org/wiki?curid=4857525" title="Bing Crosby Theater">
Bing Crosby Theater

Bing Crosby Theater – teatr sztuk scenicznych znajdujący się w Spokane w stanie Waszyngton, zaprojektowany przez architekta Edwina Houghtona. Został zbudowany w 1914 roku jako 800-miejscowe kino o nazwie Clemmer Theater. Pomiędzy majem a październikiem 1925 roku, lokalna gwiazda – Bing Crosby, bardzo często występował w tym teatrze.
Z biegiem lat teatr popadał w ruinę, dopóki nie został zakupiony przez lokalną firmę w 1988 roku i odnowiony. Został wpisany do National Register of Historic Places w grudniu 1988 roku i ponownie otwarty jako Metropolitan Performing Arts Center. Odbywały się w nim wówczas koncerty, wykłady oraz prezentacje filmowe. W 2004 roku teatr został zakupiony przez lokalnego biznesmena – Mitcha Silvera, a w 2006 roku zmieniono jego nazwę na Bing Crosby Theater, gdyż stwierdzono, że miasto nie posiada zabytków nazwanych na cześć Binga Crosby'ego – aktora i piosenkarza, który wychowywał się i dorastał w Spokane.

</doc>
<doc id="4857547" url="https://pl.wikipedia.org/wiki?curid=4857547" title="Wieczorne dzwony">
Wieczorne dzwony

Wieczorne dzwony (tytuł oryginalny "Večernja zvona / Вечерња звона") – jugosłowiański film dramatyczny z 1986 roku w reżyserii Lordana Zafranovicia. 

</doc>
<doc id="4857548" url="https://pl.wikipedia.org/wiki?curid=4857548" title="Neda Arneric">
Neda Arneric



</doc>
<doc id="4857553" url="https://pl.wikipedia.org/wiki?curid=4857553" title="Bing Crosby Stadium">
Bing Crosby Stadium

Bing Crosby Stadium – stadion baseballowy znajdujący się w Front Royal, w stanie Wirginia, w Stanach Zjednoczonych. Jest nazwany na cześć amerykańskiego piosenkarza i aktora Binga Crosby'ego (1903–1977).
W 1949 roku Bing Crosby w imieniu Stowarzyszenia Rekreacyjnego ogłosił zbiórkę na budowę stadionu baseballowego. Crosby przekazał także osobistą darowiznę w wysokości 1000 dolarów na projekt stadionu. 1 kwietnia 1950 roku w mieście odbył się "Bing Crosby Day", na którym pojawił się sam Bing, aby uczestniczyć w uroczystościach zorganizowanych na jego cześć. Ogłoszono wtedy, że Stowarzyszenie Rekreacyjne zebrało 6500 dolarów, a Crosby oświadczył, że resztę dochodów również przekaże na budowę owego stadionu.
W 1953 roku nastąpiło otwarcie stadionu. W 2006 zakończono gruntowne remonty, dzięki czemu dzisiaj możemy podziwiać w pełni wykończony i odrestaurowany stadion. Oprócz gry w baseball, pełni on również funkcję boiska do piłki nożnej, odbywają się na nim koncerty muzyczne i nabożeństwa. Wokół stadionu powstał kompleks rekreacyjny, w tym boiska do softballu, boiska baseballowe "Little League" i "Babe Ruth", korty tenisowe oraz place zabaw i miejsca na piknik, dzięki czemu Bing Crosby Stadium jest prawdziwym atutem miejscowej społeczności.

</doc>
<doc id="4857555" url="https://pl.wikipedia.org/wiki?curid=4857555" title="Szenwald">
Szenwald



</doc>
<doc id="4857572" url="https://pl.wikipedia.org/wiki?curid=4857572" title="You’re My World">
You’re My World

You’re My World – brytyjska wersja włoskiej piosenki „Il mio mondo”, napisanej w 1963 roku przez Umberta Bindiego (muzyka) i Gina Paolego (tekst). Tekst angielski napisał Carl Sigman. Piosenka, która we Włoszech nie wzbudziła zainteresowania, stała się w 1964 roku przebojem w Wielkiej Brytanii w interpretacji Cilli Black dochodząc do 1. miejsca na liście przebojów UK Singles Chart.
Powstanie piosenki.
Piosenka „Il mio mondo” została napisana w 1963 roku przez Umberta Bindiego (muzyka) i Gina Paolego (tekst). Pomysłodawcą wersji anglojęzycznej i producentem nagrania był George Martin. Napisanie tekstu zlecił Carlowi Sigmanowi. Ponieważ Sigman nie znał obcych języków, napisał własny tekst, dbając jedynie, aby idealnie pasował on do muzyki; zachował jednak oryginalny tytuł: „Il Mio Mondo” – „My World” („Mój świat”). Piosenkę „You’re My World” nagrała w 1964 roku w londyńskim Abbey Road Studios Cilla Black. W sesji nagraniowej udział wzięli: Allan Weighell (gitara basowa), Don Lusher (puzon), Vic Flick (gitara akustyczna), Martin Kershaw (gitara), Stan Barrett, Eric Allen instrumenty perkusyjne, Kenny Clare (perkusja), Frank Horrox, Margot Newman (inne instrumenty) i Ann Simmons (wokal wspierający. Zespołem dyrygował oraz grał na instrumentach klawiszowych producent nagrania, George Martin. Piosenka została wydana w 1964 roku przez wytwórnię Parlophone. Piosenka w jej wykonaniu odniosła znaczący sukces stając się znakiem rozpoznawczym w jej karierze.
Cilla Black zmarła 1 sierpnia 2015 roku. Podczas jej pogrzebu 20 sierpnia 2015 roku setki zgromadzonych fanów zaśpiewało „You’re My World” w momencie, gdy kondukt pogrzebowy zbliżał się do kościoła Najświętszej Maryi Panny w Liverpoolu. Ciało artystki spoczęło na Allerton Cemetery. Na płycie nagrobnej wyryto fragmenty testów trzech jej najbardziej znanych piosenek; wśród nich znalazła się zwrotka z „You’re My World”, zaczynająca się od słów: „Other eyes see the stars up in the skies...”. 16 stycznia 2017 roku przed wejściem do The Cavern Club przy Mathew Street w Liverpoolu odsłonięto pomnik Cilli Black stojącej na okrągłej płycie pamiątkowej z napisem "You’re My World – Cilla Black – Made in Liverpool".

</doc>
<doc id="4857575" url="https://pl.wikipedia.org/wiki?curid=4857575" title="JKS Jarosław (piłka ręczna)">
JKS Jarosław (piłka ręczna)

Eurobud JKS Jarosław – polski żeński klub piłki ręcznej, powstały w 1909 w Jarosławiu. Od 2019 występuje w Superlidze.

</doc>
<doc id="4857628" url="https://pl.wikipedia.org/wiki?curid=4857628" title="Legend of the Galactic Heroes">
Legend of the Galactic Heroes

 – japońska seria powieści science fiction w podgatunku space opera napisanych przez Yoshikiego Tanakę. Seria doczekała się licznych adaptacji w stylu anime, mangi, teatralnych i gier komputerowych. Seria liczy 10 tomów wydanych w latach 1982-1987.
Fabuła.
W odległej przyszłości ludzkości dwa międzygwiezdne państwa - monarchiczne Imperium Galaktyczne i demokratyczny Sojusz Wolnych Planet - są uwikłane w niekończącą się wojnę. Fabuła koncentruje się na historii dwóch rywali, Reinharda von Lohengramm i Yang Wen-li, którzy zdobywają władzę i sławę odpowiednio w Imperium Galaktycznym i Sojuszu Wolnych Planet.
Adaptacje.
Adaptacja powieści w formie serialu anime OVA o długości 110 odcinków została wyprodukowana przez Kitty Films (także: Artland, Shaft, Magic Bus i Mushi Production) i trwała od 1988 do 1997 roku. Pierwsza część serialu została zaadaptowana do dwóch filmów w latach 1992 i 1993. Istnieje również manga oparta na powieściach, rysowana przez Katsumi Michihara. Ponadto istnieje kilka adaptacji gier wideo, z 2008 roku. Dodatkowo, prequel "Legend of the Galactic Heroes Gaiden" (wydany w dwóch sezonach, 24-odcinkowym i 28-odcinkowym) został zaanimowany w latach 1998-2001. Serial otrzymał oficjalną angielską wersję dopiero w 2015 roku, kiedy dystrybutor anime i mangi w Ameryce Północnej Viz Media ogłosił, że nabył licencję na powieści. Tego samego dnia północnoamerykański licencjodawca anime Sentai Filmworks ogłosił swoją licencję na anime, a anime zostało później wydane na Hidive od 20 czerwca 2017 r.
Nowa telewizyjna adaptacja anime autorstwa Production I.G trwała od kwietnia do czerwca 2018 r. Kontynuowała ją trzyczęściową serią filmową, która ukazała się od września do listopada 2019 r.
Cykl doczekał się także adaptacji teatralnych (m.in. przez Takarazuka Revue) i w postaci gier komputerowych i planszowych.
Oddźwięk.
Książki i seriale doczekały się licznych recenzji, a także opracowań naukowych.

</doc>
<doc id="4857646" url="https://pl.wikipedia.org/wiki?curid=4857646" title="Zbigniew Machelski">
Zbigniew Machelski

Zbigniew Machelski – polski politolog, dr hab. nauk humanistycznych, profesor Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.
Życiorys.
Obronił pracę doktorską, 26 maja 2003 habilitował się na podstawie pracy. 12 czerwca 2012 nadano mu tytuł profesora w zakresie nauk humanistycznych. Został zatrudniony na stanowisku profesora zwyczajnego w Instytucie Politologii na Wydziale Nauk Społecznych Uniwersytetu Opolskiego, w Instytucie Nauk Politycznych i Dziennikarstwa na Wydziale Nauk Społecznych Uniwersytetu Śląskiego w Katowicach, oraz w Zakładzie Integracji Europejskiej na Wydziale Politologii, Socjologii i Administracji Wyższej Szkole Zarządzania i Administracji w Opolu.
Jest profesorem Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.

</doc>
<doc id="4857658" url="https://pl.wikipedia.org/wiki?curid=4857658" title="Jan Związek">
Jan Związek

Jan Związek (ur. 6 grudnia 1937 we wsi Młynki, zm. 8 lipca 2020 w Częstochowie) – polski duchowny rzymskokatolicki, ksiądz prałat, historyk, prof. dr hab.
Życiorys.
Uczęszczał do szkoły podstawowej w Kabałach, a potem w Załęczu Małym. W latach 1952-1956 uczył się w Niższym Seminarium Duchownym w Częstochowie. Świadectwo dojrzałości uzyskał jako eksternista w Liceum im. Romualda Traugutta w Częstochowie. W latach 1956-1961 odbył studia w Częstochowskim Seminarium Duchownym w Krakowie. Święcenia kapłańskie otrzymał 29 czerwca 1961 r. w katedrze św. Rodziny w Częstochowie z rąk biskupa prof. dr hab. Zdzisława Golińskiego. 5 marca 1964 r. uzyskał stopień naukowy magistra teologii w zakresie historii Kościoła na Wydziale Teologicznym KUL w Lublinie. Od lipca 1965 pracował jako wychowawca oraz nauczyciel religii i propedeutyki filozofii w Niższym Seminarium Duchownym w Częstochowie. 
18 czerwca 1969 r. obronił pracę doktorską w zakresie historii Kościoła, a 7 czerwca 1984 r. uzyskał stopień doktora habilitowanego. 21 grudnia 1998 nadano mu tytuł profesora w zakresie nauk teologicznych. Pracował w Wyższym Seminarium Duchownym Archidiecezji Częstochowskiej, oraz był profesorem zwyczajnym Zespołu Naukowo-Dydaktyczny Patrologii i Historii Kościoła w Instytucie Teologicznym w Częstochowie, Specjalizacji Dziejów Kościoła Powszechnego na Wydziale Historii Kościoła Papieskiej Akademii Teologicznej w Krakowie i w Instytucie Historii na Wydziale Filologiczno-Historycznym Akademii im. Jana Długosza w Częstochowie.
Został zatrudniony na stanowisku kierownika Zespołu Naukowo-Dydaktyczny Patrologii i Historii Kościoła w Wyższym Instytucie Teologicznym im. NMP Stolicy Mądrości w Częstochowie, Zespołu Naukowo-Dydaktycznym Patrologii i Historii Kościoła w Instytucie Teologiczny w Częstochowie, a także wiceprezesa Częstochowskiego Towarzystwa Naukowego.
Przyznano mu Honorowe Obywatelstwo Miasta i Gminy Działoszyn i tytuł honorowego członka Wieluńskiego Towarzystwa Naukowego.
Został pochowany 12 lipca 2020 r. w grobie kapłanów na cmentarzu parafialnym w Działoszynie.

</doc>
<doc id="4857662" url="https://pl.wikipedia.org/wiki?curid=4857662" title="Biblia Mentelina">
Biblia Mentelina

Biblia Mentelina () – pierwszy wydrukowany niemiecki przekład Pisma Świętego opublikowany w roku 1466 przez drukarza Johanna Mentelina w Strasburgu. Ukazała się 11 lat po łacińskiej Biblii Gutenberga z 1455 roku. Była to pierwsza Biblia wydana w żywym języku narodowym.
Historia.
Johann Mentelin działalność drukarską rozpoczął w Strasburgu w roku 1458. W latach 1460–1461 wydał łacińską Wulgatę. Biblia ta miała 49 wierszy w kolumnie tekstu. Wydając przekład w języku niemieckim użył mniejszej czcionki przez co ilość wierszy zwiększyła się do 61 w każdej z kolumn. Zabieg ten pozwolił na zmniejszenie liczby stron i ograniczenie kosztów.
Jednakże Mentelin wykorzystał niemieckie tłumaczenie Wulgaty posiadające archaiczny tekst, napisany słabą niemczyzną i posiadający osobliwości gramatyczne. Powodowało to że miejscami tekst przekładu był niezrozumiały. Dodatkowo znalazło się w nim dużo błędów.
Część niemieckich językoznawców uznaje, że tekst tłumaczenia wykorzystany przez Mentelina powstał w środowisku waldensów ("Codex Teplensis" z ok. 1400). Jednakże wniosek ten bywa odrzucany.
Druga niemiecka edycja Biblii wydana około roku 1470 w Strasburgu przez Heinricha Eggesteina była w zasadzie przedrukiem Biblii Mentelina. Mimo swoich wad Biblia Mentelina była powielana w różnych niemieckich miejscowościach do roku 1518. Do roku 1522 – gdy Marcin Luter wydał swój przekład Nowego Testamentu – ukazało się osiemnaście edycji Biblii w języku niemieckim. Nie były to jednak niezależne tłumaczenia, lecz różne warianty Biblii Mentelina.

</doc>
<doc id="4857663" url="https://pl.wikipedia.org/wiki?curid=4857663" title="Opetiopalpus scutellaris">
Opetiopalpus scutellaris

Opetiopalpus scutellaris – gatunek chrząszcza z rodziny przekraskowatych i podrodziny Korynetinae. Zamieszkuje krainę etiopską i zachód Palearktyki, ponadto zawleczony został do Australii.
Taksonomia.
Gatunek ten opisany został po raz pierwszy w 1763 roku przez Georga W.F. Panzera pod nazwą "Clerus scutellaris".
Morfologia.
Chrząszcz o ciele długości od 2 do 3,8 mm, bardziej wydłużonym i o smuklejszych odnóżach i czułkach niż w przypadku "O. sabulosus". Ubarwienie głowy, czułków, przedplecza i odnóży jest czerwone, zapiersia i spodu odwłoka ciemne, zaś pokryw metalicznie niebieskie lub zielone. Ogólnie oskórek jest bardziej błyszczący niż u "O. sabulosus". Owłosienie jest jasne i odstające.
Głowa jest węższa od przedplecza, zaopatrzona w oczy złożone o słabo wyciętym przednim brzegu. Owalne buławki czułków zbudowane są z trzech ostatnich, luźno zestawionych członów. Ostatni człon czułków ma delikatnie ząbkowany wierzchołek. Narządy gębowe odznaczają się głaszczkami obu par o zaostrzonych wierzchołkach szczytowych członów.
Przedplecze jest szersze niż dłuższe, bardziej kanciaste niż u "O. sabulosus". Powierzchnię przedplecza i pokryw rzeźbią duże, zlewające się w nieregularne bruzdki punkty. Nasada pokryw jest znacznie szersza od podstawy przedplecza. Powierzchnia pokryw jest punktowana nieregularnie, gęściej niż u "O. sabulosus". Największą szerokość pokrywy osiągają za środkiem długości.
Ekologia i występowanie.
O biologii i ekologii tego chrząszcza niemal nic nie wiadomo. Osobniki dorosłe spotykane były w starych budynkach drewnianych, w tym szopach, składach i stodołach oraz na kwiatach w ich pobliżu.
Najszerzej gatunek ten rozsiedlony jest w Afryce – podawany był z Afryki Północnej, Zairu i Afryki Południowej. W Azji zamieszkuje Kaukaz, Zakaukazie i Turkmenistan. W Europie owad ten znany jest ze środkowej i południowej części kontynentu. Stwierdzano jego obecność w Hiszpanii, Francji, Niemczech, Austrii, Polsce, Czechach, na Słowacji, w Rumunii, Ukrainie, Mołdawii i Rosji. W Europie Środkowej jest jednak bardzo rzadki. W Niemczech ostatnio notowany był w XIX wieku i to na kilku zaledwie stanowiskach. W Rumunii, Ukrainie i Mołdawii znany jest z pojedynczych, XIX-wiecznych stanowisk. W Czechach uznany za wymarłego. W Polsce notowany był na nielicznych stanowiskach w XIX i na początku XX wieku. Publikacja z 1979 roku podaje, że mógł przetrwać na zachodzie Austrii i Śląsku. Gatunek ten ponadto zawleczony został poza swój naturalny zasięg, do Australii Zachodniej, gdzie przypuszczalnie częściowo się zadomowił.

</doc>
<doc id="4857664" url="https://pl.wikipedia.org/wiki?curid=4857664" title="Emile Rousseaux">
Emile Rousseaux

Emile Rousseaux (ur. 3 kwietnia 1961) – belgijski siatkarz i trener. Grał na pozycji rozgrywającego. Od 2018 roku jest trenerem żeńskiej reprezentacji Francji.
Jego córka Hélène i syn Tomas uprawiają zawodowo siatkówkę. 
Sukcesy zawodnicze.
klubowe.
Mistrzostwo Belgii:
 Puchar CEV:
Puchar Belgii:
Sukcesy trenerskie.
klubowe.
Puchar Belgii:
Mistrzostwo Belgii:
Superpuchar Belgii:
reprezentacyjne.
Liga Europejska:

</doc>
<doc id="4857673" url="https://pl.wikipedia.org/wiki?curid=4857673" title="Stanisław Wiącek (ujednoznacznienie)">
Stanisław Wiącek (ujednoznacznienie)



</doc>
<doc id="4857682" url="https://pl.wikipedia.org/wiki?curid=4857682" title="Wawrzyniec de Pressen">
Wawrzyniec de Pressen

Wawrzyniec de Pressen (niem. Lorenz von Pressen) – lekarz wojskowy, w latach 1785–1805 kierownik referatu zdrowia publicznego ("protomedyk") w Namiestnictwie Galicji we Lwowie. W latach 1786–1791 pełnił funkcję dziekana Wydziału Medycznego, dwukrotnie w latach 1794–1795 oraz 1806–1807 wybrany rektorem Uniwersytetu Lwowskiego, w 1795 członek galicyjskiego Konsensu naukowego.

</doc>
<doc id="4857706" url="https://pl.wikipedia.org/wiki?curid=4857706" title="Biblia Malermi">
Biblia Malermi

Biblia Malermi () – pierwszy wydrukowany włoski przekład Pisma Świętego skompilowany w roku 1471 przez Nicolò Malermi i opublikowany w Wenecji przez Vindelino ze Spiry. Biblia Malermi ukazała się 16 lat po łacińskiej Biblii Gutenberga z 1455 roku. Była to druga wydana drukiem Biblia w żywym języku narodowym, po niemieckiej Biblii Mentelina z 1466.
Historia.
Autorem tego przekładu był kameduła Nicolò Malermi (ok. 1422–1481). Nie tłumaczył on Biblii na język włoski, lecz wykorzystał tłumaczenia pochodzące z XIV wieku. W swojej pracy słownictwo dialektu toskańskiego zastąpił dialektem weneckim. W ten sposób obniżył wartość języka czternastowiecznego, który podnosił doniosłość starszych tłumaczeń. Malermi utworzył w ten sposób niearchaiczny i bardziej jednorodny tekst niż ten pochodzący z rękopisów różnych autorów. Jednakże tekst jednorodny stylistycznie utracił na literackiej jakości w warstwie językowej.
Biblia Malermi została wydana w dwóch tomach. Tekst strony podzielono na dwie kolumny. Edycja Biblii spotkała się z bardzo życzliwym przyjęciem. Był to przekład popularny i wielokrotnie wznawiany (przekład miał jedenaście wydań w okresie inkunabułów i blisko dwadzieścia w XVI wieku). Niektóre wznowienia ukazały się z poprawkami innych autorów, np. dominikanina Mariano z Wenecji. Wiele edycji ozdobiono drzeworytami.
Biblia ukazała się 1 sierpnia 1471, stąd bywa nazywana "Bibbia d’agosto" (Biblią sierpniową) w odróżnieniu od kolejnego włoskiego drukowanego przekładu wydanego 1 października 1471 roku Biblii Jensoniana nazywanego "Bibbia d’ottobre" (Biblią październikową). 

</doc>
<doc id="4857716" url="https://pl.wikipedia.org/wiki?curid=4857716" title="Pomnik Andrzeja Huszczy w Zielonej Górze">
Pomnik Andrzeja Huszczy w Zielonej Górze

Pomnik Andrzeja Huszczy w Zielonej Górze – pomnik zielonogórskiego żużlowca, legendy Falubazu Zielona Góra, dłuta Artura Wochniaka odsłonięty w Zielonej Górze w 2018 r.
Budowa pomnika.
Pomnik powstał z inicjatywy prezydenta miasta Janusza Kubickiego w celu upamiętnienia legendy zielonogórskiego żużla. Pomnik odsłonił Andrzej Huszcza.
Lokalizacja.
Pomnik miał znaleźć się na nowym rondzie w kierunku wjazdu do zielonogórskiej Raculi, w której mieszka żużlowiec. Ostatecznie stanął na deptaku, naprzeciwko byłego kina Nysa.
Opis pomnika.
Pomnik Andrzeja Huszczy jest pierwszym w Polsce dynamicznym pomnikiem żużlowca. Pomnik jest wykonany z brązu. Przedstawia uśmiechniętego Andrzeja Huszczę, w skali 1:1, jadącego na motorze na jednym kole, robiącego tzw. świecę, jedną ręką pozdrawiającego kibiców. Żużlowiec stoi na wąskim cokole z czarnego marmuru. Na pomniku widnie napis: 
ANDRZEJ HUSZCZA – LEGENDA ZIELONOGÓRSKIEGO SPEEDWAYA

</doc>
<doc id="4857720" url="https://pl.wikipedia.org/wiki?curid=4857720" title="Jan Wedel">
Jan Wedel

Jan Józef Wedel (ur. 4 lipca 1874 w Warszawie, zm. 31 marca 1960 tamże) – polski przedsiębiorca, potomek Karola i Emila Wedlów, twórca fabryki czekolady E.Wedel na warszawskim Kamionku, przy ul. Zamoyskiego 28/30.
Życiorys.
Młodość i początki pracy w fabryce.
W młodości Jan Wedel uczył się w Gimnazjum im. Wojciecha Górskiego przy ul. Szpitalnej, później zapewne także w V Gimnazjum w Warszawie u zbiegu Marszałkowskiej i Polnej. Od 1894 zdobywał wyższe wykształcenie w Niemczech i Szwajcarii. Przez 6 semestrów, do 1897, uczył się w Königlich Technische Hochschule zu Berlin w Charlottenburgu. Potem spędził 4 semestry na Uniwersytecie Fryburskim. W dniu 22 lipca 1899 uzyskał tam tytuł doktora chemii. Wykształcenie uzupełnił naukami technicznymi i inżynieryjnymi na Wydziale Mechanicznym Politechniki w Charlottenburgu. Nauczył się mówić biegle po francusku, angielsku i niemiecku.
Zanim przejął zarządzanie rodzinnym biznesem, doświadczenie w firmie zdobywał jako praktykant. Faktycznym następcą ojca w czekoladowym przedsiębiorstwie Jan stał się w 1912, gdy jako prokurent został dopuszczony do sprawowania kierownictwa i podpisywania dokumentów. Otrzymane po raz pierwszy wynagrodzenie w wysokości 2000 rubli w całości przekazał na cele społeczne. W 1912 nastąpiła też zmiana nazwy firmy na „Emil Wedel &amp; Syn”. Ojciec i syn zarządzali firmą wspólnie do 1919, gdy Emil zmarł. Prowadząc firmę samodzielnie, Jan szybko zaczął wdrażać własne pomysły – rozpoczął produkcję biszkoptów, proponował klientom nowe opakowania: papierowe, tekturowe i blaszane.
Zarządzanie fabryką przy ul. Zamoyskiego.
W 1927 Jan Wedel dostał pozwolenie na wybudowanie fabryki przy ul Zamoyskiego. Do zaprojektowania nowego zakładu Wedel zatrudnił m.in. znanego architekta Józefa Napoleona Czerwińskiego, który już przed I wojną światową był autorem wielu kamienic warszawskich. Do wieloetapowej budowy przystąpiono w 1929. Najpierw wybudowane zostało skrzydło północne z pomieszczeniami magazynów, garaży i budynku biurowego (wzdłuż ul. Zamoyskiego). Po kilku latach rozbudowano gmach główny o skrzydło południowe. Do 1939 wzniesiono dodatkowe hale produkcyjne i obiekty socjalne od strony ul. Lubelskiej.
Pomimo niepewnych czasów wielkiego kryzysu spadkobierca czekoladowego przedsiębiorstwa inwestował w nowoczesne rozwiązania w fabryce. Dbał także o rozwój pracowników, udostępniając liczne udogodnienia przyzakładowe tj. stołówkę, żłobek, przedszkole, gabinet lekarski i dentystyczny, zakład szewski czy fryzjerski. Zatrudniał pracowników przede wszystkim z Pragi, z ul. Szpitalnej i okolic. W ramach Klubu Sportowego "Rywal" działały sekcje sportowe m.in. kolarska, wioślarska, zapaśnicza, bokserska oraz lekkoatletyczna. W wybudowanym przy fabryce domu mieszkalnym na ul. Zamoyskiego 26 wygospodarowano pomieszczenie na klub robotniczy z salą teatralną i sportową na 500 miejsc. Działały tam chór, kółko dramatyczne i orkiestra dęta. Jan Wedel przykładał dużą wagę do wyżywienia pracowników – poza stołówką pracownicy mogli korzystać ze specjalnych deputatów i paczek ze słodyczami. Możliwa była pomoc finansowa w budowie mieszkań dla fachowców w pobliżu fabryki. Wieloletnim pracownikom Wedel udzielał pożyczek na budowę własnego domu w miejscu zamieszkania, a część długu była później umarzana.
W latach 30. XX wieku powstały produkty, które nadal są sprzedawane, m.in. czekolada Jedyna, ręcznie dekorowany Torcik Wedlowski, Mieszanka Wedlowska, praliny o różnych smakach, ciastka, chałwa, sezamki czy ptasie mleczko (wyprodukowane po raz pierwszy w 1936).
W 1926 na zlecenie Jana Wedla powstała słynna grafika reklamowa – Chłopiec na zebrze. Grafikę zaprojektował włoski malarz i karykaturzysta Leonetto Cappiello.
W 1932 Jan Wedel przekształcił firmę w rodzinną spółkę akcyjną „Fabryka Czekolady E.Wedel”. W składzie władz spółki byli Jan Wedel jako dyrektor i jednoosobowy zarządca, jego siostra Eleonora – dyrektor ds. eksportu, siostra Zofia – wizytator sklepów oraz Felicjan Pintowski – dyrektor handlowy.
Nowo wybudowana fabryka prosperowała z powodzeniem – w Polsce istniała sieć 30 firmowych sklepów. W Paryżu założono sklep ze słodyczami Wedla, do którego asortyment dostarczano ekspresem „Train Bleu”. Jan Wedel intensywnie działał na rzecz promocji – Mieczysław Kozłowski w publikacji "The story of E.Wedel. How Poland’s chocolate history was made" przywołuje anegdotę, w której król Afganistanu, odwiedzając Polskę i podróżując po kraju pociągiem, na każdej stacji widząc napisy E.Wedel był przekonany, że to polskie pozdrowienie, więc witając się z oficjalną delegacją zawołał „ewedel”. Czekolady dla dzieci były zapakowane w etykiety z bajkami, z myślą o młodzieży do czekoladek dołączano kolorowe obrazki z serii „Polskie morze”, „Lotnictwo” czy „Samochody”. Dla zbierających produkowano specjalne albumy. Do czekolady „Kinowa” dodawane były natomiast obrazki ze zdjęciami ówczesnych gwiazd kina. Do celów reklamowych wykorzystywano także samolot RWD-13, zakupiony do transportu produktów.
Przed wojną w fabryce wytwarzano bardzo bogaty asortyment – obok czekolady, czekoladek i karmelków, produkowane były biszkopty, pierniki, marmoladki czy „nadmuchiwana” czekolada „Eos”. Połowa lat trzydziestych to okres największego wzrostu biznesu Wedla. Ostatnie lata przed wojną to także czas nieustannej modernizacji fabryki – zakup kolejnych maszyn, mechanizacja pracy biurowej, poczta pneumatyczna łącząca biura z magazynami i ekspedycją.
Jan Wedel był bezdzietny. Do przejęcia spółki przygotował siostrzeńców: Franciszka i Karola Whiteheadów. Franciszek w marcu 1939 został powołany do Wojska Polskiego, a po kampanii wrześniowej został na Zachodzie, walcząc w dywizji gen. Maczka. Zmarł w 1977 w Anglii. Karol Whitehead, przed wojną zapoznany z funkcjonowaniem fabryki, w czasie okupacji niemieckiej został mianowany zastępcą Wedla, jako dyrektor ds. administracyjnych. Funkcję pełnił do wybuchu powstania warszawskiego.
Działalność dobroczynna
Jan Wedel, pomimo że sam (jak ojciec i dziadek) był ewangelikiem, wspierał finansowo budowę katolickiego kościoła pw. Matki Boski Zwycięskiej na Kamionku. 
Kontynuując tradycje rodziny, regularnie wspierał Komitet Opieki Społecznej wedlowskimi produktami i zapewniając edukację młodszym pracownikom (tym, którzy byli tym zainteresowani).
Jan Wedel był jednym z fundatorów pomnika Ignacego Paderewskiego w Warszawie.
II wojna światowa.
Podzielając nastroje społeczeństwa, że wojna wybuchnie, na apel rządu o dozbrojeniu armii, zarząd fabryki decyzją Jana Wedla zakupił trzy kompletnie wyposażone ciężkie karabiny maszynowe, które zostały przekazane pułkowi piechoty Legii Akademickiej w Warszawie. Przewidując wybuch wojny, Jan Wedel poczynił pewne zabezpieczenia fabryki w surowce pochodzenia zagranicznego – duże ilości ziarna kakaowego, cukru i innych surowców, które po klęsce wrześniowej trafiły wprawdzie pod kontrolę Niemców, ale pozwoliły pracować fabryce niemal przez całą okupację. Okupant wprowadzał jednak ciągle nowe ograniczenia i w pewnym momencie fabryka została objęta zakazem wypuszczania swoich wyrobów na rynek. Zostały zamknięte niektóre sklepy na terenie Polski. Podczas oblężenia Warszawy działał natomiast sklep przy ul. Szpitalnej, jednak w czasie okupacji słodycze mogli kupować w nim tylko Niemcy. Sam Wedel, mimo nacisków, nie podpisał reichslisty. Utracił za to willę w Konstancinie, którą wybudował dla partnerki (potem żony).
Jan Wedel, nie chcąc dopuścić do utraty pracy w sklepach kilkudziesięciu osób, wprowadził sprzedaż zabawek. Żeby walczyć z głodem w czasie wojny, udostępnił mieszkańcom Warszawy stołówkę pracowniczą i prowadził hodowlę świń. W czasie wojny w fabryce funkcjonowała komórka aprowizacyjna, która za minimalną opłatą udostępniała wypiekany w fabryce chleb oraz mąkę, marmoladę, olej, papierosy, a z okazji świąt – wyroby czekoladowe. Ze wsparcia korzystali intelektualiści i artyści tj. Adam Grzymała-Siedlecki, Adolf Nowaczyński, Florian Sobieniowski, Michał Rusinek, Jerzy Bałuk, systematyczną pomoc otrzymywali także zaznajomieni z zakładem Żydzi: Janusz Korczak i Józef Fenigsztain. Stanowiło to kontynuację wcześniejszego podejścia Jana Wedla, w ramach którego dbał o odżywianie zatrudnionych i otoczenia – przykładał wielką wagę do funkcjonowania stołówki, do specjalnych deputatów, paczek ze słodyczami.
Z fabryki Wedla wysyłano paczki do obozów jenieckich. Wedel objął patronatem Szpital Ujazdowski.
1 sierpnia 1944, w momencie wybuchu powstania, Jan Wedel przebywał w Śródmieściu, w swoim domu przy ul. Foksal 13, gdzie musiał pozostać, odcięty od fabryki na Pradze. Sama fabryka została zniszczona w niewielkim stopniu – straty ograniczały się do wybitych szyb i dziur w dachach. Zniszczeniu uległy natomiast niektóre wedlowskie sklepy, w tym magazyn przy ul. Wierzbowej oraz narożny sklep przy ul. Pięknej i Marszałkowskiej.
Po kapitulacji Warszawy Jan Wedel wraz z siostrą Eleonorą (siostra Zofia wraz z córką zginęły podczas jednego z nalotów) znalazł się w obozie przejściowym w Pruszkowie.
Czasy powojenne.
Po wyzwoleniu Warszawy w styczniu 1945 Jan Wedel wydostał się z obozu i pośpieszył do fabryki. Za zgodą prezydenta miasta Mariana Spychalskiego został przyjęty do pracy jako fachowy doradca. Dzięki jego doświadczeniu dyrekcja miała ułatwione zadanie w uruchamianiu produkcji. Przyczynił się znacznie do usunięcia zniszczeń i odbudowy hal fabrycznych. Kiedy potrzebne były pieniądze, a bank nie chciał ich dać bez poręczenia materialnego, Wedel poręczył pożyczkę, dając w zastaw swoją kamienicę przy ul. Puławskiej.
Jan Wedel nie pozostał jednak długo w swojej fabryce. Pod koniec 1945 został usunięty ze stanowiska oraz przymusowo odsunięty z fabryki. W kronice zakładowej napisano, że zrezygnował z pracy ze względu na zły stan zdrowia. Dawny właściciel nigdy już nie przekroczył bram fabryki, którą zbudował. Oficjalnie fabryka przeszła we własność państwa 30 kwietnia 1949.
Jan Wedel zmarł 31 marca 1960. Profesor Tadeusz Koszarowski opisywał pogrzeb jako "manifestację poparcia i sympatii pracowników dla swojego byłego szefa. Wynikało to z poczucia wdzięczności i uznania za jego zalety i podejście". Po śmierci Jana jego żona Michalina z Czarnieckich (1885–1966), z którą się ożenił 27 stycznia 1945, wypełniła jego testament, fundując witraże do ewangelickiego kościoła Świętej Trójcy przy pl. Małachowskiego. Wykonał je Adam Stalony-Dobrzański. Witraże, pierwotnie ufundowane przez Jana Wedla, zostały zniszczone w 1939. Wedlowa ofiarowała też inne elementy wyposażenia świątyni. 
Groby rodziny Wedlów znajdują się na cmentarzu ewangelicko-augsburskim w Warszawie na Woli przy ul. Młynarskiej. Jan Wedel spoczywa w alei A, kw. 31, nr 31 wraz z żoną. Spoczywają tu również Małgorzata z Whiteheadów Jasińska (1919–2011), Jan Oliwer Whitehead (1918–2001), Karol Whitehead (1913–1993), George Whitehead (1908–1986), Julia z Hessów Vitali (1853–1923) Eleonora z Wedlów Whitehead (1884–1956) oraz rodzice Jana Wedla: Emil (1841–1919) oraz Eugenia (1853–1923). Co roku w rocznicę śmierci Jana Wedla odbywa się nabożeństwo. 

</doc>
<doc id="4857723" url="https://pl.wikipedia.org/wiki?curid=4857723" title="Mieczysław Woronowicz">
Mieczysław Woronowicz

Mieczysław Woronowicz (ur. 25 marca 1912 w Kozarynie, powiat brasławski, zm. 12 kwietnia 1979 w Szczecinie) – kapitan Armii Krajowej, kawaler Krzyża Srebrnego Orderu Wojennego Virtuti Militari.
Życiorys.
Syn Ignacego (właściciela ziemskiego) i Heleny z domu Danilewicz. Absolwent Prywatnego Gimnazjum im. Stefana Batorego w Druji (1932). W latach 1932-1933 odbył w Różanie Kurs Unitarny Szkoły Podchorążych Piechoty, a następnie (w latach 1933-1935) kształcił się w Szkole Podchorążych Piechoty w Ostrowi-Komorowie. Mianowany podporucznikiem z dniem 15 sierpnia 1935 i 86. lokatą w korpusie oficerów piechoty oraz przydzielony do 25 pułku piechoty z Piotrkowa Trybunalskiego na stanowisko dowódcy plutonu w kompanii strzeleckiej. Następnie dowódca plutonu w 2 kompanii ckm tegoż pułku. Do rangi porucznika awansowany z dniem 19 marca 1939 i 97. lokatą. Ukończył kurs dla dowódców kompanii w rembertowskim Centrum Wyszkolenia Piechoty. W trakcie kampanii wrześniowej dowodził 6 kompanią w II batalionie 25 pułku piechoty. Walczył pod Częstochową, Złotym Potokiem i Iłżą. Uniknął niewoli i powrócił do Piotrkowa Trybunalskiego.
W konspiracji od listopada 1939 - w Służbie Zwycięstwu Polski, Związku Walki Zbrojnej i Armii Krajowej. Zajmował stanowiska komendanta Obwodu Wieluń SZP-ZWZ (styczeń 1940 - październik 1941), komendanta Obwodu Łódź-Powiat ZWZ-AK (październik 1941 - sierpień 1943) oraz komendanta Inspektoratu Rejonowego Łódź AK (wrzesień 1943 - wrzesień 1944). Awansowany do stopnia kapitana służby stałej z dniem 11 listopada 1942. W następstwie zdrady mjr. Bronisława Majewskiego „Dziadka” został aresztowany przez łódzkie Gestapo w dniu 5 września 1944 i po śledztwie wywieziony do obozu w Oświęcimiu. Po uwolnieniu, wiosną 1945, powrócił do Łodzi. Tu został aresztowany przez NKWD. Więziony w Poznaniu, Wronkach i Rawiczu, po czym przekazany (w październiku 1945) funkcjonariuszom Ministerstwa Bezpieczeństwa Publicznego. Osadzony w więzieniu mokotowskim, został zwolniony 5 listopada 1945. Za czyny dokonane w okresie służby w Armii Krajowej odznaczony został w dniu 1 stycznia 1945 Krzyżem Srebrnym Orderu Virtuti Militari.
Po formalnym ujawnieniu się przed Komisją Likwidacyjną ds. Armii Krajowej został zweryfikowany w randze majora ze starszeństwem od 1 stycznia 1945. Na początku 1946 wyjechał z rodziną do Jeleniej Góry i podjął pracę w Jeleniogórskich Zakładach Papierniczych. W 1949 przeniesiony służbowo do Szczecina, uczestniczył w uruchomieniu tamtejszej Fabryki Celulozy i Papieru, a następnie został w niej zatrudniony na stałe. Na emeryturze od końca lat siedemdziesiątych XX w. Członek szczecińskiego oddziału Związku Bojowników o Wolność i Demokrację, przez Ministerstwo Obrony Narodowej awansowany do stopnia podpułkownika w stanie spoczynku. Zmarł w Szczecinie i spoczął na cmentarzu parafialnym w Przytocznej koło Skwierzyny.
Żonaty z Haliną z domu Górską, z którą miał córkę Ewę oraz synów Marka i Krzysztofa.

</doc>
<doc id="4857731" url="https://pl.wikipedia.org/wiki?curid=4857731" title="FK Bachmacz">
FK Bachmacz



</doc>
<doc id="4857737" url="https://pl.wikipedia.org/wiki?curid=4857737" title="Parafia Świętej Rodziny w Karolinie">
Parafia Świętej Rodziny w Karolinie

Parafia Świętej Rodziny w Karolinie – parafia rzymskokatolicka, znajdująca się w diecezji ełckiej, w dekanacie Sejny.

</doc>
<doc id="4857738" url="https://pl.wikipedia.org/wiki?curid=4857738" title="Opactwo Payerne">
Opactwo Payerne

Opactwo Payerne (fr. "Abbaye de Payerne") – częściowo zachowany klasztor w Payerne, w kantonie Vaud w Szwajcarii.
Historia.
Klasztor został ufundowany około 962 r. w Królestwie Górnej Burgundii, prawdopodobnie przez cesarzową Adelajdę jako miejsce pamięci w miejscu pochówku jej matki królowej Berty Szwabskiej, która współfinansowała powstanie klasztoru. Został on podporządkowany opactwu w Cluny jako jeden z pierwszych klasztorów filialnych. Był bogato wyposażony przez królów Burgundii i cesarzy i posiadał rozległy majątek ziemski. W 1033 r. Konrad II Salicki został koronowany na króla Burgundii w klasztorze Payerne.
W XIII wieku Payerne znalazło się pod wpływem książąt sabaudzkich. Stopniowy upadek klasztoru rozpoczął się w XIV wieku i nie powstrzymało go nawet nadanie mu rangi opactwa przez antypapieża Feliksa V w 1444 r. W 1536 r. Payerne przeszło pod panowanie berneńskie, a wprowadzona wówczas reformacja spowodowała kasatę opactwa i zniszczenie lub przebudowanie zabudowań klasztornych. Opuszczony kościół opactwa zawdzięczał swoje przetrwanie przeznaczeniu go na cele świeckie (magazyn w XVII i XVIII wieku, koszary, gimnazjum, więzienie i archiwum w XIX wieku). Budynek został objęty ochroną pod koniec XIX wieku, a prace konserwatorskie rozpoczęto na początku XX wieku. Z dawnych budynków klasztornych na południe od kościoła opactwa zachował się tylko dom kapituły z początku XVI wieku.
Opis.
Dawny kościół opactwa jest przykładem architektury kluniackiej i największym zachowanym kościołem romańskim w Szwajcarii. To bazylika trójnawowa z transeptem i półkolistą absydą. Nawa zamknięta jest przedsionkiem (z freskami z Sądu Ostatecznego z XIII wieku) i kaplicą św. Michała na piętrze. Od wschodu znajduje się Kaplica Zmartwychwstania Pańskiego ozdobiona malowidłami ściennymi z XIII wieku (Zwiastowanie, Boże Narodzenie, Modlitwa na Górze Oliwnej i Wniebowstąpienie). Wieża została przebudowana w stylu gotyckim po pożarze w XVI wieku. Bazylika ma 67 m długości. Wysokość nawy głównej wynosi od 14 do 15,2 m, wysokość chóru wynosi 16,8 m, a wysokość do szczytu wieży wynosi 63,4 m.

</doc>
<doc id="4857758" url="https://pl.wikipedia.org/wiki?curid=4857758" title="Nujno Nowe">
Nujno Nowe

Nujno Nowe (, ) – przystanek kolejowy w miejscowości Nujno, w rejonie koszyrskim, w obwodzie wołyńskim, na Ukrainie.
Przystanek istniał przed II wojną światową.

</doc>
<doc id="4857769" url="https://pl.wikipedia.org/wiki?curid=4857769" title="Anna Dziewit-Meller">
Anna Dziewit-Meller

Anna Dziewit-Meller (ur. 19 marca 1981 w Chorzowie) – polska pisarka, dziennikarka, autorka książek dla dzieci, wokalistka i gitarzystka rockowa.
Życiorys.
Była córką dziennikarza prasowego Piotra Dziewita.
Ukończyła studia na Wydziale Nauk Politycznych na Uniwersytecie Jagiellońskim w Krakowie. Jej pierwszą pracą było redagowanie tekstów w piśmie literackim „Lampa”, gdzie debiutowała.
Była pomysłodawczynią, a następnie jedną z założycielek powstałego we wrześniu 2001 kobiecego zespołu rockowego Andy. Zespół debiutował na scenie we wrześniu 2002, grał m.in. koncerty u boku zespołów Cool Kids Of Death, Myslovitz czy T.Love. W 2009 roku zespół wydał płytę "11 piosenek".
Twórczość.
Wspólnie z Agnieszką Drotkiewicz wydała książki z wywiadami pt. "Głośniej! Rozmowy z pisarkami" oraz "Teoria trutnia i inne. Rozmowy z mężczyznami". Jest też współautorką (z mężem Marcinem Mellerem) reportażu "Gaumardżos, opowieści z Gruzji", nagrodzonego Nagrodą Magellana 2011. W 2012 roku wydała swoją pierwszą powieść "Disko", nominowaną do Nagrody Literackiej Gryfia. W 2016 roku ukazała się kolejna powieść pisarki "Góra Tajget". W 2020 roku nakładem Wydawnictwa Literackiego ukazała się jej książka "Od jednego Lucypera".
Jest także autorką popularnych książek dla dzieci. W 2017 roku ukazała się książka "Damy, dziewuchy, dziewczyny. Historia w spódnicy" - opowieść o 17 kobietach, które zapisały się na kartach historii. Rok później ukazał się drugi tom książki "Damy, dziewuchy, dziewczyny. Podróże w spódnicy".
W 2016 roku była nominowana do Nagrody Grand Press za wywiad "Szydełko", który ukazał się na łamach „Wysokich Obcasów”, dodatku do „Gazety Wyborczej” - rozmowa z jej babką Anną Podstawską-Dziewit, ginekolożką ze Śląska, o skutkach podziemia aborcyjnego w latach 50. XX wieku. Od 2016 roku współprowadzi również portal „BukBuk”, na którym recenzuje książki, rozmawia z polskimi i zagranicznymi pisarzami, krytykami literatury, aktorami, dziennikarzami. Stworzyła kanał na YouTube o takiej samej nazwie.
W styczniu 2017 została felietonistką „Tygodnika Powszechnego”. Ze współpracy z pismem zrezygnowała w październiku 2020, uznając, że nie chce dalej współpracować z tygodnikiem katolickim. Impulsem dla tej decyzji były protesty przeciwko zaostrzeniu przepisów dotyczących aborcji w Polsce. Następnie od listopada 2020 do lutego 2023 roku była stałą felietonistką tygodnika Polityka, z którym współpracowała już wcześniej. W 2021 redaktor naczelna Grupy Wydawniczej Foksal. 
Mieszka w Warszawie.

</doc>
<doc id="4857770" url="https://pl.wikipedia.org/wiki?curid=4857770" title="Kamień Koszyrski (stacja kolejowa)">
Kamień Koszyrski (stacja kolejowa)

Kamień Koszyrski (, ) – stacja kolejowa w miejscowości Kamień Koszyrski, w rejonie koszyrskim, w obwodzie wołyńskim, na Ukrainie. Jest to stacja krańcowa linii.
Stacja powstała w 1916. Oprócz istniejącego obecnie połączenia z Kowlem torem o normalnym rozstawie szyn, była również stacją krańcową linii wąskotorowej z Janowa Poleskiego. Linia wąskotorowa obecnie nie istnieje (brak danych kiedy została ona zlikwidowana).

</doc>
<doc id="4857787" url="https://pl.wikipedia.org/wiki?curid=4857787" title="Guram Kostawa">
Guram Kostawa

Guram Kostawa (გურამ კოსტავა, ur. 18 czerwca 1937) – gruziński szermierz, szpadzista. W barwach ZSRR dwukrotny medalista olimpijski.
Brał udział w dwóch igrzyskach olimpijskich (IO 60, IO 64), na obu zdobywał medale. Zdobył brąz w 1960 w drużynie, indywidualnie był trzeci w 1964. Na mistrzostwach świata indywidualnie był trzeci w 1963 i 1965, w drużynie zdobył złoto w 1961 i 1967 srebro w 1959 i 1966, brąz w 1965.

</doc>
<doc id="4857789" url="https://pl.wikipedia.org/wiki?curid=4857789" title="Guram Kostava">
Guram Kostava



</doc>
<doc id="4857814" url="https://pl.wikipedia.org/wiki?curid=4857814" title="Andrzej Fangor">
Andrzej Fangor

Andrzej Fangor (ur. 1814, zm. 23 listopada 1884) – prawnik, profesor, w latach 1859–1860 rektor Uniwersytetu Lwowskiego.
Absolwent Wydziału Prawa Uniwersytetu Lwowskiego. Doktorat obronił 5 czerwca 1841 i został adiunktem na Wydziale Prawa. Proponowany wcześniej na to stanowisko Florian Ziemiałkowski został aresztowany pod zarzutem zdrady stanu. W 1847 na 2 lata został przeniesiony do Krakowa na Uniwersytet Jagielloński, w 1849 powrócił do Lwowa obejmując katedrę prawa cywilnego. 14 czerwca 1855 mianowano go profesorem prawa powierzając mu wykłady z praw polskiego, a w 1870 dodatkowo z prawa górniczego. Wybierano go kilkakrotnie na stanowisko Dziekana Wydziału Prawa, a w 1859 powierzono funkcję rektora. W latach 1847–1865 był adwokatem krajowym. Do momentu powołania Józafata Zielonackiego na stanowisko profesora prawa był jedynym Polakiem w gronie profesorów prawa.

</doc>
<doc id="4857815" url="https://pl.wikipedia.org/wiki?curid=4857815" title="Mikrantemum">
Mikrantemum

Mikrantemum ("Micranthemum" Michx.) – rodzaj roślin zielnych z rodziny linderniowatych. Obejmuje w zależności od ujęcia 13, 14 lub 17 gatunków. Rośliny te występują na kontynentach amerykańskich od wschodniej i południowej części Stanów Zjednoczonych, poprzez Amerykę Centralną i Karaiby po północną Argentynę w Ameryce Południowej. Występują na siedliskach mokradłowych, przynajmniej okresowo zalewanych. Nazwa naukowa rodzaju pochodzi od greckich słów μικρό ("mikro" – mały) i άνθισμα ("anthioma" – kwitnienie). Mikrantemum okrągłolistne wykorzystywane jest jako szybko rosnąca i dość łatwa w uprawie roślina akwariowa.
Systematyka.
Rodzaj klasyfikowany jest do rodziny linderniowatych "Linderniaceae". Przed ustaleniem pozycji w systemie APG IV z 2016 zaliczany był do rodziny "Phrymaceae", babkowatych "Plantaginaceae", trędownikowatych "Scrophulariaceae", przetacznikowatych "Veronicaceae". Do rodzaju zaliczane są gatunki wyodrębniane dawniej w rodzaje "Amphiolanthus" i "Hemisiphonia" .

</doc>
<doc id="4857816" url="https://pl.wikipedia.org/wiki?curid=4857816" title="Micranthemum">
Micranthemum



</doc>
<doc id="4857817" url="https://pl.wikipedia.org/wiki?curid=4857817" title="Krzysztof Zuba">
Krzysztof Zuba

Krzysztof Zuba – polski historyk, politolog, dr hab. nauk humanistycznych, profesor Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego, profesor nadzwyczajny Instytutu Studiów Społecznych Państwowej Wyższej Szkoły Zawodowej w Raciborzu.
Życiorys.
W 1993 ukończył studia historyczne w Wyższej Szkole Pedagogicznej w Opolu, a w 1995 studia politologii na Uniwersytecie Opolskim, 10 czerwca 1999 obronił pracę doktorską "Ruch obywatelski na Śląsku Opolskim w pierwszym okresie transformacji (1989 - 1991)", 28 września 2007 habilitował się na podstawie pracy zatytułowanej "Polski eurosceptycyzm i eurorealizm". 12 października 2016 nadano mu tytuł profesora w zakresie nauk społecznych.
Jest profesorem uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego i profesorem nadzwyczajnym Instytutu Studiów Społecznych Państwowej Wyższej Szkoły Zawodowej w Raciborzu.

</doc>
<doc id="4857818" url="https://pl.wikipedia.org/wiki?curid=4857818" title="Komaryszki Żwiryńskie">
Komaryszki Żwiryńskie

Komaryszki Żwiryńskie – dawna kolonia. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 zaścianek a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego. Jednocześnie 8 mieszkańców zadeklarowało polską przynależność narodową a 1 rosyjska. Był tu 1 budynek mieszkalny. W 1938 w 1 domu zamieszkiwało 7 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857820" url="https://pl.wikipedia.org/wiki?curid=4857820" title="Komaryszki Plikiskie">
Komaryszki Plikiskie

Komaryszki Plikiskie – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 folwark a następnie kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
W 1938 w 3 domach zamieszkiwało 28 osób.
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857823" url="https://pl.wikipedia.org/wiki?curid=4857823" title="Berta Szwabska">
Berta Szwabska

Berta Szwabska (ur. około 907 r., zm. 2 stycznia 961 r.) – królowa Burgundii od 922 do 937 r. i królowa Włoch od 922 do 926 roku, poprzez małżeństwo z królem Rudolfem II. Ponownie została królową Włoch podczas drugiego małżeństwa z królem Hugonem od 937 r. aż do jego śmierci w 947 r.
Córka księcia Burcharda II ze Szwabii (zm. 926) i jego żony Regilindy (zm. 958). Ojciec Berty przejął władzę w Księstwie Szwabii w 917 r.; był w konflikcie z Rudolfem II, królem Górnej Burgundii, który zajął miasto Zurych i wkroczył w rejon Jeziora Bodeńskiego. Aby zakończyć ten spór, Bertę wydano za mąż za Rudolfa II w 922 r. Mieli dwoje dzieci: Konrad I Spokojny i Adelajda Burgundzka. Po śmierci Rudolfa (937) poślubiła Hugona, króla Włoch. Po raz drugi owdowiała w 947 r., ostatnie lata życia spędziła w Burgundii. Była traktowana jako pionek w grze politycznej i nie angażowała się w nią.
Utrzymywało się przekonanie, że szczątki Berty, pierwotnie pochowanej gdzieś na terenie Payerne, dzięki staraniom swej córki Adelajdy, przed rokiem 1000 zostały złożone w grobowcu w Opactwie Payerne. W 1817 r. podczas prac prowadzonych na terenie opactwa odkryto sarkofag, zawierający szkielet, który uznano za szczątki Berty. Ponieważ zabudowania opactwa zajmowane były wówczas przez więzienie i straż pożarną, szczątki te z wielkimi honorami pochowano ponownie w kościele parafialnym. W dniu 20 maja 2021 r. sarkofag królowej został otwarty. Badania, jakim poddano szkielet wykazały, że należał on do mężczyzny żyjącego w XV w. Miejsce spoczynku królowej Berty pozostają w dalszym ciągu nieznane.

</doc>
<doc id="4857831" url="https://pl.wikipedia.org/wiki?curid=4857831" title="CS Chênois VB">
CS Chênois VB



</doc>
<doc id="4857838" url="https://pl.wikipedia.org/wiki?curid=4857838" title="Mecynorrhina">
Mecynorrhina



</doc>
<doc id="4857840" url="https://pl.wikipedia.org/wiki?curid=4857840" title="Nugzar Asatiani">
Nugzar Asatiani

Nugzar Asatiani (ნუგზარ ასათიანი, ur. 16 lipca 1937, zm. 2 kwietnia 1992) – gruziński szermierz, szablista. W barwach ZSRR złoty medalista olimpijski z Tokio.
Brał udział w dwóch igrzyskach olimpijskich (IO 60, IO 64). W 1964 zdobył złoty medal w drużynie. Na mistrzostwach świata w drużynie zdobył w złoto w 1965, srebro w 1961, 1963 i 1966, brąz w 1962.

</doc>
<doc id="4857842" url="https://pl.wikipedia.org/wiki?curid=4857842" title="Lista odcinków serialu The Man in the High Castle">
Lista odcinków serialu The Man in the High Castle



</doc>
<doc id="4857847" url="https://pl.wikipedia.org/wiki?curid=4857847" title="Końce (Litwa)">
Końce (Litwa)

Końce – dawny folwark. Tereny, na których był położony, leżą obecnie na Litwie, w okręgu uciańskim, w rejonie ignalińskim.
Historia.
W dwudziestoleciu międzywojennym folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1938 zamieszkiwało tu 9 osób w 2 budynkach.
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Dryświatach.

</doc>
<doc id="4857848" url="https://pl.wikipedia.org/wiki?curid=4857848" title="Rafał Riedel">
Rafał Riedel

Rafał Riedel – polski politolog, dr hab. nauk społecznych, profesor uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego, profesor nadzwyczajny Instytutu Studiów Społecznych Państwowej Wyższej Szkoły Zawodowej w Raciborzu.
Życiorys.
24 lutego 2004 obronił pracę doktorską "Polityka informacyjna rządu RP w zakresie promowania idei integracji Polski z Unią Europejską", 7 listopada 2014 habilitował się na podstawie pracy zatytułowanej ""Rotacyjna prezydencja Rady Unii Europejskiej po wejściu w życie Traktatu z Lizbony. Analiza ról prezydencji w okresie przejściowym." Wydawnictwo Uniwersytetu Opolskiego, Opole 2014". Był profesorem nadzwyczajnym w Katedrze Nauki o Polityce na Wydziale Zamiejscowym w Chorzowie Wyższej Szkole Bankowej w Poznaniu, w Polonijnej Szkole Dyplomacji na Wydziale Ekonomii i Zarządzania Akademii Polonijnej.
Jest zatrudniony na stanowisku profesora uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego, oraz profesora nadzwyczajnego Instytutu Studiów Społecznych Państwowej Wyższej Szkoły Zawodowej w Raciborzu.
Był dyrektorem w Polonijnej Szkole Dyplomacji na Wydziale Ekonomii i Zarządzania Akademii Polonijnej.

</doc>
<doc id="4857861" url="https://pl.wikipedia.org/wiki?curid=4857861" title="Końcepole (sielsowiet Mieżany)">
Końcepole (sielsowiet Mieżany)

Końcepole – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 7 osób, 6 było wyznania rzymskokatolickiego a 1 prawosławnego. Jednocześnie 6 mieszkańców zadeklarowało polską przynależność narodową a 1 rosyjska. Był tu 1 budynek mieszkalny. W 1938 w 1 domu zamieszkiwało 5 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Opsie.

</doc>
<doc id="4857863" url="https://pl.wikipedia.org/wiki?curid=4857863" title="Aleksander Kwiatek">
Aleksander Kwiatek

Aleksander Kwiatek – polski historyk, dr hab. nauk humanistycznych, profesor uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.
Życiorys.
Obronił pracę doktorską, 1 stycznia 1992 habilitował się na podstawie pracy zatytułowanej "Przywódca i przywództwo narodowe na Górnym Śląsku w polskiej tradycji (1848-1914)". Został zatrudniony na stanowisku profesora nadzwyczajnego w Instytucie Politologii na Wydziale Nauk Społecznych Uniwersytetu Opolskiego.
Jest zatrudniony na stanowisku profesora uczelni Instytutu Nauk o Polityce i Administracji Wydziału Nauk o Polityce i Komunikacji Społecznej Uniwersytetu Opolskiego.

</doc>
<doc id="4857864" url="https://pl.wikipedia.org/wiki?curid=4857864" title="Grand Prix Styrii Formuły 1">
Grand Prix Styrii Formuły 1

Grand Prix Styrii – wyścig rozgrywany od sezonu 2020 Mistrzostw Świata Formuły 1.
Historia.
Przed startem sezonu 2020 nastąpiła pandemia COVID-19, w związku z którą odwołano bądź przełożono jedenaście eliminacji. W związku z sytuacją w Austrii minister sportu Werner Kogler wyraził zgodę na organizację zawodów na Red Bull Ringu bez udziału publiczności, dopuszczając możliwość rozegrania dwóch weekendów wyścigowych. Na początku czerwca władze Formuły 1 potwierdziły tę opcję, wyznaczając termin rozegrania wyścigu o Grand Prix Austrii na 5 lipca. Jednocześnie ogłoszono wówczas, iż druga runda otrzyma nazwę Grand Prix Styrii. 
W sezonie 2021, w związku z odwołaniem Grand Prix Turcji, wyścig o Grand Prix Francji został przesunięty o tydzień wcześniej, a do kalendarza została dodana kolejna runda pod nazwą Grand Prix Styrii.

</doc>
<doc id="4857876" url="https://pl.wikipedia.org/wiki?curid=4857876" title="Gerard Denhoff (ojciec)">
Gerard Denhoff (ojciec)



</doc>
<doc id="4857890" url="https://pl.wikipedia.org/wiki?curid=4857890" title="Krasnogórka (sielsowiet Widze)">
Krasnogórka (sielsowiet Widze)

Krasnogórka – dawna kolonia. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 2 domach zamieszkiwało 15 osób.
Miejscowość należała do parafii rzymskokatolickiej w Gajdach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857892" url="https://pl.wikipedia.org/wiki?curid=4857892" title="Rejon Cchinwali">
Rejon Cchinwali

Rejon Cchinwali (; ; , "Cchinwalski rajon") – jednostka terytorialna w Osetii Południowej. Ośrodkiem administracyjnym jest miasto Cchinwali, które w skład rejonu nie wchodzi. Nazwę rejonu trzeba odróżniać od wyrazu region Cchinwali (albo: "region cchinwalski"), którego używa się w Gruzji na określenie obszaru „Osetia Południowa”.

</doc>
<doc id="4857899" url="https://pl.wikipedia.org/wiki?curid=4857899" title="Krawczyszki">
Krawczyszki

Krawczyszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów zaścianek leżał w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 13 osób, 12 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1938 w 2 domach zamieszkiwało 12 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857900" url="https://pl.wikipedia.org/wiki?curid=4857900" title="Gonzaga University">
Gonzaga University

Gonzaga University – prywatny katolicki uniwersytet w Spokane, w stanie Waszyngton, w Stanach Zjednoczonych, założony w 1887 roku przez Josepha Cataldo, urodzonego we Włoszech kapłana i misjonarza Towarzystwa Jezusowego. Nazwa uniwersytetu pochodzi od jezuickiego świętego kościoła katolickiego Alojzego Gonzagi.
Uczelnia przyznaje stopnie licencjata, magistra i doktora za pośrednictwem siedmiu szkół wyższych: "The College of Arts &amp; Sciences", "School of Business Administration", "School of Education", "School of Engineering &amp; Applied Science", "School of Law", "School of Nursing &amp; Human Physiology" oraz "School of Leadership Studies".
Historia.
Uniwersytet Gonzaga został założony w roku 1887 przez włosko-amerykańskiego kapłana Josepha Cataldo. Budowa rozpoczęła się na przełomie lat 1880–1881, została opóźniona do 1886, a szkołę otwarto w 1887 roku. Pierwszym przełożonym uczelni stał się ksiądz James Rebmann.
W 1894 roku uniwersytet przyznał dwóm studentom swoje pierwsze stopnie licencjackie. Czteropiętrowy budynek został przebudowany w 1897, a otworzony w 1899 roku jako nowy uniwersytet Gonzaga. W tym samym roku na terenie uczelni utworzono akademik i zaczął funkcjonować drewniany kościół św. Alojzego, a także zainstalowano instalację elektryczną. 
Absolwenci.
Absolwenci Uniwersytetu Gonzaga to m.in.: marszałek Izby Reprezentantów Stanów Zjednoczonych Tom Foley, były gubernator stanu Waszyngton Christine Gregoire, koszykarz "NBA Hall of Fame" John Stockton, światowej sławy wspinacz górski Jim Wickwire oraz oscarowy aktor i legendarny wokalista Bing Crosby.

</doc>
<doc id="4857902" url="https://pl.wikipedia.org/wiki?curid=4857902" title="Lynne Murphy">
Lynne Murphy

M. Lynne Murphy (ur. 1965) – brytyjska językoznawczyni.
Kształciła się na University of Massachusetts at Amherst, gdzie otrzymała bakalaureat z lingwistyki i filozofii. Magisterium i doktorat z językoznawstwa uzyskała na Uniwersytecie Illinois w Urbanie i Champaign.
Jej dorobek obejmuje prace z zakresu lingwistyki ogólnej, semantyki i języka angielskiego. Ogłosiła szereg książek: "Semantic Relations and the Lexicon", "Key Terms in Semantics", "Lexical Meaning", "Antonyms in English", "The Prodigal Tongue".
Prowadzi blog "Separated by a Common Language", poświęcony różnicom między angielszczyzną amerykańską a brytyjską.
W 2000 r. została zatrudniona na University of Sussex, gdzie piastuje stanowisko profesora.

</doc>
<doc id="4857915" url="https://pl.wikipedia.org/wiki?curid=4857915" title="University of the Witwatersrand">
University of the Witwatersrand

', ' – południowoafrykańska uczelnia publiczna w Johannesburgu. Została założona w 1922 roku.

</doc>
<doc id="4857917" url="https://pl.wikipedia.org/wiki?curid=4857917" title="Krukieniszki">
Krukieniszki

Krukieniszki – dawna osada. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W latach 1921–1939 osada leżała w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. 
Miejscowość należała do parafii rzymskokatolickiej w Mieżanach. W 1933 podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857918" url="https://pl.wikipedia.org/wiki?curid=4857918" title="Uniwersytet w Witwatersrand">
Uniwersytet w Witwatersrand



</doc>
<doc id="4857930" url="https://pl.wikipedia.org/wiki?curid=4857930" title="Krzywosiele">
Krzywosiele

Krzywosiele (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 186 osób, 3 było wyznania rzymskokatolickiego, 3 prawosławnego a 180 staroobrzędowego. Jednocześnie 173 mieszkańców zadeklarowało polską przynależność narodową, 10 białoruską a 3 rosyjską. Było tu 29 budynków mieszkalnych. W 1938 zamieszkiwało tu 149 osób w 25 budynkach.
Miejscowość należała do parafii rzymskokatolickiej w Mieżanach i prawosławnej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4857937" url="https://pl.wikipedia.org/wiki?curid=4857937" title="Obraz Matki Bożej Piaskowej Pani Krakowa">
Obraz Matki Bożej Piaskowej Pani Krakowa



</doc>
<doc id="4857944" url="https://pl.wikipedia.org/wiki?curid=4857944" title="Dziecko w czasie">
Dziecko w czasie

Dziecko w czasie (ang."The Child in Time") – brytyjski film telewizyjny z 2017 w reżyserii Juliana Farino, na podstawie powieści angielskiego pisarza Iana McEwana.
Fabuła.
Pisarz Stephen Lewis (Benedict Cumberbatch), wybiera się z 4-letnią córką do sklepu. Podczas zakupów, dziecko na moment znika mu z oczu i przepada bez śladu. Zaginięcie córki sprawia, że mężczyzna oddala się od żony (Kelly Macdonald), która wyprowadza się z domu. Pomimo tego, że upływający czas nie pozwala zapomnieć o bólu i tęsknocie po stracie jedynego dziecka, bieg wydarzeń sprawi, że małżeństwo znów się do siebie zbliży.
Produkcja.
Film kręcono w Londynie, w dzielnicy Haringey i Lambeth oraz w Suffolk.

</doc>
<doc id="4857946" url="https://pl.wikipedia.org/wiki?curid=4857946" title="Kurany">
Kurany

Kurany – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 2 domach zamieszkiwało 9 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4857947" url="https://pl.wikipedia.org/wiki?curid=4857947" title="Dorota Ignatjew">
Dorota Ignatjew

Dorota Ignatjew (ur. 5 października 1968 we Wrocławiu) – polska aktorka, reżyserka teatralna, reżyserka obsady, menadżerka kultury i dyrektorka teatrów.
Pochodzenie.
Dorota Ignatjew pochodzi z rodziny o korzeniach ziemiańskich. Ze strony matki jej pradziadkiem był Józef Gromada, poseł na Sejm II RP w latach 1935-38. Jej dziadkowie pochodzili z wschodniej Polski; przed II wojną światową mieszkali w majątkach Wiktorowo nad Bugiem i Zaszków nad rzeką Nur. Wujem Doroty Ignatjew był Tadeusz Jastrzębski, profesor mikrobiologii na Akademii Rolniczej w Lublinie. Ze strony ojca jej pradziadkiem był hrabia Aleksiej Aleksiejewicz Ignatjew, rosyjski oficer Białej Gwardii w guberni piotrkowskiej, generał i dyplomata. Po II wojnie światowej jej rodzina osiedliła się we Wrocławiu. 
Matka Doroty Ignatjew, Marta Jastrzębska-Ignatjew była lekarzem, ojciec technikiem leśnym, nauczycielem w Technikum Leśnym, później nadleśniczym pod Sieradzem. 
Kariera zawodowa.
Absolwentka Wydziału Lalkarskiego PWST we Wrocławiu (1992), Wydziału Aktorskiego PWST w Krakowie (1994), oraz Studiów Podyplomowych Zarządzania Kulturą na Uniwersytecie Kardynała Stefana Wyszyńskiego w Warszawie (2013). Ukończyła także Wydział Wokalny w Szkole Muzycznej II stopnia. Debiutowała rolą Hester w sztuce Z"estaw podróżny do śmierci" Susan Sontag w reżyserii Adama Sroki.
Na początku lat 90. była asystentką Jerzego Grzegorzewskiego, a w latach 1995-2003 etatową aktorką Teatru Polskiego im. A. Szyfmana w Warszawie, gdzie grała w spektaklach m.in. Macieja Prusa, Adama Sroki, Jarosława Kiliana.
W latach 2003-2009 była asystentką dyrektora artystycznego Teatru Narodowego w Warszawie, gdzie także rozpoczęła współpracę reżyserską z Tadeuszem Bradeckim i Michałem Walczakiem, oraz była asystentką Kazimierza Kutza. Ponadto asystowała Agnieszce Glińskiej, Agnieszce Lipiec-Wróblewskiej, Stanisławowi Różewiczowi, Michałowi Zadarze, Willemu Pomerantzowi, Andrzejowi Domalikowi, Maciejowi Prusowi, Iwanowi Wyrypajewowi, Janowi Englertowi, Barbarze Wysockiej, Remigiuszowi Brzykowi, Łukaszowi Śpiewakowi i Łukaszowi Kosowi.
Jako reżyserka zadebiutowała 10 marca 2007 w Teatrze Polskim w Warszawie premierą spektaklu Pavla Kohouta "Cyjanek o piątej". Później wyreżyserowała także "Norymbergę" Wojciecha Tomczyka (Teatr Polski w Bielsku-Białej), "Walizkę" Małgorzaty Sikorskiej-Miszczuk (Teatr Żydowski w Warszawie).
Ignatjew była także drugą reżyserką przy spektaklach Teatru Telewizji: "Kryptonim Gracz" i "Gry operacyjne" – obu wg scenariusza i w reżyserii Agnieszki Lipiec-Wróblewskiej. W obu tych spektaklach również występowała jako aktorka. Jako aktorka występowała także w licznych w przedstawieniach radiowych Polskiego Radia oraz jako aktorka dubbingowa.
Była reżyserem obsadowym takich filmów jak "Matka Teresa od kotów" Pawła Sali, "U Pana Boga za piecem" Jacka Bromskiego.
W 2011 roku została kierowniczką artystyczną (zastępczynią dyrektora do spraw artystycznych) Teatru Zagłębia w Sosnowcu, który wyprowadziła na szerokie wody artystyczne. Podczas jej dyrektury w Teatrze Zagłębia zrealizowanych zostało wiele uznanych na arenie ogólnopolskiej i nagradzanych spektakli m.in. "Między nami dobrze jest" w reżyserii Piotra Ratajczaka i "Korzeniec" w reżyserii Remigiusza Brzyka.
Od września 2016 do sierpnia 2020 roku Dorota Ignatjew była dyrektorką naczelną i artystyczną Teatru im. Juliusza Osterwy w Lublinie, który za jej dyrekcji stał się jednym z czołowych teatrów w Polsce, zapraszanym na liczne festiwale teatralne, docenianym w ogólnopolskich rankingach teatralnych, oraz jedną z najciekawszych instytucji kultury województwa lubelskiego. Mimo sukcesów i pozytywnych wyników licznych audytów przeprowadzonych przez Urząd Marszałkowski Województwa lubelskiego, jej dyrektura spotkała się z krytyką środowisk katolickich oraz lokalnych polityków. W 2019 roku, Katolickie Stowarzyszenie Emerytów i Rencistów złożyło skargę do władz Województwa lubelskiego na repertuar teatru im. Osterwy. Wówczas radny z ramienia PiS Mieczysław Ryba bezprawnie zażądał od Ignatjew zmian w repertuarze teatru, które nie zostały wprowadzone. 1 września 2020 roku na stanowisko dyrektora Teatru im. Osterwy w Lublinie w atmosferze protestów środowiska teatralnego i skandalu, a także z pominięciem procedury konkursowej mianowany został aktor Redbad Klynstra-Komarnicki.
W grudniu 2020 roku wygrała konkurs na dyrektora Teatru Nowego im. Kazimierza Dejmka w Łodzi. Na stanowisko to została oficjalnie wyznaczona w styczniu 2021 roku przez Hannę Zdanowską, prezydent miasta Łodzi.

</doc>
<doc id="4857948" url="https://pl.wikipedia.org/wiki?curid=4857948" title="Direction Générale de la Sécurité Extérieure">
Direction Générale de la Sécurité Extérieure



</doc>
<doc id="4857949" url="https://pl.wikipedia.org/wiki?curid=4857949" title="Holy Cross Cemetery w Culver City">
Holy Cross Cemetery w Culver City

Holy Cross Cemetery ("Cmentarz Świętego Krzyża") – rzymskokatolicki cmentarz znajdujący się przy 5835 West Slauson Avenue w Culver City w Kalifornii, zarządzany przez rzymskokatolicką Archidiecezję w Los Angeles, otworzony w 1939 roku.
Wiele znanych i sławnych osób zostało pochowanych na tym cmentarzu, m.in. Bing Crosby (1903–1977), Frank Albertson (1909–1964), Sally Blane (1910–1997), Cammie King (1934–2010) czy Dixie Lee (1909–1952).

</doc>
<doc id="4857955" url="https://pl.wikipedia.org/wiki?curid=4857955" title="Grand Prix Toskanii Formuły 1">
Grand Prix Toskanii Formuły 1

Grand Prix Toskanii – wyścig rozgrywany w ramach sezonu 2020 Mistrzostw Świata Formuły 1. Pierwszy wyścig mistrzostw świata organizowany na torze Mugello.
Historia.
Należący do Ferrari tor Mugello starał się o organizację zawodów Formuły 1 od 2014 roku, kiedy to niepewna była sytuacja toru Monza. Po raz kolejny toskański tor wyraził chęć przejęcia Grand Prix Włoch w sezonie 2020. Miało to związek z pandemią COVID-19, w wyniku której odwołano znaczną część zaplanowanych wyścigów, a ponadto niejasna była organizacja Grand Prix Włoch na Monzy. Ponadto chęć organizacji wyścigu Formuły 1 na Mugello wyraziły władze sportu, które wyrażały wolę przeprowadzenia w 2020 roku dwóch wyścigów we Włoszech, odrzucając przy tym tor Imola. Dodatkowym argumentem był fakt, iż w tej sytuacji tysięczny wyścig Ferrari w Formule 1 odbyłby się we Włoszech. W lipcu potwierdzono, iż 13 września 2020 odbędzie się wyścig na torze Mugello, pod nazwą Grand Prix Toskanii.
Pod koniec lipca potwierdzono organizację trzeciego wyścigu we Włoszech w sezonie 2020 – Grand Prix Emilii-Romanii na torze Imola. Do tej pory raz w historii Formuły 1 jeden kraj organizował trzy Grand Prix w jednym sezonie. W 1982 roku w Stanach Zjednoczonych odbyły się Grand Prix USA Zachód, USA Wschód i Las Vegas.

</doc>
<doc id="4857958" url="https://pl.wikipedia.org/wiki?curid=4857958" title="Sekcja Grotołazów Wrocław">
Sekcja Grotołazów Wrocław

Sekcja Grotołazów Wrocław – polska organizacja alpinizmu jaskiniowego, prowadząca od 1955 działalność eksploracyjną w jaskiniach Polski i świata.
Historia Sekcji.
Początkiem Sekcji Grotołazów Wrocław była Sekcja Taternictwa Jaskiniowego Oddziału Miejskiego PTTK we Wrocławiu założona 23 października 1955 przez Teresę Janasz i Janusza Rabka, posiadająca wtedy dziewięcioro członków. Od 1957 Sekcja działała w oparciu o Akademicki Klub Turystyczny. Później Sekcja była powiązana z wrocławskim Klubem Wysokogórskim. Wielka Encyklopedia Tatrzańska podaje, że „już w ciągu pierwszych 15 lat swego istnienia (1955–1970) uzyskała jedną z czołowych pozycji w polskim jaskiniarstwie”. W latach 60. aktywnym członkiem Sekcji była Wanda Błaszkiewicz-Rutkiewicz. W 1970 na kurs dla początkujących zgłosiło się 270 osób.
Od 1996 Sekcja prowadzi działalność jako niezależna organizacja jaskiniowa i od 2002 posiada osobowość prawną. Jest członkiem Polskiego Związku Alpinizmu.
Od jej założenia Sekcja jest tradycyjnie nazywana „Sekcją Matką Naszą”. W 1970 z okazji 15-lecia działalności wydano pamiątkową broszurę. Spotkanie 42 odkrywców (1961) i eksploratorów Jaskini Czarnej odbyło się na hali Ornak i w Sali Francuskiej wewnątrz jaskini w 1993. Jubileusz 50-lecia Sekcji był obchodzony przez 211 uczestników w „Strzesze Akademickiej” w Karkonoszach w 2005. Wydano wtedy specjalny numer biuletynu „Korkociąg” zawierający 720 nazwisk członków i 23 nazwiska prezesów Sekcji od 1955. Pół wieku od odkrycia Jaskini Czarnej zostało upamiętnione spotkaniem wszystkich członków Sekcji w Białym Potoku koło Kir w 2011 i przygotowaniem specjalnego numeru biuletynu.
Jubileusz 60-lecia odbył się w 2015 w schronisku pod szczytem Sokolicy w Górach Sowich. Uroczystości 65-lecia Sekcji były obchodzone w Międzygórzu w 2021 z rocznym opóźnieniem z powodu pandemii COVID-19. Wziął w nich udział założyciel Sekcji – Janusz Rabek.
Poczet prezesów Sekcji (1955–2000) według „Korkociągu” (2004)
Działalność górska i jaskiniowa.
Teresa Janasz w 1956 ustanowiła polski kobiecy rekord głębokiego zejścia na poziom -640 m w jaskini Gouffre Berger, który został przekroczony dopiero w 1973. Pierwsze wyprawy Sekcji organizowano do jaskiń tatrzańskich – Miętusiej i Zimnej. Wyprawa do Jaskini Zimnej w 1958 została opisana przez Andrzeja Korsaka. Początkowe lata Sekcji przedstawił we wspomnieniu Zygmunt Białas.
Pierwszą wyprawę zagraniczną zorganizowano w 1959 do jaskiń masywu Triglavu w Alpach Julijskich. Kierownikiem tej wyprawy był Marian Pulina, a zaproszonym uczestnikiem Stefan Zwoliński. W 1961 Janusz Rabek, Janusz Fereński i Roman Bebak odkryli w Tatrach Zachodnich Jaskinię Czarną, a rok później Jaskinię Psią. W 1966 w kamieniołomie w Kletnie w masywie Śnieżnika odkryto Jaskinię Niedźwiedzią.
Od 1968 Sekcja prowadzi eksplorację w Jaskini Śnieżnej w Tatrach. Wyprawa kierowana przez Bernarda Uchmańskiego dokonała w styczniu 1969 wspinaczkowego wyjścia od Syfonu Dominiki do otworu Jaskini Śnieżnej. Był to ówczesny rekord świata (640 m pomiędzy dnem a otworem wejściowym jaskini) we wspinaczce jaskiniowej bez korzystania z lin i drabinek. Członkami wyprawy byli Roman Galar, Jerzy Masełko, Andrzej Ostromęcki, Kazimierz Piotrowski, Norbert Pospieszny i Marek Trzeciakowski.
W 1970 Sekcja zorganizowała wyprawę do jaskiń Kaukazu, a następnie do jaskiń gór Atlasu w Afryce Północnej.
W następnych latach Sekcja prowadziła szereg wypraw do jaskiń polskich, a także w Turcji, Peru, Szwajcarii, Norwegii, Słowenii, Włoszech, Meksyku, Austrii, Rumunii, Kaukazie, Malezji i Kirgistanie. Sekcja prowadzi stałą działalność szkoleniową.
Sekcja wielokrotnie otrzymała coroczną nagrodę Kolosy w kategorii „Eksploracja jaskiń” przyznawaną od 1999.
Inne informacje.
Od 1995 Sekcja uczestniczyła w badaniach górniczo-archeologicznych średniowiecznych sztolni w Górach Sowich i w okolicach Świeradowa prowadzonych przez Instytut Górnictwa Politechniki Wrocławskiej.

</doc>
<doc id="4857966" url="https://pl.wikipedia.org/wiki?curid=4857966" title="Andrzej Wojdowski">
Andrzej Wojdowski

Andrzej Wojdowski (ur. w 1565 w Chmielniku, zm. w 1622) – polski naukowiec i duchowny braci polskich.
Urodził się w 1565 roku w Chmielniku. W 1598 roku został wysłany (podobnie jak Krzysztof Ostorodt) jako misjonarz do Holandii. W Lejdzie swą działalnością obaj misjonarze wywołali wiele kontrowersji, jednak ich misja zakończyła się sukcesem w postaci nawróceniu wielu studentów uniwersytetu w Lejdzie na unitarianizm. Wśród nawróconych był Ernst Soner. Po powrocie do Polski Wojdowski spotkał się z prześladowaniami na tle religijnym. W 1610 był pastorem w Łazinie, ale nie był nim długo, gdyż już w 1611 roku w ramach prześladowań był topiony w Rudawie, przez tak zwane "ponurzanie".
Zapewne jego wnukiem był Andrzej Wojdowiusz (Wojdowius), którego 20 grudnia 1658 roku został skazany jako brat polski na areszt w ratuszu w Rakowie za nieuczęszczanie na katolicką mszę. W listopadzie 1660 ochrzcił się z żoną Krystyną w Rakowie i wstąpił do karmelitańskiego bractwa szkalperznego. Jego matka, Anna przyjęła chrzest w kościele katolickim dopiero w lipcu 1661.

</doc>
<doc id="4857967" url="https://pl.wikipedia.org/wiki?curid=4857967" title="Między nami, kuzynami">
Między nami, kuzynami

Między nami, kuzynami (ang. "Cousins for Life", 2018-2019) – amerykański serial komediowy stworzony przez Kevina Kopelowa i Heatha Seiferta, wyprodukowany przez wytwórnie Kevin &amp; Heath Productions i Nickelodeon Productions.
Premiera serialu odbyła się 24 listopada 2018 na amerykańskim Nickelodeon. W Polsce serial zadebiutował 20 maja 2019 na antenie Nickelodeon Polska.
Fabuła.
Serial opisuje historię dwóch dwunastoletnich kuzynów – Ivy i Stuarta, którzy pochodzą z różnych środowisk. Kiedy mama Stuarta postanawia wyjechać za granicę, jego ojciec Clark musi przenieść się z rodziną do domu brata Lewisa w Portland. Nastolatkowie są zmuszeni zamieszkać pod jednym dachem.
Wersja polska.
Wersja polska: na zlecenie Nickelodeon Polska – Master Film
Reżyseria: Elżbieta Jędrzejewska
Wystąpili:
i inni
Lektor: Damian Kulec

</doc>
<doc id="4857980" url="https://pl.wikipedia.org/wiki?curid=4857980" title="Johnny Paul Koroma">
Johnny Paul Koroma

Johny Paul Koroma (ur. 9 maja 1960, zm. prawdopodobnie w 2003 lub sierpniu 2017) – polityk i wojskowy Sierra Leone. W 1985 wstąpił do armii Sierra Leone. W latach 1988–1989 studiował w Akademii Wojskowej w Sandhurst w Wielkiej Brytanii. Po powrocie do kraju szybko osiągnął awanse w macierzystej armii. W 1994 odbył szkolenie w Teshie Military College w Ghanie. W 1996 aresztowany po nieudanym zamachu stanu, zorganizowanym w celu obalenia prezydenta Kabbaha, oraz postawiony przed sądem. 27 maja 1997 uwolniony z więzienia po wojskowym zamachu stanu, stanął na czele państwa. W lutym 1998 odsunięty od władzy. Odpowiedzialny za ataki na ludność cywilną oraz siły ONZ, stacjonujące w Sierra Leone. Oskarżony o zbrodnie przeciw ludzkości, jego proces rozpoczął się zaocznie 7 marca 2003. Koroma nigdy nie został aresztowany, ukrywał się od stycznia 2003 i został uznany za zmarłego 1 czerwca 2003 w Liberii w bliżej niewyjaśnionych okolicznościach. Prawdopodobnie przeżył i zmarł 10 lub 11 sierpnia 2017.

</doc>
<doc id="4857985" url="https://pl.wikipedia.org/wiki?curid=4857985" title="Chitlin’ Circuit">
Chitlin’ Circuit



</doc>
<doc id="4857990" url="https://pl.wikipedia.org/wiki?curid=4857990" title="Kościół Świętych Apostołów Piotra i Pawła w Dębowej Łące">
Kościół Świętych Apostołów Piotra i Pawła w Dębowej Łące

Kościół Świętych Apostołów Piotra i Pawła – rzymskokatolicki kościół parafialny należący do parafii pod tym samym wezwaniem (dekanat Golub diecezji toruńskiej).
Jest to świątynia zbudowana na przełomie XIII i XIV wieku, w 1410 roku została spalona, następnie w 1445 roku została odbudowana. Na początku XVII wieku została przebudowana. Od 1756 do 1930 roku pełniła rolę kościoła filialnego. W 1875 roku została odremontowana, następnie w 1963 roku zostało odnowione jej wnętrze. Budowla jest gotycka, ale została przekształcona w stylu renesansowym na początku XVII wieku. Świątynia jest orientowana.
Kościół jest murowany i wzniesiony z kamienia, jedynie szczyty i górne kondygnacje wieży wybudowano z cegły. Budowla jest salowa i posiada: małą prostokątną zakrystię od strony północnej, kwadratową, otynkowaną kaplicę przekształconą z dawnej kruchty zlikwidowanej na początku XVII wieku przy ścianie południowej oraz kwadratową wieżę od strony zachodniej. Ściany boczne są zwieńczone fryzem ceglanym zapewne w 1875 roku. Szczyt wschodni pochodzi z XIV wieku - jest schodkowy, rozczłonkowany sterczynami położonymi skośnie, między którymi są umieszczone blendy. Szczyt zachodni jest wtopiony w wieżę i ozdobiony ostrołukowymi blendami. Wieża jest podzielona na trzy kondygnacje otynkowanymi fryzami, dekorowana jest blendami i zwieńczona attyką. Od strony zachodniej znajduje się bogato profilowany portal ostrołukowy. Korpus nakrywa dach dwuspadowy, zakrystię pulpitowy, kryty dachówką esówką, z kolei wieża posiada nakrycie w formie murowanej czterospadowej iglicy. Wnętrze świątyni nakrywa strop belkowy, zapewne z XVIII wieku, zakrystia nakryta jest sklepieniem kolebkowym z lunetami, kaplica sklepieniem krzyżowym, natomiast wieżę nakrywa strop płaski.
Wystrój kościoła pochodzi głównie z XVII i XVIII wieku. W 1 połowie XVII wieku powstały późnorenesansowe: ołtarz główny i ołtarz boczny lewy (Matki Boskiej z Dzieciątkiem) oraz ambona. Drugi ołtarz boczny – prawy – pod wezwaniem św. Rocha został wykonany w 1 połowie XVIII wieku. Granitowa kropielnica pochodzi zapewne z okresu średniowiecza. Organy posiadają zewnętrzną oprawę neoromańską i współczesne jej wyposażenie (powstało na początku XX wieku), wykonała je firma Orgelbauanstalt A. Terletzki, Inh. Ed. Wittek z Elblaga. Ciekawe jest również złotnictwo, do którego należą: barokowa monstrancja powstała w 2 połowie XVIII wieku z cechą miejską Torunia oraz imienną Stefana Petersena, barokowe kielichy wykonane w 2 połowie XVII wieku i cztery cynowe pochodzące z XVIII wieku, świeczniki ołtarzowe z XVIII wieku i barokowy reflektor mosiężny z herbem Ślepowron wykonany w 2 połowie XVII wieku.

</doc>
<doc id="4857992" url="https://pl.wikipedia.org/wiki?curid=4857992" title="Suchy zbiornik przeciwpowodziowy w Krzanowicach">
Suchy zbiornik przeciwpowodziowy w Krzanowicach

Suchy zbiornik przeciwpowodziowy w Krzanowicach – sztuczny zbiornik przeciwpowodziowy na potoku Biała Woda, na zachód od Krzanowic. Zbiornik został utworzony poprzez budowę zapory wodnej w latach 2010–2012. Ma on powierzchnię 27 ha i rozciąga się na zachód od miasta Krzanowice, na obszarze gminy Krzanowice, a w niewielkiej części (niecałe 2,5 ha) również na terytorium Czech.
Historia budowy.
O budowie zbiornika mówiło się już od 1994 roku, jednak problemem przez długi czas było pozyskanie środków finansowych na inwestycję. Umowę na wykonanie dokumentacji projektowej zbiornika podpisano 16 października 2006 roku (termin realizacji 30 maja 2008 roku). Inwestycję prowadził Śląski Zarząd Melioracji i Urządzeń Wodnych, a pieniądze na ten cel pochodziły z budżetu państwa. Rozpoczęcie budowy odwlekło się w czasie, ponieważ fragment obszaru zalewowego miał znajdować się na terytorium Republiki Czeskiej i konieczne było przeprowadzenie transgranicznej oceny oddziaływania inwestycji na środowisko. Przetarg na budowę ogłoszono 27 października 2009 roku, a umowę z wykonawcą podpisano 30 grudnia 2009 roku. Budowa zapory rozpoczęła się na początku 2010 roku. 2 czerwca 2010 roku w Krzanowicach doszło do powodzi, co spowodowało chwilowe wstrzymanie prac. Częściowemu zniszczeniu uległy wówczas wykonane dotąd prace ziemne, grunt został częściowo rozmyty i należało go ponownie ustabilizować. Powódź, w trakcie której zalanych zostało ponad 200 domów oraz 20 gospodarstw, ewakuowano 22 mieszkańców i ponad 300 zwierząt, pokazała, że budowa zbiornika jest koniecznością. Kolejne problemy przy budowie pojawiły się w 2011 roku, kiedy rząd z powodów oszczędnościowych wstrzymał finansowanie inwestycji. Z tego powodu w okresie od 18 marca do 1 czerwca 2011 roku nastąpiła przerwa w wykonywaniu robót budowlanych. Kontynuacja prac stała się możliwa dzięki przyznaniu ponad 2 mln zł dotacji przez Wojewódzki Fundusz Ochrony Środowiska i Gospodarki Wodnej. Przerwa w finansowaniu była jednak przyczyną zawarcia 27 września 2011 roku porozumienia rozwiązującego umowę z wykonawcą robót. 27 października 2011 roku ogłoszono przetarg na kontynuację budowy zbiornika, a 7 grudnia 2011 roku podpisano umowę z nowym wykonawcą, firmą Skanska. Odbioru zbiornika dokonano w październiku 2012 roku. Łączny koszt inwestycji wyniósł ponad 5,5 mln zł.
Charakterystyka.
Zbiornik chroni Krzanowice przed wylewami potoku Biała Woda. Obiekt powstał dzięki wybudowaniu na zachodnim krańcu Krzanowic wybetonowanej zapory wodnej. W ten sposób utworzony został obszar zalewowy o powierzchni 27 ha rozciągający się na zachód od miasta, na obszarze przynależnym do gminy Krzanowice, a częściowo również (niecałe 2,5 ha) na terytorium Republiki Czeskiej. Pojemność zbiornika wynosi 418 512 m³ wody przy maksymalnej wysokości piętrzenia 5 m. Głównym elementem zapory jest część przelewowo-upustowa powstała w miejscu przepływu Białej Wody, ponadto wykonano na zaporze również przejście młynówki, a także sieć aparatury kontrolno-pomiarowej oraz drogę technologiczną wzdłuż zapory. Skarpa zapory od strony zalewowej została na całej jej długości wybetonowana.

</doc>
<doc id="4857997" url="https://pl.wikipedia.org/wiki?curid=4857997" title="Krzysztof Ostorodt">
Krzysztof Ostorodt

Krzysztof Ostorodt (ur. ok. 1560 w Goslarze, zm. w 1611 w Gdańsku) – duchowny braci polskich.
W 1598 roku został wysłany (podobnie jak Andrzej Wojdowski) jako misjonarz do Holandii. W Lejdzie swą działalnością obaj misjonarze wywołali wiele kontrowersji, jednak ich misja zakończyła się sukcesem w postaci nawróceniu wielu studentów uniwersytetu w Lejdzie na unitarianizm. Wśród nawróconych był Ernst Soner. W 1601 roku Ostorodt uczestniczył w synodzie ministrów braci polskich w Rakowie. Zmarł w 1611 roku w Gdańsku gdzie pełnił funkcję ministra gminy socyniańskiej.

</doc>
<doc id="4858003" url="https://pl.wikipedia.org/wiki?curid=4858003" title="Micheil Giorgadze">
Micheil Giorgadze

Micheil Giorgadze, (ur. 14 marca 1961 w Kutaisi) – radziecki i gruziński piłkarz wodny, bramkarz. W barwach ZSRR brązowy medalista olimpijski z Seulu.
Zawody w 1988 były jego jedynymi igrzyskami olimpijskimi. Trzykrotnie był złotym medalistą mistrzostw Europy (1983, 1985, 1987), w 1981 zdobył srebro tej imprezy. Występował w barwach Dynama Tbilisi.

</doc>
<doc id="4858009" url="https://pl.wikipedia.org/wiki?curid=4858009" title="Narodowe Akwarium Malty">
Narodowe Akwarium Malty

Narodowe Akwarium Malty (Malta National Aquarium) – akwarium publiczne zlokalizowane w miejscowości Qawra na Malcie o powierzchni łącznej 20 000 m². Składa się z akwarium (łącznie 41 zbiorników), parkingu wielopoziomowego, obiektów dla lokalnych szkół nurkowania oraz obiektów gastronomicznych.
Atrakcje.
Atrakcje w Narodowym Akwarium Malty zostały zgrupowane w sześciu sekcjach tematycznych:

</doc>
<doc id="4858038" url="https://pl.wikipedia.org/wiki?curid=4858038" title="Niewolnictwo Słowian">
Niewolnictwo Słowian

Niewolnictwo Słowian – długotrwały proces masowego sprzedawania Słowian jako niewolników, głównie Arabom, a ponadto Grekom, Włochom, Francuzom, Turkom i innym nacjom; prowadzony przez Żydów, którzy uważali Słowian za Kananejczyków, a także w znacznym zakresie przez Włochów, Niemców, Skandynawów i Tatarów, oraz zjawisko akceptacji szczególnego zniewalania Słowian w Europie Zachodniej i Południowej w średniowieczu, w którego efekcie etnonim "Słowianin" w języku łacińskim, greckim i arabskim oraz w językach germańskich i romańskich ulegał deonimizacji, a następnie apelatywizacji, stając się potocznym określeniem niewolnika, a w końcu wyrazem pospolitym znaczącym "niewolnik".
Słowianin = niewolnik?
Slavi/slaves.
Słowianie we wczesnym średniowieczu nazywani byli wpierw Wenedami lub Wenetami (gr. Ούενέδοι, Ενετοί; łac. "Venetī", "Venedi"; pragerm. "*wenh₁étos"; niem. "Wenden", które przetrwało do XX wieku). Pierwotną według badaczy była forma z sufiksem "-et-". Była to nazwa nadana Słowianom z zewnątrz, przez nich samych nieużywana, którą starożytni uczeni z I–II wieku: Pliniusz Starszy, Publiusz Korneliusz Tacyt i Klaudiusz Ptolemeusz, określali lud zamieszkujący mniej więcej na terenie obecnej Polski, przez wielu badaczy uważany za Prasłowian. Nie jest to oczywiste, gdyż zachowane źródła z III–V wieku milczą o Wenetach, toteż niektórzy sądzą, iż ich nazwa mogła zostać w VI wieku przeniesiona na Słowian, którzy napłynęli w międzyczasie na ich ziemie (Ptolemeusz wymieniał również "Słowenów" (Σουοβενοι) nad Wołgą). Obszar Wenetów od V wieku p.n.e. do VI wieku n.e. był dla kupców z południowej Europy celem wypraw po bursztyn oraz skóry, futra bobrowe i wosk, a także celem badań geograficznych.
W źródłach z VI wieku obecna jest nazwa "Słowianie". Historyk łacińskojęzyczny Jordanes w kronice "O pochodzeniu i czynach Gotów" z 551 roku, zawierającej streszczenie "Historii Gotów" Kasjodora, wymienił trzy nazwy ludów „pochodzących z jednego pnia” od Wenetów, utożsamiane przez część badaczy z trzema grupami Słowian (zachodni, wschodni i południowi): Wenetowie, Antowie i Sklawinowie (łac. "Sclaveni"). Wenetowie zajmowali południowe wybrzeża Bałtyku i ziemie nad dolną Wisłą, Antowie ziemie między Dnieprem a Dniestrem, zaś Sklawinowie między Cisą, Dniestrem a Dunajem. Historyk greckojęzyczny Prokopiusz z Cezarei w "VIII" "Księdze o wojnach" z 554 roku podaje bliższe o informacje o ustroju, obyczajach i wierzeniach Antów i Sklawinów. Ta druga nazwa występuje w pięciu formach: "Skláboi" (Σκλάβοι), "Sklabēnoí" (Σκλαβηνοί), "Sklauēnoí" (Σκλαυηνοί), "Sthlabēnoí" (Σθλαβηνοί) i "Sklabînoi" (Σκλαβῖνοι). Pierwsza wzmianka o nich odnosi się do 537 roku. Formy "Sclavi" użył Jonasz z Bobbio w VII wieku w "Żywocie św. Kolumbana", pisząc, iż ten udał się na misję "do Wenetów, którzy są też zwani Słowianami" ("ut Venetiorum qui et Sclavi ducuntur"). Nazwy geograficznej "Słowiańszczyzna" – "Sklauinia" (Σκλαυινία) użył po raz pierwszy Teofilakt Symokatta pod koniec VI wieku na oznaczenie ziem leżących na północ od Dunaju.
Nazwy te to zgrecyzowana postać etnonimu "Slověni" w językach słowiańskich, według najpopularniejszej z kilku etymologii nazwy "Słowianie", pochodzącego od rzeczownika "slovo" i znaczącego „ludzie mówiący zrozumiale” (w przeciwieństwie do "Niemców" (scs. "Nemici"), czyli „nie mówiących” zrozumiale.) Drugą popularną od wieków etymologią jest pochodzenie od wyrazu "slava" ("chwała", "sława"), w różny sposób wyjaśniane. Niezależnie od rzeczywistego znaczenia etnonimu, słowiański rdzeń "Slav/Slov" uzyskał w grece formę "Sklab" (Σκλαβ). Litera „b” (β) w języku średniogreckim była już wymawiana jako „v”. Spółgłoska „k” jest epentezą wynikającą z braku w ówczesnej grece zbitki spółgłoskowej „sl”.
Pierwsi Słowianie/Sklawini, z którymi zetknęli się wczesnośredniowieczni autorzy, byli wojownikami napierającymi od północy na wschodnie Cesarstwo Rzymskie i tak też zostali opisani przez Prokopiusza z Cezarei, jako waleczni "barbarzyńcy". W kolejnych pięciu stuleciach, obok synonimicznej nazwy "Wenedowie", były stosowane różne formy łacińskie i greckie nazw "Słowianie" i "Słowiańszczyzna" w znaczeniu etnicznym i geograficznym, bez wydźwięku pejoratywnego. Fredegar pisał o "Słowianach znanych jako Wendowie". Geograf Bawarski użył określenia "narody słowiańskie" ("gentes Sclavorum" = "Sclavi"), Adam z Bremy stosował pojęcia "Slavi" i "Sclavania", obszernie opisując Słowian połabskich, zaś Helmold w "Kronice Słowian" ("Chronica Sclavorum") zastosował wyrażenie „cała Słowiańszczyzna” ("universa Slavia"). Na przełomie X/XI wieku "Sclavinia" była jedną z czterech równorzędnych części, obok "Italii", "Germanii" i "Galii" mających tworzyć odnowione Cesarstwo Rzymskie.
W tym czasie od trzech wieków trwał handel niewolnikami wyprowadzanymi ze Słowiańszczyzny, w kierunku zachodnim i południowo-zachodnim prowadzony głównie przez kupców żydowskich, zwykle utożsamianych z radanitami. Od X wieku, wraz ze stopniowym podbojem Połabia, w handel ten lokalnie angażowali się Niemcy, a na Morzu Śródziemnym Włosi, głównie Wenecjanie. W jego efekcie etnonim "Słowianin" ulegał deonimizacji, stopniowo stając się synonimem niewolnika, by pod koniec średniowiecza ulec całkowitej apelatywizacji, czyli stać się wyłącznie wyrazem pospolitym znaczącym "niewolnik". Jak precyzuje prof. Mariusz Rutkowski, deonimizacja jest wtórnym stosowaniem równolegle nazwy własnej jako pospolitej przez skojarzenie, zaś apelatywizacja oderwaniem tej drugiej od pierwszego sensu. Nazwa poddana deonimizacji może w dalszej perspektywie ulec apelatywizacji, gdy np. we wtórnej funkcji zaczyna funkcjonować stale, co prowadzi do utworzenia nowego leksemu. Proces ten zaszedł właśnie z nazwą "Słowianin", w rezultacie czego, w większości zachodnioeuropejskich języków, wyraz znaczący po prostu „niewolnik” pochodzi od niej, np. niemiecki "Sklave", holenderski "slaaf", francuski "esclave," hiszpański "esclavo", portugalski "escravo," duński "slave", szwedzki "slaaf", walijski "slaf", bretoński "sklav".
Prof. Charles Verlinden (1907–1996), belgijski mediewista z Uniwersytetu w Gandawie, autor szeregu prac na temat niewolnictwa, w swej analizie "L’origine de Sclavus = esclave" ("Pochodzenie [utożsamienia] Słowianin = niewolnik") dowiódł, iż deonimizacja dokonała się wpierw na terenie Europy Środkowej, a konkretnie w Niemczech, następnie w Wenecji, która była ośrodkiem handlu słowiańskimi niewolnikami, potem w innych krajach. Podał on przykłady, że na różnych terenach w tamtym czasie nazwy innych narodowości służyły za synonimy niewolników. Analogicznie nazwa celtyckich Brygantów stała się w jęz. francuskim i angielskim synonimem szabrowników i rozbójników ("brigandage"); podobnie w odniesieniu do Wandalów. Prof. Mario Alinei (1926–2018), włoski językoznawca, specjalista od semantyki z Uniwersytetu w Utrechcie i przewodniczący projektu UNESCO "Atlas Linguarum Europae", podkreślał jednak, że „Wszystkie źródła historyczne niezaprzeczalnie wskazują, że obszar Słowiańszczyzny był głównym rezerwuarem niewolników w całym okresie wczesnego średniowiecza, poczynając prawdopodobnie od VI wieku, a ze szczytem około X wieku. Ta preferencja dla niewolników pochodzenia słowiańskiego była tak silna, że w rezultacie "Słowianami" stali się wszyscy niewolnicy przez metonimię”.
Mario Alinei dowodził, że proces deonimizacji nazwy "Słowianin" w języku łacińskim przebiegał jeszcze przed X wiekiem, stwierdzając, iż „większość filologów i historyków, którzy dyskutowali o tym problemie, jest skłonna czytać "niewolnik" zamiast "Słowianin" w wielu wcześniejszych źródłach”. Francuski romanista Auguste Brachet (1845–1898) twierdził, że początek skojarzenia nastąpił, gdy Karol Wielki sprowadził dużą grupę jeńców słowiańskich i ich osiedlił, a deonimizacja dokonywała się w X wieku. Austriacki historyk sztuki Ernst Diez (1878–1961) jej genezy upatrywał w niemieckim "Sklave", kojarzącym Słowian zniewolonych przez Niemców z niewolnikami jako takimi. Niemiecki filolog Gustav Körting (1845–1913) twierdził, iż pierwotnie pojęcie to dotyczyło słowiańskich jeńców wojennych. Z Niemiec przeszło do Włoch, gdzie uległo apelatywizacji i w ogólnym sensie przeniknęło do pozostałych języków romańskich oraz z powrotem do niemieckiego. Jednakże niemiecki romanista Gottfried Baist (1853–1920) polemizował z nim, wskazując, że jest niemożliwe, by pojęcie "Sklave" – "niewolnik" narodziło się w Niemczech, skoro Słowianie nazywali tam byli Wendami; powstało więc ono we Włoszech i później zawędrowało do Niemiec.
Charles Verlinden jednak twierdził, że określenie "familias sclavorum" w pierwszym dokumencie nadania Ottona I dla kościoła w Magdeburgu z 937 roku nie może mieć znaczenia czysto etnicznego, ale prawne; tym bardziej jest to widoczne w drugim nadaniu z tego roku oraz w trzecim z 939 roku. Kwestia dotyczyła ściśle niewolników, a nie wszyscy Słowianie (Wendowie) w Niemczech nimi byli, zaś równocześnie istnieli też niewolnicy narodowości niemieckiej, nazwani w innym dokumencie "mancipia teutonica". Taryfa celna z Koblencji w końcu XI wieku określała, że Żydzi za każdego kupionego „słowianina” płacą 4 denary. W "Hansisches Urkundenbuch" zawierającym ją w starszej wersji, użyta jest forma: "Iudei pro unoquoque sclavo emticio debent 4 denarios", zaś w wersji z początku XII wieku: "de sclavo empticio 4 denarii". Jest to pierwsze jednoznaczne zastosowanie tego terminu na terenie Niemiec. Niemniej część badaczy uważa, że w Niemczech używano określenia łacińskiego "Sclavus" w sensie "niewolnik" już w X i XI wieku, to znaczy w czasie nasilonego handlu słowiańskimi niewolnikami przez Żydów oraz podboju przez Niemców terenów zamieszkanych przez Słowian. Po ich ustaniu w połowie XII wieku to utożsamienie tam chwilowo zanika, by powrócić w XIII wieku, w wyniku wzmożenia handlu słowiańskimi niewolnikami przez Włochów.
Już w X wieku w języku greckim "sklábos" (σκλάβος) zaczął zastępować dotychczasowe "doûlos" (δοῦλος – niewolnik/sługa) i "andrápodon" (ἀνδράποδον – jeniec). Włoski wyraz "schiavo" "– niewolnik" (od "Schiavonus") pochodzi z dialektu florenckiego. W weneckim miał wpierw formę "sciavo", następnie "sciao", a na końcu "ciao" (tak też w dialekcie lombardzkim). Od wyrazu "Słowianin – niewolnik" powstało wówczas włoskie pozdrowienie „ciao!” (niezależnie powstałe w piemonckim: "ciau!", w genueńskim: "sciao!", w południowowłoskich: "schiau!"), spopularyzowane w Europie w XX wieku. Jest ono skróceniem "sc’ia(v)o" i znaczy "[twój] niewolnik!" Analogicznie do wyparcia przez "sclavus" dawnego "servus" w łacinie, wyparło ono we Włoszech pochodzące jeszcze z czasów starożytnego Rzymu, używane dotąd w Polsce i Niemczech, powitanie „serwus!” ("[twój] niewolnik!"), którym niewolnicy pozdrawiali swych panów.
Najstarsze użycie słowa "esclave" w języku starofrancuskim zawiera poezja Benoît de Sainte-Maure z Normandii z 1175 roku. Robert z Boron w Burgundii w tym czasie stosował określenie "les Esclos". "Sclave" weszło do języka średnioangielskiego z francuskiego w XIII wieku (w XVI w. "slaue", od XVII w. "slave"), wypierając "Wealh" (Walijczyk, Bretończyk) będące dotąd synonimem niewolnika oraz staroangielskie "þeow" i pochodzące ze staronordyjskiego "þræl". Pochodny rzeczownik abstrakcyjny "slavery" ("niewolnictwo") notowany jest dopiero od połowy XVI wieku, zaś czasownik "enslave" ("uczynić niewolnikiem") od połowy XVII wieku. W związku z tym, że nazwa "Słowianin" w co najmniej 28 językach uległa zupełnej apelatywizacji, w ostatnich stuleciach przyjęto w nich dla odróżnienia nowe, nieco tylko zmodyfikowane formy tego etnonimu, np. w niemieckim "Slawe", włoskim "Slavo", hiszpańskim "Eslavo", greckim Σλάβος, arabskim "Slāf" (سلاف). W języku francuskim "Slave", a w angielskim "Slav"/"slavic" weszły w użycie w XVIII/XIX wieku.
Deonimizacja nazwy "Słowianin" przeszła z języków ludowych do łaciny powszechnie w XIII wieku. Klasyczna łacina nie zawiera wyrazów "sclāvus"/"slāvus". "Niewolnik"/"sługa" to "servŭs", "ancillă" oraz "vēnālǐs" i "mancĭpĭŭm," oznaczające niewolnika jako przedmiot handlu. Ten ostatni wyraz był stosowany w dokumentach łacińskich z wczesnego średniowiecza na określenie niewolników słowiańskich (np. "mancipia slavanica"), pędzonych przez Żydów do arabskiej Hiszpanii przez państwa frankijskie, np. w piśmie abpa Agobarda do cesarza Ludwika Pobożnego z 826 roku, czy w dokumencie z Magdeburga z 937 roku; stosowane jest też w stosunku do nich określenie "servi". Jeszcze w XI–XII wieku nazwa "Słowianin" miała też sens etniczny. Dokumenty z Lombardii i Wenecji używają w tym okresie nadal słów "mancipium" i "servus" w sensie "niewolnik", zaś dokumenty niemieckie "mancipium" i "captivus" ("jeniec"). Wenecki "Codice diplomatico Barese" z 1057 roku wspomina o „pewnej niewolnicy Zycie z rodu Słowian” ("unam ancillam Zitam bonam ex genere Sclaborum"). Tak też tekst wenecki z 1121 roku o Dukatelli ("Ducatella, que ancilla fuit ex genere Sclavorum").
Najstarsze łacińskojęzyczne dokumenty, potwierdzające już deonimizację nazwy Słowian, które przytacza Charles du Fresne, sieur du Cange, w swym "Glossarium ad scriptores mediae et infimae latinitatis", pochodzą dopiero z XIII wieku i wyjaśniają, że "Słowianie" (dużą literą) to synonim jeńców ("captives") lub niewolników/sług ("servi"). Angielski kronikarz Mateusz Paris w 1252 roku tłumaczył, iż "Słowianie" ("Sclavi", "Esclavi") to potoczna nazwa wszystkich chrześcijańskich jeńców ("omnibus Christianis captivis, quos vulgariter Esclavos appellamus"; "Christianis Sclavis, sic namque vocantur captivi"). Kard. Jacques de Vitry podobnie pisał o "Sclavas vel servas". "Zwierciadło saskie" używa tych pojęć w sensie "niewolnicy". W jednym z rytuałów templariuszy występuje wyrażenie "słudzy Słowianie": "Nos namque promittimus esse servi Sclavi dominorum infirmorum". W niektórych dokumentach z XIII "w. Słowianie i Słowianki" to jedna z kategorii służby, np. "Regestum Albo Domus publicæ Tolosanæ" z Nawarry wylicza: "servi et ancillæ, Sclavi et Sclavæ". W Niemczech używane było wyrażenie "słowiańscy słudzy" ("Schlavi" oraz "Sclavi servientes"). W traktacie Republiki Genui z królem Armenii Leonem III z 1288 roku zastosowano określenie "sclavis" ogólnie jako niewolnicy; podobnie w innych dokumentach włoskich tego czasu.
W owym czasie, w oczach ludzi Zachodu, Słowianie zajmowali wśród chrześcijan podrzędne miejsce. Ich status „gorszych” chrześcijan był na tyle niekorzystny, że można ich było uprowadzać w niewolę. Charles Verlinden przytoczył włoski tekst prawniczy z 1127 roku, który zawiera zasadę "ut nullus nullaque qui queve ex Christiana religione sunt, pro servo et ancilla detineantur, sine légitima culpa, exceptis his qui ex Sclavorum gentegeniti sunt", oznaczającą, że „nie wolno trzymać chrześcijan jako niewolników, z wyjątkiem tych, którzy są pochodzenia słowiańskiego”. "Sclavi" stali się zatem, z woli prawodawców zachodnioeuropejskich, par excellence "servi".
Utożsamienie Słowian z niewolnikami dokonało się więc w społeczeństwach Europy Zachodniej, po wcześniejszych Niemczech, w czasie gdy karawany ze słowiańskimi niewolnikami pędzonymi przez Żydów do Al-Andalus przestały przechodzić przez jej obszar w związku ze zdobyciem Kordoby przez antyżydowskich Almohadów w 1148 roku. Jednakże Słowianie, sprzedawani przez Włochów, stali się wówczas jedynymi niewolnikami w krajach zachodnioeuropejskich, z wyjątkiem jeńców muzułmańskich we Włoszech i Hiszpanii, zwanych zwykle w dokumentach podobnie po prostu "saracenami" lub "maurami" (często małą literą, jako synonim niewolnika muzułmańskiego). Dawne łacińskie określenie "servi" w XII–XIV wieku zaczęło tam oznaczać grupy miejscowej ludności poddanej (stąd starofrancuskie, a potem ang. "serf") i nie odnosiło się do niewolników w sensie ścisłym, jako indywidualnej własności. Nazwa "Słowianin" stała się przez to jedynym określeniem niewolnika "sensu stricto" w tamtejszych językach w późnym średniowieczu.
Tak używane określenie "słowianin", w epoce nowożytnej, w wyniku masowego handlu niewolnikami afrykańskimi, zostało przeniesione na nich, przez analogię do wcześniejszych niewolników słowiańskich. W języku portugalskim słowo "escravo" ("słowianin" w znaczeniu "niewolnik") po raz pierwszy zostało użyte w 1462 roku, w dokumencie upoważniającym handlarza Diogo Valarinho do wysłania niewolników z odkrytych niedawno Wysp Zielonego Przylądka. Przez pojawienie się nowego rodzaju niewolników, odniesione do nich pojęcie "słowianin" zostało tylko apelatywem. W publikacjach spotyka się stwierdzenie, że Słowianie dla Niemców, czy Anglosasów, byli (i są) „białymi Murzynami” (ang. "white negros"). W rzeczywistości stało się dokładnie odwrotnie: to Murzyni dla ludzi Zachodu zostali „czarnymi Słowianami” (ang. "black slaves").
Prof. Adam Łukaszewicz z Uniwersytetu Warszawskiego, rozważający to zagadnienie, inaczej niż Charles Verlinden, jest zdania, że „fakt nadania niewolnikom nazwy Słowian nie jest po prostu mechaniczną konsekwencją dużej liczby słowiańskich niewolników. Chodzi tu raczej o nastawienie tych, którzy najzupełniej świadomie nadali pejoratywny sens nazwie całego ludu. Znalazła tu wyraz tendencja do wartościowania ludów, przekonanie mieszkańców germańskiego i romańskiego Zachodu o własnej wyższości nad tymi rzekomymi "barbarzyńcami", którzy zwłaszcza w Europie Środkowej padali nieraz ofiarą eksterminacji i zniewolenia”.
Kananejczycy.
Nazwy "Słowianie" i "Słowiańszczyzna" w IX–X wieku pojawiają się dokumentach hebrajskojęzycznych. Pierwsze wzmianki zawiera "Księga Josippona" (hebr. "Sefer Josifon –" ספר יוסיפון), podająca również nazwy kilku plemion słowiańskich. Jeden z manuskryptów datuje ją ściśle na 953 rok, ale poszczególni badacze szacują czas jej powstania na dekady wcześniejsze, lub późniejsze, jak prof. Krzysztof Tomasz Witczak na około 980 roku. Słowa te Żydzi zapożyczyli najprawdopodobniej z języka arabskiego ("aṣ-Ṣaqlab –" صَقْلَاب), gdyż w najstarszych źródłach mają one rdzeń "Sqlab". Josippon nazywa Słowian "Saqlābī" (סקלאבי), zaś Chasdaj ibn Szaprut, autor listu do króla Chazarów z ok. 955–960 roku, w nazwie Słowiańszczyzny transkrybuje nawet arabski rodzajnik: "al-Ṣaqlāb" (אק-ץלאב). W tekstach Żydów z Francji z XII–XIII wieku występuje też odfrancuska forma "Esklavonja" lub "Isklavonia".
Już jednak autor "Księgi Josippona" informuje, że Słowianie są uważani przez Żydów za potomków biblijnego Kanaana, syna Chama. On sam uważa to za błędne, twierdząc, że „lepiej poczytywać ich za potomków Dodanim (najmłodszego syna Jawana, syna Jafeta)”. Ibrahim ibn Jakub natomiast pisze, iż Słowianie pochodzą od Madaja, syna Jafeta. Ten pierwszy pogląd jednak zwyciężył, tak że niemal wszyscy autorzy hebrajscy z XI–XII wieku nazywają Słowian Kananejczykami, a języki słowiańskie „językiem kananejskim”. W rezultacie Żydzi uznali Słowian za pochodzących od przeklętego syna Chama, którego potomkowie, mocą tzw. przekleństwa Chama, rzuconego przez Noego (Rdz 9, 24–26), są skazani na służenie potomkom Sema i Jafeta.
W efekcie tego wierzenia w powiązaniu z podbojem Kanaanu przez Izraelitów, w wyniku czego pozostawieni przy życiu Kananejczycy zostali zepchnięci przez Żydów do roli niewolników, w tradycji żydowskiej deonim "Kananejczyk" ("kena‘an") stał się synonimem "niewolnika" ("‘ebed"). W II wieku takie jego rozumienie zastosowała "Miszna", a potem wraz z nią przejął "Talmud Babiloński" w traktacie "Pesachim". Ponadto rozróżniano "niewolników hebrajskich" ("‘ebed ‘ibri"), zniewalanych tylko czasowo oraz pochodzących z innych narodów, wszystkich określanych mianem "niewolników kananejskich" ("‘ebed kena’an"), których stan niewoli jest trwały (Kpł 25, 44–46). Takie określenie stosuje "Talmud Babiloński" w traktacie "Quiddušin". W średniowieczu czołowi rabini żydowscy twierdzili, że Słowianie są potomkami Kananejczyków, którzy przed czasem Jozuego wyemigrowali do Europy Środkowej. Przez to apelatyw "kananejczyk" stał się dla Żydów ponownie deonimem oznaczającym Słowianina, pozostając jednak w związku ze swym sensem ogólnym. Ta dwuznaczność została utrwalona przez analogiczną dwuznaczność semantyczną "Sclavus/sclavus". W ten sposób w świadomości Żydów powstała zbitka pojęciowa "Słowianin = Kananejczyk = niewolnik".
Gerszom ben Jehuda (960–1040), jeden z ważniejszych talmudystów w średniowiecznych Niemczech, zwany „światłem diaspory” i uważany za duchowego ojca judaizmu aszkenazyjskiego, w komentarzu do talmudycznego traktatu "Chullin", używa nazwy "Kanaan" na określenie Słowiańszczyzny, a nazwy "język kananicki" ("lešon kenaan") na oznaczenie języków słowiańskich. Określeń tych używają też: Nathan ben Jehiel z Rzymu (ok. 1035–1106) w popularnym słowniku "Aruch", Szlomo ben Icchak z Troyes (1039–1105) w komentarzu "ad Deuteronomium", Joseph Kara, Abraham ben Azriel (XIII w.) talmudyta i gramatyk z Czech w "Arugaṯ ha-Bošem", Ishaq ben Moše (ok. 1180–ok. 1260) w "Or Zarua". Słowian jako potomków Kananejczyków przedstawiali także: Aben Ezra z Toledo (ok. 1090–1167) w swym komentarzu "ad Obadjam", Dawid Kimchi z Narbony (1160–1235), również komentator Biblii, gramatyk i filozof oraz wielu innych. Jako zamieszkałe przez „Kananejczyków”, kraje zachodniej i wschodniej Słowiańszczyzny były dla Żydów głównym rezerwuarem niewolników, a w ich sprzedaży do krajów islamskich w IX–XI wieku żydowscy handlarze dominowali.
Badacze różnią się w kwestii, kto rozpoczął deprecjonowanie Słowian przez utożsamianie ich z niewolnikami: Niemcy, Włosi, Grecy, Arabowie, czy Żydzi? Prof. Roman Jakobson i prof. Morris Halle w opracowaniu "The term „Canaan” in Medieval Hebrew", na podstawie zachowanych źródeł wykazali, że pierwszymi deprecjonującymi językowo Słowian byli Żydzi. Dokonało się to zaś w wyniku tego, że nazwę dawnej rzymskiej prowincji Panonia (pochodzącą od praindoeuropejskiego rdzenia "*pen-" – "woda"), zamieszkałej od VI wieku przez Słowian, skojarzyli z nazwą Kanaan. W IX wieku określenie "Kanaan" rozciągnęli na całe Wielkie Morawy. Jak stwierdza zaś m.in. "Kronika Wielkopolska": „w najstarszych księgach piszą, że Panonia jest matką i kolebką wszystkich narodów słowiańskich”. Masowe pozyskiwanie niewolników z terenów Słowiańszczyzny przez Żydów sprawiło bądź utrwaliło to skojarzenie, jak potwierdza Max Weinreich. W dokumentach starocerkiewnosłowiańskich z IX wieku używane są formy "Kanon", "Kanaon" itp. jako synonimy Panonii – Moraw. Nie było to zewnętrzne zniekształcenie, ale wpływ poglądów żydowskich, przyjętych nawet przez niektórych Słowian, na co wskazuje ich treść. Tekst z początku X wieku ku czci św. Cyryla stwierdza, iż był on „drugim Abrahamem, który wszedł do "ziemi kananejskiej" (scs. "vъ zemljǫ kanaonьskǫ"), która została oświecona słowem nowej nauki”.
Prof. Tadeusz Lewicki i prof. Franciszek Kupfer wyrazili przypuszczenie, że nazywanie Słowian Kananejczykami było „kalką językową z jakiegoś języka zachodnio- lub południowoeuropejskiego, a najprawdopodobniej z łaciny” w ten sposób, że już zapelatywizowane określenie "sclavus – niewolnik" Żydzi przetłumaczyli na zapelatywizowane "kenaan – kananejczyk", które wtórnie stało się deonimem oznaczającym Słowianina. Wyniki badań Jakobsona i Halle zaprzeczają temu, bowiem w czasie, gdy Żydzi już nazywali Słowian "Kananejczykami" i to w dosłownym sensie, jako potomków Kanaana, który to pogląd, jako wcześniej istniejący, przytacza autor "Księgi Josippona", w żadnym języku europejskim nie dokonała się jeszcze choćby deonimizacja nazwy "Słowianin". Jeżeli nawet przyjąć najpóźniejsze datowanie tej księgi przez prof. Ananiasza Zajączkowskiego na koniec X wieku, a wczesne umiejscowienie rozumienia "Sclavus" jako "niewolnik" Charlesa Verlindena w dokumentach niemieckich na połowę tego stulecia, wskazującego na pierwszeństwo Niemców, to źródła podane przez Jakobsona i Halle poświadczają pierwszeństwo Żydów w IX wieku. Niemniej zarówno pierwsze żydowskie dokumenty hebrajskojęzyczne nazywające Słowian "Kananejczykami", jak pierwsze niemieckie dokumenty łacińskojęzyczne, stosujące określenie "Słowianin" w sensie "niewolnik" pochodzą mniej więcej z tego samego czasu. Prof. Hanna Zaremska ogólnie stwierdziła, że „nowy zakres semantyczny starego biblijnego "Kenn’an" pojawił się równolegle do pochodzącego od nazwy etnicznej Słowian terminu "sclavus"”.
W tym czasie dokonała się u Żydów zmiana znaczenia pojęcia "Aszkenazim". W starożytności oznaczało ono Scytów, potem Chazarów, a następnie Słowian do X wieku (łączyło się to z wywodzeniem Słowian ze Scytii przez niektórych, np. przez Kosmografa Raweńskiego.) Saadja ben Josef identyfikuje Aszkanaz ze "Sklavią", a Rifat z Frankonią. Państwo Wielkomorawskie pierwotnie także było przez Żydów określane jako kraj Aszkanaz. Zachodnie Niemcy, centrum kulturalne Żydów, określane były jako "Lotir" (Lotaryngia w szerokim sensie). Chasdaj ibn Szaprut w liście do króla Chazarów w poł. X wieku Aszkenaz nazywa już sąsiadem Słowiańszczyzny. W XI wieku Aszkenaz oznacza już ściśle Niemców/Niemcy. Jako pierwszy Niemcy „krajem Aszkenaz” nazwał Hai Gaon (939–1038), talmudysta babiloński z Pumbedity, a jako drugi Szlomo ben Icchak. Zatem w oczach Żydów Słowianie utracili wówczas na rzecz Niemców zaszczytne pochodzenie od Aszkanaza, pierwszego syna Gomera, który był pierwszym synem Jafeta (Rdz 10, 2–3), na rzecz najbardziej hańbiącego pochodzenia od przeklętego Kanaana, ostatniego syna Chama.
Niektórzy badacze zwracają uwagę, iż Żydom zdarzało się też nazywanie Niemiec i Austrii oraz innych krajów Kanaanem. Roman Jakobson i Morris Halle wyjaśniają jednak, że był to wpływ germanizacji zachodnich obszarów Słowiańszczyzny, na które od XIII wieku Żydzi zaczęli rozciągać nazwę "kraj Aszkenaza" (Niemcy), dlatego jedno z ich pism stwierdza, że „Kananejczycy, którzy wyemigrowali z Palestyny przed Jozuem, osiedlili się w ziemi Alemaniya, czyli Aszkenaza”. Dawid Kimhi pisał, że na terenie Cesarstwa żyją "Kananejczycy" (tj. Słowianie), z terenów "Esclavonia" (Słowiańszczyzny). Izaak z Wiednia w poł. XIII wieku zaś nazwał tak Austrię, lecz, jak wyjaśnia Abraham Asher w wydaniu krytycznym "Itinerarium Beniamina z Tudeli", było to w czasie, gdy król czeski Przemysł Ottokar II, przyłączył ten kraj do Czech. W hebrajskiej literaturze z terenów Czech, a zwłaszcza Niemiec, od XIII wieku szczególnym mianem "Kanaan" określane też są same Czechy.
Amerykański lingwista, specjalista od jidysz, prof. Dovid Katz (ur. 1956), pochodzący z rodziny Żydów wileńskich, przywołując wcześniejszych badaczy, jak Max Weinreich, Roman Jakobson i Morris Halle oraz specjalista od judaizmu prof. Samuel Krauss (1866–1948), przytoczył opinię, że nadanie Słowiańszczyźnie nazwy "Kanaan" nie miało dla Żydów znaczenia pejoratywnego w tym sensie, że dla nich Kanaan to po prostu synonim Ziemi Obiecanej, jaką była biblijna „Ziemia Kanaan” i za jaką uważali też kraje słowiańskie.
W konsekwencji Słowianie, jako miejscowa ludność, zostali określeni przez Żydów jako Kananejczycy, nawet jeśli nie byli niewolnikami. Tak np. Joseph Kara (ok. 1065–ok. 1135) z Troyes wyjaśnia, że „"Maatapot" to wzorzyste szaty lniane, którymi okrywają się kobiety kananickie [...], nazywają je w języku kananickim "pelenka", a niektórzy zwą je w języku kananickim "odeza" ("odzież")”. Eliezer ben Natan z Moguncji (1090–1170), relacjonując, co widział „w czasie mojego pobytu w kraju Kanaan”, tzn. w Polsce, Czechach i na Rusi, gdzie podróżował, opisywał pewne stroje noszone przez Słowianki, stwierdzając, iż „odnosi się to tylko do kobiet w obszernych sukniach, bo taki był obyczaj ich kobiet, podobnie jak dotychczas jeszcze ubierają się kobiety w kraju Kanaan”. Ishaq ben Moše, jeden z najwybitniejszych uczonych żydowskich swych czasów, mieszkający dłuższy czas na Łużycach i w Czechach, relacjonował w pracy "Or Zarua", że „w ziemi Kanaan kobiety wkładają kolczyki w uszy, które mają przekłute [...] i zdejmują kiedy chcą”.
Jehuda ha-Kohen z Moguncji w pracy "Księga Praw" z około 1028 lub 1040 roku, opisuje szczegółowo konsekwencje wydarzenia, gdy podczas zdobywania Przemyśla w 1018 bądź 1031 roku, jacyś "goje" uprowadzili z miasta grupę Żydów, w tym dwóch chłopców (według innej relacji przytoczonej w tekście to sami Żydzi uszli z miasta podczas walk). Żydzi ci byli jeńcami wojennymi, a nie niewolnikami na sprzedaż. Opisując ich losy, autor Polaków nazywa Kananejczykami, od których jednak Żydzi oczekiwali pomocy, gdy sami byli w potrzebie, przytaczając m.in. opowieść pewnego Żyda przemyskiego:
Żydzi mieszkający w krajach słowiańskich do końca średniowiecza zwani są „Żydami kananejskimi”. Rozróżniali oni wpierw Kanaan Zachodni (głównie Czechy) oraz Kanaan Wschodni (Ruś). Polska, jako późniejsza część Kanaanu Zachodniego, była obszarem napływu i mieszania się Żydów ruskich (dawniej chazarskich) i czeskich oraz niemieckich. W związku z tym, że zachodnia część Kanaanu Zachodniego w ostatnich stuleciach średniowiecza znalazła się w granicach Rzeszy, zaszła modyfikacja w żydowskim nazewnictwie. Obszar Królestwa Polskiego i Wielkiego Księstwa Litewskiego stanowił odtąd ogólnie Kanaan, który Dovid Katz określa jako „Wielki Kanaan”, zaś Królestwo Czech stanowiło „Mały Kanaan”, już jako część „kraju Aszkenaz”.
Ponieważ Aszkenaz było nazwą Niemiec, Żydzi mieszkający na terenie Niemiec (a także Flandrii, płn.-wsch. Francji i Anglii, gdzie się osiedlali) byli nazywani „Żydami aszkenazyjskimi” ("Aszkenazi"). Gdy w późnym średniowieczu zaczęli oni częściej emigrować do Polski, Czech i Litwy, zdominowali kulturowo tamtejszych „Żydów kananejskich”. Spowodowało to stopniowe zaprzestanie posługiwania się przez Żydów w krajach słowiańskich językami kananickimi (hipotetyczne języki judeosłowiańskie) na rzecz języków jidysz, opartych znacząco na języku niemieckim z komponentami słowiańskimi. Wraz z przyjęciem silnego wpływu języka i kultury Żydów niemieckich, Żydzi ze Słowiańszczyzny przestali być nazywani „Żydami kananejskimi”, a stali się odtąd, w nowym znaczeniu tego pojęcia, Żydami aszkenazyjskimi ("Aszkenaz II").
Kolejna zmiana w nazewnictwie dokonała się w drugiej połowie XVI wieku. W wyniku Unii Lubelskiej nazwą "Polska" zaczęto obejmować tereny wschodniej Słowiańszczyzny, należące dotąd do Wielkiego Księstwa Litewskiego. Żydzi przybywający z Zachodu do Polski w tym czasie, jej nazwę, której używali od czasów pierwszych Piastów w formie "Polania" lub "Polonia" od łac. "Polonia", a od XII wieku także "Polia" oraz "Polen" lub "Polin" (פולינ) od niem. "Polen", skojarzyli z hebrajskim zwrotem "p°h ljin" (פה לין) – "tu spocznij!" W tradycji żydowskiej kolejnych wieków powstało kilka opowieści o tym wydarzeniu. Najczęściej za autora owego skojarzenia uważany jest rabin Mojżesz ben Israel Isserles. Według jednej z wersji usłyszał on w duszy i wypowiedział słowa: „Tu spocznij, aż staniesz się godnym powrotu do Erec-Izrael”. Według innej wersji słowa te spadły z nieba zapisane na kartce. Późniejsza wersja opowieści cofa je do czasów Kazimierza Wielkiego, który sam miał wypowiedzieć słowa „tu spocznijcie” do Żydów przybyłych z Europy Zachodniej do Polski „jak do Ziemi Kanaan”, co przedstawił Aron Cajtlin w sztuce "Esterka". Niezależnie od szczegółów legendy, ta „nowa Ziemia Kanaan”, zwana przez Żydów w średniowieczu po prostu Kanaanem, stanowiąca terytorium I Rzeczypospolitej, w tym sensie, że dla Żydów zastąpiła Izrael, była odtąd przez nich nazywana Polin.
Tradycja żydowska posiadała też przekonania o istnieniu mistycznych połączeń przestrzennych pomiędzy Polską a Izraelem. Podziemne połączenie Izraela z Polską „należącą do Izraela” wspomina już w XI wieku Szlomo ben Icchak, zwany Rashi, jeden z największych dla średniowiecznych Żydów autorytetów wśród komentatorów Biblii i Talmudu, pisząc o Olkuszu. Według legendy miasto założyli kananejscy Fenicjanie, a jego nazwa jakoby pochodzi od fenickiego "El-Kusz". Rashi pisał w "Sod Mesharim", że „Olkusz jest to miasto w państwie Polonia, które należy do Ziemi Izraela, choć leży poza granicami Ziemi Izraela. l wiedz, że są tam rudy złota, srebra i że w pobliżu niego znajduje się sól, ponieważ Morze Solne (Martwe) bliskie Ziemi Izraela dochodzi pod ziemią do tego miejsca”.
Prof. Haya Bar-Itzhak z Uniwersytetu Michigan, specjalistka od literatury i folkloru żydowskiego, dyrektor Izraelskiego Archiwum Ludowego na Uniwersytecie w Hajfie, redaktor "Encyclopedia of Jewish Folklore and Traditions", laureatka m.in. American National Jewish Book Award oraz the Lerner Foundation for Yiddish Culture Award, stwierdziła, iż „w starej literaturze żydowskiej znajdują się archetypy wędrówki Żydów przez Europę do Polski i osiedlania się w niej, jako Ziemi Kanaan, a w konsekwencji uczynienia Polski krajem żydowskim”.
Sakalibowie.
Na terenach wschodniego Cesarstwa Rzymskiego, gdzie żyli osadnicy słowiańscy jako wolni rolnicy oraz najemni żołnierze, doszło do pierwszych kontaktów Arabów ze Słowianami. Pierwsza pisemna wzmianka o tych kontaktach pochodzi z 644 roku, zaś pierwszym Arabem, który pisał o Słowianach, był chrześcijański poeta Al-Achtal (ok. 640–710). Nazwę "Słowianin" w języku arabskim oddawano jako: "aṣ-Ṣaqlab" (صَقْلَاب), "aṣ-Saqlabi" i "aṣ-Ṣiqlabī", liczba mnoga: "aṣ-Ṣaqāliba" (صقالبة), w spolszczeniu: "Sakalibowie" (aṣ- to rodzajnik określony). Z arabskiego przeszła do języka perskiego jako "Seqlāb" (سَقلَاب). "Słowiańszczyznę" po arabsku nazywano "Ṣaqlaba" lub "Ṣaqlabīja". Potwierdza to, że pierwsze zetknięcie Arabów ze Słowianami nastąpiło za pośrednictwem greckim, gdyż nazwy arabskie oddają rdzeń "Sklab" (Σκλάβ) średniogreckiego słowa "Sklabos" (Σκλάβος) – "Słowianin", zaś pierwsza samogłoska „a” w słowie arabskim jest anaptyksą rozbijającą zbitkę spółgłoskową „sk”.
Słowianie byli pierwszym ludem o jasnych włosach i jasnej cerze, z jakim zetknęli się Arabowie, dlatego w miarę jak poznawali innych Europejczyków, termin "aṣ-Ṣaqāliba" zaczął u niektórych autorów obejmować ludy północnej, środkowej i wschodniej Europy o typie fizycznym zbliżonym do słowiańskiego. Jednak osoby jasnowłose i jasnoskóre (określane czasem jako o „różowej cerze”, być może opalone na różowo) pozostały stereotypowym wyobrażeniem Słowianina u Arabów, a większość pisarzy arabskich używając nazwy "Ṣaqāliba", miała na myśli ściśle ludy słowiańskie.
Pierwszymi Słowianami, z którymi zetknęli się Arabowie, byli żołnierze wschodniorzymscy walczący z nimi i których część w drugiej połowie VII wieku osiedliła się na sąsiednich terenach arabskich za panowania Mu’awiji I w 664 roku, a następnie Abd al-Malika ibn Marwana w 692 roku. Jednak wraz z napływem, od początku VIII wieku, wielkiej liczby słowiańskich niewolników dostarczanych przez chazarskich, skandynawskich i żydowskich handlarzy Arabom na całym obszarze ich panowania, nazwa "Ṣaqlab" uległa deonimizacji i zaczęła oznaczać niewolnika ("‘abd"). W arabskiej Hiszpanii początkowo słowo to odnoszono tylko do przywożonych tam słowiańskich niewolników. Później stało się ono określeniem wszystkich cudzoziemskich białych niewolników, zwłaszcza na służbie Umajjadów, głównie jednak Europejczyków wyróżniających się jasną karnacją, kolorem włosów i oczu, w typie fizycznym Słowian. W X–XI wieku nazwą "Ṣaqāliba" określano też wojskowe oddziały składające się z niewolników słowiańskich. Według jednej z etymologii, nazwa plemienia Sakalawa na Madagaskarze została nadana przez Arabów poprzez skojarzenie ze Słowianami – niewolnikami.
W związku z masową praktyką kastrowania słowiańskich niewolników przez Żydów przed sprzedażą Arabom, słowo "ṣaqlab" w kolejnych wiekach zaczęło być używane w znaczeniu „biały eunuch”. Wcześniej arabski uczony Al-Dżahiz (776–869) z Kalifatu Bagdadzkiego, jeden z najważniejszych autorów literatury adabowej, w swej encyklopedii "Księga zwierząt" ("Kitāb al-Ḥayawān" – كتاب الحيوان) pisał o zaletach kastrowania słowiańskich niewolników, stwierdzając m.in., iż „pierwszą rzeczą, jaką sprawia kastracja u Słowianina jest powiększenie jego inteligencji”, zaś niekastrowany „pozostanie przy swojej wrodzonej niewiedzy i głupocie właściwej Słowianom”. Już w X wieku w Al-Andalus "Ṣaqlab" zaczął być kojarzony z kastratem. Później nazwa "Słowianin/niewolnik" stała się powszechnie dla Arabów ogólnym synonimem kastrata. Historyk z Kordoby Abu Marwan ibn Hayyan al-Qurtubi (987–1075) stosował w tym sensie słowo "Ṣaqlab". Pisarz Abu Hayyan al-Gharnati (1256–1344), komentator Koranu i najbardziej znany arabski gramatyk swej epoki, określa kastrata słowem "ṣaḳlabī". Takie samo znaczenie tego słowa podają arabsko-łacińskie słowniki z XII i pocz. XIII wieku. W tym drugim występuje też utworzony od pierwotnego wyrazu "Słowianin" czasownik "saqlaba" – „kastrować”.
Chamy i psy.
Tradycyjna historiografia słowiańska, począwszy od "Powieści minionych lat" Nestora, wywodzi Słowian od Jafeta. Spośród jego synów, na ich praprzodka wskazywano Jawana, Meszeka, Gomera bądź Tirasa. Jednak nie tylko Żydzi, ale i Niemcy głosili w średniowieczu pogląd o pochodzeniu Słowian od Chama, który stanowił dla nich uzasadnienie dla zniewalania zachodnich Słowian. Prof. Janusz Tazbir zwrócił uwagę, iż „część kronikarzy niemieckich wywodziła Słowian od Chama, co z góry zakładało ich podległość Niemcom jako potomkom Jafeta”. Polemizowano z tą tezą w Czechach i w Polsce. W XIV wieku Giovanni z Marignolli w "Chronicon Bohemorum" prostował, że „Słowianie i Czesi pochodzą od Jafeta, ojca naszego, a nie od Chama, jak niektórzy wywodzą”. Wiek później Jan Długosz, w swych "Annales seu cronicae incliti Regni Poloniae" szczegółowo przedstawiający rodowód Słowian, w tym Polaków, od Jafeta, także zwrócił uwagę, iż „niektórzy sądzą, jakoby Cham był ojcem Polaków i wszystkich Słowian”.
Pogląd o pochodzeniu Słowian od Chama i Kanaana nie ustał wraz z końcem średniowiecza. W okresie renesansu twierdził tak wpływowy, także wśród chrześcijan, uczony żydowski Elijahu ben Aszer ha-Lewi Aszkenazi (1468–1549), w swoim słowniku "Tiszbi", pod hasłem "Chanaan". Był to jeden z pierwszych nowoczesnych krytyków tekstu Starego Testamentu, autor traktatów o gramatyce hebrajskiej i przekładów biblijnych oraz pisarz. Jego uczniami byli: kardynał Egidio di Viterbo, u którego Elia Lewita mieszkał trzynaście lat i uczył go m.in. kabały; geograf i kosmograf Sebastian Münster oraz francuski dyplomata i biskup Lavaur Georges de Selve (1508–1541), znany z obrazu Hansa Holbeina i piosenki Jacka Kaczmarskiego "Ambasadorowie". O wpływie Lewity świadczy fakt, że kardynałowie, biskupi i książęta proponowali mu stanowisko profesora na chrześcijańskich uczelniach.
W Polsce pogląd ten głosił Salomon ben Jechiel Luria, zwany Maharszalem (1510–1573), w pracy "Morze Salomona" ("Jam szel Szlomo" – ים של שלמה), w komentarzu do traktatu talmudycznego "Chullin". Salomon Luria był to cieszący się wielkim autorytetem znawca prawa żydowskiego, talmudysta i kabalista, współtwórca tradycji aszkenazyjskiej, którego król Zygmunt II August mianował pierwszym rektorem Akademii Talmudycznej w Lublinie. Znaczenie Maharszala wyraża jego epitafium: "Tu leży najsilniejszy z silnych, Król wszystkich mędrców i nauczycieli, Silny jak Synaj, a przecież podnoszący góry, Wielka pochodnia, która latami dawała nam światło, w jego dziele „Morze Salomona” i wielu innych. Jego imię znane jest na całym świecie, bowiem wychował i rozsławił wielu uczniów. To on, wielki, cud świata, nasz Pan Salomon, syna Pana Jechiela Lurii".
Według prof. Adama Łukaszewicza, utożsamianie w średniowieczu Słowian z niewolnikami miało wpływ na decyzję władców piastowskich, „którzy odcięli się od tradycji i przyjęli nie tylko chrześcijaństwo [zachodnie], ale i zachodni sposób życia”. Mateusz Mieses, w artykule "Geneza wyrazu Cham", odnośnie do nowożytności, podobnie twierdził, że odcięcie się przez polską szlachtę (w jej mniemaniu napływowych Sarmatów) od autochtonicznych chłopów miało taką przyczynę. W związku z wcześniejszą legendą rodowodu Słowian, jako potomków Kanaana, stworzoną i spopularyzowaną przez Żydów, szlachta nie chciała uchodzić za autochtonicznych mieszkańców Polski i Rusi – "Kananejczyków = Chamitów = niewolników". Dlatego stworzyła legendę sarmackiego – jafetyckiego pochodzenia tylko jej samej, jako ludności napływowej, odrębnej od chłopów polskich i ruskich – "chamów", wyłączając ich ze swego narodu i uznając, zgodnie z poglądami Żydów i Niemców, za potomków Chama, skazanych na życie w poddaństwie względem potomków Jafeta i Sema.
Prof. Józef Matuszewski, w obszernym studium "Geneza polskiego chama" wykazał, iż określenie "cham" w odniesieniu do chłopa występuje wyłącznie w językach zachodniosłowiańskich i wschodniosłowiańskich oraz z polskiego w litewskim ("chamas"): „Kariera Chama odnosi się tylko do Słowian. Jedynie u nich uległ on procesowi apelatywizacji. A przy tym nie u wszystkich”. Taka apelatywizacja imienia Cham nigdy nie była notowana w żadnych językach germańskich, czy romańskich, ani nawet południowosłowiańskich, chociaż wszystkie one posiadały rozmaite przezwiska deprecjonujące chłopów. To zjawisko językowe i mentalne objęło więc swym zasięgiem, nie tylko „Sarmację”, ale i Czechy (gdzie nastąpiła germanizacja szlachty) oraz Rosję, gdzie szlachta podkreślała swe pochodzenie od Waregów, a zatem jedynie i w całości obszar, z którego w średniowieczu Żydzi pozyskiwali niewolników, uważany przez nich za zamieszkały przez Kananejczyków. Cały ten proces streścił prof. Stanisław Pigoń, pisząc:
W XVI wieku, obok rozpowszechnienia się określenia "cham" na chłopów słowiańskich oraz utrwalenia systemu poddaństwa na wschód od Łaby, wzmogła się prawna dyskryminacja Słowian na terenie Niemiec. Znacząco przyczyniła się do tego reformacja, począwszy od Marcina Lutra, który twierdził, że „ze wszystkich narodów najgorszym są Wendowie, pomiędzy których rzucił nas Bóg”. Los Niemców, propagujących protestantyzm wśród Słowian, porównał do „losu Chrystusa, który zszedł z Nieba między złych Żydów”. Był też przeciwny tłumaczeniu Biblii na język górnołużycki, używany jeszcze wówczas w okolicach Wittenbergi. W średniowieczu niemieccy feudałowie zwykle nie rozróżniali prawnie słowiańskich i niemieckich poddanych w obrębie stanu. Pod wpływem mieszczaństwa, w niemieckich krajach luterańskich, wprowadzono szereg form dyskryminacji. Zakazano nadawania Słowianom praw miejskich, w ogóle nie wolno było im osiedlać się w miastach, toteż powstawały słowiańskie osady podmiejskie, zwane "chyże". Od każdego kandydata do cechu wymagano udowodnienia, że nie miał w rodzinie żadnego Słowianina, ani Słowianki (w Dreźnie wprowadzono to już w 1472 roku). Pojawiały się też zakazy żenienia się Niemców ze Słowiankami. W miejscach publicznych, czy w obecności osoby duchownej, nie wolno było nawet odezwać się po słowiańsku. Już od końca XIII wieku zaczęto wprowadzać zakazy używania języków słowiańskich w sądach, rozszerzane od połowy XIV wieku, pomimo "Złotej Bulli" cesarza Karola IV Luksemburskiego z 1356 roku, nakazującej „słowiańską mowę szanować”. Później wprowadzano też zakazy organizowania zabaw i noszenia strojów słowiańskich. Rugowano słowiańskich chłopów z ziemi i osiedlano Niemców.
Teza o pochodzeniu Słowian od Kanaana, czy ogólnie od Chama, nie była uznawana wśród Arabów, gdyż ich uczeni, jak Abū Muḥammad Ibn Qutaybah (829–889), twierdzili, że Słowianie są potomkami Madaja, syna Jafeta. Tak samo Al-Masudi „ojciec historyków arabskich” pisał, że „wszystkie narody słowiańskie” wywodzą się od Madaja, dodając, iż „takie jest podanie wielu ludzi, którzy trudzili się w tej sprawie”. Jednakże oznaczało to również ich niższy status wobec Arabów jako potomków Sema, a także wśród innych ludów pochodzących od Jafeta. Sa‘id Ibn Al-Musayyib (642–715), jeden z „siedmiu wielkich nauczycieli hadisów” twierdził, iż ludy pochodzące od Jafeta, wśród nich Słowianie, „są niewiele warte w przeciwieństwie do Persów i Bizantyjczyków, którzy pochodzą od Sema”. Ponadto według arabskiej tradycji każdy z potomków Jafeta miał otrzymać swoje osobne terytorium. Saqlab – przodek Słowian, który walczył o ziemię z braćmi, został przez nich pobity i musiał zadowolić się chłodnymi ziemiami na północy Europy.
Według legendy z anonimowego dzieła z XII wieku "Zbiór historii i opowieści" ("Mojmal al-Tawarikh wa al-Qasas" – مُجمل التواریخ و القصص), powstałego w państwie Ghaznawidów, ojciec Saqlaba, którego matka zmarła zaraz po jego narodzinach, został wykarmiony mlekiem suki, co było przyczyną jego „psiej” natury. Z tego też powodu jego syn został nazwany Saglabem→Saqlabem. Legenda ta pochodzi z tego, że perski uczony z XI wieku Abu Sa’id Gardezi podał ludową etymologię nazwy "Słowianin", która jakoby wpierw brzmiała "Saglabi" i pochodziła od perskiego wyrazu "sag" oznaczającego psa.
Handel słowiańskimi niewolnikami.
550–950.
Pierwsi niewolnicy słowiańscy pojawili się w innych krajach w dużej liczbie już dziesięć lat po wkroczeniu Słowian jednoznacznie na karty historii, gdy około 560 roku Awarowie podbili Słowian wschodnich, pustosząc ich ziemie w drodze nad Dunaj, a następnie ich sprzedając. Kolejni niewolnicy słowiańscy znaleźli się Bizancjum w wyniku trwających konfliktów z Awarami i Bizantyjczykami. Część z nich przez Bizancjum trafiła aż do Persji. Al-Masudi, czołowy ówczesny historyk i geograf arabski w pracy "Łąki złota i kopalnie drogich kamieni" ("Murudż az-zahab wa-ma’adin al-dżawahir" – مروج الذهب ومعادن الجواهر) pisał o „niewolnicach słowiańskich krwi królewskiej”, posłanych w upominku przez cesarza Maurycjusza władcy sasanidzkiemu Chosrowi II Parwizowi.
Stała, masowa eksploatacja Słowiańszczyzny, jako rezerwuaru niewolników, zaczęła się w drugiej poł. VII wieku wraz z podbojem części plemion słowiańskich przez Chazarów, a równocześnie z ekspansją Arabów budujących islamskie imperium z ogromnym zapotrzebowaniem na niewolników (prof. Fernand Braudel, czołowy przedstawiciel szkoły Annales, nawet nazwał islam „cywilizacją niewolniczą "par excellence"”). Arabowie czasem sami chwytali słowiańskich niewolników podczas wypraw. Gdy Marwan II, jeszcze jako wódz, napadł na Chazarów w 737 roku, uprowadził do niewoli i osiedlił na Kaukazie 20 tys. „Słowian, którzy mieszkali w ziemi Chazarów”. Historyk z X wieku Al-Baladhuri podawał, iż uciekli oni potem, lecz Marwan ich schwytał. Zasadniczo jednak dostarczali ich Chazarowie, głównie spośród podbitych przez nich Wiatyczów, Radymiczów i Siewierzan.
W VII wieku ustalił się też podział stref wpływów w handlu międzynarodowym pomiędzy kupcami w Europie. Domeną Żydów stały się tereny Europy Zachodniej oraz Południowo- i Środkowo-Wschodniej, zaś Włochów Bizancjum i basen Morza Śródziemnego. Handel niewolnikami na dużą skalę w kierunku zachodnim w Europie rozpoczęli Żydzi w IX wieku, a ich źródłem również była Słowiańszczyzna. Od pocz. tego wieku notowana jest sprzedaż przez nich niewolników do Al-Andalus. Do połowy X stulecia wykorzystywano główne szlaki handlowe do pędzenia słowiańskich niewolników na sprzedaż Arabom. Opisał je w latach 845–847 perski geograf i podróżnik Abu’l-Qasim Ubaydallah ibn Abdallah ibn Khordadbeh (ok. 820–912) w "Księdze dróg i królestw" ("Kitāb al-Masālik wa’l-Mamālik" – كتاب المسالك والممالك). Uzupełnieniem jego opisów są teksty innych autorów, m.in. "Relacja [z podróży]" ("Risāla" – رساله), inaczej "Księga" ("Kitāb"), którą napisał Ahmad ibn Fadlan w 923 roku.
Główne szlaki północ–południe wiodły Wołgą oraz Dnieprem, będąc częścią szlaku "od Waregów do Greków". Kijów, w okresie jego wcielenia lub uzależnienia przez Chazarów, a następnie panowania w nim Skandynawów, został rozwinięty jako centrum gromadzenia i sprzedaży słowiańskich niewolników. Z niego byli oni transportowani w kierunku wschodnim wprost do Itil (ten stepowy szlak później był trudny przez najazdy ludów koczowniczych), bądź Dnieprem, Oką i Wołgą do Bułgaru Wielkiego, a potem na południe Wołgą i Morzem Kaspijskim do Kalifatu Bagdadzkiego, Chorezmu lub Chorosanu, a niektórzy dalej: do Indii lub Chin. Z Kijowa w kierunku południowo-zachodnim zaś Dnieprem do Chersonia, gdzie był ośrodek handlu żydowskiego, lub Donem, a następnie Morzem Czarnym do Konstantynopola; albo w kierunku zachodnim przez Panonię, a dalej na południe do Wenecji i statkami włoskimi do Konstantynopola i Afryki bądź na zachód Dunajem do Ratyzbony, z niej do Moguncji, Verdun i Lyonu, skąd do portów w Arles i Narbonie, z których statkami żydowskimi byli wiezieni do krajów arabskich lub lądem do Kordoby. Głównym portem przeładunkowym słowiańskich niewolników transportowanych przez Żydów była Almería. Stamtąd część z nich było rozprowadzanych po arabskiej Afryce Północnej, aż do Egiptu. Inni trafiali na Sycylię.
Statki żydowskie z Europy płynęły też wprost do Peluzjum, skąd karawany szły nad Morze Czerwone, by kolejnymi statkami płynąć do Dżuddy i dalej do Indii i Chin; albo z Europy morzem do Antiochii, skąd lądem i Eufratem do Bagdadu, a następnie z Omanu także do Indii i Chin. Tymi dwoma szlakami wywożono na wschód niewolników słowiańskich, ale też frankijskich, hiszpańskich, longobardzkich i greckich. Główną oś kontynentalną stanowiła linia Itil/Bułgar–Kijów–Raffelstetten–Ratyzbona–Lyon–Kordoba, będąca drogą handlową z Azji Środkowej do Europy Zachodniej, łącząca się na Wołdze i Dnieprze z liniami północ–południe. Na przełomie IX/X wieku Węgrzy sprzedawali w Kerczu Bizantyjczykom niewolników słowiańskich zdobytych podczas swych łupieżczych wypraw w Europie. W X wieku powstał nowy odcinek szlaku z Kijowa na zachód, przez Grody Czerwieńskie i Kraków (pod władzą czeską) do Pragi, która stała się węzłem w handlu niewolnikami.
Kaganat Chazarski, jako typowe imperium stepowe, służył jako źródło i dostawca niewolników, a także jako organizator handlu niewolnikami. Jego władcy czerpali znaczny dochód z poboru 10% cła na handel zagraniczny swoich poddanych i kupców tranzytowych. „Niezliczeni niewolnicy”, według anonimowego dzieła "Granice świata" ("Ḥudūd al-ʿĀlam" – حدود العالم), byli głównym przedmiotem eksportu Chazarii, obok bydła i skór. Jeden ze szlaków wywozu niewolników prowadził do Azerbejdżanu. Przeniesienie w połowie VIII wieku stolicy na północ, do Itil, było związane z przekształceniem szlaku Wołga–Morze Kaspijskie w główny dla Chazarii i zyskaniem połączenia ze szlakiem Europa–Chorezm. Chazarowie zwykle jednak sami nie organizowali dalekosiężnego handlu niewolnikami, lecz tylko zapewniali dostawy i organizację na miejscu. Transportem niewolników zajmowali się kupcy chorezmijscy i żydowscy (utożsamiani z radanitami). Ci drudzy pochodzili z Babilonii, skąd osiedlali się też w samej Chazarii, gdzie szerzyli judaizm i z Europy Zachodniej. Przejście ich karawan z Kijowa do Konstantynopola trwało miesiąc, a do Kordoby trzy miesiące.
Od VIII wieku wschodnią Słowiańszczyznę od północy opanowywali szwedzcy wikingowie: wpierw Waregowie, a od poł. IX wieku Rusowie, którzy według źródeł arabskich „nie mieli pól uprawnych, a żywność zdobywali rozbojem, chwytali Słowian do niewoli”, i Dnieprem lub Wołgą transportowali na południe. Niewolnicy, obok futer stanowili główny przedmiot handlu Rusów, a pozyskiwali ich nie tylko z plemion wschodniosłowiańskich, ale i fińskich. Szwedzcy łowcy niewolników grupami po 100–200 ludzi łodziami wdzierali się do miejscowości Słowian, porywali ich i sprzedawali w Bułgarze, Hazaranie (handlowej dzielnicy Itilu) lub Konstantynopolu. Korzystając ze znacznej przewagi militarnej nad podzielonymi plemionami słowiańskimi i z ciągłego popytu w krajach islamskich, Szwedzi zwani Rusami przyczynili się do systematycznej eksploatacji i wyludnienia wschodniej Słowiańszczyzny. W okresie pierwszej wzmianki o Rusach w 839 roku mieli już własne państwo, a tytuł jego władcy "Kagan Rusi" wskazywał na dynastyczny sojusz i bliską współpracę z Chazarami. Kagan Bułgarii Kamskiej pobierał jako cło, co dziesiątego niewolnika transportowanego przez Rusów do Kalifatu Bagdadzkiego. Węzłem handlowym, w którym sprzedawano niewolników pędzonych przez Rusów ze wschodniej Słowiańszczyzny do Bizancjum, był Perejasławiec nad Dunajem (koło Tulczy), opisany przez Nestora pod rokiem 969, zniszczony zapewne wskutek najazdu Pieczyngów w XI wieku.
Żydowscy handlarze słowiańskimi niewolnikami cieszyli się poparciem władców frankońskich. Ludwik I Pobożny nie tylko udzielał im pozwoleń, ale zwolnił ich z cła za niewolników. W sytuacjach konfliktów z hierarchami Kościoła, którzy stawali w obronie niewolników, on i jego następca Karol II Łysy brali stronę Żydów. Wśród zachowanych dokumentów z lat 825–830 znajduje się cesarski list żelazny dla żydowskiego handlarza niewolnikami Abrahama, zaopatrującego także dwór w Akwizgranie w różne towary oraz przywileje dla handlarzy niewolnikami z Lyonu: Dawida i Józefa. Ibrahim al-Qarawi opisywał w IX wieku, że „Frankowie są sąsiadami Słowian. Zagarniają ich jako jeńców wojennych i sprzedają w Hiszpanii, co się często zdarza. [Jeńcy ci] zostają wykastrowani przez Żydów, którzy są pod ochroną Franków i zamieszkują Imperium Franków oraz sąsiednie terytoria muzułmańskie. Ci kastraci są eksportowani z Hiszpanii do wszystkich innych krajów muzułmańskich”. Clément Venco z Uniwersytetu Tuluza II twierdzi na podstawie tego i innych dokumentów, iż już w IX wieku nie tylko Żydzi, ale też sami Frankowie bezpośrednio dostarczali słowiańskich niewolników Arabom.
Miasta niemieckie, głównie Moguncja i Wormacja, pełniły funkcję ośrodków etapowych w tym handlu. Jednorazowo w karawanie handlarze prowadzili do kilkudziesięciu niewolników. Część pędzonych niewolników, uznana na granicach za niezdatnych do dalszej drogi, trafiała na rynki lokalne w Europie. Największy zysk, ponad dziesięciokrotny, przynosiło dostarczenie niewolników z Europy Środkowej do Kordoby, do Bizancjum trzykrotny, gdzie w IX wieku słowiański niewolnik kosztował 10 nomism (32 gramy złota), a czarny niewolnik 4 nomismy (roczna płaca robotnika najemnego wynosiła 2 nomismy). Friedrich Schlette (1915–2003), niemiecki prehistoryk pisał, że w X wieku cena niewolnika na terenie Niemiec wynosiła 300 gramów srebra (tyle co koń). Al-Mukaddasi informował, że cena za niewolnika w Chorezmie (gdzie dostarczano ich w wielkiej liczbie ze wschodniej Słowiańszczyzny) wynosiła 20–30 dirhemów (ok. 60–90 gramów srebra).
Zyski czerpali nie tylko żydowscy kupcy wędrowni, pochodzący z Niemiec, Francji i Hiszpanii, ale i organizatorzy faktorii handlowych w miastach słowiańskich, będących ośrodkami handlu niewolnikami, jak Praga, gdzie już w pierwszej poł. X wieku istniał spory i zamożny kahał. Zyski z ich handlu czerpali też Niemcy, przez pobieranie od Żydów cła na niewolników. Poświadczają to źródła z komory celnej w Raffelstetten nad Dunajem ("Inquisitio de theloneis Raffelstettensis" z 903/6 roku), na granicy bawarsko-morawskiej, na głównym szlaku niewolniczym ze Słowiańszczyzny wschodniej. Znajdował się tam wielki targ do handlu z Rusią, zwany od tego Ruzaramarcha, zatwierdzony przez króla Ludwika Niemca w 863 roku. Dostarczano z niej na ten targ głównie niewolników i konie. Na zachód i południe od węzłów handlowych, wzdłuż szlaków niewolniczych powstawały osady żydowskie do ich etapowej obsługi, o charakterystycznych nazwach: Judenburg, Judendorf, Forum Iudaeorum, Völkermarkt, Judenau.
950–1150.
Henryk I Ptasznik, po podbiciu w 929 roku części południowego Połabia, zaczął stamtąd masowo sprowadzać niewolników. Pisze o tym Widukind z Korbei w "Dziejach Sasów". Ostateczne podbicie znacznej części Słowian połabskich przez margrabiego Gerona, dokonane głównie w latach 955–965, otworzyło nowe możliwości Niemcom. Sascy zdobywcy sprowadzali dużą liczbę słowiańskich niewolników na zachód. Ważną rolę w handlu nimi odgrywały w związku z tym miasta Magdeburg i Merseburg. Aktywni byli tam żydowscy handlarze, pędzący ich dalej, których działalność regulowały ustawy miejskie z lat 965 oraz 973–983. Funkcjonowały też intensywnie w tym czasie odcinki na szlakach niewolniczych: Magdeburg–Moguncja, Magdeburg–Ratyzbona wzdłuż Soławy oraz Magdeburg–Praga wzdłuż Łaby, którym podróżował Ibrahim Ibn Jakub. Magdeburg był zasadniczo węzłem do wywozu niewolników z podbijanego przez Niemów Połabia. Zyski z tego procederu czerpali, oprócz Żydów, władcy sascy, a także kupcy niemieccy oraz arcybiskupstwo magdeburskie. Połabianie byli również zmuszani przez Niemców do przekazywania niewolników jako trybut. Otton I Wielki w 971 roku odstąpił biskupstwu miśnieńskiemu 1/10 trybutu pobieranego od Dalemińców, Niżan, Działoszan, Milczan i Łużyczan, płaconego w różnych towarach, monetach i niewolnikach.
W połowie X wieku kupcy żydowscy zostali całkowicie wyparci ze szlaków śródziemnomorskich, przede wszystkim przez włoskie miasta kupieckie: Wenecję (która w 960 roku wprowadziła zakaz korzystania przez nich z jej statków i portów), Amalfi i Bari, toteż skupili się na szlaku wschód-zachód przez Słowiańszczyznę. W tym czasie nastąpiła zarazem intensyfikacja żydowskiego handlu słowiańskimi niewolnikami drogą lądową. Odtąd też datują się próby wyparcia handlarzy żydowskich i włoskich przez niemieckich z intratnego handlu Słowianami. Przez pewien czas nastąpiło ograniczenie we włoskim handlu niewolnikami, gdy Pietro IV Candiano, Doża Wenecji w latach 959–976, zakazał sprzedawania niewolników do Bizancjum. Uniemożliwiło to weneckie wyprawy po niewolników znad Morza Czarnego. Nacisk na niego wywarł cesarz Otton I, który w tym czasie prowadził ekspansję na Połabie i określił się jako chrystianizator i protektor Słowian. W związku z tym jednak Wenecjanie zaczęli porywać do niewoli Słowian znad Neretwy (Narentan), których nazywali "schiavi narentini".
W tych dziesięcioleciach Niemcy, w związku z dalszymi podbojami Połabia, otworzyli nowy szlak niewolniczy do wywozu Słowian: od Magdeburga na północ do portów nadbałtyckich, skąd statkami transportowali ich do Galicji, a z niej do arabskiej Hiszpanii, podobnie jak już wcześniej czynili Duńczycy porywający Połabian i Pomorzan oraz wikingowie. Ci drudzy transportowali drogą morską na zachód także niewolników uprowadzonych z północno-wschodniej Słowiańszczyzny. Najważniejszym węzłem Skandynawów w handlu niewolnikami było Hedeby (po 1066 roku Szlezwik). Główne odcinki lądowe szlaków niewolniczych pozostały zdominowane przez Żydów niemieckich od Łaby do Renu, na którym Niemcy pobierali kolejne cła. Na zachód od Renu dominowali w tym handlu Żydzi francuscy, którzy odkupywali niewolników na granicy. Żydzi utrzymali dominację w handlu niewolnikami do końca XI wieku. Cesarz Henryk IV Salicki udzielił im dalszych przywilejów w tym procederze w 1074 roku dla Żydów w Wormacji, a w 1090 roku dla Żydów w Spirze.
Na wyludnionych tym sposobem ziemiach zachodnich Słowian germańscy zdobywcy przeprowadzali "Ostsiedlung" („niemieckie osadnictwo na Wschodzie”), które pod koniec XI wieku rozpoczął Wiprecht z Grójca. Był on, wraz z dwoma feudałami oraz niemieckimi biskupami Połabia, autorem odezwy z 1108 roku, zawierającej m.in. słowa: „Poganie ci (Słowianie połabscy) są najgorsi, lecz ziemia ich najobfitsza [...]. Z tego powodu o Sasi, Frankowie, Lotaryńczycy, najsławniejsi i poskromiciele świata, tutaj będziecie mogli i dusze wasze zbawić i jeżeli się tak spodoba, pozyskać najlepszą ziemię do zamieszkania”. Kolonizację niemiecką na ziemi słowiańskiej w XII wieku kontynuowali na masową skalę: Henryk Lew, Albrecht Niedźwiedź i Konrad Wielki.
Na wschodniej Słowiańszczyźnie od poł. X wieku doszło do stopniowych zmian w handlu niewolnikami. W 965 roku Światosław I, pierwszy skandynawski władca Rusi określany słowiańskim imieniem, pokonał Kaganat Chazarski, a w 969 roku spustoszył Itil i Bułgar. Dzięki temu Rusowie, wywożący słowiańskich niewolników na południe, uzyskali dostęp do Kalifatu Bagdadzkiego i Bizancjum, bez pośrednictwa Chazarów; lecz po dwudziestu latach, pod naciskiem Chorezmu wycofali się z Itilu. Na skutek osłabienia Chazarii doszło jednak do kolejnych inwazji przez Step Pontyjski ludów koczowniczych. Pieczyngowie około 1015 roku odcięli Ruś od Morza Czarnego i Kaspijskiego, w rezultacie blokując jej handel, w tym wywóz niewolników, na południe. W związku z tym na terenie Rusi nie ma znalezisk dirhemów emitowanych po 1015 roku. Wśród Pieczyngów pozostali aktywni kupcy z Chorezmu. W 1036 roku Pieczyngowie zostali pokonani przez Ruś, lecz już od 1055 roku ich miejsce zajęli Połowcy, którzy wielokrotnie najeżdżali Ruś i sprzedawali słowiańskich niewolników Żydom w Chersoniu. W tym czasie doszło też do kryzysu w Kalifacie Bagdadzkim w wyniku najazdu Turków Seldżudzkich, którzy zajęli Bagdad. Niemniej jednak o wywozie niewolników ze Słowiańszczyzny do krajów islamskich wspominają źródła arabskie i perskie jeszcze w XI–XII wieku. Źródła hebrajskie stwierdzają kontakty Rusi z Bagdadem przez tereny Połowców w XII wieku za pośrednictwem Żydów kijowskich.
Kijów, od czasu pokonania Chazarów przez Ruś Kijowską, rozwinął się jeszcze jako centrum handlu niewolnikami. W związku z ograniczeniem kierunku wschodniego nastąpiła intensyfikacja ich wywozu w kierunku zachodnim. Światosław I planował nawet w 967 roku przenieść stolicę do Perejasławca nad Dunajem właśnie ze względu na handel, m.in. niewolnikami. Thietmar ok. 1015 roku wzmiankował w Kijowie dużą liczbę niewolników. Źródła hebrajskie z tamtego czasu mówią o intensywnym handlu Żydów zachodnioeuropejskich z Kijowem. Znajdowały się w nim osobne dzielnice żydowskie: radanicka (zachodnia) i chazarska. Taryfy celne czeskie i austriackie z XII wieku informują, że kupcy wciąż pędzili niewolników z Kijowa do Ratyzbony. Przez ziemie polskie wiodły dwa odgałęzienia szlaku z Kijowa od Włodzimierza Wołyńskiego do Wisły. Około połowy X wieku powstał szlak z Kijowa do Gniezna, biegnący Dnieprem, Prypecią, Bugiem i Wisłą. Taryfa celna z XII wieku z Pomiechówka dla kupców przybywających tą trasą stwierdza, że sprowadzano nią niewolników z Rusi także do Polski.
Pod koniec XI stulecia pojawiły się pierwsze ograniczenia dla Żydów w tym zakresie. Jak pisze Kosmas z Pragi w "Chronica Boëmorum", w 1091 roku w Czechach przewidziano kary dla żydowskich kupców, którzy sprzedawaliby Czechów za granicę. W 1098 roku książę Czech Brzetysław II skonfiskował Żydom ruchomy majątek. Wielu czeskich Żydów przeniosło się wówczas do Polski. Pod wpływem duchowieństwa w pierwszej poł. XII wieku także na Węgrzech znacznie ograniczono działalność żydowskich handlarzy niewolnikami. Król Węgier Koloman Uczony wydał dekret zakazujący Żydom handlować chrześcijanami i trzymać ich jako niewolników oraz wszystkim kupcom wywozić za granicę niewolników urodzonych na Węgrzech. Niewolnicy ci byli m.in. potomkami jeńców z czasów wypraw łupieżczych oraz podbitymi Słowianami panońskimi z ludu, zwanymi "Totok".
Do znacznego zmniejszenia się udziału Żydów w handlu niewolnikami słowiańskimi przyczyniły się ubocznie wyprawy krzyżowe. Już podczas organizacji pierwszej wyprawy krzyżowej, uczestnicy wyprawy ludowej w 1096 roku dopuścili się pogromów antyżydowskich w miastach niemieckich, będących jego ośrodkami. Jeden z hufców ludowych dokonał pogromu w Pradze. Podobne zdarzały się też podczas drugiej wyprawy ludowej w 1147 roku. Potoczna publicystyka widzi w nich tylko przejaw „fanatyzmu” i „antysemityzmu”. Naukowcy badający to zagadnienie, jak Ignacy Schiper, upatrywali w nich narzędzie walki konkurencyjnej rosnącego wówczas w siłę kupiectwa niemieckiego z żydowskim. Przez usamodzielnienie miast Żydzi stracili też oparcie, jakie mieli od władców. Ponadto w 1096 roku Żydów „kananejskich” i niemieckich ogarnął ruch mesjański. Dołączyły do nich także niektóre judaistyczne plemiona chazarskie i razem, jak krzyżowcy, udali się przez Bizancjum do Ziemi Świętej, by tam „przywitać Mesjasza”. W związku ze znacznym zmniejszeniem napływu słowiańskich niewolników do Hiszpanii w ciągu XI wieku wzmianki o Sakalibach znikają z tamtejszych źródeł arabskich. Zdobycie Kordoby przez Almohadów w 1148 roku położyło ostatecznie kres pomyślności hiszpańskich Żydów, którzy zostali zmuszeni do przyjęcia islamu bądź emigracji. Zamknęło to ten okres w dziejach niewolnictwa Słowian. Istotnym zajęciem Żydów europejskich, którzy wzbogacili się na handlu słowiańskimi niewolnikami, stało się odtąd udzielanie pożyczek pod zastaw.
Obrońcy słowiańskich niewolników.
Źródła pisane przekazują niewiele informacji o osobach stających w obronie Słowian pędzonych na sprzedaż Arabom jako niewolników. W literaturze fachowej jako pierwszy wymieniany jest Agobard, lokalnie czczony jako święty, arcybiskup Lyonu, archidiecezji leżącej na terenie kluczowego węzła szlaków niewolniczych ze Słowiańszczyzny na południowo-zachodnie krańce Europy. W 826 roku napisał on list do cesarza Ludwika Pobożnego i dostojników jego dworu, zatytułowany "Epistola ad Proceres Palatii contra Praeceptum impium de baptismo Judaicorum mancipiorum", a w 829 roku "De insolentia Iudaeorum", w których skarżył się na ten proceder. Cesarz zdecydowanie sprzyjał żydowskim handlarzom niewolnikami, wydał też zakaz chrzczenia niewolników bez zgody ich żydowskich właścicieli, co arcybiskup mu wypominał. Agobard, broniąc także nieochrzczonych niewolników, w piśmie "Consultatio et supplicatio de baptismo Judaicorum mancipiorum", wykraczał również poza ówczesne prawo kościelne. Sam wykupywał niewolników z rąk żydowskich, oferując po 20–30 solidów, czyli znacznie więcej niż ustalona przez synod w Mâcon w 581 roku stawka 12 solidów za wykup niechrześcijańskiego niewolnika od Żyda. Prowadził także służbę misyjną wśród słowiańskich niewolników i chrzcił ich, za co był nawet sądzony oraz starał się zapobiegać konwertowaniu na judaizm zarówno nieochrzczonych, jak i chrześcijańskich niewolników, których właściciele pozostawiali sobie. Ostre słowa abpa Agobarda na temat Żydów, skierowane do cesarza i sprzyjającego im też arcybiskupa Narbony Nebrydiusza, w publicystyce czasów współczesnych zostały uznane za przejaw „antysemityzmu”.
Kwestię słowiańskich niewolników pędzonych dla Arabów przez frankońskich Żydów, ale też przez handlarzy chrześcijańskich, poruszył synod w Meaux w latach 845–846, zakazując sprzedawania ich do krajów muzułmańskich. Niepokój Kościoła budziło spodziewane przechodzenie tam na islam, zarówno chrześcijańskich, jak i niechrześcijańskich niewolników. Synod nakazywał pozostawienie ich w obrębie Frankonii, z intencją nawrócenia na chrześcijaństwo. Misję Agobarda kontynuował jego następca abp Amulo, adwersarz króla Karola Łysego, sprzyjającego żydowskim handlarzom i nieakceptującego postanowień synodu. Te oraz następne postanowienia kościelne nie przyniosły jednak większych rezultatów w zahamowaniu tego handlu.
W Wielkich Morawach, gdzie w drugiej połowie IX wieku frankoński kler łaciński bezwzględnie zwalczał liturgię słowiańską, wprowadzoną w tym państwie przez św. Metodego, po jego śmierci w 885 roku, książę Świętopełk I stanął po stronie Franków. Wówczas część duchownych słowiańskich, z arcybiskupem św. Gorazdem na czele, wypędzono, część zamordowano, a innych prezbiterów i diakonów sprzedano Żydom. Jak stwierdza "Żywot św. Nauma": „Ci Żydzi wzięli ich i zawiedli do Wenecji, gdzie ich sprzedali”. Tu wykupił ich poseł wschodniorzymski w tym mieście, a cesarz Bazyli I Macedończyk udzielił im schronienia w Dalmacji, gdzie dali tam początek, zachowywanemu w dalszych wiekach, obrządkowi słowiańskiemu, z ośrodkiem na wyspie Krk.
Chrystianizacja krajów słowiańskich, postępująca w IX i X stuleciu, nie zahamowała handlu niewolnikami z nich pochodzącymi. Arcybiskup Moguncji Fryderyk, na początku swej posługi w 937 roku, napisał list do papieża Leona VII w tej sprawie. W odpowiedzi otrzymał opinię autorstwa bliżej nieznanego duchownego Gerharda, w której ten wymijająco powoływał się na Grzegorza I i synod w Meaux, nie stwierdzając zarazem, by należało się przeciwstawić żydowskiemu handlowi słowiańskimi niewolnikami, lecz zachęcał do znalezienia "modus vivendi" z Żydami.
W kolejnych dziesięcioleciach w Pradze sprzedawano wielu słowiańskich niewolników żydowskim handlarzom. Usiłował temu zapobiec święty Wojciech, biskup Pragi. Pisali o tym: św. Bruno z Kwerfurtu, który w "Żywocie drugim św. Wojciecha" obwiniał Czechów o to, że „chrześcijańskich niewolnych sprzedawali niewiernym Żydom” oraz Jan Kanapariusz w "Żywocie pierwszym św. Wojciecha" podający, iż trzecim powodem odejścia św. Wojciecha z Pragi w 989 roku, „była dola jeńców i niewolników chrześcijańskich, których kupiec żydowski kupował za nieszczęsne złoto, i to tylu, że biskup nie mógł ich wykupić”. Obaj opisali, że Wojciech zajął się tą sprawą pod wpływem objawienia. Autor Drzwi Gnieźnieńskich przedstawił to objawienie w kwaterze VII, natomiast w kwaterze VIII wyraził scenę nieopisaną w tych żywotach, jak św. Wojciech upomina króla czeskiego Bolesława II, by zakazał tego procederu.
Na początku XI wieku Sasi podbijający Słowian połabskich wielu z nich sprzedawali Żydom jako niewolników. Na znaczną skalę czynił to Guncelin z Kuckenburga, margrabia Miśni. Kilkakrotnie upominał go za to król Henryk II Święty, a gdy to nie odniosło skutku, w 1009 roku pozbawił go urzędów. Thietmar z Merseburga w swej "Kronice" podkreśla, iż król kierował się kościelnymi statutami synodalnymi. Z tych samych powodów jego następca, Konrad II Salicki kierował pisma do margrabiów saskich, czerpiących korzyści ze sprzedaży Żydom jeńców i niewolników słowiańskich. W późniejszych dziesięcioleciach jednak król niemiecki Henryk IV Salicki udzielił kolejnych przywilejów żydowskim handlarzom, ułatwiając im ten proceder.
W pierwszej wzmiance o Żydach w Polsce, dotyczącej 1086 roku, Gall Anonim w swej "Kronice i czynach książąt, czyli władców polskich", stwierdził, iż księżna Judyta, żona Władysława I Hermana i matka Bolesława III Krzywoustego, do dnia śmierci „dokonywała dzieł pobożności względem ubogich i niewolników, mnogich chrześcijan z niewoli w rękach Żydów wykupując”.
Słowiańskie niewolnice seksualne.
Wraz z pierwszym zniewoleniem Słowian przez Awarów w drugiej połowie VI wieku, rozpoczynają się dzieje słowiańskich niewolnic seksualnych. Po podboju Słowiańszczyzny panońskiej w 567 roku, a następnie Morawian, Awarowie część mężczyzn jako niewolników wcielili do swej armii, pozostałych obłożyli podatkami, zaś liczne żony i córki Słowian zagarnęli na konkubiny. Okres ten zakończył się, gdy w 623 roku wybuchło na Morawach powstanie antyawarskie, które wzniecili ich awarsko-słowiańscy potomkowie, na czele z Samonem, który sam był frankońskim handlarzem i właścicielem haremu Słowianek.
Kilkadziesiąt lat później zaczął się, trwający nieprzerwanie przez pięć wieków, proces dostarczania przez Chazarów, Skandynawów, a następnie Żydów, niewolnic słowiańskich Arabom do haremów. Białe kobiety miały dla nich szczególną wartość. Stanowiły one większość niewolników słowiańskich pędzonych do krajów islamskich, ponieważ za bardziej użytecznych do prac fizycznych uważano niewolników-mężczyzn z Afryki. Słowiańscy mężczyźni stanowili głównie uzupełnienie do wojska i służby dworskiej oraz domowej, zwłaszcza jako eunuchowie. Dziewczęta ze Słowiańszczyzny były najbardziej cenne, na tyle, że na wielkim targu niewolniczym Ruzaramarcha na granicy bawarsko-morawskiej w IX–X wieku płacono za nie trzy razy więcej niż za mężczyzn, a cło przywozowe było cztery razy wyższe. Skandynawowie sprzedawali niewolnice za 1–3 grzywny (wg różnych miar od ok. 200 g do 1 kg) srebra.
Słowianki tradycyjnie kojarzone były przez Arabów jako blondynki. Rozróżniali oni kilka odcieni słowiańskich włosów. Do ich określenia najczęściej używano przymiotników "aṣhab" (blond) i "ašqar" (rudy). Ibn al-Faqih dodawał do nich jeszcze "amhaq" (matowo-biały) i "muġrab" (biały). Al-Dżahiz wyróżniał trzy barwy włosów u Słowianek: "aṣ-ṣuhūba" (blond), "al-ḥumra" (ruda) i "al-bayaḍ" (jasny blond). „Słodkie i delikatne dziewczęta słowiańskie” były szczególnie cenione przez Arabów. W wyjątkowych sytuacjach płacili oni za niewolnicę nawet 50 000 dinarów (ponad 200 kg złota). Popyt na kobiety był u nich wielki, nie tylko do prac domowych, ale też do haremów kalifów, sułtanów i wysokich dygnitarzy, których „afrodyzjacka religia”, jak ją określił Alexandre Skirda, spowodowała poligamię w szerokim sensie, ponieważ oprócz czterech legalnych żon aprobowanych przez Koran, zezwalała na korzystanie z nieograniczonej liczby konkubin, najczęściej niewolnic. Jeden z rekordzistów, Abd ar-Rahman III, panujący w Kordobie w latach 912–961, miał harem z 6300 kobietami, eunuchami i sługami. Fatymidzi panujący w Afryce Północnej w latach 909–1171, w pałacu w Kairze, mieli harem liczący 12 000 osób.
Do haremów w Kalifacie Bagdadzkim od VIII do X wieku trafiały niewolnice nie tylko słowiańskie, ale też, wedle zróżnicowanych gustów Arabów, także greckie i hiszpańskie, transportowane drogą morską z portów południowej Europy statkami radanitów do wschodnich wybrzeży Morza Śródziemnego. Słowiańskie niewolnice transportowane na południe przez Szwedów zwanych Rusami, były przez nich po drodze wykorzystywane bez żadnego skrępowania, o czym pisał ze zgorszeniem islamski podróżnik Ahmad ibn Fadlan, nazywając ich, m.in. z tego powodu, „najbardziej nieczystymi stworzeniami Allaha”. W Kalifacie Kordobańskim niewolnice, w większości Słowianki, miały względną swobodę poruszania się po mieście i możliwość kształcenia, ich dzieci z wolnymi mężczyznami były wolne, a po śmierci właściciela często same odzyskiwały wolność.
Od połowy XII wieku liczne były słowiańskie, a także inne niewolnice, jako służba domowa, w nadmorskich miastach włoskich, francuskich i katalońskich, sprzedawane przez weneckich, genueńskich i innych włoskich kupców, a wywożone głównie z Bałkanów oraz z Krymu, dostarczane tam przez Mongołów. Posiadanie "schiavi" (niewolników), czyli „słowian” i „słowianek” świadczyło o wyższym statusie społecznym. Rusinki były uważane przez Włochów za ładniejsze i bardziej zmysłowe od niewolnic Czerkiesek i Tatarek, kupowanych oprócz Słowianek i były droższe. Wiele z nich było wykorzystywanych seksualnie przez właścicieli lub zmuszanych przez nich do prostytucji. Zjawisko to trwało do połowy XV wieku, gdy Turcy, zajmując Konstantynopol i Bośnię, odcięli Włochom główne źródła dostaw.
Od połowy XV wieku zaczął się okres najazdów tatarskich na Rzeczpospolitą i Moskwę, w wyniku których uprowadzono do Imperium Osmańskiego, wśród jasyru, także dziesiątki tysięcy kobiet. Były one kupowane przez Turków, w tym paszów, wezyrów i bejlerbejów do haremów na Targu Kobiet ("Evret Bazar") w Stambule. Za Polkę, czy Rusinkę płacili oni do 2300 aspr (ok. 40 czerwonych złotych). Wychowywane były w szkołach haremowych po muzułmańsku. Ich przedstawieniem literackim jest bohaterka dumy kozackiej Marusia z Bogusławia, pomagająca Kozakom uciekać z niewoli. Niektóre z nich osiągnęły wysoki status w tym społeczeństwie, jak Roksolana, która została żoną Sulejmana Wspaniałego i wpływała na jego pokojową politykę wobec Polski. Zwykle jednak ich niewola była ciężka. W XVII wieku jeden z wezyrów, po śmierci swego poprzednika, jego niewolnice utopił w Bosforze. Niektórzy go naśladowali.
Prof. Yaron Ben-Naeh (ur. 1965) z Uniwersytetu Hebrajskiego w Jerozolimie na podstawie licznych źródeł opracował temat niewolników w rękach Żydów osmańskich. Stwierdził w nim zjawisko posiadania niewolników przez tamtejszych Żydów, m.in. w Stambule, a także handel niewolnikami prowadzony przez nich. Wśród tych niewolników część stanowiły Słowianki, głównie uprowadzone z Rusi. W XVII wieku sułtan zakazał Żydom posiadania niewolnic, jednak obchodzili oni ten zakaz, kupując kobiety przez podstawionych muzułmanów. W latach 70. tego stulecia zgodzili się płacić podatek za pozwolenie na ich posiadanie. W przeciwieństwie do Żydów europejskich, w tamtym środowisku istniała społeczna akceptacja posiadania niewolnic–nałożnic oraz dzieci z nimi. Nie ma żadnych zachowanych skarg żon z tego powodu, natomiast niektórzy rabini krytykowali ten stan rzeczy, pisząc np.: „zwłaszcza w tym niegodziwym pokoleniu, kiedy wszyscy są rozpustni, utrzymują stosunki seksualne z niewolnicą, twierdząc, że jest to dozwolone, ponieważ ją kupili”.
Magazyn "Melting Pot International", specjalizujący się w tematyce wielokulturowości, w artykule "Zapomniana historia niewolnictwa Słowian", streszcza jego dzieje, jako proces długiego trwania i włącza do niego także roboty przymusowe w III Rzeszy i w obozach ZSRR milionów Słowian oraz najnowsze zjawisko ich pracy niewolniczej i niewolnictwo seksualne słowiańskich kobiet, ściąganych pod pozorem pracy, małżeństwa lub wycieczki, a także w wyniku porwań. Autor stwierdza w końcu lat 90. XX wieku, iż „do dziś istnieje kwitnący handel słowiańskimi niewolnikami. Handel przymusową pracą Słowian stanowi jedną trzecią wszystkich przypadków handlu ludźmi. Ofiary są wysyłane do pracy w rolnictwie, budownictwie, rybołówstwie, produkcji i przemyśle tekstylnym oraz jako służba domowa. Większość ofiar handlu ludźmi w Europie Wschodniej to młode kobiety, a najczęstszą przyczyną handlu Słowiankami jest wykorzystywanie seksualne. Tylko w 1997 roku aż 180 000 młodych kobiet z Rosji i Europy Wschodniej sprzedano jako towar na rynkach seksu w krajach rozwiniętych w Europie i na Bliskim Wschodzie”. Według "MPI", do niedawnego wzrostu handlu Słowiankami przyczyniły się też wojny w byłej Jugosławii, które „doprowadziły do handlu tysiącami słowiańskich kobiet i dziewcząt w celach komercyjnego wykorzystywania seksualnego”. Dodaje też, że grupy przestępcze na Bałkanach i w byłym Związku Radzieckim odniosły sukces, elastycznie dostosowując trasy i metody do szybko zmieniającego się rynku światowego, konkludując: „Teraz, pomimo postępów prawnych, które poczyniono przez lata, wszystkie formy handlu słowiańskimi niewolnikami są nadal powszechne w regionie”.
Prof. Alice Shalvi, współzałożycielka i wieloletnia przewodnicząca Sieci Izraelskich Kobiet (IWN), w swej książce z 2018 roku "Never a Native", nagrodzonej the National Jewish Book Award for Women’s Studies, zauważa też temat słowiańskich niewolnic seksualnych w Izraelu, głównie z krajów byłego ZSRR. Sygnalizował ten problem także raport IWN "Handel ludźmi do Izraela i przymusowa prostytucja". Temat ten szczegółowo omawia dr Nomi Levenkron, kryminolog z Uniwersytetu Hebrajskiego w Jerozolimie i prof. Yossi Dahan w opracowaniu "Kobiety jako towary: Handel kobietami w Izraelu 2003". Stwierdzają tam, że ofiary tego handlu pochodziły w szczególności z Rosji i Ukrainy. Przyczyną jest z jednej strony sytuacja, w której miliony ludzi zostało pozbawionych środków do życia, a z drugiej strony „handel kobietami kwitnie z powodu ogromnego popytu, szacowanego na milion wizyt w burdelach w Izraelu co miesiąc oraz obojętność na to zjawisko, wykazywana zarówno przez organy ścigania, jak i ogół społeczeństwa, gdyż ma ono wysoki poziom legitymizacji w społeczeństwie izraelskim”.
Prof. Asif Efrat ze Szkoły Rządzenia, Dyplomacji i Strategii Laudera w Herclijji pisał, że ofiary handlu kobietami z państw poradzieckich „lądowały w jednym z 300–400 domów publicznych, gdzie pracowały siedem dni w tygodniu, obsługując do 30 klientów każdego dnia. Handlarze zabierali prawie wszystkie dochody, stosowali przemoc fizyczną i groźby, aby odwieść kobiety od wyjścia, a w niektórych przypadkach więzili kobiety za zamkniętymi drzwiami i zakratowanymi oknami”. „Przytłaczająca większość klientów to izraelscy Żydzi ze wszystkich grup społecznych, włącznie z biznesmenami, żołnierzami, policjantami i ultraortodoksyjnymi Żydami”. Oprócz mafii Żydów rosyjskich głównymi podejrzanymi o organizację handlu kobietami z Europy Wschodniej do 2009 roku byli czołowi gangsterzy z wiodących rodzin mafijnych w Izraelu: Rami Saban z rodziny Abutbul i Nissim Alperon z rodziny Alperon.
Sprawę słowiańskich niewolnic w Izraelu, a także we Włoszech i paru innych krajach, nagłośnił "New York Times" w 1998 roku artykułem "Nowy towar w handlu ludźmi: Naiwne słowiańskie kobiety". W jego rezultacie wkrótce Departament Stanu Stanów Zjednoczonych zdegradował Izrael w rankingu państw odnośnie do problemu handlu ludźmi do najniższego – 3 poziomu, głos w sprawie zabrała Madeleine Albright przy okazji spotkania z Binjaminem Natanyahu, odbyło się przesłuchanie w Knesecie, wzbudził on zainteresowanie tematem u Alice Shalvi i IWN, zaś Amnesty International opublikowało dokument pt. "Rząd Izraela musi powstrzymać łamanie praw człowieka wobec ofiar handlu kobietami".
Autorem artykułu jest , specjalizujący się w problematyce społecznej, głównie Europy Wschodniej oraz zdrowia publicznego i innych nauk, laureat kilku nagród, m.in. od American Association for the Advancement of Science oraz Committee for Skeptical Inquiry. Napisał on, że „Ekonomiczna beznadziejność w słowiańskim świecie otworzyła to, co eksperci nazywają najbardziej lukratywnym rynkiem dla gangów przestępczych, które rozkwitły od upadku komunizmu: białych kobiet”. Sutenerzy, funkcjonariusze organów ścigania i grupy pomocy zgadzają się, że ukraińskie i rosyjskie kobiety są teraz najcenniejsze w handlu. Centrale sieci handlu kobietami znajdują się w Moskwie i Kijowie, a trasy wywozu są kontrolowane przez rosyjskie gangi. „Izrael jest dość typowym celem. Prostytucja jest tu legalna, a burdele są wszechobecne. W Izraelu nie ma nawet konkretnego prawa zakazującego sprzedaży ludzi”. Bardzo niewiele kobiet „uwolnionych” przez policję, to znaczy umieszczonych w więzieniu za nielegalny pobyt w Izraelu, składa formalne zeznanie, gdyż te, które to czynią, ryzykują śmierć. Bez takich zeznań sprawcy pozostają bezkarni.
Raport na temat handlu ludźmi w świecie, sporządzony przez Departament Stanu USA w 2008 roku potwierdził, iż „Izrael jest krajem docelowym dla mężczyzn i kobiet będących ofiarami handlu ludźmi w celu pracy przymusowej i komercyjnego wykorzystywania seksualnego. [...] Pracownicy są bardzo narażeni na handel ludźmi w Izraelu, a w niektórych przypadkach znajdują się w niewoli długu. Izrael jest także krajem docelowym dla kobiet będących ofiarami handlu ludźmi w celu wykorzystania seksualnego”, m.in. z Rosji i Ukrainy. Stwierdza też, że „Rząd Izraela nie przestrzega w pełni minimalnych standardów w zakresie eliminacji handlu ludźmi; podejmuje jednak znaczne wysiłki, aby to zrobić”, podkreślając, iż w 2006 roku weszła wreszcie w życie ustawa „o przeciwdziałaniu handlowi ludźmi”, która przewiduje kary więzienia za handel ludźmi, za niewolnictwo i za pracę przymusową, jednak jej realizacja nie jest wystarczająca, a wyroków niewiele. Departament Stanu domagał się, by Izrael wzmógł działania organów ścigania. Wkrótce potem, w marcu 2009 roku, przeprowadzono w Izraelu większe aresztowania wśród członków syndykatu z Tel Awiwu sprzedającego tysiące niewolnic z Europy Wschodniej.
Marco Buffo, dyrektor organizacji zajmującej się zwalczaniem handlu ludźmi w północnych Włoszech stwierdził, iż w latach 90. XX wieku Ukraina, Rosja i Białoruś zastąpiły Tajlandię i Filipiny jako centrum światowego handlu kobietami. „Najwyższe ceny są teraz za białe kobiety. Kiedyś Nigeryjki i Azjatki były na szczycie rynku. Teraz to Ukrainki”. W Mediolanie w 1997 roku policja zlikwidowała gang przeprowadzający aukcje, na których kobiety porywane z krajów byłego ZSRR były umieszczane na podwyższeniach, częściowo nagie, i sprzedawane po średniej cenie nieco poniżej 1000 USD. Prof. Donna M. Hughes z Uniwersytetu Rhode Island, specjalizująca się w tej tematyce, podaje, iż w latach 90. sprzedano ok. 100 tys. Ukrainek do krajów zachodnich i bliskowschodnich. Wśród tych ostatnich głównymi odbiorcami były: Izrael, Turcja i Zjednoczone Emiraty Arabskie. Ceny za Rosjankę i Ukrainkę wynosiły od kilkuset do kilku tysięcy USD. Według raportu z 2006 roku około 35–58 tys. Rosjanek rocznie było ofiarami handlu ludźmi. W Europie znacznym odbiorcą były Niemcy, gdzie rosyjska mafia była szczególnie silna.
Yitzhak Tyler, szef tajnej policji w Hajfie określił, że jest to „wyrafinowana, globalna operacja”. Wyliczył też zyski izraelskich sutenerów: „Ci mężczyźni płacą od 500 do 1000 USD za kobietę z Ukrainy, lub Rosji. W jednym miejscu ma ich 10. Każda ma od 15 do 20 klientów dziennie. [...] 30 000 szekli dziennie przychodu z każdego miejsca. Każda dziewczyna pracuje 25 dni w miesiącu. Minimum. Mówimy więc o 750 000 szekli miesięcznie, czyli o około 215 000 USD. Mężczyzna często posiada pięć takich miejsc. To milion dolarów. Bez podatków, bez prawdziwych kosztów ogólnych. To fabryka z niewolniczą siłą roboczą. I mamy je w całym Izraelu”. Żydowsko-rosyjskie mafie osiągały ze sprzedaży i wykorzystywania słowiańskich niewolnic wielomiliardowe zyski. Tylko w latach 1990–1995 zdeponowały w bankach izraelskich do 4 mld dolarów.
Na ogół wszystkie kobiety sprowadzane z Europy Wschodniej są w Izraelu nazywane „Rosjankami”. Ponadto w Izraelu i Turcji nazywane są też „Nataszami”, a tym mianem określa się także niewolnice z Czech i innych krajów Europy Środkowej. Według "NYT" w 1998 roku prawie wszystkie prostytutki w Izraelu były „Rosjankami”. Już w VIII wieku, gdy żydowscy handlarze dostarczali masowo słowiańskie kobiety do arabskich haremów, utrwalił się wśród nich stereotyp słowiańskiej urody o jasnych włosach i jasnej skórze. Od tysiąca trzystu lat to się nie zmieniło. Na pytanie Michaela Spectera o przyczyny skali obecnego procederu, odpowiedział izraelski sutener, właściciel trzech „klubów” w biznesowej dzielnicy Tel Awiwu, mówiąc: „Są blondynkami, ładnie wyglądają i różnią się od nas. Izraelczycy kochają rosyjskie dziewczęta”.

</doc>
<doc id="4858039" url="https://pl.wikipedia.org/wiki?curid=4858039" title="Tupayauri">
Tupayauri

Tupayauri był jednym z symboli władzy używanych przez Inków. 
Był to rodzaj złotej laski lub berła w kształcie topora. Władza niższego szczebla również używała Tupayauri, ale wykonanych z innych metali, takich jak srebro czy miedź. 
To berło miało mityczne początki, mówiono, że należało do boga Tonapy, który obdarował nim kacyka Apotambo, a następnie odziedziczył je jego syna Manco Capaca, który zabrał Tupayauri w swoją wędrówkę do legendarnej góry Huanacauri. Manco wykorzystał swoje magiczne moce, by ocenić warunki gospodarowania nowych ziem, przez które przechodził, aż dotarł do doliny Cusco. Kiedy umarł, przekazał to berło swojemu synowi Sinchi Roca.

</doc>
<doc id="4858046" url="https://pl.wikipedia.org/wiki?curid=4858046" title="Liana Cotadze">
Liana Cotadze

Liana Cotadze (ლიანა ცოტაძე ur. 7 czerwca 1961) – gruzińska skoczkini do wody. W barwach ZSRR brązowa medalistka olimpijska z Moskwy.
Zawody w 1980 były jej jedynymi igrzyskami olimpijskimi. Sięgnęła po medal, pod nieobecność sportowców z części krajów tzw. Zachodu, w skokach z dziesięciometrowej wieży.

</doc>
<doc id="4858056" url="https://pl.wikipedia.org/wiki?curid=4858056" title="Malta National Aquarium">
Malta National Aquarium



</doc>
<doc id="4858066" url="https://pl.wikipedia.org/wiki?curid=4858066" title="Zenit Bojarka">
Zenit Bojarka



</doc>
<doc id="4858079" url="https://pl.wikipedia.org/wiki?curid=4858079" title="Alina Świeściak">
Alina Świeściak

Alina Świeściak właśc. Alina Wanda Świeściak-Fast – polska literaturoznawczyni, prof. dr hab. nauk humanistycznych, profesor uczelni Instytutu Literaturoznawstwa Wydziału Humanistycznego Uniwersytetu Śląskiego w Katowicach.
Życiorys.
W 1993 ukończyła studia filologii polskiej na Uniwersytecie Śląskim w Katowicach, 13 listopada 2001 obroniła pracę doktorską "Od układu rozkwitającego do poezji gnomicznej. Przemiany poetyki Ryszarda Krynickiego", 24 kwietnia 2012 habilitowała się na podstawie pracy zatytułowanej "Melancholia w poezji polskiej po 1989 roku". Została zatrudniona na stanowisku adiunkta w Instytucie Nauk o Literaturze Polskiej im. Ireneusza Opackiego na Wydziale Humanistycznym Uniwersytetu Śląskiego w Katowicach.
Jest profesorem uczelni Instytutu Literaturoznawstwa Wydziału Humanistycznego Uniwersytetu Śląskiego w Katowicach.
6 kwietnia 2021 uzyskała tytuł profesora.

</doc>
<doc id="4858081" url="https://pl.wikipedia.org/wiki?curid=4858081" title="Leonowo (Białoruś)">
Leonowo (Białoruś)

Leonowo – część wsi Mamiany na Białorusi, w obwodzie witebskim, w rejonie brasławskim, w sielsowiecie Widze.
Dawniej folwark.
Historia.
W dwudziestoleciu międzywojennym folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku folwark zamieszkiwało 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 zamieszkiwało tu 6 osób w 2 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dyrświatach.

</doc>
<doc id="4858087" url="https://pl.wikipedia.org/wiki?curid=4858087" title="Przylaska">
Przylaska

Przylaska – zalesiony szczyt górski w Pogórzu Środkowobeskidzkim, w północnej części Pogórza Jasielskiego o wysokości 387 m n.p.m. Od strony południowej znajduje się "okienko" w drzewostanie na łuku leśnej ścieżki, z którego roztacza się efektowna panorama.
Dla tych którzy chcą obcować z przyrodą, zbierać zioła i podziwiać okolice to wspaniałe miejsce widokowe. Przy dobrej przejrzystości powietrza gołym okiem widzimy panoramę południowo-wschodniej strony powiatu krośnieńskiego, dostrzec można zabudowy sąsiednich wsi oraz szczyt góry Cergowej. Przy doskonałych warunkach zobaczyć można wierzchołki szczytów Tatr Wysokich.
Turystyka.
Na szczycie występują m.in. sarny, wiele gatunków ptaków z rozpiętością skrzydeł dochodzącą do 120 cm, skowronki oraz lisy i gromady kuropatw, czy bażantów zwyczajnych, które można spotkać, idąc ścieżkami górskimi.
Przez szczyt Góry Przylaska przebiega cykliczny rajd szlakiem oddziału AK OP-11, 2 maja w Dzień Flagi startujący z miejscowości Zręcin, organizowany przez Grupę Rekonstrukcyjną AK OP-11 ze Zręcina.
Miejsca historyczne.
Po drodze na szczyt, można zobaczyć Krzyż Partyzancki oraz ciekawe tablice historyczne, mówiące o mieszkańcach okolicznych miejscowości, którzy w latach 1943-1944 walczyli jako żołnierze Armii Krajowej Oddziału Partyzanckiego. Najpierw w Inspektoracie AK Jasło, później w samodzielnym oddziale partyzanckim o kryptonimie OP-11 pod dowództwem por. Józefa Czuchry ps. Orski. Był to dowódca jednych z pierwszych oddziałów partyzanckich Armii Krajowej na Podkarpaciu. Żołnierz Narodowej Organizacji Wojskowej. Po wojnie intensywnie poszukiwało go NKWD i UB. Zginął zastrzelony podczas próby ucieczki z siedziby UB w Rzeszowie 31 marca 1945 r. Oddział partyzancki OP-11 działał na terenie powiatów jasielskiego, sanockiego i krośnieńskiego.
Dzisiaj w Zręcinie, przy ulicy Przylaski znajduje się krzyż partyzancki upamiętniający miejsce czasowego stacjonowania partyzantów. To tutaj podczas okupacji niemieckiej, siły zbrojnego podziemia polskiego, wielokrotnie przebywały, odpoczywały i stąd wyruszały na akcje.
Jak dojechać?
Dojazd od Krosna ulicami Łukasiewicza, Kościelną i Przylaski. Po prawej stronie. Punkt charakterystyczny - zręcińska wieża komunikacyjna. Do wieży można dojechać samochodem dalej piechotą wg uznania. Jadąc na górę Przylaską wcześniej po prawej stronie znajduje się góra Śliwińska tzw. Wierzchowina, jest nieco mniejsza, lecz widok i otoczenie jest prawie to samo.

</doc>
<doc id="4858093" url="https://pl.wikipedia.org/wiki?curid=4858093" title="Linkiszki I">
Linkiszki I

Linkiszki I – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 2 domach zamieszkiwało 9 osób.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858097" url="https://pl.wikipedia.org/wiki?curid=4858097" title="Komitet Nauk Ekonomicznych PAN">
Komitet Nauk Ekonomicznych PAN



</doc>
<doc id="4858104" url="https://pl.wikipedia.org/wiki?curid=4858104" title="Kindrat Kłymenko">
Kindrat Kłymenko

Kindrat Hawryłowycz Kłymenko, "Kondrat Gawriłowicz Klimienko" (ukr. Кіндрат Гаврилович Клименко, ros. Кондрат Гаврилович Клименко, ur. we wsi Szura-Kopijewskaja obecnie w rejonie tulczyńskim w obwodzie winnickim, zm. 10 marca 1945 k. Gryfic) – radziecki wojskowy, major, Bohater Związku Radzieckiego (1945).
Życiorys.
Urodził się w ukraińskiej rodzinie chłopskiej. Do 1931 uczył się w technikum pedagogicznym w Tulczynie, kończąc dwa semestry, później pracował jako nauczyciel i przewodniczący rady wiejskiej. W październiku 1934 został powołany do Armii Czerwonej, w 1938 ukończył kursy młodszych poruczników, w 1939 został przyjęty do WKP(b). Od czerwca 1941 uczestniczył w wojnie z Niemcami, w 1942 skończył kursy sztabowe. Walczył kolejno na Froncie Południowo-Zachodnim (od czerwca 1941 do lipca 1942), Stalingradzkim (od sierpnia 1942 do maja 1943), Centralnym (od września do października 1943), Białoruskim i 1 Białoruskim. Od 23 października 1943 walczył w składzie 54 gwardyjskiego pułku kawalerii 14 Gwardyjskiej Dywizji Kawalerii. 15 listopada 1943 wyróżnił się w walkach w rejonie rzeczyckim w obwodzie homelskim, dowodząc szwadronem kawalerii, który zadał przeciwnikowi duże straty, następnego dnia podczas natarcia zdobył wiele broni i sprzętu wroga. Później został zastępcą dowódcy 54 gwardyjskiego pułku kawalerii, w kwietniu 1944 wraz z nim opanował szereg miejscowości nad Turią na Wołyniu. Od 18 lipca 1944 brał udział w operacji brzesko-lubelskiej, 20 lipca umiejętnie zorganizował forsowanie zachodniego Bugu, 22 lipca wziął udział w wyzwalaniu Chełma, a następnego dnia Lublina. 28 lipca wraz z kawalerzystami sforsował Wisłę i uchwycił przyczółek w okolicach Puław, od sierpnia 1944 do 9 stycznia 1945 uczestniczył w walkach o utrzymanie przyczółka puławskiego na zachodnim brzegu Wisły. Od 14 stycznia 1945 brał udział w operacji wiślańsko-odrzańskiej, 16 stycznia wziął udział w wyzwalaniu Tomaszowa, 29 stycznia wraz z kawalerzystami dotarł do Odry, którą następnie sforsował, przełamując obronę przeciwnika k. Starego Kisielina. Koło stacji kolejowej Stary Kisielin rozbił dwa wojskowe pociągi z amunicją i zaopatrzeniem. Następnie brał udział w wyzwalaniu Zielonej Góry, a od 10 lutego 1945 w operacji pomorskiej. Zginął w walkach k. Gryfic. Został pochowany w Gryficach, później jego szczątki przeniesiono do Kamienia Pomorskiego.
Odznaczenia.
I inne.

</doc>
<doc id="4858106" url="https://pl.wikipedia.org/wiki?curid=4858106" title="Linkiszki II">
Linkiszki II

Linkiszki II – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 6 osób, 5 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1938 w 1 domu zamieszkiwało 4 osoby.
Miejscowość należała do parafii rzymskokatolickiej w Dryświatach. W 1933 podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858110" url="https://pl.wikipedia.org/wiki?curid=4858110" title="Dobrogost Bytkowski">
Dobrogost Bytkowski

 Dobrogost Bytkowski z Błociszewa, Lubonia i Bytkowa herbu Ostoja (zm. przed 1413 r.) – dziedzic części dóbr Błociszewo, Bytkowo i Luboń, asesor sądu poznańskiego, darczyńca kościoła parafialnego w Błociszewie.
Życiorys.
Dobrogost Bytkowski dziedziczył części w Błociszewie, Luboniu i Bytkowie. Jego małżonką była Krzemka, córka Andrzeja z Bytkowa. Miał dwóch synów - Jakusza i Andrzeja Bytkowskich. W roku 1399 pełnił funkcję asesora sądu w Poznaniu. W 1401 roku wraz z żoną Krzemką spierali się o części w Bytkowie z Dobiesławą (macochą Krzemki). W latach 1402-03 Dobrogost Bytkowski procesował się z Krzywosądem ze Sławna i jego braćmi o 1/2 Bytkowa, uzyskując prawo posiadania tej części wsi na czas życia Dobiesławy, ciotki wspomnianych braci. W 1408 roku kościół parafialny w Błociszewie został uposażony m.in. z części Dobrogosta w Bytkowie 1 grzywną czynszu rocznego. Nie żył już, kiedy wdowa po nim Krzemka z Bytkowa występowała z synem Jakuszem w latach 1413-1421.

</doc>
<doc id="4858127" url="https://pl.wikipedia.org/wiki?curid=4858127" title="Robert Cieśla">
Robert Cieśla

Robert Cieśla (ur. w Rzeszowie) – polski śpiewak operowy (tenor) i pedagog.
Absolwent Akademii Muzycznej im. Fryderyka Chopina w Warszawie (klasa prof. Kazimierza Pustelaka, dyplom z wyróżnieniem w 1988) oraz Uniwersytetu Kardynała Stefana Wyszyńskiego w Warszawie (studia w zakresie psychologii klinicznej ukończone w 2005). Solista niemieckich oper (m.in. w Berlinie, Karlsruhe, Mannheim, Mainz, Saarbrücken).
Pedagog na UMFC w Warszawie. Prowadził także kursy mistrzowskie m.in. w Bari, Rydze, Istambule, Linzu, Pekinie, Walencji. W 2013 otrzymał tytuł profesora sztuk muzycznych.
Brat śpiewaka operowego Ryszarda Cieśli.

</doc>
<doc id="4858132" url="https://pl.wikipedia.org/wiki?curid=4858132" title="Ludwinowo (rejon brasławski)">
Ludwinowo (rejon brasławski)

Ludwinowo – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów dobra i zaścianek leżał w granicach Imperium Rosyjskiego.
W latach 1921–1939 folwark i zaścianek leżały w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało:
Zgodnie z Wykazem z 1938, była to już jedna miejscowość. W kolonii Ludwinowo w 5 domach zamieszkiwało 27 osób.
Miejscowość należała do parafii rzymskokatolickiej w Gajdach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858134" url="https://pl.wikipedia.org/wiki?curid=4858134" title="ORP Mewa (2020)">
ORP Mewa (2020)

ORP Mewa (603) – polski niszczyciel min budowany dla polskiej Marynarki Wojennej przez konsorcjum składające się ze stoczni Remontowa Shipbuilding S.A., Ośrodka Badawczo-Rozwojowego Centrum Techniki Morskiej S.A. oraz Stoczni Marynarki Wojennej S.A.
Jednostka zgodnie z myślą założeń Ministerstwa Obrony Narodowej jej główne zadania to poszukiwanie, klasyfikacja, identyfikacja i zwalczanie min morskich, rozpoznanie torów wodnych, przeprowadzanie jednostek przez akweny zagrożenia minowego, stawianie min oraz zdalne sterowanie samobieżnymi platformami przeciwminowymi. Jest to ostatni okręt typu "Kormoran II." 
Budowa.
Kontrakt między Inspektoratem Uzbrojenia a konsorcjum Remontowej Shipbuilding SA, Ośrodka Badawczo-Rozwojowego Centrum Techniki Morskiej w Gdyni i Stoczni Marynarki Wojennej SA na budowę prototypu oraz dwóch jednostek seryjnych został zawarty 23 września 2013 roku. Cięcie blach rozpoczęto 19 czerwca 2019, 10 października 2019 miała miejsce uroczysta ceremonia symbolicznego położenia stępki w stoczni Remontowa.
Z uwagi na stal amagnetyczną, spawanie blach kadłuba przeprowadzono w sterylnej hali z kontrolowaną temperaturą wnętrza.
17 grudnia 2020 na terenie stoczni Remontowa Shipbuilding S.A. uroczyście zwodowano oraz ochrzczono niszczyciel min ORP „Mewa”. Matką chrzestną została Anna Kułagin. 14 grudnia 2021 roku okręt rozpoczął I etap prób morskich.
22 grudnia 2022 roku okręt został przekazany Marynarce Wojennej, zaś 14 lutego 2023 roku odbyła się uroczystość wcielenia do służby.
Konstrukcja.
Opis ogólny.
Kadłub okrętu o długości 58,5 metra, szerokości 10,3 metra i wyporności 830 ton, został wykonany z austenitycznej stali nierdzewnej, zapewniającej zmniejszenie wykrywalności pól fizycznych okrętu. Wybór stali austenicznej podyktowany był jej bardzo niską przenikalnością magnetyczną oraz nierdzewnością. Długość między pionami okrętu wynosi 55,58 metra, szerokość na wodnicy pływania 9,75 metra, zaś wysokość do pokładu nadbudówki 6,4 metra. Wysokość do pokładu głównego na rufie wynosi 4,7 metra, natomiast zanurzenie konstrukcyjne jednostki 2,7 metra. Kadłub składa się z 9 przedziałów wodoszczelnych, podzielonych konstrukcyjnie na 33 zbudowane oddzielnie, a następnie połączone sekcje. Okręt posiada klasę lodową L-3.
W skład siłowni okrętu wchodzą dwa silniki wysokoprężne MTU 8V369TE74L o mocy wyjściowej 1000 kW – 1360 KM, uzupełniane przez trzy zespoły prądotwórcze MTU 6R1600M20S o mocy znamionowej po 380 kVA każdy. Napęd okrętu przenoszony jest przez wały na dwa pędniki cykloidalne Voith-Schneider Voith Turbo 21 GH/160. W celu zwiększenia manewrowości jednostki przy jednoczesnym zwiększeniu poziomu bezpieczeństwa okrętu, ORP „Mewa” wyposażona została także w strumieniowy ster dziobowy Schottel STT 170 AMAG o mocy 100 kW. Tak skonfigurowany układ napędowy umożliwia poruszanie się jednostki z prędkością co najmniej 15 węzłów, oraz zapewnia zasięg nie mniejszy niż 2500 mil morskich.
Konstrukcja okrętu umożliwia jego obsługę przy standardowej obsadzie załogi liczącej 45 osób, zapewniając jednak miejsca dla dodatkowych 7 osób. „Mewa” przystosowana jest do operowania w warunkach zagrożenia bronią jądrową, biologiczną oraz chemiczną.
Wyposażenie.
W stosunku do jednostki prototypowej, wyposażenie okrętu uległo znacznym zmianom. Podstawowym wyposażeniem okrętu są środki techniczne umożliwiające wykrywanie oraz likwidację zagrożeń minowych takie jak sonary: podkilowy SHL-101/TM i samobieżny SHL-300 o zmiennej głębokości zanurzenia. W stosunku do prototypowego okrętu „Kormoran”, „Mewa” zyskała sonar holowany Kraken KATFISH 180, system GAVIA oraz jednostkę wyposażono w pojazd Saab DE SAROV, który zastąpił pojazdy Saab DE Mk. III oraz Morświn. Podstawowym wyposażeniem okrętu są środki techniczne umożliwiające wykrywanie oraz likwidację zagrożeń minowych, m.in. sonary: podkilowy SHL-101/TM i samobieżny SHL-300 o zmiennej głębokości zanurzenia, zdalnie sterowane pojazdy podwodne wielokrotnego i jednorazowego użytku, pojazd bezzałogowy Kongsberg Hugin.
Okręt otrzymał radarowy kompleks nawigacyjny Mk11 SharpEye na pasmo X, a także optoelektroniczną głowicę obserwacyjną Indra Sistemas SEOTS. Dodatkowo wyposażony jest w system łączności satelitarnej, transpondery systemów satelitarnych swój – obcy BAE Systems APX-123 CXP 1008939G-11 oraz transpondery systemu identyfikacji pozycji Saab Supreeme. Okręt wyposażony jest w system WECDIS (Warship Electronic Chart Display and Information System) – wojskowy system zobrazowania elektronicznej mapy i informacji nawigacyjnej. Dodatkowym źródłem informacji dla radarów oraz WECDIS jest system automatycznej identyfikacji statków AIS.
Podstawowy układ bojowy okrętu stanowi opracowany przez Ośrodek Badawczo-Rozwojowy Centrum Techniki Morskiej system zarządzania walką SCOT-M ("Ship Combat Tactical System"), umożliwiający integrację podsystemów okrętowych, wymianę informacji z zewnętrznymi systemami dowodzenia i kierowania, tworzenie rozpoznanego obrazu sytuacji taktycznej, przetwarzanie otrzymanej informacji i rekomendację różnych wariantów realizacji zadań, symulację działań oraz ich rejestrację. System ten został zmodyfikowany na mocy aneksu podpisanego w sierpniu 2020 roku. Dodatkowo modyfikacji w stosunku do prototypu uległy systemy łączności, nawigacji, obrony przeciwawaryjnej okrętu oraz systemów obrony przeciwminowej.
Na wyposażeniu okrętu znajdują się instalacje demagnetyzacyjne, jednostka ma także możliwość przenoszenia dwóch łodzi hybrydowych typu TM-609IB.
Uzbrojenie.
W skład uzbrojenia okrętu będzie wchodzić armata okrętowa Tryton kalibru 35 mm, oznaczona jako OSU-35K oraz trzy wielkokalibrowe karabiny maszynowe WKM-Bm kalibru 12,7 mm na podstawach słupkowych. Okręt pozbawiony jest silnego systemu obrony przed środkami napadu powietrznego. Bezpośrednią obronę przed atakiem powietrznym zapewniać mają wyrzutnie Grom.

</doc>
<doc id="4858141" url="https://pl.wikipedia.org/wiki?curid=4858141" title="Ołeksandr Żeżeria">
Ołeksandr Żeżeria

Ołeksandr Juchymowycz Żeżeria, "Aleksandr Jefimowicz Żeżeria" (ukr. Олександр Юхимович Жежеря, ros. Александр Ефимович Жежеря, ur. we wsi Aleksandrowka obecnie w rejonie aleksandryjskim w obwodzie kirowohradzkim, zm. 13 sierpnia 1944 w Oględowie) – radziecki wojskowy, sierżant, nagrodzony pośmiertnie tytułem Bohatera Związku Radzieckiego (1944).
Życiorys.
Urodził się w ukraińskiej rodzinie chłopskiej. Po ukończeniu kursów pszczelarzy pracował w kołchozie jako kierownik pasieki, w 1941 znalazł się na terytorium okupowanym przez Niemców. Od grudnia 1943 służył w Armii Czerwonej, w styczniu 1944 jako żołnierz oddziału karabinów maszynowych uczestniczył w odbijaniu z niemieckich rąk Kirowohradu, zabijając wielu Niemców, za co został odznaczony medalem. 22 marca 1944 brał udział w forsowaniu południowego Bugu i wraz z kilku innymi żołnierzami, ogniem z karabinu zabezpieczał przeprawę pułku, za co otrzymał order. W 1944 został członkiem WKP(b). 13 kwietnia 1944 wziął udział w forsowaniu Dniestru, następnie w walkach o rozszerzenie przyczółka. 24 kwietnia został ranny w rękę; tego samego dnia wraz z batalionem odparł 12 niemieckich kontrataków, zadając przeciwnikowi duże straty. Dwa dni później znalazł się w okrążeniu, z którego wydostał się, torując sobie drogą ogniem i zabijając wielu żołnierzy wroga. Pod koniec czerwca 1944 wraz z całą 5 Gwardyjską Armią został włączony w skład 1 Frontu Ukraińskiego i od 4 sierpnia 1944 uczestniczył w walkach na przyczółku sandomierskim nad Wisłą w składzie 289 gwardyjskiego pułku piechoty 97 Gwardyjskiej Dywizji Piechoty w stopniu sierżanta. 13 sierpnia 1944 w Oględowie brał udział w odpieraniu 5 niemieckich ataków piechoty przy wsparciu 10 czołgów; zabił wówczas wielu Niemców, jednak potem wraz z karabinem maszynowym został trafiony przez pocisk czołgowy, zostając śmiertelnie rannym. Został pochowany w Koniemłotach. Był odznaczony Orderem Sławy III klasy i medalami. 13 września 1944 pośmiertnie otrzymał Złotą Gwiazdę Bohatera Związku Radzieckiego i Order Lenina.

</doc>
<doc id="4858147" url="https://pl.wikipedia.org/wiki?curid=4858147" title="Świecznica giętka">
Świecznica giętka



</doc>
<doc id="4858156" url="https://pl.wikipedia.org/wiki?curid=4858156" title="Radio Nowy Świat">
Radio Nowy Świat

Radio Nowy Świat – internetowa stacja radiowa o profilu muzyczno-publicystycznym nadająca program od 10 lipca 2020 roku. Rozgłośnia jest finansowana z wpłat słuchaczy oraz firm (określanych przez stację mianem patronów). Siedziba radia mieści się w Warszawie. Kilka osób z redakcji stanowią byli dziennikarze Programu Trzeciego Polskiego Radia.
Geneza.
Po zmianach we władzach Polskiego Radia, następujących jako skutek wyborów parlamentarnych w 2015 roku, wygranych przez Prawo i Sprawiedliwość, zaszły w Programie Trzecim duże zmiany personalne i programowe. W ciągu kilku kolejnych lat została zwolniona lub odeszła zdecydowana większość zespołu stacji, a słuchalność znacznie spadła. Wśród osób, które zdecydowały się na odejście była m.in. późniejsza pierwsza redaktor naczelna Radia Nowy Świat – Magda Jethon, która 8 stycznia 2016 została zwolniona ze stanowiska dyrektora. W pierwszym półroczu 2020 roku doszło do dalszych dużych zmian personalnych wśród dziennikarzy Trójki. W styczniu zarząd Polskiego Radia nie przedłużył umowy z Dariuszem Rosiakiem, prowadzącym autorską audycję „Raport o stanie świata”, a 9 marca 2020 z Anną Gacek, w wyniku czego dwa dni później zdecydował odejść z radia Wojciech Mann. W ciągu kolejnych dni ze współpracy z Trójką zrezygnowali prowadzący autorskie audycje Jan Młynarski, Jan Chojnacki oraz Wojciech Waglewski i Bartosz Waglewski. 
Historia.
Powstanie Radia Nowy Świat zostało zapowiedziane 18 kwietnia 2020, wraz z uruchomieniem zbiórki na portalu Patronite na jego funkcjonowanie. Nadawcą została, zarejestrowana 15 kwietnia 2020, spółka „Ratujmy Trójkę sp. z o. o.” (od października 2020 nazwa spółki brzmi „Radio Nowy Świat sp. z o.o.”) - jej udziałowcami byli wówczas Piotr Jedliński (30% udziałów) oraz Magdalena Jethon, Anna Krakowska, Jerzy Sosnowski, Krzysztof Łuszczewski, Jan Chojnacki, Wojciech Mann i Patrycja Macjon (każdy po 10% udziałów). Magda Jethon (redaktor naczelna stacji) zadeklarowała, że radio będzie funkcjonować bez emitowania reklam, jeśli na zasadzie crowdfundingu uda się zebrać deklaracje wpłat w wysokości 250 tys. zł miesięcznie.
Stacja początkowo miała rozpocząć nadawanie 26 czerwca 2020 roku, jednakże w związku z wykryciem zakażenia wirusem SARS-CoV-2 u Michała Nogasia, jednego ze współpracowników radia, i związaną z tym kwarantanną części zespołu, uruchomienie zostało przesunięte. W zamian nadano koncert Wojciecha Waglewskiego.
Regularny program radia rozpoczął się 10 lipca 2020 o godz. 6:00 programem „Poranna Manna”, prowadzonym przez Wojciecha Manna. Pierwszym wyemitowanym przez niego utworem było „All You Need Is Love” zespołu The Beatles. W pierwszych dniach emisji występowały problemy z odbiorem rozgłośni z powodu przeciążenia witryny stacji oraz dostawców przekazu. W samym Open.fm radia słuchało ponad sto tysięcy osób, co było wtedy najlepszym wynikiem dla pojedynczej stacji na tej platformie. Według danych firmy obsługującej transmisję rozgłośni internetowych, w dniu startu audycje przebijały słuchalnością w internecie BBC Radio.
Ramówka rozgłośni składa się głównie z autorskich programów muzycznych oraz audycji publicystycznych o tematyce społecznej i politycznej. Na antenie emitowane są również serwisy informacyjne. Zapowiedzi do większości programów zostały nagrane przez Zbigniewa Zamachowskiego. Do stacji nie są zapraszani politycy (ich głosy pojawiają się w serwisach informacyjnych), a na bieżące tematy wypowiadają się dziennikarze polityczni oraz eksperci. Rozgłośnia wspiera także młode talenty dziennikarskie, aktorskie i muzyczne. Na antenie nie są emitowane reklamy, pojawiają się jednak elementy sponsoringu. Studio znajduje się przy ulicy Ostrej 14 w warszawskiej dzielnicy Wilanów.
10 sierpnia 2020 z funkcji prezesa Radia Nowy Świat zrezygnował Piotr Jedliński, kończąc tym samym współpracę z radiostacją. Miało to związek z nazwaniem w serwisie informacyjnym na antenie Margot Szutowicz, niebinarnej aktywistki używającej typowo damskich zaimków, za pomocą zaimków typowo męskich. Po negatywnej reakcji słuchaczy, we wpisie na jednym z portali społecznościowych Jedliński tłumaczył, dlaczego w serwisach informacyjnych określana była jako mężczyzna, co wywołało krytykę części środowisk lewicowych oraz niektórych patronów.
20 sierpnia 2020 roku do zarządu radia powołana została Patrycja Macjon, założycielka konta społecznościowego „Ratujmy Trójkę”, a w Radiu Nowy Świat zajmująca się m.in. kontaktami ze społecznością. 5 stycznia 2021 Macjon odeszła z Radia Nowy Świat. Zarówno Jedliński, jak i Macjon, po odejściu pozostawali udziałowcami spółki. 20 stycznia 2021 roku zmarł Krzysztof Łuszczewski, którego udziały odziedziczyły we współwłasności Zuzanna Łuszczewska i Karolina Kaliszewska. W listopadzie 2021 Macjon została usunięta z listy wspólników spółki w Krajowym Rejestrze Sądowym.
Od 20 września 2021 część programów nadawanych w stacji jest dostępnych za pośrednictwem Internetu w formie audio-video dla patronów wspierających finansowo radio.
W pierwszej połowie 2022 r. udział Radia Nowy Świat w słuchalności radia w Polsce wyniósł 0,7–0,8%, co było wynikiem lepszym niż niektórych rozgłośni FM, np. Programu 2 PR.
Współpracownicy.
Wśród współpracowników radia są (według stanu na styczeń 2023 roku): Mateusz Andruszkiewicz, Adriana Bąkowska, Monika Borzym, Piotr Bukartyk, Adrianna Calińska-Czaniecka, Jan Chojnacki, Beata Grabarczyk, Krzysztof Grabowski, Barbara Gregorczyk, Jan Janczy, Maciej Jankowski, Bruno Jasieński, Magda Jethon, Katarzyna Kasia, Mikołaj Kierski, Joanna Kołaczkowska, Anna Krakowska, Kinga Krasuska, Mateusz Kuśmierek, Marcin Kydryński, Agnieszka Lipka-Barnett, Tomasz Ławnicki, Ksenia Maćczak-Szumska, Wojciech Malajkat, Marcin Mann, Wojciech Mann, Grzegorz Markowski, Krzysztof Materna, Eliza Michalik, Jarosław Mikołajewski, Jan Młynarski, Marek Napiórkowski, Jan Niebudek, Jacek Nizinkiewicz, Michał Nogaś, Katarzyna Oklińska, Paweł Orlikowski, Maciej Orłoś, Andrzej Poniedzielski, Michał Porycki, Tomasz Raczek, Kacper Siedlecki, Klaudiusz Slezak, Marcelina Słomian, Jerzy Sosnowski, Adam Stasiak, Emilia Stefaniak, Dobrochna Surma, Piotr Topoliński, José Torres, Mikołaj Tyczyński, Bartosz Waglewski, Wojciech Waglewski, Bartek Winczewski, Anna Zakrzewska, Zbigniew Zamachowski, Maria Zamachowska. Większość z wymienionych osób prowadzi audycje lub inne formy na antenie rozgłośni.
Dostępność.
Radio Nowy Świat jest dostępne wyłącznie drogą internetową. Stacji można słuchać za pośrednictwem strony internetowej oraz w przeznaczonych temu aplikacjach na systemy iOS i Android. Możliwy jest także odsłuch poprzez różne platformy radia internetowego oraz za pośrednictwem usługi radia przez internet w niektórych dekoderach i sieciach kablowych. Premierowe audycje w rozgłośni początkowo były emitowane od poniedziałku do piątku w godzinach od 6:00 do 22:00, w soboty od 8:00 do 22:00, a w niedziele od 10:00 do 22:00. W marcu 2021 programy od poniedziałku do piątku nadawano od 6:00, w sobotę od 7:00, w niedzielę od 8:00 (codziennie program kończy się o północy). Pozostały czas wypełnia muzyka. W kwietniu 2021 roku do ramówki wprowadzono okazjonalne playlisty autorskie i powtórki audycji między północą a drugą w nocy. Podcasty większości programów są dostępne na stronie internetowej stacji - dostęp do nich jest jednak ograniczony wyłącznie do osób wspierających finansowo rozgłośnię, czyli patronów.
Finansowanie.
Rozgłośnia jest finansowana z wpłat pieniężnych słuchaczy i firm prywatnych za pośrednictwem portalu Patronite (możliwe są również wpłaty darowizn bezpośrednio na jej konto). W dniu uruchomienia stacji na jej działanie zebrano łącznie ponad 1,85 mln złotych od ponad dwudziestu pięciu tysięcy patronów, którzy łącznie zadeklarowali miesięczne wpłaty w kwocie ponad 650 tys. złotych. Od czerwca do listopada 2020 roku wsparcie przekraczało 700 tys. złotych (w szczytowym momencie ponad 735 tys. złotych od trzydziestu jeden tysięcy patronów). W czerwcu 2021 roku wsparcie wynosiło 635 tys. złotych. Od kwietnia 2020 roku (kilku dni po rozpoczęciu zbiórki) do maja 2021 profil stacji był największym pod względem liczby Patronów i miesięcznego wsparcia na platformie. W maju 2021 roku RNŚ zostało wyprzedzone przez Radio 357 pod względem wsparcia i liczby patronów. Do lipca 2022 roku stacja uzyskała z crowdfundingu ponad osiemnaście milionów złotych, w listopadzie przekroczyła 20 milionów złotych.

</doc>
<doc id="4858157" url="https://pl.wikipedia.org/wiki?curid=4858157" title="Kamienica przy ul. Fosa Staromiejska 28 w Toruniu">
Kamienica przy ul. Fosa Staromiejska 28 w Toruniu

Kamienica przy ul. Fosa Staromiejska 28 w Toruniu – zabytkowa kamienica, w której w okresie międzywojennym mieszkał m.in. Julian Fałat. 
Budynek wpisany jest do gminnej ewidencji zabytków (nr 367).
Lokalizacja.
Kamienica znajduje się w północnej części Zespołu Staromiejskiego, w zabudowie zwartej, przy ul. Fosa Staromiejska 28 (niegdyś pl. Teatralnym 42), vis à vis Teatru im. Willama Horzycy, w sąsiedztwie Sceny na Zapleczu i Hotelu Polonia. 
Historia.
Kamienica dwupiętrowa z użytkowym poddaszem, częściowo podpiwniczona. Jej fasadę przebudowano w okresie baroku i w tej formie pozostała do dnia dzisiejszego. W latach 1919-1922 w domu mieszkał Julian Fałat. Po śmierci syna Lucjana, Fałat kamienicę przekazał na rzecz Pomorskiego Towarzystwa Opieki nad Dziećmi. Po II wojnie światowej obiekt przejął Zakład Gospodarki Mieszkaniowej, a parę ostatnich lat kamienica była niezamieszkana. 
30 lipca 2020 roku na fasadzie kamienicy odsłonięto tablicę pamiątkową upamiętniającą Juliana Fałata.

</doc>
<doc id="4858165" url="https://pl.wikipedia.org/wiki?curid=4858165" title="Sułtan Segizbajew">
Sułtan Segizbajew

Sułtan Segizbajew (ros. Султан Сегизбаев, kaz. Сұлтан Сегізбаев, ur. w październiku 1899 w kiszłaku Dżagabajły w obwodzie syrdaryjskim, zm. 25 lutego 1939 w Moskwie) – radziecki polityk, działacz partyjny.
Życiorys.
W 1918 wstąpił do RKP(b) i został przewodniczącym gminnego komitetu Komunistycznej Partii (bolszewików) Turkiestanu, od 1919 do 1921 służył w Armii Czerwonej, następnie był sekretarzem odpowiedzialnym KC Związku "Koszczi" Turkiestańskiej ASRR i sekretarzem odpowiedzialnym Komitetu Obwodowego KP(b)T w Ferganie. W 1924 został instruktorem KC KP(b)T, potem był sekretarzem odpowiedzialnym Komitetu Powiatowego KP(b)T w Taszkencie i zastępcą kierownika Wydziału Agitacyjno-Propagandowego KC KP(b)T i od lutego 1925 instruktorem Komitetu Okręgowego KP(b)U w Starobielsku. Od 1925 do 1930 studiował w Instytucie Czerwonej Profesury, po czym został sekretarzem komitetu WKP(b) tego instytutu, a następnie wykładowcą ekonomii politycznej w Państwowym Instytucie Dziennikarstwa oraz dziekanem wieczorowego Komunistycznego Uniwersytetu przy Instytucie Czerwonej Profesury i dyrektorem Środkowoazjatyckiej Filii Wszechzwiązkowej Akademii Nauk Rolniczych im. Lenina i dyrektorem Środkowoazjatyckiego Instytutu Uprawy Bawełny. Do 1932 kierował grupą irygacyjną bawełny Centralnej Komisji Kontrolnej WKP(b)/Ludowego Komisariatu Inspekcji Robotniczo-Chłopskiej ZSRR, w 1932 został zastępcą kierownika, potem kierownikiem Wydziału Organizacyjno-Instruktorskiego Kazachskiego Komitetu Krajowego WKP(b). Od 1934 do 1937 kierował Wydziałem Rolnym Kazachskiego Komitetu Krajowego WKP(b), od 3 kwietnia do listopada 1937 był I sekretarzem Północnokazachstańskiego Komitetu Obwodowego WKP(b)/Komunistycznej Partii (bolszewików) Kazachstanu, a od października 1937 do lipca 1938 przewodniczącym Rady Komisarzy Ludowych Uzbeckiej SRR. W październiku 1924 został odznaczony Orderem Czerwonego Sztandaru. Pełniąc funkcję przewodniczącego Rady Komisarzy Ludowych Uzbeckiej SRR wchodził w skład tzw. trójki NKWD realizującej stalinowski terror. W 1937 został deputowanym do Rady Najwyższej ZSRR.
W 1938 podczas wielkiego terroru został aresztowany, następnie skazany na śmierć i rozstrzelany.

</doc>
<doc id="4858166" url="https://pl.wikipedia.org/wiki?curid=4858166" title="Tölgy Föld">
Tölgy Föld

Tölgy Föld – siódmy album studyjny polskiej grupy muzycznej Pięć Dwa. Wydawnictwo ukazało się 26 czerwca 2020 roku nakładem wytwórni muzycznej Trip Records w dystrybucji My Music.

</doc>
<doc id="4858169" url="https://pl.wikipedia.org/wiki?curid=4858169" title="Mundżak Roosevelta">
Mundżak Roosevelta



</doc>
<doc id="4858171" url="https://pl.wikipedia.org/wiki?curid=4858171" title="Fachrutdin Ablazow">
Fachrutdin Ablazow

Fachrutdin Rachmatgalijewicz Ablazow (ros. Фахрутдин Рахматгалиевич Аблязов, tat. Фәхретдин Әбләзов, ur. 1913 we wsi Graczi obecnie w rejonie jenotajewskim w obwodzie astrachańskim, zm. 1958 w obwodzie astrachańskim) – radziecki wojskowy, sierżant, Bohater Związku Radzieckiego (1945).
Życiorys.
Był Tatarem. Od 1935 do 1938 i ponownie od 1942 służył w Armii Czerwonej, od września 1942 uczestniczył w wojnie z Niemcami. W 1944 został członkiem WKP(b). Był sześciokrotnie ranny. Jako dowódca drużyny 904 pułku piechoty 245 Dywizji Piechoty 59 Armii 1 Frontu Ukraińskiego w stopniu sierżanta 30 stycznia 1945 brał udział w forsowaniu Odry w okolicach Katowic, gdzie zastąpił wyeliminowanego z walki dowódcę plutonu. Przeprawiwszy się na drugi brzeg, pluton przyjął walkę, dając możliwość przeprawienia się przez resztę kompanii. Dowodzony przez niego pluton zlikwidował cztery stanowiska ogniowe wroga i przez cały dzień odpierał niemieckie kontrataki. W czasie walki Ablazow został ciężko ranny. Pod koniec 1945 został zdemobilizowany i wrócił w rodzinne strony, gdzie pracował w kołchozie.
Odznaczenia.
I inne.

</doc>
<doc id="4858172" url="https://pl.wikipedia.org/wiki?curid=4858172" title="Ciężki sprzęt Australian Army">
Ciężki sprzęt Australian Army



</doc>
<doc id="4858174" url="https://pl.wikipedia.org/wiki?curid=4858174" title="Yudo π1">
Yudo π1

Yudo π1 – elektryczny samochód osobowy typu crossover klasy miejskiej produkowany pod chińską marką Yudo od 2018 roku.
Historia i opis modelu.
W kwietniu 2017 roku filia chińskiego koncernu Fujian Motors Group, Yudo Auto, przedstawiła równocześnie swoje dwa pierwsze modele pod postacią niewielkich, miejskich crossoverów. Mniejszy model π1 został skonstruowany w ramach partnerstwa z Great Wall, które użyczyło konstrukcji modelu Haval H1, której bliźniaczą pochodną zostało Yudo π1.
Pod kątem wizualnym model Yudo wyróżnia się wysoko poprowadzonym pasem przednim, z dużymi kanciastymi reflektorami z pasami złożonymi z diod LED do jazdy dziennej. Tylne lampy przyjęły z kolei postać dwuczęściowych, zajmując zarówno błotniki, jak i klapę bagażnika.
Sprzedaż.
Yudo π1 jest samochodem produkowanym i sprzedawanem z myślą o wewnętrznym rynku chińskim, poczynając od stycznia 2018 roku. Ceny modelu wahają się między 74 900, a 114 900 juanów.
Dane techniczne.
Układ elektryczny Yudo π1 tworzy 55 lub 90-konny silnik, który oferuje zasięg w wysokości 200 kilometrów lub 300 kilometrów.

</doc>
<doc id="4858177" url="https://pl.wikipedia.org/wiki?curid=4858177" title="Łakuciszki">
Łakuciszki

Łakuciszki (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa miejscowości to Łokuciszki lub Łabuciszki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 85 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1938 zamieszkiwało tu 15 osób w 2 budynkach.
Miejscowość należała do parafii rzymskokatolickiej w Mieżanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4858180" url="https://pl.wikipedia.org/wiki?curid=4858180" title="Łokuciszki">
Łokuciszki



</doc>
<doc id="4858182" url="https://pl.wikipedia.org/wiki?curid=4858182" title="Łabuciszki">
Łabuciszki

Łabuciszki – inna nazwa wsi Łakuciszki w obwodzie witebskim, w rejonie brasławskim, w sielsowiecie Mieżany.
Łabuciszki – dawna kolonia w obwodzie witebskim, w rejonie brasławskim, w sielsowiecie Plusy.

</doc>
<doc id="4858183" url="https://pl.wikipedia.org/wiki?curid=4858183" title="Wadiacja">
Wadiacja

Wadiacja – wręczenie określonego przedmiotu wraz z wypowiedzeniem określonej formuły.
Kontrakt formalny polegał na daniu przedmiotu (tzw. "wadia"), który gwarantował egzekucję na osobie dłużnika i jego majątku. "Wadia" albo inaczej "festuca" (kij, na którym oznaczano inicjały wierzyciela i dłużnika oraz dłużną sumę) była dowodem zawarcia kontraktu. Wręczano ją w obecności dwóch lub trzech świadków.
Wadiacja była do XI w. symbolem woli dania swej osoby i majątku jako gwarancji wypełnienia zobowiązania. U Longobardów władza państwowa przeciwdziałała jednak samopomocy w dochodzeniu zobowiązań, co spowodowało, że "wadia" straciła charakter egzekucyjny, a stała się wyłącznie formalnym rytuałem przy zawieraniu umów. Wadiacja była dość sformalizowanym sposobem zawarcia kontraktu, przez wymóg świadków, ewentualnie poręczycieli. Obok niej Longobardowie zaczęli stosować rzymski zwyczaj zaciągania zobowiązań za pomocą dokumentu pisemnego, głównie przy umowach sprzedaży nieruchomości. Powstanie zobowiązania w ten sposób (które trzeba było trzymać w ręce) wymagało zredagowania pisma przez strony. Po sporządzeniu karty jedna ze stron wręczała ją drugiej. Była to tzw. "traditio cartae", co zastępowało dawną wadiację.

</doc>
<doc id="4858190" url="https://pl.wikipedia.org/wiki?curid=4858190" title="Alanna Kraus">
Alanna Kraus

Alanna Kraus (ur. 30 lipca 1977 w Abbotsford) – kanadyjska łyżwiarka szybka specjalizująca się w short tracku, dwukrotna medalistka igrzysk olimpijskich, multimedalistka mistrzostw świata.
Dwukrotnie wzięła udział w zimowych igrzyskach olimpijskich. W 2002 roku uczestniczyła w igrzyskach w Salt Lake City, podczas których wystartowała w czterech konkurencjach – zdobyła brązowy medal olimpijski w biegu sztafetowym (wraz z nią w kanadyjskiej sztafecie pobiegły Isabelle Charest, Marie-Ève Drolet, Amélie Goulet-Nadon i Tania Vicent), ponadto zajęła piąte miejsce w biegu na 1500 m, szóste na 500 m i ósme na 1000 m. W drugim starcie olimpijskim, w 2006 roku na igrzyskach w Turynie, wzięła udział w dwóch konkurencjach – zdobyła srebrny medal w sztafecie (wspólnie z nią pobiegły Amanda Overland, Anouk Leblanc-Boucher, Kalyna Roberge i Tania Vicent) oraz zajęła dziewiąte miejsce w biegu na 500 m.
W latach 2000–2006 zdobyła pięć medali mistrzostw świata (jeden złoty, dwa srebrne i dwa brązowe), a w latach 2001–2006 pięć brązowych medali drużynowych mistrzostw świata.

</doc>
<doc id="4858191" url="https://pl.wikipedia.org/wiki?curid=4858191" title="Biblia Kulisza">
Biblia Kulisza

Biblia Kulisza () – pierwszy pełny przekład Pisma Świętego na język ukraiński. Został opublikowany w roku 1903 w Wiedniu przez Brytyjskie i Zagraniczne Towarzystwo Biblijne. Głównym tłumaczem był ukraiński pisarz Pantełejmon Kulisz.
Historia.
Pierwszą próbę przetłumaczenia pełnego przekładu Biblii na język ukraiński podjęto w połowie XIX wieku w Rosji. Tłumaczenia Nowego Testamentu dokonał Filip Moraczewski. Jednakże przekład ten nie mógł się ukazać w Rosji ze względu na cenzurę. Ukaz Wałujewa z 1863 roku zabraniał wydawania jakichkolwiek dzieł w języku ukraińskim.
Niedługo potem Brytyjskie i Zagraniczne Towarzystwo Biblijne zwróciło się do Pantełejmona Kulisza by podjął się nowego tłumaczenia Biblii na język ukraiński. Nowy Testament wydano w roku 1881 we Lwowie w Galicji, jego redaktorem był Iwan Puluj. Praca nad całością przekładu trwała ponad 20 lat. Jednakże jedyny rękopis Starego Testamentu spłonął w pożarze chutoru Motroniwce należącym do Kulisza.
W roku 1885 Pantełejmon Kulisz rozpoczął tłumaczenie niemal od początku. Zachowały się jedynie fragmenty tłumaczenia przed pożarem publikowane w czasopismach. W roku 1897 pracę nad przekładem przerwała śmierć Kulisza. Wdowa po tłumaczu, Hanna Barwinok, rękopis tłumaczenia przekazała do muzeum w Czernihowie należącym do Wasyla Tarnowskiego (1838–1899). Tarnowski przeświadczony o potrzebie kontynuacji tłumaczenia Biblii zwrócił się do Iwana Neczuja-Łewyckiego by wraz z Iwanem Pulujem (tłumaczem Psałterza) podjął się dokończenia dzieła. Neczuj, który już wcześniej na prośbę Kulisza uczestniczył w redagowaniu tłumaczenia, w ciągu półtora roku przetłumaczył Księgę Rut, Ezdrasza i księgi deuterokanoniczne korzystając z niemieckiego przekładu Biblii. Jednocześnie starał się wiernie trzymać rosyjskiego Przekładu synodalnego z nadzieją, że przekład ukraiński będzie mógł być wydany w Rosji.
Ostateczny przekład był gotowy w 1900 roku jednak Neczuj prosił Puluja o dokonanie poprawek mających na celu ujednolicenie nazw własnych zachowując formy języka potocznego. Stawiał Pulujowi zarzut, że redagując tekst preferował pisownię galicyjską kosztem dialektu wschodniej Ukrainy gdzie tekst przekładu stawał się niejasny. 
W 1903 roku ukraiński przekład Kulisza i Neczuja został opublikowany w Wiedniu przez Brytyjskie i Zagraniczne Towarzystwo Biblijne. Biblia została opublikowana ponownie w roku 1912 (Wiedeń), 1921 i 1930 (Berlin) i 1947 (Nowy Jork, Londyn). Na Ukrainie Biblię Kulisza opublikowano po raz pierwszy dopiero w roku 2000 (Kijów).

</doc>
<doc id="4858200" url="https://pl.wikipedia.org/wiki?curid=4858200" title="Yudo π3">
Yudo π3

Yudo π3 – elektryczny samochód osobowy typu crossover klasy miejskiej produkowany pod chińską marką Yudo od 2018 roku.
Historia i opis modelu.
W kwietniu 2017 roku chińska marka Yudo razem z mniejszym modelem π1 przedstawiło także większy, dłuższy o 30 centymetrów model π3 Pod kątem stylistycznym π3 wyróżnia się wysoko zadartym przodem z imitacją atrapy chłodnicy w kształcie klepsydry, a także wielokształtnymi, agresywnie stylizowanymi reflektorami. W porównaniu do mniejszego modelu, większy crossover Yudo zyskał bardziej krągłe proporcje nadwozia.
Sprzedaż.
Yudo π3 jest samochodem produkowanym i sprzedawanym z myślą o wewnętrznym rynku chińskim. Zamówienia na model rozpoczęto zbierać od połowy 2018 roku.
Dane techniczne.
Układ elektryczny crossovera Yudo składa się z baterii o pojemności 51 kWh, rozwijając moc 90 KM i 270 Nm maksymalnego momentu obrotowego. Zasięg pojazdu na jednym ładowaniu to 401 kilometrów.

</doc>
<doc id="4858210" url="https://pl.wikipedia.org/wiki?curid=4858210" title="Fugaku (superkomputer)">
Fugaku (superkomputer)

 – superkomputer znajdujący się w instytucie badawczym Riken w Kobe w Japonii, będącym następcą komputera K. Wg rankingu TOP500 z czerwca 2020 jest to najszybszy superkomputer na świecie. 
Częściowe uruchomienie superkomputera, w niepełnej wersji miało miejsce w czerwcu 2020, natomiast pełne uruchomienie planowane jest na 2022. 
Sprzęt.
Superkomputer jest zbudowany w oparciu o 64-rdzeniowy mikroprocesor Fujitsu A64FX, wykorzystujący architekturę procesora ARM w wersji 8.2A. Fugaku używa 158 976 procesorów A64FX komunikujących się za pomocą opracowanego przez Fujitsu systemu komunikacyjnego zwanego Tofu-D (od ang. "torus fusion"). 
Moc obliczeniowa superkomputera Fugaku wynosi 0,54 exaFLOPS (Rpeak) w teście FP64 używanym przez TOP500.
Oprogramowanie.
Fugaku będzie używać „lekkiego systemu operacyjnego opartego na wielu jądrach” o nazwie "IHK/McKernel". Superkomputer korzysta z systemu operacyjnego Linux oraz lekkiego jądra McKernel. Infrastruktura, na której działają jądra, nazywana jest "interfejsem dla heterogenicznych" "jąder" (IHK). Symulacje o wysokiej wydajności są uruchamiane w McKernel, z systemem Linux dostępnym dla wszystkich innych usług zgodnych z POSIX. System operacyjny jest dostępny jako otwarte oprogramowanie w serwisie Github.
Historia.
23 maja 2019 RIKEN ogłosił, że superkomputer ma nazywać się Fugaku (nazwa komputera pochodzi od alternatywnej nazwy góry Fuji). W sierpniu zaprezentowano logo Fugaku z górą Fudżi, która symbolizuje wysoką wydajność superkomputera i szeroką gamę użytkowników. W listopadzie prototyp Fugaku zajął pierwsze miejsce na liście Green500. W czerwcu 2020 Fugaku stał się najszybszym superkomputerem na świecie na liście TOP500, zastępując superkomputer Summit firmy IBM, od którego jest prawie trzykrotnie szybszy. 
Koszt.
W 2018 roku Nikkei poinformowało, że program będzie kosztować 130 miliardów jenów. Koszt programu wywołał kontrowersje – w czerwcu 2020 The New York Times napisał m.in. o tym, że superkomputery w niedalekiej przyszłości będą kosztować mniej i wyprzedzą wydajność Fugaku. 

</doc>
<doc id="4858219" url="https://pl.wikipedia.org/wiki?curid=4858219" title="Łapuszeniszki">
Łapuszeniszki

Łapuszeniszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów folwark leżał w granicach Imperium Rosyjskiego.
W latach 1921–1939 folwark leżał w Polsce, w województwie nowogródzkim (od 1926 w województwie wileńskim) w powiecie brasławskim w gminie Dryświaty.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania staroobrzędowego i zadeklarowały rosyjską przynależność narodową. Był tu 1 budynek mieszkalny. W 1938 w 4 domach zamieszkiwało 35 osób.
Miejscowość należała do parafii prawosławnej w Dryświatach. W 1933 podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858227" url="https://pl.wikipedia.org/wiki?curid=4858227" title="Budynek zgromadzenia sióstr katarzynek przy ul. Reginy Protmann 4 w Braniewie">
Budynek zgromadzenia sióstr katarzynek przy ul. Reginy Protmann 4 w Braniewie

Budynek zgromadzenia sióstr katarzynek przy ul. Reginy Protmann 4 – zabytkowy budynek w Braniewie z 1889 roku. 7 sierpnia 1996 roku został wpisany do rejestru zabytków pod pozycją 514/96.
Powstanie sierocińca katarzynek w Braniewie.
Druga połowa XIX wieku przyniosła na Warmii prawdziwy rozkwit pracy edukacyjno-wychowawczej sióstr Zgromadzenie św. Katarzyny. Katarzynki zaczęły podejmować pracę w szkołach wielu warmińskich miast.
Dodatkowo w drugiej połowie XIX wieku rozpoczęto w diecezji warmińskiej organizowanie zakładów dla sierot (jedną z przyczyn takiej potrzeby była epidemia cholery i duża liczba sierot). W 1866 roku, otrzymawszy zezwolenie od biskupa warmińskiego Josepha Geritza, siostry katarzynki utworzyły w Braniewie pierwszy sierociniec. Miał on 30 wychowanków. Chłopcy uczęszczali do szkoły parafialnej, a dziewczęta do szkoły klasztornej. Ponieważ istniejące budynki klasztorne był niewystarczający dla nowych wyzwań wychowaczo-opiekuńczych, dlatego też po drugiej stronie ulicy Klasztornej powstały kolejne dwa obiekty zakonu – sierocińca w 1889 roku (Klosterstraße 6, dziś ul. Protmann 4), do którego dobudowano w latach 1895–1896 budynek postulatu i nowicjatu (Klosterstraße 8, dziś ul. Protmann 6). Od 1911 do sierocinca przyjmowano tylko dziewczynki, chłopców przeniesiono do Lidzbarka Warmińskiego.
Po dojściu w 1933 NSDAP do władzy zaczęto ograniczać działalność sióstr w sierocińcach i je likwidować. Na przełomie 1936/1937 zlikwidowano sierociniec w Królewcu. Sierociniec w Braniewie został zlikwidowany 1 czerwca 1937 roku. Dzieci z braniewskiego sierocinca zostały wywiezione 7 czerwca 1937 roku. Część pomieszczeń sierocinca wykorzystywano na biura kościelne, a po wybuchu II wojny światowej w części zamieszkali księża profesorowie Warmińskiego Seminarium Duchownego, gdy gmach nowego seminarium duchownego został przeznaczony na szpital polowy.
Po zakończeniu wojny powróciły dwie siostry katarzynki i jedna świecka krawcowa do przedwojennego domu sierot i zajmowały się opieką nad chorymi oraz usługami krawieckimi. W 1962 budynek został ponownie odebrany siostrom katarzynkom, tym razem przez władze komunistyczne, które przeznaczyły go na obiekt oddziału banku w Braniewie.
Katolicki Ośrodek Wsparcia dla Dzieci i Młodzieży.
W 1992 bank zwrócił zakonowi sióstr katarzynek zajmowany przez 30 lat ich budynek, przeprowadazajac się do nowej lokalizacji. Po remoncie i pracach adaptacyjnych budynek przywrócono po 6 latach do pierwotnego przeznaczenia – tj. w 1998 roku. Współcześnie obiekt byłego sierocińca zajmuje Katolicki Ośrodek Wsparcia dla Dzieci i Młodzieży. Placówka jest prowadzona przez Zgromadzenie Sióstr św. Katarzyny w Braniewie. Zajmuje się zapewnieniem dzieciom i młodzieży, pozbawionym częściowo lub całkowicie opieki rodzicielskiej, całodobowej opieki i wychowania. W skład ośrodka wchodzą: świetlica terapeutyczna dla dzieci objętych pobytem dziennym, placówka socjalizacyjna oraz Punkt Interwencji Kryzysowej. Ośrodek może przyjąć 26 dzieci. Część wychowanków mieszka w zakładzie na stałe, część pozostaje pod opieką w dzień i powraca do rodzinnych domów na noc.Wychowankowie zamieszkują w dwóch odrębnych, rodzinnie urządzonych budynkach, gdyż w latach 90. XX w. katarzynki odzyskały od miasta zakupioną przez nie w 1888 roku Wieżę Młyna Kieratowego (tzw. basztę), którą następnie zaadaptowano na pomieszczenia mieszkalne. Ośrodek jest finansowany przez starostwo (w 70 procentach) i przez datki i darowizny (w 30 procentach).

</doc>
<doc id="4858234" url="https://pl.wikipedia.org/wiki?curid=4858234" title="OTK PTT „Wielka Korona Beskidów”">
OTK PTT „Wielka Korona Beskidów”

Odznaka Krajoznawczo-Turystyczna PTT „Wielka Korona Beskidów” (oficjalny skrót: OKT PTT WKB) – polska odznaka turystyczna Polskiego Towarzystwa Tatrzańskiego ustanowiona przez ZG PTT 18 stycznia 2014 z inicjatywy Oddziały PTT w Chrzanowie"." Celem i ideą przewodnią odznaki jest popularyzacja turystyki górskiej regionu Beskidów (polskich, czeskich, słowackich oraz ukraińskich), poznawanie ich walorów turystycznych oraz nawiązywanie do bogatej historii PTT.
Rodzaje i stopnie, wymagania.
OKT PTT „Wielka Korona Beskidów” jest odznaką dwustopniową składającą się z:
Aby zdobyć poszczególne odznaki, należy zdobyć określone w Regulaminie szczyty górskie poszczególnych części Beskidów. Dla I stopnia odznaki są to: 
Najwyższy stopień odznaki zdobyć można za uzyskanie wszystkich odznak I stopnia. Podstawą do weryfikacji i przyznania OKT PTT WKB jest prowadzona przez zdobywającego książeczka zawierająca potwierdzenia terenowe zdobycia wymienionych w spisie szczytów. Weryfikacją i przyznawaniem odznak OKT PTT WKB zajmują się oddziałowe Komisje ds. GOT PTT. Nadzór organizacyjny nad regulaminem i odznaką sprawuje Komisja ds. GOT PTT przy ZG PTT. 

</doc>
<doc id="4858242" url="https://pl.wikipedia.org/wiki?curid=4858242" title="Andrew Dalby">
Andrew Dalby

Andrew Kenneth Dalby (ur. 1947) – brytyjski językoznawca, historyk i publicysta.
Kształcił się na Cambridge University, gdzie uzyskał magisterium. Doktoryzował się na Uniwersytecie Londyńskim.
Jego dorobek obejmuje prace z zakresu językoznawstwa ogólnego. Wśród jego publikacji książkowych można wymienić: "Dictionary of Languages" (Columbia, 1998), "Guide to World Language Dictionaries". Jest także autorem szeregu książek na temat historii kuchni i wina, m.in.: "Siren Feasts: A History of Food and Gastronomy in Greece", "Empire of Pleasures: Luxury and Indulgence in the Roman Empire", "Dangerous Tastes: Spices in World History".

</doc>
<doc id="4858246" url="https://pl.wikipedia.org/wiki?curid=4858246" title="Ciężki sprzęt australian army">
Ciężki sprzęt australian army



</doc>
<doc id="4858253" url="https://pl.wikipedia.org/wiki?curid=4858253" title="Bitwa pod Izabelinem">
Bitwa pod Izabelinem

Bitwa pod Izabelinem – walki polskiego 31 pułku piechoty kpt. Mikołaja Bołtucia z sowiecką 50 Brygadą Strzelców w czasie lipcowej ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła jednak dalszy odwrót.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Zgodnie z rozkazem Naczelnego Wodza, linia Niemna i Szczary miała wyznaczyć kres polskiego odwrotu i powinna być bezwzględnie utrzymana.
Walki pułku.
31 pułk Strzelców Kaniowskich wycofywał się z linii „dawnych okopów niemieckich” nad Serwecz. Maszerował przez Miratycze – Zelwę - Piotrowicze. 
Po drodze toczył boje z oddziałami sowieckich 17. i 27 Dywizji Strzelców. 
22 lipca w Piotrowiczach biwakował sowiecki 241 pułk strzelców. Jego dowództwo zaniedbało wystawienia ubezpieczeń postoju. Wchodząca akurat do Piotrowicz straż przednia III batalionu wykorzystała zaskoczenie i wyparła czerwonoarmistów z wioski. Zdobyte dokumenty i zeznania jeńców pozwoliły dowódcy pułku kpt. Mikołajowi Bołtuciowi realnie ocenić sytuację. Zdecydował się on ruszyć na północny zachód, aby ominąć większe zgrupowania przeciwnika.
Rano 23 lipca pułk przybył do Izabelina. Już w południe II/31 pp wszedł do walki w pasie działania 2 pułku piechoty Legionów. Nie zdążył jednak wejść w kontakt taktyczny z legionistami, bo w marszu został zaatakowany przez pododdziały 50 Brygady Strzelców. Odpierając atak, poniósł duże straty i zaczął cofać się do miasta. 
O 16.00 nieprzyjaciel uderzył na broniące miasta III/2 pp Leg. i II/ 31 pp.
Mimo zaciekłej obrony, pododdziały pułku wycofały się na północny skraj Izabelina.
W międzyczasie główne siły pułku ześrodkowały się w lesie na południowym zachodzie od Izabelina i odpoczywały po marszu nocnym.
I tu uderzyły tyraliery piechoty 50 BS wsparte artylerią. W tym czasie dowodzenie pułkiem obejmował kpt. Bołtuć zaś dowództwo I batalionu por. Wacław Budrewicz. I i III batalion obsadził wzgórza na południowy zachód od Izabelina, a tabory i sztab zgrupowały się na szosie do Wołkowyska. Natarcie sowieckie odrzucono, a pułk pozostał przez noc na stanowiskach pod miasteczkiem.
Rano 24 lipca dowódca II Brygady Piechoty Legionów płk Stanisław Tessaro nakazał 31 pułkowi piechoty odebrać Sowietom Izabelin za „wszelką cenę”. Bataliony uderzyły na miasteczko od czoła i mimo zaciętej obrony czerwonoarmistów opanowały je. Impet natarcia był tak duży, że pościg prowadzony był na odległość ponad 10 kilometrów.
W następnym dniu pułk zmuszony był opuścić bez walki Izabelin i zajął stanowiska nad Rosią w rejonie miejscowości Chaćkowce i Sidorki.
Bilans walk.
Dzięki zdecydowanej postawie 31 pułk Strzelców Kaniowskich odbił Izabelin z rąk sowieckich, zdobył 7 ciężkich karabinów maszynowych i wziął 63 jeńców. 50 Brygada Strzelców straciło ponad 100 poległych żołnierzy.
Straty polskie także były poważne: 48 poległych i 90 rannych. Zwycięska bitwa o jeden dzień opóźniła zajęcie Wołkowyska przez Sowietów. Umożliwiło to ewakuację większości taboru kolejowego.

</doc>
<doc id="4858254" url="https://pl.wikipedia.org/wiki?curid=4858254" title="Marten van Cleve Starszy">
Marten van Cleve Starszy



</doc>
<doc id="4858277" url="https://pl.wikipedia.org/wiki?curid=4858277" title="Anthony Snodgrass">
Anthony Snodgrass

Anthony Snodgrass (ur. 1934) – brytyjski archeolog klasyczny. Specjalizuje się w archeologii starożytnej Grecji.
Kształcił się w Worcester College w Oksfordzie, gdzie w 1959 r. uzyskał bakalaureat. W 1963 r. uzyskał stopień D. Phil.

</doc>
<doc id="4858280" url="https://pl.wikipedia.org/wiki?curid=4858280" title="Macelany">
Macelany

Macelany (; ) – chutor na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra w granicach Imperium Rosyjskiego.
W dwudziestoleciu międzywojennym kolonia i dwór leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku ówczesny folwark zamieszkiwało 89 osób, wszystkie były wyznania rzymskokatolickiego i zadeklarowały polską przynależność narodową. Było tu 28 budynków mieszkalnych. W 1938 zamieszkiwało tu 112 osób w 25 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858296" url="https://pl.wikipedia.org/wiki?curid=4858296" title="Uniwersytet Hasanuddina">
Uniwersytet Hasanuddina



</doc>
<doc id="4858309" url="https://pl.wikipedia.org/wiki?curid=4858309" title="Maczany">
Maczany

Maczany (lit. "Mačionys") – wieś na Litwie, w okręgu uciańskim, w rejonie ignalińskim, w gminie Rymszany.
Historia.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1938 zamieszkiwało tu 46 osób w 9 budynkach.
Miejscowość należała do parafii rzymskokatolickiej w Dyrświatach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w m. Dryświatach.

</doc>
<doc id="4858310" url="https://pl.wikipedia.org/wiki?curid=4858310" title="Jennifer Zeng">
Jennifer Zeng

Jennifer Zeng (ur. 19 października 1966) – chińska działaczka na rzecz praw człowieka.
Jest absolwentką Uniwersytetu Pekińskiego, gdzie uzyskała magisterium z biochemii.
Praktykowała Falun Gong i została poddana represjom ze strony władz chińskich. Była aresztowana czterokrotnie; wysłano ją do obozu pracy, gdzie miała być poddawana torturom fizycznym i psychicznym, w tym elektrowstrząsom. W 2001 r. uciekła z kraju.
W 2005 r. wydała książkę pt. "Witnessing History: One Chinese Woman's Fight for Freedom and Falun Gong".
Jej historia została przedstawiona w filmie "".

</doc>
<doc id="4858321" url="https://pl.wikipedia.org/wiki?curid=4858321" title="Kamienica Ludwika Panczakiewicza">
Kamienica Ludwika Panczakiewicza



</doc>
<doc id="4858323" url="https://pl.wikipedia.org/wiki?curid=4858323" title="Kamienica Wiktoryna Kosmowskiego">
Kamienica Wiktoryna Kosmowskiego



</doc>
<doc id="4858324" url="https://pl.wikipedia.org/wiki?curid=4858324" title="Mamiany">
Mamiany

Mamiany (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 65 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1938 zamieszkiwały tu 64 osoby w 14 budynkach.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4858331" url="https://pl.wikipedia.org/wiki?curid=4858331" title="Xiaopeng Motors">
Xiaopeng Motors

Xiaopeng Motors – chiński producent elektrycznych samochodów osobowych i crossoverów z siedzibą w Kantonie działający od 2014 roku. Oferuje on pojazdy pod marką Xpeng.
Historia.
Początki.
Startup Xiaopeng Motors został założony w 2014 roku z inicjatywy chińskiego przedsiębiorcy Xia Henga i byłego menedżera w koncernie GAC Group, obierając za cel opracowanie gamy samochodów elektrycznych konkurencyjnych wobec takich przedsiębiorstw, jak Byton, NIO czy Tesla. Jednym z głównych inwestorów został He Xiaopeng, który dotychczas pracował dla takich chińskich firm, jak UCWeb czy Alibaba Group, a także założyciel Xiaomi – Lei Jun.
We wrześniu 2018 roku Xiaopeng Motors założyło w Stanach Zjednoczonych spółkę XMotors.ai, która rozpoczęło w Kalifornii testy prototypów wyposażonych w technologię autonomicznej jazdy, uzyskując stanową licencję na takie działania jako już 57 przedsiębiorstwo w tym amerykańskim regionie.
Marka Xpeng.
We wrześniu 2016 roku Xiaopeng Motors ogłosiło powstanie marki Xpeng, pod którą będzie sprzedawać samochody swojej konstrukcji. Pierwszym pojazdem chińskiego startupu został pojazd Xpeng Beta, który rok później pod nazwą Identity X powstał jako limitowana seria 15 egzemplarzy skierowanych wyłącznie do otoczenia inwestorów i założycieli startupu Xiaopeng Motors.
Pierwszym seryjnie samochodem chińskiego startupu zostało kolejne rozwinięcie koncepcji modelu Beta/Identity X - kompaktowy crossover G3 o napędzie elektrycznym. Sprzedaż modelu na wewnętrznym rynku chińskim rozpoczęła się wiosną 2019 roku, z kolei w kwietniu 2019 roku przedstawiono drugi model marki Xpeng – dużego, wyższej klasy fastbacka P7 opracowanego z myślą o konkurowaniu m.in. z Teslą Model S. Sprzedaż Xpenga P7 rozpoczęła się na wewnętrznym rynku chińskim w kwietniu 2020 roku.
W listopadzie 2019 roku Xiaomi zwiększyło swoje udziały wśród inwestorów Xiaopeng Motors do kwoty 400 milionów dolarów amerykańskich, stając się jednym z kluczowych strategicznych inwestorów dla startupu.
W grudniu 2020 roku Xpeng oficjalnie rozpoczął oficjalną sprzedaż i dystrybucję na pierwszym europejskim rynku, otwierając przedstawicielstwo w największym rynku samochodów elektrycznych w tym regionie, Norwegii. W styczniu 2021 roku Xiaopeng Motors zapowiedziało plany wkroczenia na pozostałe europejskie rynki, z kolei w kwietniu tego samego roku podczas międzynarodowych targów Shanghai Auto Show przedstawiony został trzeci seryjny model marki Xpeng - średniej wielkości sedan o nazwie P5. Jeszcze w tym samym roku firma kontynuowała ofensywę modelową, w listopadzie 2021 podczas targów motoryzacyjnych Guangzhou Auto Show prezentując flagowego, dużego SUV-a G9.
Kontrowersje.
W marcu 2019 roku wybuchł skandal w związku z oświadczeniem, jakie Tesla wykierowała wobec Xpenga. Amerykańskie przedsiębiorstwo zarzuciło swojemu byłemu inżynierowi pracującemu teraz dla chińskiego startupu kradzież intelektualną. Stwierdzono, że Cao Guangzhi w bezprawny sposób wykorzystał kod źródłowy systemu autopilota Tesli i wykorzystał go do rozwoju tej technologii w wykonaniu Xpenga. W odpowiedzi inżynier odparł, że zapisał kod na swoim koncie iCloud przed zakończeniem pracy dla Tesli, jednak zaprzeczył, jakoby jego działania miały znamiona kradzieży intelektualnej.
Kontrowersje wywołała też stylizacja modelu Xpeng P7, zarzucając chińskiemu producentowi skopiowanie projektu stylistycznego Tesli Model S. Podobny charakter zarzutów pojawił się też w licznych mediach motoryzacyjnych w maju 2020 roku, kiedy to uznano, że wygląd strony internetowej Xpenga jest łudząco podobna do oryginalnego projektu strony Tesli.

</doc>
<doc id="4858334" url="https://pl.wikipedia.org/wiki?curid=4858334" title="Noah Erywań w europejskich pucharach">
Noah Erywań w europejskich pucharach



</doc>
<doc id="4858337" url="https://pl.wikipedia.org/wiki?curid=4858337" title="Francisco Miguel Martins">
Francisco Miguel Martins

Francisco Miguel Martins – wschodniotimorski nauczyciel akademicki, językoznawca, specjalista od polityki edukacyjnej oraz zapewniania jakości.
Kształcił się na Universitas Timor Timur, gdzie w 1991 roku uzyskał licencjat. Stopień magistra otrzymał na Universitas Gadjah Mada (1998). Doktoryzował się w 2010 roku na Universidade Federal da Bahia.
Piastuje stanowisko profesora na Wydziale Edukacji, Sztuki i Nauk Humanistycznych Narodowego Uniwersytetu Timoru Wschodniego (UNTL). W 2016 roku objął funkcję rektora UNTL.

</doc>
<doc id="4858344" url="https://pl.wikipedia.org/wiki?curid=4858344" title="Kilmasz Dżumalijew">
Kilmasz Dżumalijew

Kilmasz Diusegalijewicz Dżumalijew (ros. Кильмаш Дюсегалиевич Джумалиев, ur. 1918 we wsi Priszyb obecnie w rejonie jenotajewskim w obwodzie astrachańskim (niektóre źródła podają wieś Prima w rejonie anatajewskim w obwodzie stalińskim), zm. 12 lutego 1945 k. Dębna) – radziecki wojskowy, młodszy sierżant, nagrodzony pośmiertnie tytułem Bohatera Związku Radzieckiego (1945).
Życiorys.
Urodził się w kazachskiej rodzinie chłopskiej. Miał wykształcenie podstawowe, pracował w kołchozie. W sierpniu 1941 został powołany do Armii Czerwonej, od października 1941 uczestniczył w wojnie z Niemcami. Walczył na Froncie Zachodnim, Południowo-Zachodnim, Woroneskim, 2 i 3 Ukraińskim i 1 Białoruskim. W styczniu 1945 jako zastępca dowódcy plutonu 9 kompanii strzeleckiej 267 gwardyjskiego pułku strzeleckiego 89 Gwardyjskiej Dywizji Strzeleckiej 5 Armii Uderzeniowej 1 Frontu Białoruskiego w stopniu młodszego sierżanta brał udział w operacji wiślańsko-odrzańskiej. 14 stycznia 1945 uczestniczył w natarciu z przyczółka magnuszewskiego na południe od Warszawy. Mimo krzyżowego ognia z wrogiego bunkra przeczołgał się niezauważony do centralnego bunkra, następnie celnymi rzutami kilkoma granatami wysadził go w powietrze razem z obsadą. Następnie po wdarciu się do okopu wroga ogniem z automatu zabił 8 niemieckich żołnierzy, otwierając drogę nacierającej radzieckiej piechocie, która zdobyła punkt oporu, a następnie pobliskie wzgórze. Rozwijając ofensywę, czerwonoarmiści zaatakowali kolejne wzgórze i podczas tego starcia Dżumalijew mimo silnego ostrzału jako pierwszy rzucił się do przodu, wrzucając do dwóch ziemianek wroga granaty i następnie otwierając ogień, zabijając 12 żołnierzy wroga. 12 lutego 1945 zginął w walce. Został pochowany w Dębnie.
Odznaczenia.
I medale.

</doc>
<doc id="4858348" url="https://pl.wikipedia.org/wiki?curid=4858348" title="Kąty Kickowskie">
Kąty Kickowskie

Kąty Kickowskie – jeden z siedmiu obszarów o szczególnym znaczeniu na terenie Nadgoplańskiego Parku Tysiąclecia.
Obejmuje obszar od lasu rusinowskiego do Kątów Kickowskich, jego powierzchnia to 47 ha. Jego zasięg przechodzi niedaleko wsi Rusinowo, Tarnówko oraz Kicko. Teren ten składa się głównie z bagien.
Fauna rezerwatu.
W miejscach podtopionych i wilgotnych występują takie ptaki, jak:
Flora rezerwatu.
Główną rośliną rosnącą na tym terenie jest skolochloa trzcinowata.
Rosną tu także pospolite trzciny.

</doc>
<doc id="4858349" url="https://pl.wikipedia.org/wiki?curid=4858349" title="Benjamim Côrte-Real">
Benjamim Côrte-Real

Benjamim Côrte-Real (ur. 1961) – wschodniotimorski nauczyciel akademicki, językoznawca, dawny rektor Narodowego Uniwersytetu Timoru Wschodniego.
W latach 1979–1984 kształcił się w Colégio de São José. W 1985 r. kontynuował kształcenie na Universitas Kristen Satya Wacana w indonezyjskim mieście Salatiga. W swojej dysertacji porównał na płaszczyźnie fonologicznej język angielski z językiem tetum. Następnie nauczał na Universitas Timor Timur, później wyjechał do Australii, gdzie uzyskał doktorat na Macquarie University. Obronił rozprawę pt. "Mambai and its verbal art genres – A cultural reflection of Suro-Ainaro, East Timor".

</doc>
<doc id="4858350" url="https://pl.wikipedia.org/wiki?curid=4858350" title="Seiki Nose">
Seiki Nose

Seiki Nose, jap. 野瀬 清喜 (ur. 10 sierpnia 1952 w Agano w prefekturze Niigata) – japoński judoka wagi średniej (do 86 kg).
W Los Angeles w 1984 zdobył brązowy medal olimpijski (ex aequo z Brazylijczykiem Walterem Carmoną. Do jego osiągnięć należą również dwa medale mistrzostw świata – srebrny (Maastricht 1981) i brązowy (Moskwa 1983). W 1984 w Kuwejcie został mistrzem Azji. Wywalczył także dziewięć medali mistrzostw Japonii: pięć złotych (1980, 1981, 1982, 1983, 1984), jeden srebrny (1977) oraz trzy brązowe (1975, 1976, 1978).

</doc>
<doc id="4858351" url="https://pl.wikipedia.org/wiki?curid=4858351" title="Kefamenanu">
Kefamenanu

Kefamenanu – miasto w Indonezji na wyspie Timor w prowincji Małe Wyspy Sundajskie Wschodnie, ośrodek administracyjny kabupatenu Timor Tengah Utara.

</doc>
<doc id="4858356" url="https://pl.wikipedia.org/wiki?curid=4858356" title="Mirosław Dudek">
Mirosław Dudek

Mirosław Roman Dudek (ur. 18 listopada 1956 w Trzebiatowie) – polski fizyk, profesor nauk ścisłych i przyrodniczych, profesor Uniwersytetu Zielonogórskiego.
Życiorys.
W 1980 ukończył studia na Uniwersytecie Wrocławskim. Doktoryzował się w 1986 na macierzystej uczelni na podstawie rozprawy pt. "Mikroskopowy model zjawisk krytycznych w cieczach magnetycznych", której promotorem był profesor Andrzej Pękalski. Stopień naukowy doktora habilitowanego uzyskał w 1998 na UWr w oparciu o pracę: "Dyfuzja cząstek w niejednorodnym ośrodku przy włączonym zewnętrznym polu". Tytuł profesora nauk ścisłych i przyrodniczych otrzymał 11 maja 2020.
W latach 1985–2000 pracował w Instytucie Fizyki Teoretycznej Uniwersytetu Wrocławskiego. W 2000 rozpoczął pracę w Wyższej Szkole Pedagogicznej im. Tadeusza Kotarbińskiego w Zielonej Górze, a rok później w nowo utworzonym Uniwersytecie Zielonogórskim, na którym doszedł do stanowiska profesora. W latach 2005–2008 był zastępcą dyrektora Instytutu Fizyki UZ, a w latach 2008–2016 pełnił przez dwie kadencje funkcję dyrektora tej jednostki.
Specjalizuje się w fizyce teoretycznej, fizyce statystycznej i fizyce komputerowej. Opublikował ok. 100 prac naukowych. Wypromował pięciu doktorów.

</doc>
<doc id="4858364" url="https://pl.wikipedia.org/wiki?curid=4858364" title="Universitas Tadulako">
Universitas Tadulako

 – indonezyjska uczelnia publiczna w mieście Palu (prowincja Celebes Środkowy). Została założona w 1981 roku.
Wydziały.
Źródło: .

</doc>
<doc id="4858366" url="https://pl.wikipedia.org/wiki?curid=4858366" title="Xpeng G3">
Xpeng G3

Xpeng G3 – elektryczny samochód osobowy typu crossover klasy kompaktowej produkowany pod chińską marką Xpeng od 2019 roku.
Historia i opis modelu.
W styczniu 2018 roku chiński startup Xiaopeng Motors przedstawił swój pierwszy produkcyjny samochód elektryczny, oficjalnie inaugurując markę Xpeng. Model G3 to kompaktowy crossover utrzymany w nowoczesnej formule stylistycznej, wyróżniający się szpiczastym pasem przednim z wąskimi, szeroko rozstawionymi reflektorami, a także dwukolorowym malowaniem nadwozia i szeroką tylną lampą biegnącą przez całą szerokość karoserii. 
Samochód rozwinął koncepcję wyprodukowanego w 2017 roku pilotażowego pojazdu Xpeng Identity X, różniąc się od niego wyglądem przedniej i tylnej części nadwozia. W kabinie pasażerskiej dominuje duży ekran dotykowy rozciągający się na całej wysokości konsoli centralnej, pozwalając na sterowanie większością funkcji pojazdu, a także systemem multimedialnym.
Lifting.
W czerwcu 2021 roku przedstawiono obszernie zmodernizowanego Xpenga G3 o nazwie Xpeng G3i, który wizualnie został upodobniony do nowszego wzornictwa zastosowanego w przypadku nowszych sedanów P5 i P7. Charakterystycznym elementem stał się przód zdominowany przez świetlisty pas diod LED obejmujący także krawędź pod maską, a także niższego rzędu klosze reflektorów. Pojazd zyskał także rozbudowaną gamę kolorów nadwozia, a także przemodelowany układ tylnego oświetlenia.
Sprzedaż.
Sprzedaż G3 z przeznaczeniem wyłącznie dla wewnętrznego rynku chińskiego rozpoczęła się wiosną 2019 roku. Początkowo Xpeng nie planował oficjalnie sprzedawać pojazdu w Europie, jednak uległo to zmianie w grudniu 2020 roku wraz z oficjalnym debiutem chińskiego producenta w Norwegii. Zasięg rynkowy modelu ulega stałemu poszerzaniu o kolejne rynki Europy Zachodniej w 2021 roku.
Dane techniczne.
Xpeng G3 napędzany jest układem elektrycznym, który tworzy bateria o pojemności 47,6 kWh i mocy 200 KM. Zasięg pojazdu według chińskiej procedury pomiaru NEDC wynosi ok. 365 kilometrów na jednym ładowaniu, z kolei 100 km/h osiąga w 7,4 sekundy. 80% baterii za pomocą szybkiej ładowarki można uzupełnić w 30 minut.

</doc>
<doc id="4858368" url="https://pl.wikipedia.org/wiki?curid=4858368" title="Jan Nosko">
Jan Nosko

Jan Nosko (ur. 1 maja 1940 w Koziakach, ZSRR) – polski działacz partyjny i państwowy, historyk nauki i specjalista zdrowia publicznego, doktor habilitowany nauk humanistycznych, w latach 1983–1988 wiceprezydent Łodzi i z urzędu wicewojewoda łódzki.
Życiorys.
Syn Władysława i Marii. Ukończył studia wyższe na Uniwersytecie Łódzkim, później doktoryzował się. W 2006 uzyskał stopień doktora habilitowanego nauk humanistycznych na podstawie pracy pt. "Zachowania zdrowotne i zdrowie publiczne. Aspekty historyczno-kulturowe" obronionej w Instytucie Historii Nauki PAN. Został docentem w Instytucie Medycyny Pracy w Łodzi, a także członkiem Komitetu Epidemiologii i Zdrowia Publicznego w ramach Wydziału VI – Nauk Medycznych Polskiej Akademii Nauk. Objął stanowisko wiceprezesa Polskiego Towarzystwa Zdrowia Publicznego. Opublikował prace naukowe poświęcone historycznym i ekonomicznym aspektom ochrony zdrowia, a także związane z historią PZPR.
W latach 1953–1957 należał do Związku Młodzieży Polskiej, a od 1960 do 1969 – do Związku Młodzieży Socjalistycznej, gdzie kierował zarządem łódzkim. Od 1961 do 1963 należał też do rady Zrzeszenia Studentów Polskich na UŁ. W 1964 wstąpił do Polskiej Zjednoczonej Partii Robotniczej. Związał się z Komitetem Łódzkim PZPR, gdzie kierował Wydziałem Nauki, Oświaty i Kultury (1974–1980) i Wydziałem Organizacyjnym (1980). W latach 1980–1981 pozostawał w nim sekretarzem ds. pracy ideowo-wychowawczej oraz członkiem egzekutywy. Od 1981 do 1982 był wiceprzewodniczącym Łódzkiego Komitetu Frontu Jedności Narodu, działał też jako wykładowca i kierownik w Międzywojewódzkiej Szkoły Partyjnej. Od 1983 do 1988 zajmował stanowisko wiceprezydenta Łodzi i z urzędu wicewojewody łódzkiego. W latach 1988–1989 ponownie sekretarz Komitetu Łódzkiego PZPR i członek jego egzekutywy.

</doc>
<doc id="4858370" url="https://pl.wikipedia.org/wiki?curid=4858370" title="Universitas Papua">
Universitas Papua

 (dawniej "") – indonezyjska uczelnia publiczna w mieście Manokwari (prowincja Papua Zachodnia). Została założona w 2000 roku.
Wydziały.
Źródło: .

</doc>
<doc id="4858371" url="https://pl.wikipedia.org/wiki?curid=4858371" title="Universitas Negeri Papua">
Universitas Negeri Papua



</doc>
<doc id="4858377" url="https://pl.wikipedia.org/wiki?curid=4858377" title="Universitas Timor">
Universitas Timor

 – indonezyjska uczelnia publiczna w mieście Kefamenanu, na wyspie Timor w prowincji Małe Wyspy Sundajskie Wschodnie.

</doc>
<doc id="4858389" url="https://pl.wikipedia.org/wiki?curid=4858389" title="Xpeng P7">
Xpeng P7

Xpeng P7 – elektryczny samochód osobowy klasy wyższej produkowany pod chińską marką Xpeng od 2020 roku.
Historia i opis modelu.
Premiera drugiego modelu chińskiego startupu Xiaopeng Motors, działającego w kontekście swoich produktów pod nazwą Xpeng, odbyła się w kwietniu 2019 roku podczas Shanghai Auto Show.
Xpeng P7 przyjął formę awangardowo stylizowanego sedana klasy wyższej z linią nadwozia w stylu pojazdów typu fastback. Dzięki smukłej linii nadwozia, producent osiągnął sprzyjające aerodynamicznym parametrom właściwości – współczynnik oporu powietrza wynosi 0,236. Zarówno pas przedni, jak i tylny wyróżniają wąski pas oświetlenia biegnący przez całą szerokość pojazdu, a także mniejsze, prostokątne lampy szeroko rozstawione niżej po obu krawędziach pojazdu. Kokpit utrzymany w minimalistycznym wzornictwie dominuje duży, prostokątny, 15-calowy ekran dotykowy pozwalający na sterowanie funkcjami pojazdu wraz z dedykowanym systemem multimedialnym Xpeng.
Kabina pasażerska zachowała z kolei luksusowy charakter, łącząc w wykończeniu aluminium, drewno i skórę Nappa, a także zaawansowany system nagłośnieniowy marki Dynaudio. Xpeng P7 jest ponadto wyposażony w rozbudowane systemy wspomagające kierowcę, na czele z funkcją autonomicznej jazdy trzeciego poziomu. Deskę rozdzielczą zdominowały dwa, zespolone jedną taflą szkła, ekrany tworzące kolejno cyfrowe zegary oraz centrum systemu multimedialnego. Pierwszy wyróżnił się przekątną 10,25 cala, z kolei drugi, większy, zyskał powierzchnię 14,96 cala. Samochód wyposażono w obsługę głosową, a także rozbudowany interfejs wykonany w technologii 3D.
Lifting.
W marcu 2023 zaprezentowała został zmodernizowana odmiana pod nazwą Xpeng P7i. Pod kątem wizualnym samochód przeszedł kosmetyczne zmiany polegające m.in. na przeniesieniu zewnętrznych radarów w klosze reflektorów, nowemu wzorowi koła kierownicy, a także przeprojektowanemu tunelowi środkowemu z miejscem na indukcyjne ładowanie dwóch telefonów. Wprowadzono jaśniejsze oświetlenie adaptacyjnych reflektorów, dodatkowe elementy wyposażenia jak m.in. wbudowane głośniki i poduszki w fotelach, a także nową generację systemu półautonomicznej jazdy. Zachowując dotychczasową gamę jednostek napędowych, Xpeng P7i zyskał większą prędkość ładowania i maksymalny zasięg do 702 kilometrów według normy CLTC.
Sprzedaż.
Debiut gotowego do produkcji Xpenga P7 rozpoczął się na wewnętrznym rynku chińskim rok po debiucie, w kwietniu 2020 roku. Dostawy pierwszych egzemplarzy dla nabywców w tym kraju odbyły się w czerwcu tego samego roku. Podobnie jak crossover G3, Xpeng P7 trafił do sprzedaż także poza rodzimym rynkiem chińskim – na przełomie 2020 i 2021 roku producent rozpoczął sprzedaż w Norwegii, największym rynku dla samochodów elektrycznych w Europie, w zapowiadając wówszas poszerzenie obecności rynkowej także i inne kraje na tym kontynencie. Grono to poszerzyła w pierwszym kwartale 2022 Holandia. W lutym 2023 przedstawiony został z kolei Xpeng P7 w specyfikacji na inne rynki zachodnioeuropejskie, jak m.in. Dania i Szwecja.
Dane techniczne.
Napęd elektryczny w Xpengu P7 tworzy bateria o pojemności 81 kWh, która pozwala pojazdowi osiągnąć moc 425 KM i 4,3 sekundy do 100 km/h. Według chińskiej procedury pomiaru zasięgu NEDC, samochód na jednym ładowaniu jest w stanie przejechać 700 kilometrów, jednak według europejskich źródeł realnie wartość ta wynosi ok. 610 kilometrów uwzględniając kryteria tutejszej metody WLTP.

</doc>
<doc id="4858392" url="https://pl.wikipedia.org/wiki?curid=4858392" title="Stanisław Żałobny">
Stanisław Żałobny

Stanisław Jakub Żałobny (ur. 13 listopada 1931 w Zgierzu, zm. 26 czerwca 2006 w Łodzi) – polski architekt, działacz partyjny i państwowy, w latach 1986–1990 wiceprezydent Łodzi i z urzędu wicewojewoda łódzki.
Życiorys.
Syn Mariana i Kazimiery. W 1959 ukończył studia na Wydziale Architektury Politechniki Warszawskiej. Od 1961 należał do łódzkiego oddziału Stowarzyszenia Architektów Polskich i władz Łódzkiej Okręgowej Izby Architektów RP. Działał jako architekt i urbanista, zaprojektował m.in. Cmentarz Żołnierzy Radzieckich w Piotrkowie Trybunalskim oraz Muzeum Czynu Partyzanckiego w Polichnie. Został członkiem Stronnictwa Demokratycznego, był m.in. członkiem prezydium Wojewódzkiego Komitetu SD w Łodzi. Od 1976 należał do prezydium, a od 1981 do plenum Komitetu Łódzkiego SD. Od 1986 do 1990 zajmował stanowisko wiceprezydenta Łodzi i z urzędu wicewojewody łódzkiego.
Pochowany na cmentarzu Doły w Łodzi (XXIII/4/30).

</doc>
